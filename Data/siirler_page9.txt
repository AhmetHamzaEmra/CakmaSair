<start>
Tînet-i Âdemde konmasa eğer sevdâ-yı aşk
 Cenneti bir dâneye satmazdı ol dânâ-yı aşk
Kenz-i mahfîden zuhûra geldi eşyâ lâ-cerem
 Bâd-ı hubbiyle temevvüc etdi çün deryâ-yı aşk
Tâlib-i dîdâr olup ayılmaya tâ haşredek
 Kim ki nûş ede ezel bezminde ger sahbâ-yı aşk
Aşk ü müşg olmaz nihân ânı bilir halk-ı cihân
 Âşık-ı bî-çâreye mümkün müdür ihfâ-yı aşk
Bülbülün hâlin bilenler gûş ederler nâlesin
 Bir gül-i bî-hâr içündür bunca hûy u hây-ı aşk
Aşk-ı Şîrîn oldu feryâdına Ferhâd'ın sebep
 Ey nice dânâyı Mecnûn eyledi Leylâ-yı aşk
Ey Hüdâyî hâlet-i aşkı ne bilsin her meges
 Kulle-i Kâf-ı hakîkat mürgüdür ankâ-yı aşk
<end>

<start>
Buyruğun tut Rahman'ın, tevhide gel tevhide
Tazelensin imanın, tevhide gel tevhide.
Yaban yerlere bakma, cânın odlara yakma
Her gördüğüne akma, tevhide gel tevhide.
Mâsivâdan gözün yum, ne umarsan Hak'tan um
Gitsin gönülden hümum, tevhide gel tevhide.
Zahirde kalan kişigüç etme âsân işi
Gider gayri teşvişi, tevhide gel tevhide.
Şirki baştan savarsan, Hak bilmeye iversen
Yaradan'ı seversen, tevhide gel tevhide.
Emri yerine getir, erkenden işi bitir
Sıdk ile iman getir, tevhide gel tevhide.
Sen seni ne sanırsın, fâniye dayanırsın
Üş bir gün uyanırsın, tevhide gel tevhide.
Uyanagör gafletten, geç bu fani lezzetten
İç kevser-i vahdetten, tevhide gel tevhide.
Hüdayî'yi gûş eyle, şevke gelip çûş eyle
Bu kevserden nûş eyle, tevhide gel tevhide.
Od:ateş     Mâsivâ:Allâh'tan başka her şey
hümum:kederler    âsân:kolay   teşviş:kargaşa
ivermek:acele etmek   sıdk:sadakat   üş:elbet
gûş: dinlemek     çûş:coşmak        nûş:içmek
<end>

<start>
Aşka düşürdün kendüzün
N'eyleyeyin gönül seni 
Bir oldu gecen gündüzün
Âh n'ideyin gönül seni
Düşeli aşkına yârin
 Yerde gökte yok karârın
 Gitti elden ihtiyârın
 N'eyleyelin gönül seni
Hakk ile her kim bileşdi
 Vâdî-i hayrete düşdü
 Aşk deryâsı başdan aşdı
 Âh n'ideyin gönül seni
Âşık olaldan dîdâra
 Derd ile kaldın âvâre
 Döymez oldun intizâre
 N'eyleyeyin gönül seni
Aşk ile hoş oldu başın
 Ma'şûk ile doldu işin
 Kalmadı gayrı teşvîşin
 Âh n'ideyin gönül seni
Her gün Hakk'tan ihsân ola
 Her müşkil iş âsân ola
 Her derdine dermân ola
 N'eyleyeyin gönül seni
Ma'şûktan ericek kemend
 Uşşâkı eyler kayd ü bend
 N'itsin Hüdâyî derd-mend
 Âh n'ideyin gönül seni
<end>

<start>
Hakk'ı koyup bâtıla meyl ü muhabbet neden? 
Tâbi-i şeytân olup fitne vü şirret neden?
Râh-ı salâha gidüp sulh u sülûk ehli ol
Nefse uyup herkese hiddet ü şiddet neden?
Bir kapunun kulları bir erin oğulları
Birbirini şer sanup buğz u adâvet neden?
Kanı cihânın kişi malını cem' eylese
Bir gün olur kor gider buhlile haset neden?
Devlet-i dünyâ-yı dûn bir kuru sivâ iken
Kaniye mağrûr olup ziynet ü şöhret neden?
Mülk-i Süleymân-ile taht-ı Skender kanı? 
Bildin ise bunları fânîye rağbet neden?
Aç gözünü imdi gel nûr-i basîretle bak
Meslek-i hayrı koyup şerre azîmet neden?
Sünnet-i Fahr-ı rusül oldu çü hayr-ı sübül
Mesleki tahvîl edip âdet ü bid'at neden?
Aklını der başına dinle Hüdâyî'yi gel
Hakk sözü gûş ede-gör böyle sefâhat neden?
<end>

<start>
Kudûmun rahmet u zevk u safâdır Yâ Rasûlallâh
Zuhûrun derd-i uşşâka devâdır Yâ Rasûlallâh
Nebî idin dahî Adem dururken mâ-ı tîn içre
İmâm-ı enbiyâ olsan revâdır Yâ Rasûlallâh
Kemâl-i zümre-i kümmel senin nûrunla olmuştur
Vücûdun mazhar-ı tâm-ı Hudâdır Yâ Rasûlallâh
Seninle irdiler zâte dahî envâ-ı lezzâte
İşin erbâb-ı hâcâte atâdır Yâ Rasûlallâh
Hüdâyî'ye şefâat kıl eğer zâhir eğer bâtın
Kapuna intisâb etmiş gedâdır Yâ Rasûlallâh
<end>

<start>
Ehl-i zâhir ömrünü nahv ile sarfa sarf eder
Ehl-i bâtından velî gâfil gelir gâfil gider
<end>

<start>
Dostile ettiğin ahdi unutma
Gel gönül dost illerine gidelim
Sakın bu fânîde sen vatan tutma
Gel gönül dost illerine gidelim
Kudretimiz yettiğince aşalım
Pervâz urup yüce beller aşalım
Senin ile dost iline düşelim
Gel gönül dost illerine gidelim
Cânân iline varup görmek dilersen
Hayat iklîmine irmek dilersen
Solmaz gülşen gülün dermek dilersen
Gel gönül dost illerine gidelim
Dosttan yana kanad bulup uçalım
Ağ u karaya bakmayup geçelim
Hızır gibi âb-ı hayat içelim
Gel gönül dost illerine gidelim
Hakk'dan Hüdâyî'ye ihsân olurdu
Her vechile yollar âsân olurdu
Zerresi gün gibi rahşân olurdu
Gel gönül dost illerine gidelim
<end>

<start>
Tevhîd ile olur her derde dermân
Hakk'a tevhîd ile ermiş erenler
Tevhîd ile olur her müşkil âsân
Hakk'a tevhîd ile ermiş erenler
Gönülden pâsını silmek dilersen
Bilmediklerini bilmek dilersen
Eğer Hakk'ı sende bulmak dilersen
Hakk'a tevhîd ile ermiş erenler
Âleme ibret gözüyle bakanlar
Çerâğın nûr-ı Mevlâ'dan yakanlar
Yerden gökden geçip Arş'a çıkanlar
Hakk'a tevhîd ile ermiş erenler
Aldanma key sakın bu kâinâta
Geç ak u karadan bak nûr-ı zâta
Ermek ister isen bâkî hayâta
Hakk'a tevhîd ile ermiş erenler
Bulmak ister isen eğer Hudâyı
Ehl-i tevhîde hizmet et Hüdâyî
Yola çeken odur bay u gedâyı
Hakk'a tevhîd ile ermiş erenler
<end>

<start>
Dilin zikr eyler Allah'ı niçün kalbin olur gâfil
Hudâ her yerde hâzırken nedendir arada hâ'il
Tecellî etse envâr-ı kelâm-ı Semme vechu'llâh
Yanardı cümle mevcûdat olurdu perdeler zâ'il
Olan bu neş'e-i dünyâda Mutû râhına sâlik
Olupdur Küllü şey'in hâlikün sırrı ana hâsıl
Şu kim vahdet şarâbın hazm ede bezm-i şerî'atda
Tarîkatda odur kâmil hakîkatda odur vâsıl
<end>

<start>
Gayrıyı gönülden sür
Lutf et meded Allah'ım
Maksûduma sen irgür
Lutf et meded Allah'ım
Envâr-ı şerî‘atdan
Etvâr-ı tarîkatdan
Esrâr-ı hakîkatdan
Lutf et meded Allah'ım
Her şâm ü seher zârem
Kalmadı dahi çârem
Ayruk kime yalvaram
Lutf et meded Allah'ım
Aşkınla içim doldur
Çok ağlamışım güldür
Ben düşmüşü sen kaldır
Lutf et meded Allah'ım
Cân ile olup âşık
Yolunda olan sâdık
Kıl vuslatına lâyık
Lutf et meded Allah'ım
Her yana akın saldım
Âhir kapına geldim
Gâyet de zebûn oldum
Lutf et meded Allah'ım
<end>

<start>
Münâdîler nidâ eyler
Gel Allah'a gel Allah'a
İşiden cân fedâ eyler
Gel Allah'a gel Allah'a
Yeter dünyâya rağbet et
Yeter câha mahabbet et
Hakk'ı bulmağa himmet et
Gel Allah'a gel Allah'a
Derûnundan edip âhı
Koma gâfil sehergâhı
İşit Firrû ila'llahı
Gel Allah'a gel Allah'a
İçip vahdet şarâbından
Ko gitsin aradan sen ben
Sakınma dostdan düşmen(den) 
Gel Allah'a gel Allah'a
Beğim ölmezden evvel öl
Hayât-ı câvidânî bul
Ola gör bir kapıya kul
Gel Allah'a gel Allah'a
Bülend et himmeti âşık(*) 
Ko isneyniyyeti âşık
Bula gör vahdeti âşık
Gel Allah'a gel Allah'a
Mahabbet sâgarın nûş et
Beğim deryâ gibi cûş et
Hüdâyî'nin sözün gûş et
Gel Allah'a gel Allah'a
<end>

<start>
Olupdur nefsimiz perde
Meded Mevlâ meded Mevlâ
Koma bizi ayaklarda
Meded Mevlâ meded Mevlâ
Onarmaz bizi nefs-i şûm
Bize kalırsa iş ma'lûm
İnâyet eyle ey Kayyûm
Meded Mevlâ meded Mevlâ
Erişdi gâyete mihnet
Hudâyâ kalmadı tâkat
Senindir kudret ü kuvvet
Meded Mevlâ meded Mevlâ
Za'îfiz isteriz kuvvet
Garîbiz umarız rahmet
Seninledir sana vuslat
Meded Mevlâ meded Mevlâ
Kulun işi cinâyetdir
Sana lâyık inâyetdir
Visâlin key sa'âdetdir
Meded Mevlâ meded Mevlâ
Zaîfi kuvvete irgür
Garîbi vuslata irgür
Sarây-ı vahdete irgür
Meded Mevlâ meded Mevlâ
Hüdâyî kulunun yâ Rab
İnâyet eyle gönlün yap
Tasarruf hod senindir hep
Meded Mevlâ meded Mevlâ
<end>

<start>
Ey tâlib-i dünyâ olan
Tahsîl edip n'itsen gerek
Olsan eğer şâh-ı cihân
Bir gün koyup gitsen gerek
Çeksen nice yıllar ta'ab
Olsa senin Şâm u Haleb
Kabri anar mısın aceb
Toprak olup batsan gerek
Bî-çâre dalıp gaflete
İhmâl edersin tâ'ate
Ömrün ererse gâyete
Emri kaçan tutsan gerek
Bildin mi nefs ahvâlini
Duydun mu mekr ü âlini
Görüp kıyâmet hâlini
Her zevki unutsan gerek
Âdet edinme tokluğu
Vahdetde ol ko çokluğu
Yoldaş edersen yokluğu
Dost iline yitsen gerek
<end>

<start>
Bu gece kim leyle-i mi'râc'dır
Zevk-ı vasla kulların muhtâcdır
Fazlın ile aradan gitsin hicâb
Hûb cemâlin görelim ref' et nikâb
Ente Rabbî ente Hayrü'n-Nâsirîn
İki âlemde kerem senden hemîn
Ente Rabbî ente Fettâh ü Kerîm
Ente Hayyî ente Kayyûm ü Kadîm
<end>

<start>
Ey nefs yeter sehv ü zülel
İnsâfa gel insâfa gel
Terkeyleyüp tûl-i emel
İnsâfa gel insâfa gel
Bu âdet ü bid'at nedir? 
Bu şöhret ü ziynet nedir? 
Bu kuru keremiyyet nedir? (s.94) 
İnsâfa gel insâfa gel
Bir gün eser bâd-ı ecel
Ten bâğına verir halel
İhlâsile eyle amel
İnsâfa gel insâfa gel
İfsâdı ko ey nefs-i dûn
"Kad dalle kavmun muktedûn"
Tâlibleri etme zebûn
İnsâfa gel insâfa gel
Etme Hüdâyî'ye inâd
Fermâna eyle inkıyâd
Etmez misin Mevlâ'yı yâd
İnsâfa gel insâfa gel
<end>

<start>
Nefs ü şeytâna uyarsan,
Nice olur hâlin ey gâfil? 
Bir gün olur kim duyarsan
Nice olur hâlin ey gâfil?
Fikrinden dünyâ gitmez mi? 
Hakk kelâmın işitmez mi? 
Ölenler ibret yetmez mi? 
Nice olur hâlin ey gâfil?
Gidenleri görmez misin? 
Yer altına girmez misin? 
Hakk katına varmaz mısın? 
Nice olur hâlin ey gâfil?
Tâat kapusın kaparsan
Doğru yolundan saparsan
Nice bir mala taparsan
Nice olur hâlin ey gâfil?
Mâsivâdan firâr eyle
Bâb-ı Hakk'da karâr eyle
Tâatı ihtiyâr eyle
Nice olur hâlin ey gâfil?
Aç gözün gafletten uyan
Nâdim olur nefse uyan
Bâtılı kor Hakk'ı duyan
Nice olur hâlin ey gâfil?
Mâsivâdan yumup gözü
Kâdir Allah'a tut yüzü
Hüdâyî'den gûş et sözü
Nice olur hâlin ey gâfil?
<end>

<start>
Neyleyim dünyayı
Bana Allah'ım gerek.
Gerekmez mâsivayı
Bana Allah'ım gerek.
Ehl-i dünya, dünyada
Ehl-i ukbâ, ukbâda
Her biri bir sevdada
Bana Allah'ım gerek.
Dertli, dermanın ister
Kullar, sultanın ister
Aşık, cananın ister
Bana Allah'ım gerek.
Fani devlet gerekmez
Dürr ü ziynet gerekmez
Haksız cennet gerekmez
Bana Allah'ım gerek.
Bülbül güle karşı zar
Pervaneyi yakmış nar
Her kulun bir derdi var
Bana Allah'ım gerek.
Beyhûde hevayı ko
Hakkı bul, gör yahu
Hüdâi'nin sözü bu
Bana Allah'ım gerek.
<end>

<start>
Ey gönüller derdine dermân eden
Bir onulmaz derde tuş oldum meded
Nutfe-i nâ-çîze cân ihsân eden
Bir onulmaz derde tuş oldum meded
Âsitânın hastaya dârü'ş-şifâ
Şerbet-i vaslın kamu derde devâ
Çâre et kim kaldım uş ben mübtelâ
Bir onulmaz derde tuş oldum meded
Geh yerim pervâne gibi oldu nâr
Eyledim bülbül gibi geh âh ü zâr
Bir mekânda etmedi gönlüm karâr
Bir onulmaz derde tuş oldum meded
Nâr-ı firkatde biraz oldum harîk
Bahr-i hayretde biraz oldum garîk 
Âkıbet girdâba erişdi tarîk
Bir onulmaz derde tuş oldum meded
Tâkatim tak oldu büküldü belim
Geldi erişdi kafâdan uş ölüm
Tut elim lutfeyle açıver yolum
Bir onulmaz derde tuş oldum meded
Ne fenâ bâğında uçdu andelîb
Ne bekâ bûyundan erişdi nasîb
Vâdi-i hayretde kaldım ben garîb
Bir onulmaz derde tuş oldum meded
Ne erişdi câna sağlıkdan sürûr
Ne makâm-ı râhat olmuşdur kubûr
Hîç bir hâl ile bulmadım huzûr
Bir onulmaz derde tuş oldum meded
Zâtın envârın yeter etdin nihân
Zulmet-i hayretde kaldı akl ü cân
Derdimin dermânı vaslındır hemân
Bir onulmaz derde tuş oldum meded
Taşı gevher toprağı insân eden
Zerreyi gün katreyi ummân eden
Ey kamu müşkilleri âsân eden
Bir onulmaz derde tuş oldum meded
<end>

<start>
Ey tâlib-i Mevlâ olan
Kulluk yolun gütmek gerek
Ey matlab-ı a'lâ olan
Ednâyı terk etmek gerek
Gâlib olup hubb-ı vatan
Vahdet diyârına giden
Sığmaz oraya cân ü ten
Sırr ile seyr etmek gerek
Mevlâ nazar etse kula
Tevfîk ede doğru yola
Her kim ki maksûdun bula
Şükrün anın etmek gerek
<end>

<start>
Âlemlerin sultânı
Meded senden meded hay
Derdlilerin dermânı
Meded senden meded hay
Mukârîn olan keme
Yaramaz eme seme
Nefsime ısmarlama
Meded senden meded hay
Lutfun keremin çokdur
Dâ'im kapın açıkdır
Fazlına gâyet yokdur
Meded senden meded hay
Görüp gözleyen sensin
Murâdlar veren sensin
Sana irgüren sensin
Meded senden meded hay
<end>

<start>
İşitdinse nidâ-yı Hak
Gel Allah'a gel Allah'a
Edip varın fedâ-yı Hak
Gel Allah'a gel Allah'a
Kul olmağı sa'âdet bil
Kaçan kurtulmaz ey gâfil
Ola gör hazrete vâsıl
Gel Allah'a gel Allah'a
Geçip fânî vücûdundan
Fedâ et Hakk'a cân ü ten
Kayır ahvâlini erken
Gel Allah'a gel Allah'a
Ni'am gerçi elemden yeğ
Velî mün'im ni'amdan yeğ
Vücûd ey dil ademden yeğ
Gel Allah'a gel Allah'a
Bu mâl ü mülke aldanma
Cihân bâkî kala sanma
El için odlara yanma
Gel Allah'a gel Allah'a
Beğim mâl ile iş bitmez
Kazandığın nene yitmez
Kimi gördün koyup gitmez
Gel Allah'a gel Allah'a
Cihân bir köhne câdûdur
Şu kim aldanmaz usludur
Hüdâyî'nin sözü budur
Gel Allah'a gel Allah'a
<end>

<start>
Yeter tapdın mâl ü câha
Gel Allah'a gel Allah'a
Eriş bir ulu dergâha
Gel Allah'a gel Allah'a
Bulsan dünyâyı yudarsın
Bin yıllık tedbîr edersin
Âhir hod koyup gidersin
Gel Allah'a gel Allah'a
Fânîden usanmaz mısın
Gafletden uyanmaz mısın
Mevlâ'dan utanmaz mısın
Gel Allah'a gel Allah'a
Olmaz hevâda uçarsın
Bir gün konakdan göçersin
Bâb-ı Hak'dan ne kaçarsın
Gel Allah'a gel Allah'a
Şirkini tevhîde irgür
Zerreni hûrşîde irgür
Za'fını te'yîde irgür
Gel Allah'a gel Allah'a
Gerçi her hâle a'lemdir
Afv eder ehl-i keremdir
Bize bizden hod erhamdır
Gel Allah'a gel Allâha
Mâsivâ hubbundan kesil
Ko her ne derse desin il
Hüdâyî'nin sözün Hak bil
Gel Allah'a gel Allah'a
<end>

<start>
Meded bu derde dermân eyle yâ Rab
Ey Allah'ım sana lâyık keremdir
Sana varmağı âsân eyle yâ Rab
A sultânım sana lâyık keremdir
Hatâ eylerse ger bî-çâre kullar
Atâ et sen sevinsin cân ü diller
İnâyet et açılsın doğru yollar
Ey Allah'ım sana lâyık keremdir
Hudâyâ ne sudûr ede ademden
Safâ mı bite tohm-ı derd ü gamdan
Meded kurtar Hüdâyî'yi elemden
A sultânım sana lâyık keremdir
<end>

<start>
Tecellî-i cemâl ister
Gönül eğlenmez eğlenmez
Tesellî-i visâl ister
Gönül eğlenmez eğlenmez
Sivâ savmını kim dutdu
Visâlin ıydına yetdi
Cemâlin vasfın işitdi
Gönül eğlenmez eğlenmez
Cihânı gezse ser-tâ-ser
Görünmez ana bahr ü ber
Meğer yâ Rab seni ister
Gönül eğlenmez eğlenmez
Şu cân kim buldu cânânı
N'ider mülk-i Süleymân'ı
Kodu hayretde aşk anı
Gönül eğlenmez eğlenmez
Ne halvetde ne celvetde
Ne kesretde ne vahdetde
Ne Tûbâ'da ne Cennet'de
Gönül eğlenmez eğlenmez
Ne dünyâda ne ukbâda
Gönül bir özge sevdâda
Dem-â-dem fikr-i Mevlâ'da
Gönül eğlenmez eğlenmez
Cemâlin nûrunu gözler
Ana kâr eylemez sözler
Meğer Mevlâ seni özler
Gönül eğlenmez eğlenmez
Gönül vîrânesin yâ Rab
Kemâl-i fazlın ile yap
Edelden zâtını matlab
Gönül eğlenmez eğlenmez
Eğer dünyâ eğer ukbâ
Visâlinsiz kuru sevdâ
Hüdâyî n'itsin ey Mevlâ
Gönül eğlenmez eğlenmez
<end>

<start>
Âşık k'ere maksûda
Cân bezl ede cânâna
Atsa özünü oda
Pervâneye pervâne
Dünyâda çeker her ferd
Hâlince belâ vü derd
Ol âşıka derler merd
Baş eğmeye nâdâna
Vaslın olalı matlab
Cân eğlenimez yâ Rab
Yap gönlüm evini yap
Şöyle koma vîrâne
Âşık sararıp soldu
Bin cân ile kul oldu
Âhir dileğin buldu
Bak Yûsuf-ı Ken'ân'a
Mûsâ gibi gel Tûr'a
Tâ kim eresin nûra
Merdâne bakan mûra
Erişdi Süleymân'a
<end>

<start>
Hümâ-yı dil karâr etmez
Aceb telvîni var ancak
Görenler Hak cemâlini
Su gibi bî-karâr ancak
Tecellâ Rabbüne'l-Mennân
Lehû fî-külli yevmin şân
Rumûzu eyleyen iz'ân
Ma'ârif ehli yâr ancak
Olup dil derd ile şeydâ
Sivâyı görse nâ-peydâ
Hudâ etmek vücûd i'tâ
Mahall-i iftihâr ancak
Görüp dostun cemâlini
Murâd edin visâlini
Gider varlık cibâlini
Demirden kûhsâr ancak
Hüdâyî feyz-i akdesden
Nasîb alırsa cân ü ten
Olurdu her işin ahsen
Kamuya ol medâr ancak
<end>

<start>
Kesret emvâcına aldanır sanma
Vahdet deryâsına girip gelenler
Bir dahi fâniye nazar eylemez
Hakk'ın dîdârını görüp gelenler
Hakîkat servidir hîç hazân olmaz
Tâze gülden terdir sararıp solmaz
Ölmezden ön öldü bir dahi ölmez
Soruyu hisâbı verip gelenler
Zevk ile anlayıp sırr-ı vücûdu
Kemâline erişdirdi şuhûdu
Hakîkat üzre etmiştir sücûdu
Dergâh-ı Hakk'a yüz sürüp gelenler
Şol ki Hakk'a kuldur gayra kul olmaz
Âşık ma'şûkdan gayra tapu kılmaz
Bâb-ı Hak'dan özge bir kapı bilmez
Hakk'ın Dîvânına durup gelenler
Her kim ki katreden bahre erişdi
Kapıdan bakarken sadra erişdi
Hüdâyî şüphesiz kadre erişdi
Hakk'ın ihsânına Erip gelenler
<end>

<start>
İçip câm-ı muhabbetden
Digil yâ Hû veyâ men Hû
Safâ sür bezm-i vahdetden
Digil yâ Hû veyâ men Hû
Kuru sevdâyı koy ey yâr
Olagör tâlib-i dîdâr
Dilersen bir gül-i bî-hâr
Digil yâ Hû veyâ men Hû
Nice bir zînet ü şöhret
Nice bir fâniye rağbet 
Bula gör Hazret'e kurbet
Digil yâ Hû veyâ men Hû
Geçip sahrâ-yı âlemden
Güzer kıl arş-ı a'zamdan
Halâs ol derd ile gamdan
Digil yâ Hû veyâ men Hû
Vücûdun kûh-ı elvendi
Geçer âşıklara bendi
Hüdâyî'den işit pendi
Digil yâ Hû veyâ men Hû
<end>

<start>
Hakk'ı kor kendi hevâsına gider
Nefs elinden n'idelim neyleyelim
Muktezâsında ne dikkatler eder
Nefs elinden n'idelim neyleyelim
Sûret-i Hak'da edip tezvîri
Aldadır nice civân u pîri
Hîç anar mı göre ki taksîri
Nefs elinden n'idelim neyleyelim
Etse teklîf-i Hüdâyi o kabûl
Olsa bin cân ile Mevlâ'sına kul 
Açılırdı ana ebvâb-ı vusûl
Nefs elinden n'idelim neyleyelim
<end>

<start>
Bunda gelen eğer pîr ü civândır
Uryân gelip yine uryân giderler
Eğer gedâ eğer şâh-ı cihândır
Bunda uryân gelip uryân giderler
Beğenmeyen kişi bunda abâyı
Bir gün olur bu halkın hâk-pâyı
Soyarlar eğninden atlâs kabâyı
Bunda uryân gelip uryân giderler
Terk eyle erkenden nefsin hevâsın
Sâdık kul ol gözle Mevlâ rızâsın
Komazlar kişinin fâhir libâsın
Uryân gelip yine uryân giderler
Olmaz sevdâdan geç ol Hakk'a tâlib
Maksûd ise eğer hayr-ı metâlib
Bunda kalır beğim mâl ü menâsıb
Uryân gelip yine uryân giderler
Ko dünyâ fikrini tûl-i emeldir
Seninle gidecek hüsn-i ameldir
Yollarda yük ağırlığı haleldir
Bunda uryân gelip uryân giderler
Aldanıp kalma bu fânî sarâya
Nazar eyle Muhammed Mustafâ'ya
Eğer dünyâya ger mülk-i bekâya
Uryân gelip yine uryân giderler
Yâ Rab Hüdâyî'ye eyle hidâyet
Kılmaya tâ senden gayrıya rağbet
Yetmez mi kişiye pend ü nasîhat
Bunda uryân gelip uryân giderler
<end>

<start>
gözleri kuşlu çocuk
aklı yokuşlu çocuk
düşününce annesini
karnı acıkan çocuk
anar mısın beni de
yıldız takarken gökyüzüne
elleri karlı çocuk
yüreği dağlı çocuk
üşüyünce sokaklarda
şarkılar söyleyen çocuk
güler misin beni de
koşarken dünyanın üstüne
saçları dalgalı çocuk
kirpiği martılı çocuk
yanarken yakamozlar
düşlere dalan çocuk
yüzer misin beni de
şişirip yelkenlerini
ömrü yağmurlu çocuk
adı bulut çocuk
savrulurken rüzgarda
geleceğe bağıran çocuk
yağar mısın beni de
ayaklandırıp çiçeklerini
<end>

<start>
damarında siyanür dolaşıyor şehrin 
aşk bizden güçlü. bizden uzak
cinnetli bir cinayet saklı gelen her günde
eksiliyor bizim olan zaman. kederli sarsak
ben öyle uzak durmayı bilmezdim 
insanlar geçerdi kalbimden 
acıtarak düşlerimi geçerdi
bakır bir sürahide kanardım 
iflah olmaz gençliğimi
gölgesi vuruyor şimdi sağılmayan bir yaranın
yalnızlığın üstüne uzak bir şarkı gibi düşüyor
kalbi kanıyor şehirlerin lamia
avucuma akan sudan anlıyorum bunu
bilmezdim ben sofraya erdemle gelen ekmek gibi 
uzak durmayı sevdiğim şehirlerden
II.
sana hayatı tutsak alan acılardan söz ediyorum 
adli tıp morglarına takılı kelebekşarkısı
dalından koparılan yaprakağrısı
sana yüzünü dağlara dönmüş hayattan sözediyorum 
şehir sansartuzağı kondular ağıt halkotobüsleri üryan
sabah felaketlerle çalıyor kapıları 
kadavrasız yaşamın çağıldayan sevdası
aşk bana kahır lamia. bana serkeş
sana oğlu kaybedilmiş bir annenin acısıyla sesleniyorum 
ben ölürüm lamia 
nefes alarak kalbim çarparak
şehrin belleğini zonklatarak ölürüm
salgın vebadır şehre kayıpoğulsancısı
bitirim mahçup gayriresmi 
yıkar tahtını saltanatın 
korku öde çığlık anamın sancısına karışır 
ben yeniden doğarım lamia
bir avuç et üç gram kanpıhtısı 
sonrasız canhavli
çağötesinden kalma bir fosilim 
anamın evlat deyip bağrına bastığı
III.
çocuk yanıma tetik çekiyor hayat
her sabah başka yerimden vuruluyorum
uyumsuzluğun kahredici sessizliği
şehirler teslim alınmış lamia
aşka ayakbağı şehirler
ankara: yürüyen bir sürgün salyangoz burunlu 
sıvas: yüreğimin tuncunu eriten yangın 
istanbul: iki yakası biraraya köprülerle getirilen zavallı 
ne verebilir ki hayata karavana yaptıran bir aşka
ben sabahı vuran sürmanşet haberim lamia
 'teslim ol çağrısına' aşkla karşılık veren 
adını kurşunkırığı camlara çizen 
dilinin ucunda patlayan ateşim 
dağla kuşanmış bir bildiri gibi 
parçalanırım şehrin koynunda
IV.
benim aşk dediğim lamia. aşk bildiğim 
bombalar arasında yiten 
tozbulutlarının taneciklerindeki günışığı
dağın koynundan kopup gelen 
rahmine akıp giden ateştohumu
kefensiz gömütsüz meçhul denizler kervanı 
benim aşk dediğim aklı çürüten tez
dağdan kopan ezgi
ben bir deprem uğultusuyum lamia
yağmurlu bir kırlangıç kanadı 
kaynağını arayan ırmak
semah duran turnadirenci
inerim birgün şehrin koynuna
gecenin yıldızını koparan sabahın ilkışığı gibi 
şehrin cenderesinde yangınlara sarılmış bir annenin
ateşli yüreği gibi inerim 
yakarak yokluğun acısını 
sığmaz şehre içimden kopan fırtına
çünkü aşk değil bu lamia. herşeydir
parçalanır şehrin rutinağrısı sel olurum
oyunlarda unutulmuş afet bir çocuk 
varoşlardaki delikanlılığın vitrine vuran hıncı
gençkızların kitabaralarında kuruttuğu falpapatyası
sabahına kahır düşmüş kalpağrısı
devinen ve kirlenen bir yalnızlıktır şehirkalabalığı
acılarını bas yarama lamia. yoksa vurur beni de 
aşka kasdeden bu çaresiz hayat
sana sabahın sisini kalbine sarıp şehri süpüren 
genç bir çöpçünün aklından geçirdiklerini sesleniyorum
hergün dolup boşalan sırça bir okyanustur şehir dediğin 
yağmursuz riyakar ölümkurusu
ah... lamia
sen umuttan daha güzel şeyler de olduğunu öğrenemedin
dolarla markla tercüme ediliyor yaşam sanılan yanılsama
artık aşkını leylekler kanatır senin 
diplomatik ihanetlerde ziyan olur bahar
dellenmiş bir tetikçi düşürür korkusunu 
	şehrin ihanet dolu avuçlarına
lamia... güzelim aşkarasında unutulmuş gültadım
şehri kuşatan hayatın gücü erişmez aşkın doruklarına
zehir bir hançerdir saklı durur yaranda
ağla...ağla... ağla 
karışsın gözlerin dağların 
	kıvrımlarında çoğalan tozkabarcıklarına
ben artık şehirlerde yaşayamam lamia
<end>

<start>
ben herkesle birlikte ölürüm 
söner çırası günebakan evlerin 
beyhude kapıyı çalar rüzgâr 
bir tek anneme değer yüzümün seli 
ben herkesle birlikte ölürüm 
geride hayatın kırılgan ağırlığı 
akıp giderim su gibi kıvrılarak 
birikmem vefasız hiç bir avuçta 
ben herkesle birlikte ölürüm 
yarına kalır babamın duası 
mirvari dalgalar çeker beni 
ay yere değer deniz olurum
ben herkesle birlikte ölürüm 
dökülür dünyanın bütün ışıkları 
dağılır nefes asri zamanlara 
çünkü soylu bir yenilgidir yaşamak 
konuşulur dirimin yokluğunda
<end>

<start>
suyum ıslandı. sesim konuşamıyor beni 
kapattım hayatı yüzüme 
esmer bir kadın oldu yağmur 
ateş neden yakamıyor kendini
suyum ıslandı. akşam aklamıyor beni 
sicilim bozuk. yüzüm sabıkalı 
aklım yokuş. sabahsız bir rüyayım 
hayatın nidasında kanıyor kalbim
suyum ıslandı. ateşkes ilan ettim aşka 
rüzgar tadında ekmekparasıyım 
kapandı kafes. kuş uçtu. nihaventim 
yağmur ne zaman vuracak beni
suyum ıslandı. adımı yırttım 
üşüyen palto. sarhoş bir A'yım 
vurdum yavrusunu yiyen balığı 
avucumda kaygıyla çürüdü su
<end>

<start>
yağmur yağsa diyorum. gök gürlese
ıslansam. kirpiklerim aksa yüzüme
belki o zaman unuturum seni
ağlamak tüketmektir aşkı çünkü
her aşkın ardından ağlanır
<end>

<start>
yağmurun kederle yağdığı her yerde
üşüyen resimler düşer kalbime
gitmek sızar aklıma sevdiğim her kadından
durmadan kendini yakan ateşin oğluyum 
bilinen bütün sözcüklerin anlamına uzak
her kadın bir uzağa çağırır beni
denize karıştıkça çürüyen ırmak
toprağını reddeden çiçek
sığınırım kendi limanıma
acının kalbidir gölgesiz suret
hayata aidat ödentisidir aşk
muhalefet bilmiştir kaçakelektrik kullanmayı
şifresi yitirilmiş bir şiir
kanayarak taşar satırarasından
intihar büyür uçurumlarında
II.
yağmura karışan aşkın çaresi yoktur
çözülür hayatın magması 
ve bir kez daha telefonda
annem beni çok sevdiğini söyler
gece kan bulaşır aklıma
yakılacak mektupların cehennemindeyim
kaç şehir akıp gitti ömrümden
depresif bir metropol söyleminde
yağmur dindi kırıldı dalı kalbimin
hiç bir acıdan doğmaz bir başka acı
yaşanamayan aşklar tarar 
kendini taşımaktan yorulmuş bir hayatı
<end>

<start>
şehri alıp gittin boşaldı aklım 
mağrur bir yağmura yenildik 
kayboldu uhreviışıkları aşkın 
bir sırdan artakalan gelecek 
şehri alıp gittin küstü sular
bir çocuk uykusundan düştü denize 
yaklaştıkca uzaklaştık birbirimizden 
yakamozkırığı ağlara takıldık 
bir şimdiki zaman tokadı 
şehri alıp gittin lüzumu yok aşkın
karıştırdım kendimi şehrin içine 
dönersin diyor parçalanmış sokaklar 
yıkık surlarda bir eski zaman hikayesi 
değiştirdiği adres kadar yaşar insan 
sen gittin boğdum kendimi şehrin içinde
ben bir şehirağzıyım silinmiş söz 
bir terkediş anından büyüyen acı 
aklımda insankalabalığı bir kargaşa 
bu şehri vurup ben de gitmeliyim
<end>

<start>
ansızın bitti mayıs
halasçiçekleri ile geldi haziran
sevmek böyle telaşlı
böyle çoşkulu afacan
sevmek akdeniz
ellerim neden ulaşmaz ellerine
neden sana böyle yakın ve uzağım
beni böyle birbaşıma
neden yalnız bırakırsın
böyle çoğaltarak seninle
her gece öldürdüğüm kim bu adam
öyküler kuşkulu kaypak
şiirler gülkurusu akşam
ve gülen bir fotoğraf
-parmaklıklar arkasında bir kadın
yüzünde hep papatyasarısı bir aşk-
kime böyle bu sayfalar dolusu mektuplar
bu tamamlanmamış günlerin acısı
(gece ansızın uyanıyorum 
yatakta birbaşıma 
korkunç sigarasızım)
vazoda solmaya yüz tutmuş karanfil
tepemde yanan ampül
yere saçılmış kitaplar
bazı geceler çıkıp dolaştığım çoçukparkları
rakılar. kırık kadehler
bir kanepe ahşap bir masa
(ben bu masada yazarım şiirlerimi)  
ve uçuk renkli battaniyeler. çaybardakları
pikniktüpü. bir kova su
ve sokakta işçiler
yorgun vardiya dönüşü
geceyle gündüzün arkadaşları
gece ansızın uyanıyorum
fotoğrafının karşısında
korkunç yalnızım
kardeşimi seviyorum yeni geldi askerden
vatan-millet-ada(m)  pazarı
parola: asker üşümez / geberir 
emret komutanım
ablamı seviyorum evlenecek yakında
çeyiz sandığında gizli geleceği
naftalin kokulu
yazılmamış bir roman
annemi seviyorum. biraz feodal ama
yine de benden aydın
git oğlum diyor
doğruysa yolun seninle ben de varım
babamı seviyorum. insan ölünce
emekli olur diyen
ve hayata karşı direnen
yorgun bir işçiemeklisi
kendimi seviyorum. 
yasalarda serseriye çıktı adım
seviyorum kendimi. 
Ama değilim asla narsist
kanaryanın ötüşü daha da güzeldir 
kayalıklarda
anlıyorum ritsos’un şiirlerini ve rahmaniof’u
tanıyorum kuvayı milliyedeki karayılanı
sanki yaşadım aytmatova’nın öykülerini
ehremburg’un romanlarındaki aşkları
seviyorum yeşilin doğaya uyumunu. Karabucak’ı
özgürlüğün çocuğu akdenizi. içimin derin uğultusunu
ve seviyorum sevdiğimi hiç söylemeden apaçık sevmeyi
seviyorum güneşte insan gölgesini
gözlerine baktıkca mayıs mı saçların mı
haziran mı unutuyorum
seni ben uzun mavi kirpiklerinden
ve gözlerinden
seni ben gülümseyen sarıpapatyaların
ve çatalbakışlı fotoğrafından
kezlerce öpüyorum
gece ansızın uyanıyorum
bana mektup yazmışsın
içerden özgürce yazmışsın
bu kez içine bir de fotoğrafını koymuşsun
aydınlatır mahpushaneleri sevdamızın ateşi
şimdi çıkıp gelsen ansızın karanlıklardan
aşsan demirkapıları telörgüleri nöbetçi kulubelerini
ve iki kez çalsan kapımın zilini
bekliyor olsam tutulsam sevinçten
öylece baksam bir süre yüzüne. bakışsak
unutsak sözcükleri hiç konuşmasak
ve bir kırık plak olsa dudaklarımız
dönse hep aynı yerde
gece ansızın uyanıyorum
şunlar eski gazeteler
alışığım yalnız okumaya
ama artık çekilmiyor
şunlar sanat dergileri
parasız alıyorum çoğunu eşten dosttan
şunlar bitmemiş şiirler dayanamıyorum gürünce
bu yaz mersinden çağırıyorlar beni
deniz sıcak olur orada 
namrun yaylası serin
göznede rakı içmek dostlarla
kıvrılıp bir derenin kenarına
mersinden çağırıyorlar bu yaz beni
oysa sen çıkınca ben seninle uzaklara
uzaklara gitmek istiyorum
bir demet mormenekşe
bir demet karanfil
ince
uzun
bir  şiirdir yaşamak
sarıpapatyalar arasında 
gülen bir kadın yüzü yani
paylaşmak
haklı
güzel bir ömrü
tasasız
kavga içinde
şu anda ben
anlatmak için bu aşkı
bütün bunlardan başka ne söyleyebilirim
saçlarınla ansızın haziranımsın...
<end>

<start>
hayatın ömrüme çizdiği resimlere bakıyorum
paranın ve sopanın arsız iktidarı. suçu gizleyen servet
hapishaneler kışlalar üniversiteler kömür ocakları
toplum parazit istiyor: kapı açık. haydi sahneye çık
ah... kendini yenileyerek tekrara dönüşen hikmet
müphemin sonu. hepsi ve hiçbiri. kötülük ya da iyilik
hakimler savcılar adliye psikiyatri
fırıldak üzerinde çevrilen fırıldak. topacın kopan ipi
ah... doğmanın dizginlenemez ânı
hep çocuk kalmanın imkânsızlığı
sürekli ertelediğimiz varoluş tatmini
yetişkin olmanın incinen duyarlığı
efendi ya da köle olmaya namzet manasız arzu
ah... mekânın kuşatmasını esas alan yenilgi
hayatın ömrüme çizdiği resimlere bakıyorum
zamanın sıradanlığına anlam vermenin beyhude çabası
hapsedici sürekliliğin yapıbozucu ahengi
niyete kıyam gerek. gayeye vesvese. kine delalet
ah... her şeyi tırmalayan şer kıyamet
adazede geziyorum yelkenim sularda
unutuldu sıratın ustası olduğum
köprülerden geçmeyi bilmediğimden söz ediliyor şimdi
şehirlerin içinde sönen nehirlere döndüm
ah... tüketim çılgınlığına yenilen mutsuz uygarlık
hayatın ömrüme çizdiği resimlere bakıyorum
yalnızlığım metelik etmiyor
har vurup harman savurdum aşkı
sebeplerden hiçbiri yakar beni diye avuttum kendimi
zarar hanemde açılan güller bile soldu
yaşamak telaşında bıçkınım artık
adana'da bir yaz akşamı sonu
gümüşata döndüm yalnızlığımı
'bu yaşam romanında ayraç kim'
vah benim sahteye esaslı aldanışlarım
vah dünyaya armağan şer kıyamet
hanem melek girmez caddesi olalı beri
şen değil
şen değil benim hâlim
acıyı taşımanın ustası ezilmiş halklar gibiyim
<end>

<start>
-Necdet Adalı'ya-
gece kararır altındağ
sokaklar boşalır evler susar
ve sessizce kanar
kabuk bağlamış tüm yaralar
sen hep o köşede otururdun önceleri
lisenin karşısında yüksek yerde
oturup acıları içerdin
sanki azar azar hayatı içerdin
gece kanayan bir yaradır altındağ
bir ana ağlar basıp ellerini koynuna
çocuklar varamaz hiçbir şeyin ayırdına
masum uyurlar içerki odada
gece vakitsiz gelen bir ölüm haberidir altındağ
'Necdet bu sabaha karşı idam edildi
acısı hıncımız anısı onurumuzdur'
ve bir çingenenin onun ince boynuna taktığı iple
direnmenin resmini çizdi ülkemin göğsüne
şimdi sensiz söylüyoruz türkülerimizi
ve biliyoruz
yokluğun yakacak bir gün
eylül'ün sararmış yorgun yüzünü
<end>

<start>
ağır düşlerle geçtim dünyevi ağrılardan 
kazıdım yüzümdeki kibirli lekeleri 
tanrılara ait hiç birşey yok dünyada 
hayat sonsuz. aşk ölümsüz değil asla
bir dalı olmalı yaprağın. gülkanı aktı kalbime 
yatağını bulamayan nehir kadar sancılıyım 
geçerken çemberinden bir aşkın 
hayatın saçlarını doladım avuçlarıma
içinde ihanet sözcüğü geçen kitapları yaktım 
veba günlerinde yeşeren bir çiçektir çünkü aşk 
ayrıntılar gizler kokusunu ve kiraz bahçelerde 
her zaman çalınacak bir şeydir çocuklar için
aşkın sağlaması mutluluk etmez yine de 
kuşların yalnızlığı vurur mağrur kalpleri 
her sabah yağmur yağar üzerime 
iliklerim ıslanır da canıma değmez hayat
tanrılara ait hiç birşey yok dünyada 
çözülür elagözlü zamanın kanpıhtısı 
ve bir aşk daha düşer yakasından devletin 
yalanlar kendini rüya
<end>

<start>
mirvari’ye
söylediğim her söz beni vuruyor
yoruldum kendime hedef olmaktan
nicedir bir şeyler var beni böyle yoran
masum bir suç gibi yüzümü kızartan
ah... keşke unutabilseydim seni
zaman kışkırtıyor vebalini ömrün
harflerin mürekkebini emiyor ayrılık
nicedir bir şeyler var sözün bittiği yerde
ölümün hayatta açtığı boşluğu dolduruyor
ah... keşke vazgeçebilseydim senden
aşkla hesaplaşma mevsimindeyim
kederi su götürmez bu hayatta
nicedir bir şeyler var kanatlarımı yakan
yaşanan her şeyin bir karşılığı olmalı
yoksa çok kolay çıldırabilir insan
nicedir dünyaya geldiğim noktada
vakur çığlığımla karşılaşıyorum
ah... kaldırabilseydim üzerimdeki perdeyi
yeni bir sayfa açılırdı makûs tarihimde
nicedir bir şeyler var beni bekri kılan
hiçbir mezar taşı anlatamaz şeyda bu ömrü
yoruldum kendimi telef etmekten
bir serçenin uykusu kadar söylediğim her şarkı
nicedir bir şeyler var rüzgâra yazılan
ah... keşke unutabilseydim beni
<end>

<start>
yeryüzü kadar genişti avcum
ırmaklar çoğalıyor şimdi gözbebeklerimde
sürtüyorum kör bir jilete kaçkınlıklarımı
gittiğim her yerde unutuyorum kendimi
mevsimler geçmiyor
hayır
değişmiyor yıllar
beni unuttuğundan beri hatırlamıyorum kendimi
akşam 
bir dosta vurdum kapımı
açmadı
ay çattım
yıldız yaktım
traş oldum
yüzümü kanattım
beyaz perdeler satın aldım
açmadı
ağlayan bir taş gibiyim
toprak olayım diye kırdım kendimi
toz oldum
açmadı
bir dosta vurdum alnımı
parçalandım
küçüktüm beni unuttuğunda
şimdi kendim bile sığınıyorum avucuma
<end>

<start>
yalnızlığım büyüyor ben çocuklaşıyorum 
nasıl şiirleşir gözyaşları söyleyin 
hemen sönüyor yaktığım sigaralar 
unutkan gülüşüyüm bir çocuğun
dün akşam saçlarını yaktım bir aşkın 
kimse görmedi aağladığımı 
kibritimi suya attım 
suya değince alev ağladım
sahi kurur mu gözyaşları ipte çamaşır gibi 
susuz ve suçsuz geçerek aşklarını bitirdim şehirlerin 
olsa gibilerdeyim şimdi hayatın en zayıf dalında 
kanayan bir deniz gibi çekiliyorum kendi koylarıma 
ne boştur oysa olsa’lı bir dünyada yaşamak bilemezsiniz
<end>

<start>
verimsiz bir çağda hoyrattır geçen zaman
saati kır
uykuyu yırt gözlerinden
acının köklerini sula
çoğalsın sabah
saksılar sana gülümseyebilir
ovala çamurunu kalbinin
geliyor işte yine o yaralı karınca
yıkımlardan öğreniyoruz yaşamayı
saklayarak kendimize yaralarımızı
içimizi döküyoruz besleme bir hayata
bir tek geriye adını koymak kalıyor
zebaniler çağında üremenin
mayın aklın kırdığı
hayatın da bir kalbi vardır 
yeni bir ses düşer seslerin üzerine 
her kapının anahtarı olan söz
insan kendini her şeye rağmen yeniliyor 
yoksa hiçbir anlamı kalmayacak haykırışın 
havada asılı kalan sesin çınlamasının 
kalmayacak anlamı çoğalan kuşkunun 
çizmeli üstünü kederi keşke olan her şeyin
lütfen kalbine iyi davran... 
çıkarıp attığımız elbiseler gibidir geçen zaman
<end>

<start>
bu şimdi yaz akşamın en tatsız saatidir güneşkurusu 
hiç bir yolcu treninin uğramadığı istasyon hüznü 
bu şimdi benim sana yolum bağlıdır 
aşkın ırmak sanılan serinliğinde kendine çağlayış
annemin gültadında kanadığı akşamdır bu şimdi duvaksız 
beni toprak yerken yakaladığı yüzündeki telaş 
birden dallarından bütün yaprakların boşalması 
yağmurdur sancıdır üstesinden gelinmez bir başağrısı 
bu şimdi kurbağa bacaklı bir yazdır akşamsız
uzak kurmuşsa yuvasını kalbimize kırlanğıçlar mekansızdır 
sır olmak eriyen bulut çözülen damla 
aşkın yüzünden yolunan aydınlık 
bu şimdi ellerini çözüp ayrılığa beni vurduğunda kanayandil
annem elleri dağyası yüreği kartalçığlığı 
aşkı güzelleştiren telliturna 
bu şimdi birden uyanma hali çalan telefondaki kimliğibelirsizliğe 
biberin kızaran ucundaki taddır ilkyaz aşkı 
acı kekre ve iliğine kadar ‘samış 
bu şimdi ayrılıkönü yakılmış bir sigaranın ilk nefesidir 
kentli oğlanların saksılardan kopardığı gülden damlayan kan
yarım sevişmelerden artakalan buğunun yabanıl çıplaklığı 
adressiz postalanmış bir zarfta çürüyen pul 
bu şimdi akşamın alnıma bir izdüşümü yanıtsız sahipsiz 
yazın gizindeki nemin kurutulmuş resmi 
bu şimdi gitmek bülbül çıldırtan sabahın sisi 
solmuş bir insan yüzüdür ufukta silinen
annem bir filozof benim aşkı koynunda dürülmüş mendil 
gelecekten değil daha çok geçmişten korkan 
bir türküdür annem benim cennetkuşu süzülmüş kekik 
bu şimdi akvaryumda dolaşan bir oğulun boğulan gülümsemesidir 
bu şimdi beni de götür denilmesi gereken yerde 
dünyaya çarpan bir hoşcakal çığlığı
sevgili beni yağmurun yüzüne as 
beni akşamın çürüğüne sar 
beni aşkın yelekcebine koy 
beni de götür... 
bu şimdi telefon kulübelerine sığmaz bir konuşmanın son anıdır 
bulutlar daha alçaktır turna sürüsünden 
ellerimizde büyüyen salkımsaçakdal kırlanğıç yuvasıdır 
bu şimdi nereye gidiyorsun diyen bir serçenin canından düşen telek 
bu şimdi kıyısında durulan bir derenin içindeki çağlayanın kırdığı umut 
bu şimdi beni yolunun üstüne ser 
beni kanat... beni öldür... 
aşkın ırmak serinliğinde boğ beni
<end>

<start>
bu şehre yağmur yağmazsa üşürüm 
bir bardak suyun yarası kanar bende
bir çocuğun avuçlarında kırılmış oyuncak 
eksilirim. hayat boşa çıkarır beni
ben bir kedi yavrusuyum şehri tırmalayan
jilet yarasıyım bileklerinde
kendini taşımaktan yorulmuş hayatların
uçurum kıyısıyım yeşile bezenmiş
yoluyorum aklımda ayrıksı otları
ben bu şehre az sonra yağacak yağmurum
aşkın kirpiğinde takılı haylaz bir bulut
içimin sonsuz ormanında koşmaktan yoruldum 
hey bana bir resimden küsen sevgili
yol kalbinin kire bulanmış çiçeklerini
yalanlanan gerçek gibi akıyorum şehrin içine
zaman geçiyor. aşk uzaklaşıyor her mevsim
'ben bu yolculuğa çıkmazsam'lı bir cümle kurmalıyım
'eve gitmezsemli' kaygılı bir ağrı
mağrur ve yenik tayfasıyım her aşkın
bulut topluyorum şehrin ormanından
susamışım nihaventim üstelik
çevirdim yüzümü hayattan 
kopacak fırtınanın habercisiyim
bu şehre şimdi yağmur yağmazsa 
annem bağışlamaz beni
<end>

<start>
yalnızlık çoğaltmasaydı beni 
acı büyümezdi bu kadar 
ölüm inatla yürüyor damarlarıma
gölgesi kadar yakındım her insana
her yere götürürdü beni sokaklar
yağmur devrilirdi ardımsıra
ben yürürken ateş düşerdi ormanına devletin
adımlarımla kanatırdım sağır kulakları
yeminler yalanı gizlemek içindir
kavradığım herşey yitiriyor özünü
bir duvar var önümde arkasında ölüm
kalbim durmadan beni zehirliyor
puslu seslerle uyanıyorum 
ölümden önce aşk vuruyor beni
yüzümü yıkarken parçalanıyor aynada suretim
bir taş gibi düşüyorum devletin başına
yarama zehir döküyorum 
en 'acıyan yeri kalbidir insanın'
dilimde bir şamaş şarkısı 
bir kısrağın yelesinden sızan ter tanımlar beni
dağları emziren benim annemdir
kentlerden öcalacak çocuklar büyütür koynunda
ateşi ve sabrı ondan öğrendim
varolmanın mührüyüm ölümün kapısında
II.
çarmıha ilk ben gerildim isa'dan önce
basına dağıtılan bütün robot resimler bana benziyor
gıyaben yargılandım hayata karşı
polis sirenlerine karışan aşkları öldürdüm
fırladım sokaklara cebimde kibrit
saat bire beş kala bir sigara yaktım
ağzında şarkıyla gelir tarih: sin lekke unnini
vakitsiz ecel şarkıları öğrendim
gibil çağırdı beni 
lilith ödünç verdi kanatlarını 
vaktim ölüme ayarlı
fırladım sokaklara cebimde kibrit
kendime bir kürt'istanbuldum 
aşkın bir numaralı sanığıyım
unutuldu unutulmaz sandıklarım
annemin öbür adı tarihtir benim
ağlarım  mevsimler değişir
vazifeli bir kurşun vurur kardeşimi
sokaklar kürdilihicazkar infaz makamı
tilili revasız hawar nafile şiir yalan
dağlar çağrı pusulası 
taşı bile çürütür erken ölüm acısı
aklımın saltanatına yenildim
içimde bir kürt patlamış bir yanardağ gibi bağırır
şizofrenik tarihin piçi: suçluyuz
fırladım sokaklara cebimde kibrit
<end>

<start>
yüzünü rüzgar kokularına sürmelisin 
anılarla çoğalan yalnızlık akşamlarına
kuşkulu araba farlarına. sokak fenerlerine
gizlipolisin vuremirli baskınlarına
katli vacip ajanların itiraflarına
ve hatta yoksul işçi evlerinin
perdesiz güneşli camlarına
yüzünü hayatın her yerine sürmelisin
geceleri yüzünün her çizgisinde 
darağaçları kurulup
sabahları yıkılır yeniden
umarsız katledilir şiir
bir içimlik aşklar yüzünden
leyleği hep yuvasında görüp
baca temizleyicilerini uçururuz
her göç mevsimi
yalnızlığını tanrıyla paylaşan insanların arasında 
nasıl bilebiliriz aşkın yanmamış bir sigara olduğunu
ve bitmeye başladığını yakıldığı anda
günler patlıcan ile kırağı hesabında 
yeni kimlikler aramakla geçiyor zaman
bulvarlarda serçe ötüşü tavında
saçlarını denize salan 
asırlık salkım söğüdün öyküsünü unut
kaynağına akan ırmaklar gördüm 
şehirlerin çukurunda telef olan hayatlar
hiçbir sırrı kalmadı artık yaşadıklarımızın
bütün maskelerimi çöpe attım
çıkardım parmaklarımdan kirli kılıfları
yazdığım şiirleri yaktım
nergis kokularından ve
grev yerlerinde vuralan işçilerin
çocuklarını kanıyorum artık
seni her gördüğümde ellerinde çiçek demetleri
avuçlarının içi yosunlu imge yuvası
ama koparılmış çiçekler mezarlıktır
toprak cesetlerin içine gömülür
aşkın ve kavganın yasası yoktur çünkü
bir de dili
işte hep böyle kocaman bir çocuk olarak kalacağız
kitabaralarında çiçek kurutarak 
şiirler de kuruyacak. hayatımız gibi
ve şiir kurularını yakmak isterken 
yağmur sonrasının hüznünde küllenecek aşkımız
sahte kimlikle yapılan görüşmeler
esaret tarihimizde bir çayiçimi tadıdır 
öyle çok ki gardiyanı hayatın
savcılar. adli tıp raporları
gazeteler ve bilumun yalan
boğuyor yeniyetme günlerimizi
evine yeni eşyalar değil yeni kitaplar al 
takvim yapraklarıyla kapla onları
zamana karşı direnen tek şey kitaplardır çünkü
ve ancak bilgi güzelleştirebilir dünyayı
teslimiyet kokularını sürme yanaklarına 
aşklar içinde taşısa da yanlızlıklarını. korkma
kendine bile itiraf edemiyorsa insan bazı şeyleri
gün gün ölüyor demektir
her üniversitenin duvarına
dernekçilerin açlık grevlerine
ve her sinema afişine
bir şiir yazılır sanıyordum
pek de güzel yanılıyordum
insanların artık gözleri açık uyuyup
elleriyle düşler gördüğü
şiirin ise yasadışı olduğu
yeraltı günlerinde yaşıyoruz
ve cumartesi eylemlerinde 
çoğaltıyoruz kentli çaresizliğimizi
kuşları yemlemeyi ve bir de
faşizme karşı direnmeyi öğrenmeliyiz 
tekil kaçışlarla nereye varılabilir ki
karanlığı yüreğinde taşıyorsa insan
acısı elbet kerbela çiçeğidir
bir avuç yürek kanıyla beslenir
yaşamaktan mı yoruldun itiraf et öyleyse 
yorgunluğu duymak bile yaşama sevinci değil mi
bırak adımızı anmasın kimse
aslında bitimsiz bir satranç maçıdır ömrümüz
her şah çekilişinde telaşlanıp veziri feda ediyoruz
kendimizle sevişiyoruz sabahlara kadar
afrodit'in büyüsüne kapıldığımızdan beri
freud annemiz froom babamız oldu
unuttuk bir büyük yalnızlık içinde
kendi yalnızlığımızın anlamını
<end>

<start>
doğu'nun çeşmesinde yıkadım acılarımı
hangi yaprağa ellerimi sürsem kanıyor
sesimde kağıtlara dökülen yangın kokusu var
kürt evinden çalınmış gün gibi yaralıyım
doğu'nun çukurundan kopan dağyelleri
ölüme çoğalan göçebe kervanına benziyor
hangi yöne yürüsem çekiyor beni koynuna
sanki bir uçurtmayım aşkın yeline savrulmuş
sevgilim bir hoşcakal çığlığı
doğu'nun çatısından dünyaya fırlayan bir kiremitim
diyarbakır bir eşkıya hikayesidir yeni yetmelere
mardin süryani nakışlı bir gerdanlıktır sevgili boynunda
dağlara ve gökyüzüne kardeştir hakkari
bitlis bir ermeni türküsüdür van'a karşı
siirt atlasın ortasına saplı bir acem hançeri
bölünmüş bir ırmağın küfrüdür urfa
sevgili zulasında ışıldayan umut
dağın bittiği yerde bir komdur adıyaman
elazığ dersime kurulmuş bir pusu
içimdeki ormanı tutuşturan bir alevdir sıvas
sevgilinin son mektubunda yazdığı 
kanayan bir iğbirar çiçeğidir doğu
ben hangi yöne yürüsem kesiyor yolumu
ben bir kum saatiyim doğu'ya akan
annemin oğul acısıyla kırılmıştır kalbi
gözyaşlarının acısı demlenir dağlarda 
vurur efsunu anadolunun yüzüne 
ben nereye gitsem doğu'nun tutsağıyım
<end>

<start>
yorgun vücudumu sersem de geceye 
gayrisafi hafsalam baki kalmaz kimseye
şiirden öte köy yoktur dersem de yalandır
benim zaten her yana uzuyor ellerim
batan her şilepte yitirdim bir başka yanımı
ne ömür zaman gibidir ne zaman ömür gibi geçer 
unuttuğum ne çok şey var anımsadığım
kovuldum da her aşkın yurdundan 
kendime bir yurttan sesler korosu kurdum
her insan biraz da annesinin yüzüdür
kırık camlarda canlanır sabah 
yanıtsız bir sorudur aşkın serinliği 
çalan telefonlardaki kimliği belirsizlik
yalanın defterini dürdüğümden beri 
adli tıp morglarına gidiyorum 
ölülerin de tırnakları uzuyor 
günaha da sevaba da hevesim yoktur
düşten düştüm ben 
akşamüstü düştüm 
kendimi gezdirdiğim kuytularda 
kunduz kudurtan dizyaralarım var 
bundandır iğbirar çiçekleri gibi kanamam
gecenin ucuna astım kendimi 
mevsimidir kırlangıçlara ev sahipliği yapmanın
<end>

<start>
şiir biter sen gidersin ne kalır geride
yağmur yağar ıslanır kirpiklerim
savurur yüzüme ayrılığı şehir
bir ben yalınız kalırım şiir biterse
senin gittiğin her yerde yağmur yağar üzerime
ateş üşür acı kanatır kendini
sen yine de gidersin
silerek ardındaki ayakizlerini
bir bela olur artık yaşamak
senin gittiğin her yerde uçurumlar büyür aşka
şiir biter büyür o mavi derinlik
sabah çözer gecenin gizini
ipi kopan bir uçurtma
yalnızlığına ağlar gökyüzünde
senin gittiğin her yer yalnızlığımdır benim
<end>

<start>
sen bir kırlangıçsın
bahar sevişmelerin yorgunluğunu
gagasında taşıyan
belki de bir serçe
yüzünde yapraklar sallanır
pencerelerde perdeler uyur
kanatlarında aşkın yükü
ansızın gelirsin
göğsümün baygın kapılarından
yüreğime sızan serinlik
yakar memeuçlarımı
sen bir güvercinsin
kanatların tutkusuna sadık
belki de bir kumru
sabahın ezan sesini kovan
akşamdan kalma uykusuz
teslim olan yalnızlığımdır
bu bir başkaldirıştır
baykuş gözlü gecelere
bir kanaryasın belli ki
dar geliyor kafesin sana
öyle karanfil öyle gülki dünya
bir bülbülsün aslında
yarına budanmış dutuyla
çareli bir yalnızlığı yaşayan
bu ise benim sen olmuşluğumdur
<end>

<start>
sana diyeceklerim vardı
ne çabuk bitti gece
yeni bir ayrılığa açıldı pencere
sana seveceklerim vardı
esrikliğim. çıplaklığım. terim
iki yanım uçurum
böyle nasıl çekip gidersin
gel.. atma beni
sensizliğin koylarına
boğulurum
gölgen yüzüme düştü
yüzümden gözüm düştü
neyin nesi bu ayrılık
kahır canıma düştü
gel.. sürme beni 
ekinsizliğin toprağına
kururum
bir yanım gül kopması
öbür yanım dalsız ağaç
kurudu ırmaklarım bak
yağamıyorum bulutuma
gel.. ağlat beni
mendilene sevdanın
ve kazı tırnağınla
çürüyen yanlarını hayatın
serçe kanatlarında hırçın
çığlıkları büyür sevdanın
ayrılık ekmiş özlem biçmiş
bu kadar yaşım darmadağın
gel.. topla beni
alfabesinden ömrün
çoğalayım
yıldızı süpürülmüş sabahlarda
güneşli çocuğun gibi
büyürüm koynunda 
sığınıp dudaklarına
dilin olurum suskunluğunda
gel.. sar beni
rengine gözlerinin
yanayım günortasında
havalarımda sis var
yüzümün tülü yanık
kuşatılmış bir kentte
direnen bir tutsağım
çakıltaşı tuz ve kum
gel.. yaz beni
kanadına martıların
savrulayım
yakamozlardaki ışık sensin
martılardaki hüzün ben
yelkeni kırık bir sevda
nasıl boğuşur dalgalarla
gel.. yarınla beni
geçmiş denilen
yamalı bir bohça
ılık nefesinle okşa yüzümü
çokla sevdamın ayakizini
kim umursar yoksa
dalından düşen yaprağın öyküsünü
gel.. çiçekle beni
saksısında aşkın
güzelleşeyim
gittiğin yollar kadar uzarım
söylediğin şarkılar kadar susarım
bulutuna yağan yağmur olur
kendi kendimi boğarım
gel.. çaresizleme beni
karşısında ölümün
çürürüm
senden sonrası ölüm
ayrılık diye bir şey yok
hem kimi inandırabilirsin
terkederken beni öldürmediğine
gel.. cinayetleme beni
intihar
aşka günahtır
susamış bir çeşmeyim: paslı
yağmursuz bir bulutum: puslu
dalgasız bir denizim: sisli
kıyılarım çalınmış
martılar küskün
kipriğimde mavi bir damladır hayat
ağlasam sonum olacak
gel.. hiçleme beni
üzümdür şarabın tadı
esrikliği hikayesi
sabahları bozuluyor güzelliğim
sen böyle giyinirken ayrılığı 
koşarken bensizliğe
yaprağıma sonbahar düşüyor
gel.. çirkinleme beni
mutlu portreler çizelim
güneşli yüzüne sabahın
kelebek ıslığımla sararım tenini
uzanıp körpe memelerinin arasına
kovarım allahı romanımızdan
bırak peygamberler oynasın eski oyunlarını
biz tenimizin acıya direnişiyle
kendi dünyamızı kendimiz kuralım
gel.. dinsizle beni
ezan sesleri 
çocukların oyun saati olsun
umutla başlarız sabaha
sevişen iki nehir gibi
çoşkuyla karışırız güne
ve çalıp her evin kapısını
bir demet gül bırakırız önüne
gel.. sokakla beni
bakir bir dünya
olmasın hayat
sensiz sigara içerken 
kendimi içerim biraz da
emdiğim nikotin
savurduğum ömrüm olur
vatkitsiz kavuşmalarla
paylaşılmaz ki yalnızlık
gel.. alevle beni
eski bir mektup gibi
yakalım saçını yalnızlığın
(son söz)
yüreğimin titrediği yer aşkın yarası
yaşlı bir kuş çırpınır avucumda
gökyüzü evimizin çatısı olacaktı
yüzümüzde hayatla boğulurcasına bir kaynaşmışlık
yüreğimizden aynı mezraya ırmaklar akacaktı
ve rüzgarda ömrüme yağacaktı saçların
gel.. kuşla beni
uçalım birlikte
yaşanmamış günlere.
<end>

<start>
bir nisan pazarı. belki de cuma. iyice karıştırdım artık günleri
elimi uzatıyorum tutsana. başım dönüyor düşebilirim
elimi uzatıyorum tutsana. bulutlar çöküyor gözlerime
elimi uzatıyorum tutsana. yüreğim ağrıyor ölebilirim
elimi uzatıyorum tut ve bırakma. dayanamam tek başıma
aylardan nisan
günlerden belki bir görüş vakti
elimi uzatıyorum tutsana
ya da bir içli türkü söyle
sıçramalarla uyanıyorum geceyarıları. düşiçindeyim
aklımda dayanılmaz bir sancı
bir hayal gibi dolaşıyor etrafından insanlar
ve sadece gözlerini gördüğüm beyazlar içinde bir kadın
elinin içiyle kapıyor gözlerimi: ÖLMÜŞÜM
elimi uzatıyorum tutsana
bütün zehirler karışmış damarlarıma
elimi uzatıyorum tutsana
yağıyor üzerime dünya
biliyorum ki bir zaman sonra
çiçekler satacak genç bir kız sokaklarda
iliştirip şiirlerimi yakasına
-bayım bir çiçek alır mıydınız
açlık grevinde öldü arkadaşımız
ben sevda diyorum adına
<end>

<start>
bir bu kalmıştı yapmadığım
itiraz mecbur hayata
bizi temize çıkaracak
bir tek sözcük bile yok
yakılmış köyler kadar küliçindeyiz
ihtimal ve ihtiras
bir intihar biçimidir aşk
illegaldir astarı devletin
iğfal edilmiş katiller
vakitsiz infaz eder adamı
bütün kediler ağlar
müntehir halime
yenik düşer siyanüre damar
ihtimal. ihlal. infial ve ihtilal
bu dört sözcüğe gömdüm hayatı
dalından kopan songülün
kalbimi kanatan dikeni. ihtimal
infial. ihtilal ve devlet
kaybedilen hayatlar kuşatır
kirletilmiş gökyüzünü
ey aşk! iğdiş edilmiş suretin için
kılıç çektim kalbimdeki nasıra
ihlal ettim hayatı
boğdum hayatı yalnızlığımla
paramparça aklımdaki bomba
<end>

<start>
damarında siyanür dolaşıyor şehrin 
aşk bizden güçlü. bizden uzak
cinnetli bir cinayet saklı gelen her günde
eksiliyor bizim olan zaman. kederli sarsak
ben öyle uzak durmayı bilmezdim 
insanlar geçerdi kalbimden 
acıtarak düşlerimi geçerdi
bakır bir sürahide kanardım 
iflah olmaz gençliğimi
gölgesi vuruyor şimdi sağılmayan bir yaranın
yalnızlığın üstüne uzak bir şarkı gibi düşüyor
kalbi kanıyor şehirlerin lamia
avucuma akan sudan anlıyorum bunu
bilmezdim ben sofraya erdemle gelen ekmek gibi 
uzak durmayı sevdiğim şehirlerden
II.
sana hayatı tutsak alan acılardan söz ediyorum 
adli tıp morglarına takılı kelebekşarkısı
dalından koparılan yaprakağrısı
sana yüzünü dağlara dönmüş hayattan sözediyorum 
şehir sansartuzağı kondular ağıt halkotobüsleri üryan
sabah felaketlerle çalıyor kapıları 
kadavrasız yaşamın çağıldayan sevdası
aşk bana kahır lamia. bana serkeş
sana oğlu kaybedilmiş bir annenin acısıyla sesleniyorum 
ben ölürüm lamia 
nefes alarak kalbim çarparak
şehrin belleğini zonklatarak ölürüm
salgın vebadır şehre kayıpoğulsancısı
bitirim mahçup gayriresmi 
yıkar tahtını saltanatın 
korku öde çığlık anamın sancısına karışır 
ben yeniden doğarım lamia
bir avuç et üç gram kanpıhtısı 
sonrasız canhavli
çağötesinden kalma bir fosilim 
anamın evlat deyip bağrına bastığı
III.
çocuk yanıma tetik çekiyor hayat
her sabah başka yerimden vuruluyorum
uyumsuzluğun kahredici sessizliği
şehirler teslim alınmış lamia
aşka ayakbağı şehirler
ankara: yürüyen bir sürgün salyangoz burunlu 
sıvas: yüreğimin tuncunu eriten yangın 
istanbul: iki yakası biraraya köprülerle getirilen zavallı 
ne verebilir ki hayata karavana yaptıran bir aşka
ben sabahı vuran sürmanşet haberim lamia
 “teslim ol” çağrısına aşkla karşılık veren 
adını kurşunkırığı camlara çizen 
dilinin ucunda patlayan ateşim 
dağla kuşanmış bir bildiri gibi 
parçalanırım şehrin koynunda
IV.
benim aşk dediğim lamia. aşk bildiğim 
bombalar arasında yiten 
tozbulutlarının taneciklerindeki günışığı
dağın koynundan kopup gelen 
rahmine akıp giden ateştohumu
kefensiz gömütsüz meçhul denizler kervanı 
benim aşk dediğim aklı çürüten tez
dağdan kopan ezgi
ben bir deprem uğultusuyum lamia
yağmurlu bir kırlangıç kanadı 
kaynağını arayan ırmak
semah duran turnadirenci
inerim bir gün şehrin koynuna
gecenin yıldızını koparan sabahın ilkışığı gibi 
şehrin cenderesinde yangınlara sarılmış bir annenin
ateşli yüreği gibi inerim 
yakarak yokluğun acısını 
sığmaz şehre içimden kopan fırtına
çünkü aşk değil bu lamia. her şeydir
parçalanır şehrin rutinağrısı sel olurum
oyunlarda unutulmuş afet bir çocuk 
varoşlardaki delikanlılığın vitrine vuran hıncı
gençkızların kitabaralarında kuruttuğu falpapatyası
sabahına kahır düşmüş kalpağrısı
devinen ve kirlenen bir yalnızlıktır şehirkalabalığı
acılarını bas yarama lamia. yoksa vurur beni de 
aşka kasteden bu çaresiz hayat
sana sabahın sisini kalbine sarıp şehri süpüren 
genç bir çöpçünün aklından geçirdiklerini sesleniyorum
her gün dolup boşalan sırça bir okyanustur şehir dediğin 
yağmursuz riyakar ölümkurusu
ah... lamia
sen umuttan daha güzel şeyler de olduğunu öğrenemedin
dolarla markla tercüme ediliyor yaşam sanılan yanılsama
artık aşkını leylekler kanatır senin 
diplomatik ihanetlerde ziyan olur bahar
dellenmiş bir tetikçi düşürür korkusunu şehrin ihanet dolu avuçlarına
lamia... 
güzelim 
aşkarasında unutulmuş gültadım
şehri kuşatan hayatın gücü erişmez aşkın doruklarına
zehir bir hançerdir saklı durur yaranda
ağla...ağla... 
ağla 
karışsın gözlerin dağların kıvrımlarında çoğalan tozkabarcıklarına
ben artık şehirlerde yaşayamam lamia
<end>

<start>
gözlerimde daha demlenmeden yıldızlar 
yetimliğimi asarım kirpiklerime her gece
yüreğim bir yavru kuş olur
ellerim ekinsiz bir tarla
unuturum yazdığım şiirleri
yakılan kitapların öpülesi külleridir savrulan
şehir yüzlü avuçlarımdan
doğumundan başka geleceğim yok
bilmiyorum adımı yaşımı
göçmen kuşlar çaldı uçurtmamı
nerdesin anne
bir kor gibi yanıyor yüreğim
çoğalıyor kuytu yerlerde sahte gülüşlü insanlar
silinmiş bir yazı oluyor dudaklarım
nerdesin anne
toprak yalanlıyor ölümü
kaç zamandır günaltında
seni ararım. bulamam
yetmeden yetim kalırım
camii avlusuna bırakılmış gibi
yorulup yıkılırım 
düşüncelerimin yalnızlığından
deniz olmazsa nasıl yaşar martılar
nerdesin anne
adressiz mektuplar gibiyim
göçmen kuşlar mı çaldı seni anne
iyi ama kuşları kim...
<end>

<start>
kedi kuşu avlayacak diyorum kadına 
söyle kuşa çıldırtmasın kediyi 
ne kadar çok telek var yüzünde. ve kelebek 
dolaşıyor adımlarında. bir yün yumağı oluyor gün
söyleyecek film kalmadı kedi. ben artık ölüyorum 
arkamdan kapanan kapıların adreslerini sana bırakıyorum 
kimse gitmek istemiyorsa kendinden başka bir yere 
kadının ve kuşun elinden tutup ölüyorum
kadın hafifmeşrep hayallerinin atsızkarıncasında 
kuş opera meydanında vuruyor kendini tarifsiz bir aşkla 
akşamgazetesi satan adam ağlıyor 
gözlerinden bulvar akıyor
<end>

<start>
aklına kuşkonmaz bir yolcuyum
yasak hevesler büyür içimde 
sağanaklara tutulur çalarım zamanı
kediler yarışır aşkın atlasında
kuşlar kalkıyor dallarımdan
uzaktan yaralı bir kalple bakıyorum
hangi acıya saracaksan sar yaralarımı
imtina ediyorum hayattan
kuşladım çünkü bütün yuvalarımı
oyalandığım bütün istasyonlarda kalbim oyulur
savurdum kendimi gecenin havzasına
aklımdan kaç kuş havalandı kaç kuş döndü yuvaya 
kime ne taşıyorsam kalbimi avuçlarımda
bulsam yalnızlığın biçimini
sever miydim yine de seni
benim avuçlarına sığmayacak bir kalbim var
uzaktan yakın olan herşeyin acısı fazladır
hangi kalp taşıyacak kadar ustadır aşk ağrısını
kentli yalnızlıklardır çoğaldıkça kaybolan
ritminin yarısı senin olsun
bilerek unuttuğum bu şarkının
reddettim bütün kabullerimi
bir kez daha kutsadım kendimi
anladım hiç bir aşkta yer yok bana
beklediğim yağmurdan da ümit kalmamıştır
<end>

<start>
Seni sevmek mor denizlerdi biraz
Ne kadar gidilse bir o kadar bitmeyen
Umutlar ve yıkılmalar ardında direnilen 
Seni sevmek mevsimler içinde en güzel yaz
Seni sevmek yaşamın aşılmaz büyüklüğü 
Seni sevmek kan dolu yüzyılları korkutan 
Ve sığınıp ılık kıyı kentlerinde biraz akşam 
Seni sevmek çocukların düşlerinde gördüğü
Varılırdı daha saydam günlere isteseler 
İsteseler yalnızlık giremezdi evlere 
Seni sevmek bir kırlangıç olacak bekleseler 
Ve uçacak durmadan adasız denizlere
Kim bulacak cam kırığı gözlerinde sevgimi 
Sonra yalnız kalmak gibi yoksulca uğuldayan 
Bütün okyanusların baş eğdiği tek kaptan 
Sana verdim geç diye bütün denizlerimi
<end>

<start>
İyileşmez çocukluğum yüzündendir
Bu dalgalar arasında gidip gelişim
Bilge ve güngörmüş martılarla
Benim işim sevinç aşk bana göre
Hele gün başladı mı sancılanmaya
Başıma gelenlerin hemen hepsi
İyileşmez çocukluğum yüzündendir
İyileşmez çocukluğum yüzündendir
Ölü resimleri gibi solgun yüzler karşısında
Duyarsız kalışım hatta inatla susuşum
Boş tutkuların anlamsız korkuların
Kirli yağmur suları gibi biriktiği
Akşamlardan güle oymaya geçişim
İyileşmez çocukluğum yüzündendir
İyileşmez çocukluğum yüzündendir
Dağların ve denizlerin durmadan devinişi
Beni çağırması bütün uzakların
Birdenbire rüzgarlarla uzaylara açılışım
Her şeyimin birden maviye kesmesi
İyileşmez çocukluğum yüzündendir
<end>

<start>
Benim bin canla sevip bin özlemle andığım
Bari gölgeni bırak bana
Su çiçeklerinin en güzel yanı budur
Giderken gölgelerini verirler suya
Güz akşamları dal kıpırdamazken
Suda halkalanan gözleridir
Sen de gölgeni bırak bana
Gönlümün bin güzelliğiyle inanıp sevdiğim
Güzelliğini burada ince ince aratma
Bir kıyıya bir gün inen fırtına
Gibi birdenbire bir şeyler bırak
Bir şeyleri soğut bir şeyleri yak
Dağıt bir şeyleri bir şeyleri kur
Kendini hiç yokmuşsun gibi bırakma
Kafamın her yanıyla bir şeyler öğrendiğim
Sonsuza uzanan sevinç güzele vurgun tasa
En az bin yılda arayıp bulduğum
Bana aşk şiirleri yazdırma artık
Beni burada gölgen gibi bırakma
<end>

<start>
Toplarız yansılarımızı sulardan
Akşamlar kilitlerken suları karanlığa
Akşamlar karanlığa kilitleyince suları
Susup kaldıysak bile inanmadık yalnızlığa
Umutsuzluk bile iyidir
Ardından sen gelirsin, umut gelir
Ellerin sessizce uzanır bana
Ovada tomurcuklar patlarken birere birer
Her dokunuşun beni değiştirir
Akşam pembeliğini yayar sulara
Ben seni hep umuda benzetirim
Ben seni benzetemem yalnızlığa...
<end>

<start>
Kimseyi aramıyorum kapandım kendime
Kimse de artık beni aramasın
Koşa koşa gelen yazı denizi
Her duyguyu her düşünceyi
Tek başıma yaşarım
Birilerini aradım kapılarını çaldım
Yıllarca belki de yüzyıllarca
Anlatmak istedim kendimi birilerine
Neye yaradı bunca yakınlığım
Sandılar ki onlar olmadan
Taşıyamam kendimi bir yerden bir yere
Oysa benim tek amacım şuydu
Birlikte gidelim güzelliklere
Yüreğim uyuyan dalgalar gibi durgun
Kafam tam anlamında bir kaçak
Ben kimselerin anmadığı adam
Yüzyıl yaşamış gibi yorgun
Daha dün doğmuş gibi çocuk
<end>

<start>
Dayanamam birden gelirsen
Güneş doğar gibi yavaş yavaş gel
Gelişin yıkım gibi olmamalı
Gelişin önceden belli olmalı
Yağmurlara söyle geleceğin günü
Geldiğinde akasyalar
Karlar gibi vuracak camlara
Güller çıldıracak sevinçten
Seni görebilmek için
Pencereden sarkacak sardunyalar
Ayva çiçekleri selam duracak
Sapsarı bakışına
Gelişin önceden belli olmalı
Yola çıkarken haber sal sularla
Ne yap yap üç gün önceden bildir
Ağaçlarla göklerle kuşlarla
<end>

<start>
Hiç bir zaman yenilmedi geceye
Sevincim de, inancım da
doğru diye bildiğim güzellikler
Hiç bir gün kendinden uzak bir şeye değişmedi
Hiç bir gün yolda koymadı beni
Güvencim ve direncim...
Düşerim sandılar, dönüp baktılar
Gülerek geçip gittim
Evet, ben tek başımaydım
Onlarsa çok yalnızdılar!
<end>

<start>
Çocuklar gibi koşmak boydan boya
Ufukları görünmeyen düzlüğü
Soluk soluğa şimdi
Üstümüze söken şafak
Biz böyle ayakta öleceğiz besbelli
Deniz gibi durmadan bir kıyıya çarparak
Her zaman bir yeşili, bir moru arındırarak
Biz böyle yaşayacağız
Sevişerek, savaşarak
Umarak, inanarak
Bardaktan boşanırcasına
Bir yağmurdur bizim için yaşamak
<end>

<start>
Aşkı kimi açaık açık yaşadı
Kimi de düşündü sessiz sessiz
Birileri de kitaplar yazdı
Yazmasa daha iyiydi çünkü bir yüzü
Canavarlar kadar korkunçtur aşkın
Onu rahat odalarda çay içerken
Ona buna anlatanlara bakma
Aşk her zaman üçüncü kişilere kapalı
Aşk her zaman yedi kat yerin altı
Cehennemin dibinde kor çeşmesi
Değdiği yeri yakması o yüzden
Gücü bitti mi soğur buz keser
Sokağa atsan kimse almaz
Aşktan başka ne beklenir ki aşktan
Bazı çok güzel aşklar da var
Dersin bunu benim için biçmişler
Benim kapım öyle şeye kapalı
Ben kanımdan canımdan veririm
Kimi aşkın koltuğuna kurulur
Leblebi çekirdek yer
Kimi de benim gibi
Gece gündüz dolaşır sokakları
<end>

<start>
Papatyadır elinde
Yazla yeşeren sıra dağlar.
Bir şarkıdır dilinde
Günden güne seni saran sonbahar....
Bir umuttur güldüğün, 
Bir tutkudur sokaklar
Her gün seni çağırır, 
Der ki; 
Sokaklardan geçmesen hayal olur uzaklar...
Ben senin şarkınım der, 
Beni her gün başka söyle.
Bazen biraz  tutkulu, bazen acılı biraz
İçinde sarı güller bulunsun......
Ben bir yolum, sen de benim yolcumsun.
Sakın geçme benden inanmayarak.
Sen benim savaşçımsın, gözü pek çocuğumsun
Sen güzelsin, en güzel.
Denizlerden daha güzel, 
En güzel çiçeklerden ve seslerden.
En güzel denizlerden.....
<end>

<start>
Şimdi belki benim gibi ölesiye yalnızsındır
Uçan kuşları gözlemektesinidir tek başına
Çamların yeşiline dalmış gitmiştir gözlerin
Radyo dinliyorsundur ya da susarak
Bir kitabı okumaya çalışıyorsundur kim bilir
Sonsuz güzellikte bir aşk düşünüyor olabilirsin
Belki de anılarını deşiyorsun bir olmazı
Bir açmazı derinden derine kurcalar gibi
Bir kahve içmeyi bir elma yemeyi kurarak
Saatine bakıyor olabilirsin uykulu gözlerle
Çocukların oyununa dalmış gitmiş olabilirsin
Mahpus gibi tutsak gibi belki köle gibi
Yarını olmamak gibi bir duygu içindesindir
Belki de kendini bağışlamıyorsundur
Benim hiç bilmediğim bir şeylerden ötürü
Kırık tirenler gibi öylece kalakalmışsındır
Kalkıp gidip çekirdek almayı düşünüyorsundur
Ya da uyumak istiyorsundur her şeyi unutmak için
Belki sen de benim gibi ölesiye yalnızsındır
<end>

<start>
Açıklara çıkalım boğulmamak için
Günün kuytu yerleri şimdi harap
İçimizde bir ezgi inceden inceye
Bizi kendimize bağlarken akşam olur
Karanlığı gümüş rengine boyar mehtap
Oturup uzun uzun konuşsaydık
Sevişmek nasıl olsa gene olur iyi kötü
Bir ıhlamur sıcaklığı yayılırken odamıza
Her şeyi ince ince düşünseydik
Ölümü kırgınlığı inceliği en başta
Bütün eksiklerimize gülüp geçerek
Belki de boşa geçti onca zaman
Bu da bir tür geçip gitme duygusudur
Ne güzel olurdu yeniden başlasak
Ne yapsan en başa dönülemiyor
Ne yapıp yapıp dalı unutmalı
Rüzgârla yere düşen sarı yaprak
<end>

<start>
Sana  duyduğum  sevgi bir  akşam
İhtiyar  ölümleri  gibi  geçti  kapımdan
Saksıda  bir sardunya  dalı gibi  yalnız  kaldım
Ne  ağlamayı  becerebilmişimdir  doğrudan  doğruya
Ne  senin  ugrunda  ya  da  başka  birinin
Bıçaklar  çekip  bıçaklar  yemeyi
Ben  belki  de  bilemedim  sevmeyi...
<end>

<start>
Ben kimim yaramaz bir çocuk
Sessizliğiyle kendine gizlenen
Bugün bile simyacılar iyi kötü
Bir şeyler bulup çıkarmak isterken
Ben kimim zamanın kıyısında direnen
Uçaklar uzaklara kanat vururken
Ben kimim kırılıp kalmış
Eski bir tekne gibi
Ben kimim çocuk düşlerinden
Anlaşılmaz ülkülere uzanmış
Ben kimim bilemiyorum
Açlığıyla olmadık sevgilerin
Bir küçücük bakışta oyalanan
Ben kimim olur olmaz zamanlarda
Kendine ve her şeye ağlayan
<end>

<start>
Bir mavide birden değişmek olur 
Bakışın bakışıma vurunca
Ölüp denizlere karışmak olur
Bakışın bakışımdan yorulunca
Daha beyaz sabahlar var
Alıp gitme bütün gülüşlerimi
Götürme düşlerimi
Sardunyalar güllere dokununca
(Sinsi zehirler tatlı
Senin her şeyin güneş)
Gelip ışığında ısınıyorum
Yaşamak ölüm gibi koyulunca
<end>

<start>
Akşamın binbir rengi
Deli bir tekne olur yüreğimde
Nerede gül beyazı balıklarım
Deli bir tekne olur yüreğimde
Bütün yaşadıklarım
Ve bütün yaşamadıklarım
Alır başını açılır
Kuşlar gibi ne varsa içimde
Yasalarını bile duymadığım
Alır götürür beni
Adını ve yerini bilmediğim
Uzaklara bırakır
Bir akşam vakti sana sarılışım
Deli bir tekne olur yüreğimde
Haydi gidiyoruz der
Derken buluşur dudaklarımız
Birden papatyalar açar içimde
<end>

<start>
Şimdi öksürtür beni
Yıllar önce içtiğim
O paslı cıgara
İçsem de almam tadını
Kokusunu duysam yadırgarım
Anlamam artık bakışından
Dünkü kadar açık ve kesin
Bir biçimde bilsem de adını
Seni bir türlü tanıyamam
Şimdi iter beni
Eskiden söylediğim şarkılar
Bitenle başlayan arasında
Dünyalar kadar uzaklık var
<end>

<start>
Bir sigara yaktım durup düşündüm
Neyim var neyim yok döküverdim önüme
Yeniden gözden geçirdim kendimi
Kendime yabancı düştüm gene
Nasıl da sert davranmıştım kendime
Şimdi daha iyi anlıyorum
Ben sokakların kural bilmez çocuğu
Bir başkası olabilir miydim hiç
Kendi yerime
Biraz da anılarla oyalansam
Yaşanmış ve bitirilmiş olanı
Nedense bir türlü sevemiyorum
Yeniden yaşamayı düşünmüyorum
En güzel sevinçlerimi bile
Her zaman kendime dar geliyorum
Ne zaman derinlerime dönsem
Yeni bir sayfa açılıyor önüme
Ne zaman yeni bir şeyleri özlesem
Neden bilmem
Kaskatı bir karanlık yerleşiyor içime
<end>

<start>
Dulcinea seni en çok andığım
Bu garip bu bilinmez akşamlardır
Büyülü kırık dökük hanları
Kral saraylarına dönüştüren
Anlaşılmaz gizidir akşamların
Zor zamanlarımda düşlediğim
Sen bütün sezgilerimde varsın
Olsaydın belki yarım kalırdım
Bir uzak köyde un eleyen süt sağan
Bilinmez biri olman
Kesinlikle kanıtlamaz yokluğunu
Sen dünyaya her dokunmamda
Gün gibi yeniden başlayansın
Olmazlıkta kurar insan sevincini
Tutku her şeyi yeniler
Yüreklilik bir çeşit yalnızlıktır
O aptal yeldeğirmenlerine gelince
Sen onları benden iyi tanırsın
Aldı mı yere vurur adamı
Kaldı ki sen onlardan da kahramansın
Aşılmazlığınla aydınlat yolumu
Dulcinea doğallığım sevincim anayurdum
Dünya gün gelip anlayacak
Sende gerçek büyüklüğe kavuştuğumu
<end>

<start>
Sevinç bizim güneşte üzümlerden 
Sabah işe giderken 
Düş diye süzdüğümüz güzelliktir 
Başını döndürür bekletirsen
Ortanca çiçeğinin gölgesine 
                     Bize görünmeden sığınıveren 
                     Küçücük bir böceğin çıtırtılı sessizliği 
                     Simgesidir bitmez çabamızın 
                     Seni sevmek gibidir
Çınar sanki mektubunu getiren 
o güleç ve dalgacı arkadaştır 
Naneler üstünde yatacağımız halı 
Derenin sesi tren sesidir.
Aşk bizim her dokunuşta 
                     Ölür gibi sarsıldığımız şeydir.
<end>

<start>
Müzelerden çıkarıp
Denizlere sürelim kalyonları
Öleceklerse denizlerde ölsünler...
Kafeslerden ormanlara
Salalım aslanları
Göğü silkeleyelim yağdıralım
Altın yıldızları, gümüş ayları
Öleceksek insan gibi ölelim
Gelecekse getirelim yazları
Neden özenle saklamak
Kurşun geçirmez yalnızlıkları
Neyi kaçırıyoruz kimden, 
Neden yalnız bizimdir sanıyoruz
Boydan boya uzayan sokakları
Neden kırık bir çıkrık gibi içimiz
Dönüyor döndükçe kapanıyor kendine
Öleceksek insan gibi ölelim
Gelecekse getirelim yazları...
<end>

<start>
Çocuk ders çalışıyor görünüşte
Sayfaları yavaş yavaş çeviriyor
Çocuk deniz çalışıyor gerçekte
Gözlerini ufuklara dikiyor
Durup durup adını anıyor
Aşkın sözlüğünü ezberlemekte
Bütün nöbetçilerle yarışıyor
Gözleriyle gelişini beklemekte.
Biz şimdi aşk öğrenelim
İnsan dersi sonra da öğreniyor
Yüzyıllık kitaplarda bilgi kendi malımız
Haritadan şehirler kaçmıyor ya
Sevinmek yaşarlığa dokunmaktır
Atlı gibi dört nala içmizden gidiyor
Bazen her şey yanılmakta bile
Sevişmek gene en az yanılmaktır.
<end>

<start>
Yağmurlar yağdı ve hiç dinmedi
Her biri saydam çiçeklenen saçında
Yağmurlar daha çok pencereler içindi
Öksüzdüm, gözyaşıydım dudağında
Bir sancıydım boğuk akşamlar gibi
Büyüdükçe büyüdü isli ve yalnız olmak
Kirazını soldurdu ağaçların
Nasıl devrildi taşlar üstümüze
Çoğalan nasıl boydan boya kuşkular
Kar dizboyu ölümü sokakların
Ezgiler sabahlarda eriyecek
Gözlerin uykumda yeşerir durur
Kalsam çağlar boyu yokluğunun kapısında
Yaşamak bunca umuda yeniden varmak olur
Ölmek, seni duymamak bir gün daha
<end>

<start>
Çiz beyez haritalara mor kalemle
Hiç görülmedik yepyeni kentleri
Hep oralara götür beni
Seninle olunca sıkılmam giderim
Çocuk yüreğinle sen kurarsın
Köprüleri alanları kuleleri
Panayırları ve çocuk bahçelerini 
Çiz haritaların en güzel yerine
En güzel günleri ve geceleri
Seninle olunca çekinmem giderim
O kentlere yolcu diye çiz beni
Biletim pardesüm şemsiyem şapkam
Yüreğimde sevincim kafamda düşüncem
Nasıl da çok karıştık birbirimize
Bu el hangimizin eli bu saçlar hangimizin
Senin gittiğin her yere giderim
<end>

<start>
Yaşam güçtür
Hele benim gibi biri için yusufcuk
Acılarda bir ölüp bir dirilen
Sevinçlerde hep yalnız
Biri için yaşam güçtür yusufcuk
Suçlu duydum kendimi
Benden uzak birşeyleri özlerken
Bir düşün neydi bana ayrılan
Yalnızca dar çizilmiş yollarda
Sağına soluna bakmadan yürümek
Ben ki taşardım hep
Çılgın seller gibi kendi dışıma
Güç dönemeçleri döndüm soluk soluğa
Aşksa aşk sevgiyse sevgi
Ömür boyu kınandım
Hep korku hep tedirginlik
Önümde hep kurallar
Yazık başkaları gibi olamadım
Çok hırpalandım dağıldım yusufcuk
Yusufcuk yusufcuk yusufcuk
<end>

<start>
Öfkeli bir deniz gibi
Üstünden atma beni
Yazdığın gibi silme
Yumlama parçalama
Ne yapsam kırılmaz diye
İtme koca dağlardan
Gidip gelip ağlatma
Bu bensiz yapamaz de
İçinin derinlerine sakla
Gösterme kimseye beni
Gönlünde tut bırakma
Kuşlara parçalatma
Çöllere koyup dönme
Gözden çıkarma beni
Tam her şeyimi aydınlatırken
Yeter bu kadar deyip sönme
Bir gidip bir gelip
Çocuk gibi oyalama
Korkutma yıldırma beni
Beni sakın bırakma
<end>

<start>
Çocuk olmak sana iyi gidiyor
Hep bu sularda, bu bulutlarla oyna
Hep üstünü ıslat, hep kirlet ellerini
Ayakkabın iki günde delinsin
Bir rüzgâr kesinliği gibi geç sokaklardan
Eskidikçe eskiyor sevinç de, kaygı da
Gözünden sakın sevincini
Kaygılarını iyi koru
Sakla şimdi oyuncak sandığında
Dağda kümelenen karı, güne sızan acıyı
Beni unuturken sakın öldürme
Yüreğime işlediğin yedi renk sancıyı
Hep böyle çocuk ol incecik saçlarınla
Gözlerin hep denizlere benzesin
Çaresizliğin bile güzel olsun
Güzel olmak çok yaraşıyor sana
<end>

<start>
Kuşlar özgürlüğü kanatlarıyla yazarlar
Göklerin serin mavisine
Özgürlük biraz benzer
Güllerin çocuk yüzlü durgun güzelliğine
Özgürlük biraz benzer
Denizlerin ufuklarda başlayan bitmezliğine
Beyazlara çizilen yorgunluk
Silinir martıların korku veren sesinde
Ne varsa göklerde var
Ovalardan ufuklara kadar
Ne varsa gözlerinde
<end>

<start>
Baba, nisan yağmurları bir panayır türküsüdür
Birazdan güneş açınca verecekler oyuncaklarımızı
Baba, savaş olmasın; savaş çıkarsa
Kirletirler göklerimizi, yırtarlar uçurtmalarımızı
Baba, savaş patlarsa en çok bize kızacaklar
Ağabeylerimiz kıracak, çelimsiz bacaklarımızı
Bilyalarımızı ezecek tanklar, düşlerimizi dövecek toplar
Çamurlara bulayacaklar nisan yağmurlarımızı
Güneşlerimizi ve aylarımızı söndürecekler
Kendi çocuklarına götürecekler belki de portakallarımızı
Baba onlar da çocuktur, onlar da kuş dili bilir
Kuş, dalı gözünden anlar; dal, kuşu tüyünden tanır
Rüzgârlardan rüzgârlara yıkım gelmez hiçbir zaman
O çocuklar o portakalları ölür de yemez.
<end>

<start>
Son mavilerin yavaşça
Akşama ölgün seslerle döküldüğü
Zamanları hareledim ince ince
Uzayları ekledim uzaylara
Sonra en güzel bekleyişleri kurdum
Senin adına.
Çoğaldıkça çoğaldı inadına
Özlem garip kuşlar gibi
Dağıldı, saçıldı ortalığa
Denizleri yırta yırta geçti tekneler
Açılıp bilinmedik uzaklara.
Uçaklar, vapurlar, trenler
Beni almadan gitti
Unutulmuş bir şarkı gibi kalakaldım
Eksik tutkularda boş sevinçlerde
Hep olmadık bir şeyleri düşledim
İkimizin adına..
<end>

<start>
Hü diyelim gerçeklerin demine
Gerçeklerin demi nurdan sayılır
On iki'mam katarına uyanlar
Muhammed Ali'ye yardan sayılır
Üç gün olur şu dünyanın safası
Safasından artık imiş cafası
Gerçek erenlerin nutku nefesi
Biri kırktır kırkı birden sayılır
İhlas ile gelen bu yoldan dönmez
Dost olan dostuna ikilik sanmaz
Eri Hak görmiyen Hakk'ı da görmez
Gözü bakar amma körden sayılır
Gerçek aşık menzilinde durursa
Çerağ gibi yanıp yağı erirse
Eksikliği kend'özünde görürse
O da erdir yine erden sayılır
Şah Hatayi'm eyder Bağdad'dır vatan
İkilikten geçip birliğe yeten
Erenler yoluna kıyl ü kal katan
Yolun dikenidir hardan sayılır
<end>

<start>
Melüllenme deli gönül
Gez bir zaman var nic'olur
İndir tahtını yüceden
Yık bir zaman gör nic'olur
Bir iş gelirse başına
Bahane bulma komşuna
Sefil hırka çek başına
Yat bir zaman gör nic'olur
Şah Hatayi'm doğan aylar
Geçinin yoksullar beyler
Herkes kemalini söyler
Konma gönül dur nic'olur
<end>

<start>
Âdem oldum geldim Âdem içine
Nasîb olmaz dürlü candan içeru
Zenbûr olub kândan kâna geçerken
Bir kâna uğradım kândan içeru
Kardaş gel erkâna bu erkân değil
Oynatma atını bu meydân değil
Süleyman’dan esen Süleyman değil
Süleyman var Süleyman’dan içeru
İrfân meclisinde irfân almışam
Lâ’l-i Bedahşan’dan mercân almışam
Bin cânı verüben bir cân almışam
Ol cânı saklaram candan içeru
Hatâyî Sultân’ın nutkunu hakla
Ne dileğin varsa kendinde yokla
Mürşidin pendini iyice sakla
Damardan ilikten kandan içeru
<end>

<start>
Ezel bahar olmayınca
Kırmızı gül bitmez imiş
Kırmızı gül bitmeyince
Sefil bülbül ötmez imiş
Bülbüller gelir ötmeye
Güle sarılıp yatmaya
Bağıban gülü satmaya
Gül kadrini bilmez imiş
Bahçevan sata bu gülü
Haramdır parası pulu
Ağlatma sefil bülbülü
Gözyaşını silmez imiş
Yılda birgün ziyan olur
Dost yoluna talan olur
Bazı insan hayvan olur
Hayvan adem olmaz imiş
Şah Hatayi'm ölmeyince
Tenim turap olmayınca
Dost dosttan ayrılmayınca
Dost kadrini bilmez imiş
<end>

<start>
Muhabbet bağında bir gül açıldı
Bir derdim var bin dermana değişmem
Yüküm lal-i gevher mercan saçarım
Bir derdim var bin dermana değişmem
Cemi kuşlar dile gelir yazım der
Gövel turnam Şam'dan gelir güzüm der
Benim yarelerim tuzum tuzum der
Bir derdim var bin dermana değişmem
Garip bülbül gönlüm eğler ses ile
Nicelerin ömrü gitmiş yas ile
Aratıp bulduğum pir heves ile
Bir derdim var bin dermana değişmem
Mende eyder niyazım var özüne
Güzel pir ayıbım vurma yüzüme
Yarelerim hoş görünür gözüme
Bir derdim var bin dermana değişmem
Şah Hatayi'm muhabbete bakarım
Men doluyum men dolana akarım
Güzel pirim bir dert vermiş çekerim
Bir derdim var bin dermana değişmem
<end>

<start>
Sufi mezhebimin nesin sorarsın
Biz Muhammed Ali diyenlerdeniz
Gözlüye gizli yok ya sen ne dersin
Biz Muhammed Ali diyenlerdeniz
Eğnimize kırmızılar giyeriz
Halimizce her manadan duyarız
Katarda İmam Cafer'e uyarız
Biz Muhammed Ali diyenlerdeniz
Her kimin ki çerağını Hak yakar
Mümin olanları katara çeker
Aslımız On İki İmama çıkar
Biz Muhammed Ali diyenlerdeniz
Biz tüccar değiliz alıp satmayız
Erkan gözetiriz yoldan sapmayız
Gönlümüz ganidir kibir tutmayız
Biz Muhammed Ali Diyenlerdeniz
Muhammed Ali'dir kırkların başı 
Uralım Yezid'e laneti taşı 
Hünkar Hacı Bektaş Veli'dir eşi 
Biz Muhammed Ali diyenlerdeniz
Baharda açılır gonca gülümüz
Ol dergaha doğru gider yolumuz
On İki İmam ismin okur dilimiz
Biz Muhammed Ali diyenlerdeniz
Şah Hatayi'm eydür Muhammed Ali
Onlardan öğrendik erkanı olu
Ali Muhammed'dir Muhammed Ali
Biz Muhammed Ali diyenlerdeniz
<end>

<start>
Açıldı cennet kapısı
Girebilirsen gel beri
Kıldan incedir köprüsü
Geçebilirsen gel beri
Canlar melek canıdır
Ten Süleyman tenidir
Suyum arslan kanıdır
İçebilirsen gel beri
Bahçelerin gülüyüm
Ayn-i cem bülbülüyüm
Kırk kapı kilidiyim
Açabilirsen gel beri
Hatayi'm eyder heman
Dağı bürüdü duman
İşte İncil ü Kur'an
Seçebilirsen gel beri
<end>

<start>
Bugün mâtem günü geldi
Âh Hüseyn ü vâh Hüseyin
Senin derdin bağrım deldi
Âh Hüseyn ü vâh Hüseyin
Kerbelâ’nın önü yazı
Yüreğimden çıkmaz sızı
Yezîdler mi kırdı sizi
Âh Hüseyn ü vâh Hüseyin
Bizimle gelenler gelsün
Serini meydanda koysun
Hüseyn ile şehid olsun
Âh Hüseyn ü vâh Hüseyin
Kerbelâ’nın yazıları
Şehid düştü gâzîleri
Fatma ana kuzuları
Âh Hüseyn ü vâh Hüseyin
Esti deli poyraz esti
Kâfir Mervân bizi bastı
Hüseyn’in başını kesti
Âh Hüseyn ü vâh Hüseyin
Kerbelâ’nın önü düzdür
Geceler bana gündüzdür
Şah Kerbelâ’da yalnızdır
Âh Hüseyn ü vâh Hüseyin
Gökte yıldız paralandı
Şehribân ana karalandı
İmâm Hüseyn yaralandı
Âh Hüseyn ü vâh Hüseyin
İmâm Hüseyn attan düştü
Kâfir gelüb kanın içti
Atı Medîne’ye kaçtı
Âh Hüseyn ü vâh Hüseyin
Bir su verin ma’sum cana
Yezîd içti kana kana
Fatma ana yana yana
Âh Hüseyn ü vâh Hüseyin
Kerbelâ’da biter yonca
Boyu uzun beli ince
Şah Hatâyî’m kasârınca
Âh Hüseyn ü vâh Hüseyin
<end>

<start>
Allah Allah din gaziler
Gaziler deyin şah menem
Karşu gelün secde kılun
Gaziler deyin şah menem
Uçmakta tuti kuşuyam
Ağır leşker er başıyam
Men sufiler yoldaşıyam
Gaziler deyin şah menem
Ne yerd'ekersen biterim
Handa çağırsan yeterim
Sufiler elin dutarım
Gaziler deyin şah menem
Mansur ile darda idim
Halil ile narda idim
Musa ile Tur'da idim
Gaziler deyin şah menem
Tahkıyk ile şahı tanun
Nevruz edin şaha yetün
Hey gaziler secde kılun
Gaziler deyin şah menem
Kırmızı taclu boz atlu
Ağır leşkeri nisbetlü
Yusuf Peygamber sıfatlu
Gaziler deyin şah menem
Hatai'yem al atluyam
Sözü şekerden datluyam
Murtaza Ali zatluyam
Gaziler deyin şah menem
<end>

<start>
Neylerem ol cenneti içinde didar olmasa
Koy anı virane kalsun bağçede yar olmasa
Gaflet ehli kaldı hakdan şöyle bil kim bî nasib
Kande didarı görür ol bunda bidar olmasa
Dünyede aşık olan geydi melamet donunu
Her yeten aşık olur mu derd ana kâr olmasa
Aşıkın meydanda başı top yerine çalınur
Başını meydane koymaz kim ki serdar olmasa
Doğruluk dost kapusudur doğru gel gir bu yola
Eğri meydanda utanur bunda ikrar olmasa
Ey Hatâyî cevheri harc eyleme nadana sen
Cevherin kadrini bilmez ger hırîdâr olmasa
<end>

<start>
Usul erkan bilmez nadan elinden
Usul ağlar erkan ağlar yol ağlar
Bülbülün figanı gonca gülünden
Bülbül ağlar diken ağlar gül ağlar
Kamil olanların bellidir yeri
Aşk yoluna koydum can ile seri
Hakk’ın didarını görelden beri
Derya ağlar ırmak ağlar göl ağlar
Haçan cüşa gelse akar bu seller
Açılmış laleler kırmızı güller
Çalkanır şahanlar dökülür teller
Şahan ağlar pençe ağlar tel ağlar
İyi ile konuş olasın iyi
Felek iyi bilir paşayı beyi
Bu çarhın elinden el aman deyi
Hünkar ağlar vezir ağlar kul ağlar
Şah Hatâyî’m neler gelir dilimden
Hakikat kuşağın çözme belinden
Nice özün bilmez derviş elinden
Hırka ağlar tülbent ağlar şal ağlar
<end>

<start>
Vücûdum şehrin seyr edüb gezerim
Didar ile mahabbete aşk olsun
Hemen bir nesnede kaldı nazarım
Didar ile mahabbete aşk olsun
Aşkın cûş eyledi geçti serimden
Artup gelür mahabbetin nurundan
Niyazımız budur Gani kerimden
Didar ile mahabbete aşk olsun
Kudret kandilinden attı dâneyi
İndi levhi üzre tuttu binayı
Cünbüşe getüren çerh-i fenayı
Didar ile mahabbete aşk olsun
Fil yükün yükletme karınca çekmez
Dürlü reyhan çoktur gül gibi kokmaz
Dünya malın versen bize gerekmez
Didar ile muhabbete aşk olsun
Yücelerde olur ol hümâ kuşu
Dostun mahabbettîr âşıka işi
Pîrim Hatayî'dir cümlenin başı
Didar ile mahabbete aşk olsun
<end>

<start>
Vücudum şehrine girdim o şehri pur ziya gördüm
Velayet ilmine erdim aceb nur-i Huda gördüm
Şeriat şartını bildim tarikat yoluna geldim
Hakikat bahrine daldım Ali-yel Murtaza gödüm
Hakikat ilminin sırrın ne bilsün her taharetsiz
Bu sırra ermedi münkir anın katlin reva gördüm
Gönül şehrinde ol dilber benim ruh-il eminimdir
Yüzün seb'el mesani'de yedi hat istiva gördüm
Elestü Rabbiküm sırrı dehanından ayan oldu
Gözün veddin-i vezzeytün yüzün şems-i duha gördüm
Vücudum şehrine girdim eriştim gevher-i kana
Seraser gönlümün şehrin bilin nur-i Huda gördüm
Kamu eşya vücudundan sen ol Settar-ı alemsin
Cemal'in asitanında Hatâyî'yi geda gördüm
<end>

<start>
Yer yoğ iken gök yoğ iken ta ezelden var idim
Gevherin yek danesinden ileru pergar idim
(Yer ve göğün varolmasından önce ben vardım
Tek cevher tanesinden çıkmış dönen bir pergel idim.)
Gevheri ab eyledim tuttu cihanı serbeser
İns ü cinni arş ü kürsi yaradan Settar idim
(Bu cevheri su eyledim, evreni baştan başa kapladı
Cinleri ve insanı,yeri ve göğü yaratan ben idim)
Girdim Adem donuna sırrımı kimse bilmedi
Men o Beytullah içinde ta ezelden var idim
(Adem kılığına girdim ama sırrımı kimse öğrenmedi
Zaten ben o Tanrının evinde çok önceden beri oturuyordum)
Ol zamandan ben anın sırrını bilirdim ol benim
Anın için Hak ile hem sır idim esrar idim
(İşte o zamandan beri onun (Tanrının)  sırrını biliyordum ki, o benim
Bu nedenle Hak ile sır içinde sır idim)
Ey Hatâyî Hakkı bilüb tanımışam bigüman
Anın içün ol yarattı ben ana inkar idim
(Ey Hatayi kuşkusuz Hakkı bilmiş, tanımışım
Bunun için onun yarattığını ben inkar ettim)
<end>

<start>
Yakın bil ebced-i burhan Ali'dir
Beyan-ı tevhid ü Kur'an Ali'dir
Muhemmed Mi´raca vardığı gece
Kapıda gördüğü arslan Ali'dir
Çıkardı yüzüğün verdi nişane
Hakikat gördü kim Sübhan Ali'dir
Hak ile kıldı doksan bin kelamı
Otuz bin sırr ile sırdan Ali'dir
Çıkarub yeryüzünden göğe ol dem
Aparub getüren Rahman Ali'dir
Görüb yer üzre bir günbed yasınmış
Acayib günbed-i hadran Ali'dir
İçinde sürülür sırr-ı hakikat
Kurulmuş mahşer ü mizan Ali'dir
İleri yürüyüb kapuyu kakdı
Ana kimsin deyu soran Ali'dir
Dedi kim hadimem Hayr-ün-nisa´yem
Hem ol dem kapuyu açan Ali'dir
Çü gördü çil er var sırr-ı kudret
İçinde server- i merdan Ali'dir
İçeru girüben kıldı muhabbet
Biri kırk, kırkı bir eden Ali'dir
Acayib remz içinde kaldı Ahmed
Bu remzi gösteren asan Ali'dir
Birine çaldı kırkından kan akdı
Hem ol dem neşteri çalan Ali'dir
Çıkardı bir üzüm sail donunda
Eline hadimin sunan Ali'dir
Ezildi şerbet oldu içti anlar
Cünun-ü aşık u hayran Ali'dir
Çalindı keff ü dest koptu sima´i
Bunları mest eden mestan Ali'dir
İçildi şerbet ü yırtıldı tülbend
Yüzüğün gösteren nişan Ali'dir
Yoğ iken yer ü gök arş ile kürsi
Hakikat mizanın kuran Ali'dir
Bu ma´niden Ali sırdır yakın bil
Havaric gözüne sinan Ali'dir
Bu biçare Hatâyî'nin penahı
Devasız derdlere derman Ali'dir
<end>

<start>
Yine mihmân gördüm gönlüm şâd oldu
Mihmânlar siz bize safâ geldiniz
Kar kış yağar iken bahar yaz oldu
Mihmânlar siz bize safâ geldiniz
Misâfir aşk kapusunun dilidir
Hızr’ı sev kim sâhibinin gülüdür
Tanrı misafiri pîrim Ali’dir
Mihmânlar siz bize safâ geldiniz
Bir eve kahr ola misâfir gelmez
Çalınsa çırpınsa ektiği bitmez
Çağırsa bağırsa bir ere yetmez
Mihmânlar siz bize safâ geldiniz
Himmet eyle sen ki dâimâ gele
Yavan yaşık bizim yüzümüz güle
Büyük küçük anı hep Hızır bile
Mihmânlar siz bize safâ geldiniz
Misâfir gelir ki kısmeti bile
Misâfir Hızır’dır özrünü dile
Hatâyî’m uğruyu tut ver gel ele
Mihmânlar siz bize safâ geldiniz
<end>

<start>
Zâhid Hû demeyi inkâr eyleme
Ne içün çağırır insan Hû deyu
Hû demenin aslı nedir nedendir
Eyleyeyim sana beyan Hû deyu
Evvel Hû âhır Hû Allahu ekber
Sıfât-ı zâtında doğdu bir Güher
Muhammed Mustafâ Şah İmam Hayder
Oldu ol gevherden ayan Hû deyu
Aşkın tecellisi çün başa geldi
Gevher eriyüb deryâ cûşa geldi
Çerh-i felek anda çünbişe geldi
Dem bu demdir döner devran Hû deyu
Muhammed Hâtem-i Peygamber oldu
Ali cümle evliyâya ser oldu
Şah anda Cebrâil’e rehber oldu
Ol demde kuruldu erkân Hû deyu
Anlar gizli idi ol lâ-mekânda
Mustafâ Murtezâ bir idi anda
Lâfetâ okuyub karşu gelende
Yedi kez çağırdı sultan Hû deyu
Âşık ma’şûkuna yâr yâre karşu
Nâz ü niyâz eder Settâr’e karşu
Nice yüz bin yıllar Dîdâr’e karşu
Baktılar kaldılar hayran Hû deyu
Bir üzüm dânesi ol şâh elinde
Kırklara verildi kısmet gününde
Hak Habîbullah’a mi’rac yolunda
Şey’en lillâh dedi Selman Hû deyu
Ol üzüm dânesin getürdü Selman
Kırklar da ol demde olmuştu üryân
Muhammed şerbetten nûş etti ol ân
Sâkî kadeh sundu peyman Hû deyu
Kırklar içti ol şerbetten mest oldu
Şâh-ı Merdân cümlesinden üst oldu
Setişpuş bağlandı kemer best oldu
Semâa girdiler üryân Hû deyu
Kırkların birine neşter uruldu
Aktı kan cümleden isbât olundu
Hak Muhammed anda mevcud bulundu
Hû Allah çağırdı irfan Hû deyu
Hû demenin aslı böyledir böyle
Zâhid nedir sözün gel beri söyle
Tasdik îman getür şehâdet eyle
Gel sen de bu renge boyan Hû deyu
Hatâyî bu meydan sarhoş olalı
Can gözü tecelliye duş olalı
Hak Habib aşkına yoldaş olalı
Hayâli gönlümde mihman Hû deyu
<end>

<start>
Önüme bir çığır geldi
Bir ucu var şâr içinde
Atarları dükkân açmış
Her ne dersen vâr içinde
Gir dükkâna Pazar eyle
Hışmı yenip hazer eyle
Aya güne nazar eyle
Ay Muhammed nûr içinde
Ay Ali’dir gün Muhammed
Üç yüz altmış altı âyet
Balıklardır suya hasret
Çarhı döner göl içinde
Kudretinden verdi balı
Bahânesi oldu arı
Men kılarım âh ü zârı
Arı inler bal içinde
Can Hatâyî’m adın hezâr
Aynımızda ak yazılar
Tâlibler pîrin arzular
Bülbül oynar gül içinde
<end>

<start>
Övmüşde yaratmış kendi nurundan
Padişah eylemiş ilin üstüne
Cemalini gördüm salavat verdim
Cığalar sokunmuş serin üstüne
Vallahi Kur’an’dır senin sözlerin
Yasin’i şeriftir iki gözlerin
İnna Fetehna’lık güzel yüzlerin
Vessaha inmiştir halin üstüne
Kirpikler altında benler düzüldü
İkrarından dönen Hak’tan üzüldü
Ak göğsünde Hüvel-Himmet yazıldı
Veş-Şems inmiştir dalın üstüne
Alnımızda yazılı böyle bir yazı
Mümin Müslim Hakk’a eyler niyazı
Besmeleyle okunur Elham suresi
Okudum da geldim yolun üstüne
Şah Hatâyî’m eyder Şem’i çırası
Errahman’dır iki kaşın arası
Besmeleyle okunur Elham suresi
Okudum da geldim ölün üstüne
<end>

<start>
Sabah oldu kutlu günler doğuyor
Hatâ ettim günâhımı bağışla
İhsân ettiğine nûrlar yağıyor
Hatâ ettim günâhımı bağışla
Yağan yağmur içün esen yel içün
Dergâhına varan doğru yol içün
Urum’daki Hacı Bektaş Velî içün
Hatâ ettim günâhımı bağışla
Seksen bin Urum Erenleri içün
Doksan bin Horasan Pîrleri içün
Hasan Hüseyin’in nûrları içün
Hatâ ettim günâhımı bağışla
Hüseyin Gazî’çün gerçek er içün
Nazar edüb yarattığın yer içün
Müşkilleri halleden rehber içün
Hatâ ettim günâhımı bağışla
Tâlib olamaz rehbersiz babasız
Harman mı savrulur yelsiz yabasız
Kul hatâsız olmaz hatâ tevbesiz
Hatâ ettim günâhımı bağışla
Eyyûb Peygamber’in gözü yaşıyçün
İnüb inüb deldiceği taş içün
Yusuf Peygamber’in aziz başıyçün
Hatâ ettim günâhımı bağışla
Mûsâ’ya verdiğin Tûr’un hakkiçün
Îsa’ya verdiğin sûrun hakkiçün
Ol şems ü kamerin nûrun hakkiçün
Hatâ ettim günâhımı bağışla
Cümle biten çiçeklerin hakkıçün
On iki Ma’sûm’i Pâk’in hakkiçün
Sen Ganî’sin senden gayrı kimsem yok
Hatâ ettim günâhımı bağışla
Hatâyî çağırır aman Enelhak
Münkir kullarından uzaksın uzak
Sen Ganî’sin gayrı kimsem yok
Hatâ ettim günâhımı bağışla
<end>

<start>
Sakiya sun bade-i safı safanın aşkına
Doldurup ver gel Aliy-yel Murteza’nın aşkına
Sad hezar la’net Yezid’e çünki ol şehzadeye
Bir içim su vermedi kadir Huda’nın aşkına
………………………………………………
Sen dahi oynat başını ol belanın aşkına
Ayet-i Nasrun minallah’dan mekan oldu nüzül
Kim yedi iklimi feth etti rızanın aşkına
Tohm-i Mervan’ın Yezid’in kökünü min akibed
Yer yüzünden kaldıram Al-i Aba’nın aşkına
Ey Mevaliler bilin sahib zamanın devridir
Çalaram kılıncı ben sahib zamanın aşkına
Ey Hatâyî çünki ceddin eylemiştir çok gaza
Sen dahi başla gazaya ol gazanın aşkına
<end>

<start>
Seksen bin kelâmın başı
Kanlıdır nefes öldürür
Budur evliyâ buyruğu
Kanlıdır nefes öldürür
Kötünün sözü ağudur
Urur sinemi dağıdır
Kalbimiz Hakk’ın evidir
Kanlıdır nefes öldürür
İyinin sözü dişlidir
Dâimâ gözü yaşlıdır
Âdem öldüren suçludur
Kanlıdır nefes öldürür
Kâ’be yaptım Halîl ile
Âyet ile delîl ile
Fakîr ile zelîl ile
Kanlıdır nefes öldürür
Hatâyî kendi hâlinde
Muhammed Ali yolunda
Bir kelâm geldi dilinde
Kanlıdır nefes öldürür
<end>

<start>
Serime bir sevda geldi
Muhammed Ali’den beru
Yandı vücûdum kül oldu
Tâ Kalûbelîden beru
Ali’nin Fatma Kanber’i
Hırka tutunur önleri
Severim On İki İmâm`ı
Atası pîrimden beru
Hasen’le Hüseyn’i sevdim
İkrârım anlara verdim
Kâfirlerin bütün kırdım
Halîl’ür-Rahmân’dan beru
Zeynel Abidin yolları
Açılur gonca gülleri
Bâkır imâmlar serveri
Severim soyundan beru
Muhammed dünyâya geldi
Şu âlem nûr ile doldu
Hâcem İmam-ı Câfer’i
Okuram Kur’an’dan beru
Musâhibim Mûsâ Kâzım
Rızâ’ya bağlıdır özüm
Kolumda şâhinim bazım
Beslerim zamandan beru
Takî’den etek tutmuşam
Nakî sırrına yetmişem
Askerî’den mey içmişem
Sarhoşam zamandan beru
İkrârın bendi boşandı
İndi türâba döşendi
Mehdî’den kılıç kuşandı
Bilürem zamandan beru
Şah Hatâyî’m Hakk’a yalvar
Sevdiğim Ali’dir server
Sorarlarsa bizi erler
Gelürem dîvandan beru
<end>

<start>
Serseri girme meydana
Aşık, senden yol isterler
Kallaş ile oturmadın
İman ehli kul isterler
Bu yola giren oturmaz
Hak söze hile katılmaz
Bunda hiç hile satılmaz
Cevherinden pul isterler
Bir kılı bin pare eder
Bu yolu ihtiyar eder
Şah’ım bir yol kurmuş gider
Yol içinde yol isterler
Şah Hatâyî der neylersin
Her müşkili hal eylersin
Ansın çiçek derersin
Yarın senden gül isterler
<end>

<start>
Sufi mezhebimin nesin sorarsın
Biz Muhammed Ali diyenlerdeniz
Gözlüye gizli yok ya sen ne dersin
Biz Muhammed Ali diyenlerdeniz
Eğnimize kırmızılar giyeriz
Halimizce her manadan duyarız
Katarda İmam Cafer’e uyarız
Biz Muhammed Ali diyenlerdeniz
Her kimin ki çerağını Hak yakar
Mümin olanları katara çeker
Aslımız On İki İmam‘a çıkar
Biz Muhammed Ali diyenlerdeniz
Biz tüccar değiliz alıp satmayız
Erkan gözetiriz yoldan sapmayız
Gönlümüz ganidir kibir tutmayız
Biz Muhammed Ali diyenlerdeniz
Muhammed Ali’dir kırkların başı
Uralım Yezid’e laneti taşı
Hünkar Hacı Bektaş Veli’dir eşi
Biz Muhammed Ali diyenlerdeniz
Baharda açılır gonca gülümüz
Ol dergaha doğru gider yolumuz
On İki İmam ismin okur dilimiz
Biz Muhammed Ali diyenlerdeniz
Şah Hatâyî’m eydür Muhammed Ali
Onlardan öğrendik erkanı yolu
Ali Muhammed’dir Muhammed Ali
Biz Muhammed Ali diyenlerdeniz
<end>

<start>
Şu âleme bir nûr doğdu
Muhammed doğduğu gece
Yeşil kandilden nûr indi
Muhammed doğduğu gece
Muhammed anadan düştü
Kâfirler aklı şaştı
Bin kilise yere geçti
Muhammed doğduğu gece
Anda göbeği kesildi
Gözüne sürme çekildi
İsmi Muhammed okundu
Muhammed doğduğu gece
Ağlayan uşak avındı
Doğuran ana sevindi
Kâfirler îmâna geldi
Muhammed doğduğu gece
Hûri kızları geldiler
Muhammed dinin sordular
Nurdan kundağa sardılar
Muhammed doğduğu gece
Muhammed kalktı oturdu
Ali hizmetin yetürdü
Yer gök salavât getürdü
Muhammed doğduğu gece
Melekler hâzır hepisi
Doldu Muhammed tapusu
Açıldı cennet kapusu
Muhammed doğduğu gece
Şah Hatâyî’m der dervişler
Sağ olsun cümle kardeşler
Secdeye indi ağaçlar
Muhammed doğduğu gece
<end>

<start>
Taala şanuhu gel gör ki bir nur-i Huda geldi
Cem'i hatm-i enbiya Muhammed Mustafa geldi
Sevindi can-ı aşıklar açıldı baht-ı sadıklar
Çağırdı ruh-i müminler safa geldi safa geldi
Safa ehli zeminlerde zamanlarda mukaddemde
Feleklerden meleklerden hezeran merhaba geldi
Feriştehler inüb gökten beşaret ehl-i irfane
Havaric'e ecel yetti Yezid'lere bela geldi
Azazil aslı şeytandır yeter taklidine uyma
Öğüt tut Hakk yolun gör İmam-ı rehnuma geldi
İrişti Mürşid-i Kamil kamu ehl-i iman oldu
Sevindi gaziler cümle ki Hatm-i Enbiya geldi
Bahadır gaziler kopdı başında tacı devlet var
Budur Mehdi zaman devri cihan nur-ı beka geldi
İmam Haydar oğluna dil ü can'dan rıza verdik
Ki Cafer Musi-i Kazım Ali Musa Rıza geldi
Halil-ullah donun giymiş komuş adın İsmail
Ana kurban olun deyu çün Allah'dan nida geldi
Cihanı sihr ile Firavn özüne kani etmişdi
Bunları yutmağa Musa asası ejderha geldi
Özü Yasin dili Taha yanağı Kaf-ı vel Kur'an
Kaşı nun saçı Vel-leyl-ü yüzü şem-i Duha geldi
Güzel Şahım Kamer mah'ım muradgah'ım gönül hah'ım
Cemali mazhar-ı Allah'ım güzin'i evliya geldi
Hatâyî hastesin Şah'ın cemali vaslın istersen
Revan-ı can satun algıl bu ilme can baha geldi
<end>

<start>
Tâ Kalû belâdan sevdik seviştik
Ezel bizim ile yârdır mahabbet
Mahabbet eyleyüb birliğe yettik
Cesedin içinde birdir mahabbet
Can canâ mahabbet verse erkândır
Zirâ mahabbetin arzucândır
Kırklar makâmına varsa civândır
Rızânın yurdunda birdir mahabbet
Mahabbettir yerin göğün direği
Mahabbet edenin yanar çırağı
Âşıkın Beytullâh ma’şuk durağı
Hakk nazar ettiği yerdir mahabbet
Bizim yerde bahar olur kış olmaz
Öter bülbülleri dilleri durmaz
Kokusu kesilmez rengi de solmaz
Necef bağı gül’izârdır mahabbet
Gel beri gel beri amân edersin
Gelme hakkın değil îmân edersin
Sırrın tercemâna beyân edersin
Zirâ halk içinde sırdır mahabbet
Mahabbet edenler kısmetin alur
Arar bir derd ehlin dermânın bulur
Serçeşme Muhammed Ali’den gelür
Tükenmez dalgası göldür mahabbet
Mahabbetttir Lâilahe illâllah
Mahabbettir Muhammed Resûlullah
Mahabbettir Aliyyü veliyullâh
Üçü de ma’nâda birdir mahabbet
Hak Muhammed Ali’dir ötesinde
Beytullah içinde Hakk haznesinde
Rızâ yurdunda aşkın deryâsında
Cibrîl’in gördüğü nûrdur mahabbet
Hakîkat kitabın okur Cebrâil
Ma’rifet lokmasın sunan Mîkâil
Cânı Hakk’a teslim eden Azrâil
İsrâfil dilinde surdur mahabbet
Hatâyî bu makâm özge makâmdır
Makâmın mihri On İki İmâm‘dır
Şeyh Safî’nin buyruğunda tamâmdır
Zîrâ can arzûsu Dîdâr mahabbet
<end>

<start>
Tarîkatın erkanına ey mü’min
Müşkilimiz halloldu bizi gör imdi
Gönül bizden yolu erkânı sorar
Üç yüz altmış bin uğrağı var imdi
İ’tibâr etmezler bunda yalana
Verir nasîbin yüz sürüb gelene
Ay Ali’dir gün Muhammed bilene
Gerçek isen ikrârına dur imdi
Gitmez oldu şu gönlümün karası
Aşk od’una ciğerimin yanası
Kırk makamdan benim bağrım yanası
Merhem eyle dört kapuda sar imdi
Bâtıl olub kendi özün saklama
Yüz sürüb de kilimini yoklama
Evliyânın gevherini saklama
Müşterisin buldun ise ver imdi
Şah Hatâyî âhı arttı tâlibin
Neyleyeyim bunda fırsat galibin
Dil evliyânındır kulak tâlibin
Rakibler duymasın süregör imdi
<end>

<start>
Türbesinin üstün nakş eylemişler
Gel dînim îmânım İmâm-ı Hüseyn
Seni dört köşeye baş eylemişler
Gel dînim îmânım İmâm-ı Hüseyn
Çağlar sular gibi akasım gelmez
Şehrine girince çıkasım gelmez
Yezîd’in yüzüne bakasım gelmez
Gel dînim îmânım İmâm-ı Hüseyn
Senin âşıkların yanar yakılur
On İki İmâm katârına katılur
Bunda Yezîd’lere lâ’net okunur
Gel dînim îmânım İmâm-ı Hüseyn
Senin dervişlerin semâ’lar döner
Kadir geceleri şem’alar yanar
Katârımız İmâm Ca’fer’e uyar
Gel dînim îmânım İmâm-ı Hüseyn
İmâm-ı Hüseyn’in kolları bağlu
Muhib âşıkların ciğeri dağlı
Hazreti Ali’nin en küçük oğlu
Gel dînim îmânım İmâm-ı Hüseyn
Şah Hatâyî’m eder erenler nerde
Çalısız kayasız bir sahrâ yerde
Kerbelâ çölünde kandilde nurda
Gel dînim îmânım İmâm-ı Hüseyn
<end>

<start>
Yakut, mine, zümrüt bana birdir kayalarla; 
Bir gül dikeninden kanayan el neme yetmez? 
Kâşâne, sedir, sırma, ışık onların olsun; 
Bir köhne kitap, bir sarı kandil neme yetmez?
Rûhum ki yanıktır ve şifâsızdır ezelden,
Sarmak dilesem, bir kara mendil neme yetmez? 
Dağlar neme yetmez, bağlar neme yetmez? 
Bir kuş ki benim derdime ağlar, neme yetmez?
Yanmaz ateşinden deli gönlüm bu diyârın,
Gökten bir alev bağrımı dağlar, neme yetmez? 
Kestimse ümîd artık ezelden ve ebetten; 
Bir eski rübâb ömrümü bağlar, neme yetmez?
Bir çölde biten dal gibi ıssızsa da rûhum,
Dost âleminin ettiği kem söz neme yetmez? 
Vardır anacak bir gün olup ismimi elbet,
Bir servinin altında dolan göz neme yetmez?
Dağlar neme yetmez, bağlar neme yetmez? 
Bir kuş ki benim derdime ağlar, neme yetmez?
<end>

<start>
Güldümse inanma, bil ki bu gülüş
Güldüğüm sabahın bir rüyasıdır
Dudaklarımdaki acı bükülüş
Veda akşamının sonsuz yasıdır.
Hangi kudret var ki solan ruhuma
Senden sonra yeni bir ışık versin
Söner gün geçince bu hain humma
Ağlar mıyım başka acıyla dersin?
Bir salgın alevsin içimde bugün
Yakmaya en sönmez yerden başladın
Eriyip sönersem ancak büsbütün
Sevmiş diyeceksin beni bu kadın...
<end>

<start>
Kalbinden kalbime akan bir sesti 
Akşam gölgesinde çağlayan o su... 
Sesini en tatlı yerinde kesti 
Bizi sonsuzluğa bağlayan o su.
O su, bir sır gibi mırıldanırdı; 
Göğsünde bir sarı ay yıkanırdı; 
Bizi Leyla ile Mecnun sanırdı 
Gamlı yolumuzda ağlayan o su...
Sessiz ruhumuzu o bestelerdi, 
Bize "Unutalım dünyayı" derdi... 
Bir aldı sonunda verdi bin derdi, 
Bizi bizden fazla anlayan o su.
Şimdi ne akşam var, ne ses ne dere; 
Yolumuz ayrıldı başka ellere; 
Benzetti bizi bir kırık mermere 
Ruha zehir gibi damlayan o su.
Kalbinden kalbime akan bir sesti 
Akşam gölgesinde çağlayan o su; 
Sesini en tatlı yerinde kesti, 
Bizi sonsuzluğa bağlayan o su...
<end>

<start>
Yolum uzundu biraz, kayalıklar çetindi 
Sona yaklaşınca da gün bitti, akşam indi 
Dediler; "Pek boş yere değil verdiğin emek, 
Eriştin demek" 
Hazırlık da bir büyük savaş bu yolculukta 
Ne uçurumlar aşmak gerekmiş bir solukta 
Bir cılız su başı da bulsam şimdi tasam yok 
Dayandığım kayaya değemez ateş ve ok 
Yalnız 
Gönlümde bir acı var, adını bulamadım 
Kırık bir kanadım 
Bir şey mi kaybettim ne, ellerim bomboş gibi 
Bir yakuttan kadeh ki varlık, çatlamış gibi 
Ses mi çiçek mi desem 
Işık mı renk mi desem 
Sanki geçtiğim yolda bir şey unuttum.
<end>

<start>
Gözyaşlarıyla ördüm 
Saçımın örgüsünü; 
Bir ağızdan söyledik 
Ayrılık türküsünü..
Gün battı bir taraftan 
Bir yanda onun yüzü; 
Hayatımın gündüzü. 
O son günle kapandı
Yolculuk rüzgar gibi, 
Dağ dağ savurdu beni; 
Ayrılık bir cehennem, 
yaktı, kavurdu beni.
<end>

<start>
Dur yolcu! Bilmeden gelip bastığın 
Bu toprak, bir devrin battığı yerdir. 
Eğil de kulak ver, bu sessiz yığın 
Bir vatan kalbinin attığı yerdir.
Bu ıssız, gölgesiz yolun sonunda 
Gördüğün bu tümsek Anadolu'nda, 
İstiklal uğrunda, namus yolunda 
Can veren Mehmed’in yattığı yerdir.
Bu tümsek, koparken büyük zelzele, 
Son vatan parçası geçerken ele, 
Mehmed’in düşmanı boğdugu sele 
Mübarek kanını kattığı yerdir.
Düşün ki, haşrolan kan, kemik, etin 
Yaptığı bu tümsek, amansız, çetin 
Bir harbin sonunda bütün milletin 
Hürriyet zevkini tattığı yerdir.
<end>

<start>
Ömrümün hasretle geçen her günü
Bilmezsin gün müdür,hafta mı,ay mı? 
Günlerce görmeden güzel yüzünü,
Bu gizli sevdayı çekmek kolay mı?
Ben şimdi, o güzel çehrenden başka 
Ne bir yüz düşünür, ne hatırlarım
Kanımla yazsamda bu çılgın aşka
Tercüman olamaz şu satırlarım.
Bir zaman gülerek nasıl yaşardık
Bu günse hayatım ne boş emektir! 
Hasretle uzayan bir ömrü artık
Bu sürmek değil,sürüklemektir!
<end>

<start>
Son bağlar kopunca sevgililerden, 
Kalbe, o hayâlin çıktığı yerden, 
Şifasız kederler sızar nihayet.
Nihâyet, en yakın emellerin de 
Zehirli rüzgârlar eser yerinde; 
Gidenle beraber gider saadet.
Kırılmış bir kalbe son kalan yoldaş 
Gizlice dökülen beş, on damla yaş, 
Bir de yâd edilen hâtıralardır.
Çünkü her sevincin sonu kederde; 
Saadet, sabaha karşı göklerde 
Doğan bir yıldızın ömrü kadardır.
<end>

<start>
Biliyorsun ki kârî, kalbin derinlikleri,
Damla damla biriken gizli gözyaşlarıdır.
Kudretimin oradan çıkarabildikleri,
Halis inci yerine bu çakıl taşlarıdır.
Görüyorsun, nihâyet, çakıl taşları sende,
İncilerse şairin kendi kalbinde kaldı.
Fakat şunu anla ki o, çakıl bulurken de,
İnci araştırmadan duyulan zevki aldı.
<end>

<start>
Ben ki sessiz, habersiz gönül bağladım size,
Şimdi ne zaman dalsam derin gözlerinize,
Birdenbire ruhumu çılgın arzular sarar,
Atılmak ister gibi karanlık bir denize.
Düşündüğüm sizsiniz her gün, her gece şimdi.
Bu dünyâda saadet siz demek bence şimdi.
Ruhunuz eş olmamış, diyorlar, benim gibi
Size yalnız gönlünü veren bir gence şimdi.
Aczimi anlasam da yolumdan dönmem geri.
Tuttunuz can köşemde hükmedecek bir yeri.
Bir kere gözlerime baksanız, anlardınız
Sizin için kalbimde canlanan emelleri.
Her aşk için, gönlünüz kapanmış bir saraymış; 
Sevenler, kapısında uzun yılları saymış.
Ben de, bunu düşünüp diyordum ki: Allah'ım,
Keşke, sizi bu kadar güzel yaratmasaymış.
<end>

<start>
Karanlık hayatı ışıklandıran
Tutuşmuş bir kalbin alevleridir; 
Kızıllık görmeyen ufku andıran
Bir yürek bahtına yansa yeridir.
Vah o boş kalbe ki aşkı tatmadı! 
Ah o tat, duydukça doyulmayan tat! 
Yanmanın lezzeti, acının tadı; 
Yerine başkası konulmayan tat!
Ömrüne yan kuzum, bir çift göz için
Canını o korla dağlamadınsa! 
Bir güzel yüz için, bir tek söz için,
Bir tutam saç için ağlamadınsa!
<end>

<start>
I.
Taş taş değil bağrındır taş senin
Nereni nasıl yaksın söyle bu ateş senin
Bir katılıktır dinamit söker mi yürekleri
Başın bir kez bu kalbe çarpmasın ey taş senin
Kazmayı kayalara değil kalplere vur ey
Ferhat niçindir kırdığın bunca taş senin
Anne seninle bağrın döğer gider mi acı
Hanidir Ferhad'dan aldığın ders taş senin
Sen de mi taşla bir oldun ey sevgili
İşitmez oldun beni kalbin taşdan taş senin
Ölüm sendendir bana  nedir taşlamak  beni
Bana güldür çiçektir attığın her taş senin
Gözünü dikme taşa işte parça parçadır
Şimşektir bir bakışın dayanır mı taş senin
Deprem değildir dağı ve beni sarsan
Bir bakışın komaz taş üstünde taş senin
Niçin çıktın dağlara evren çöl oldu leyla
Topuğun öpmek için toz oldu dağ taş senin
II.
Taş taş değil bağrındır taş senin
Nereni nasıl yaksın söyle bu ateş senin
Ülkendir taş ve beton bu yanlışkent
Her gün bir yanın biraz daha taş senin
Taş alanlarıdır taş insanları taşır bir
Nereye gelsen ey aşk karşında bu taş senin
Uygarlığı taşla taşımak çağlar üzre
Kolların bu denli güçlü müdür senin
Bir  taş devridir ama bağışla beni
Niçin bunca geldim üstüne ey taş senin
Bir İbrahim bıçağı ikiye biçer taşı
Sevgili nasıl kırdı kutlu dişin taş senin
Ölüm bir kasırgadır çevirir seni beni
Nedir kucağında kocaman taş senin
III.
Bir bir yürürlükten kaldırılıp çürümüş devrimleri
En gürbüz bir devrimi dikmek yerine taş senin
Nereye koysam seni söyle ey yüreğim
Bir gün beni ele verir bu güçlü atış senin
<end>

<start>
Savaşa girdin kalbim bin yara aldı beni
Ne denli acı varsa aradı buldu beni
Seni bir bomba gibi taşımak bu göğüste
Bir Ebubekir kıldı bir Ömer kıldı beni
Kurmak bize düştü bu kalbi sökülmüş çağı
Buyruk en ağır yükün altına saldı beni
Atıldık kurşun gibi kentin alanlarına
Bir kaç put ve taş gördü birden irkildi beni
Parça parça bir yürek delik deşik bir bağır
Bir beş değil sevgili bin kurşun deldi beni
Bir de bakışlarındır kurşun gözlerin senin
Kılı kıpırdamadı el gördü geldi beni
Yine seni özlemek birikti bir dağ gibi
Ve yürüdü üstüme altına aldı beni
Bir katılık döşenmiş upuzun bulvarlara
Adım atar atmaz bir donma aldı beni
Böyle çıktım alana ve yürüdüm yürüdüm
Ne görebildi kimse ne anlayabildi beni
Ve put alanlarından geçtim İbrahim gibi
Bir savaş bildi beni bir eylem bildi beni
.
<end>

<start>
Bütün varım toplasam sonra varsam toprağa 
Hepsin üstüne atsam ve savursam toprağa
Er geç basar bağrına sevgili gibi beni 
Ne denli meydan okur gibi dursam toprağa
Elbet bilir uğruna niçin öldüğümüzü 
Ve bir bir söyler bana, bir gün sorsam toprağa
Anlatsam üzerinde ne olup bittiğini 
Çıkar toprak olmaktan, haber versem toprağa
Kimse karşı koyamaz alır götürür bir bir 
Çeker beni ne denli, göğüs gersem toprağa
Uğraşıp biriktirip döksem alın terimi 
Bir özgürlük evreni varıp kursam toprağa
II.
Bütün varım toplasam, sonra varsam toprağa 
Senin çağınla olsam, senle girsem toprağa
Senin doğduğunu ve geldiğini senin 
Atılır yerden yere, haber versem toprağa
Bulsam ve saptasam bir bir ayak izlerin 
Öpsem öpsem ve sonra alnım vursam toprağa
Kutlu ayaklarındır, değdi diye sevgili 
Yalnız senin adına,bir kapansam toprağa
İncinmesin diye sen, taşlara dikenlere 
Diz çöküp te önünde ve yakarsam toprağa
<end>

<start>
Beklemiş beklemiş birden gelmiş ölüm
Sanki bin yıl beklemiş beni bulmuş ölüm
Kuşatmış her yandan bütün yolları tutmuş
Herkesi bir av gibi önüne katmış ölüm
Siz niçin böyle dimdik ayaktasınız dağlar
Sanki sizi görmemiş sizi unutmuş ölüm
Ey bir türlü doymayan gözleri zulmün
Seni de vurmak için pusuya yatmış ölüm
Ey zulüm denizleri köpürüp taşan
Her yanı tutmuş ölüm her yanı tutmuş ölüm
Nerede bir can varsa ağını atmış ölüm
Kendi hiç uyumamış bizi uyutmuş ölüm
Beklemiş beklemiş birden gelmiş ölüm
Sanki bin yıl beklemiş beni bulmuş ölüm
<end>

<start>
İçimde birikmiş Kerbela gibi
İşte kalbini getirdim sana
Yere çaldım bütün kelimeleri
Adını aradım yalnız adını
Gel de durdur burda sürekli dönen
Beynimi öğüten değirmenleri
Elini uzat ki bana elini
Kat kat duvarları yarıp çıkayım
Bir eşya ağıdır sökemiyorum
İçimden dışımdan kuşatmış beni
<end>

<start>
Çöl çöl olmuş kalbimiz bir hal olmuş bize
Şam nerede bu akşam bir hal olmuş bize
Yağmalanmış kalbimin ülkesi Kudüs
Filistin ve Endülüs bir hal olmuş bize
Buhara nerede ey baharı unutmuş  kalbim
Şam nerede bu akşam bir hal olmuş bize
Sürülmüş sahipleri canım İstanbul'un
Tükenmiş gurbetlerde bir hal olmuş bize
Kurumuş ta içerden İstanbul çeşmeleri
Kalmamış bir damla su bir hal olmuş bize
Bizlere sunulmuş gerçi şarabı kevser
Nerdedir içenleri bir hal olmuş bize
Sen niçin susmaktasın ey şiiri şairin
Bu zulüm boğmuş bizi bir hal olmuş bize
Önümüzde uçuşan sayfaları tarihin
Savrulmuş dört bir yana bir hal olmuş bize
Geride paramparça bir şiir coğrafyası
yıkılmış viran olmuş bir hal olmuş bize
Çıkmaz olmuş nerdedir kahraman dergilerin
Kahraman sayfaları bir hal olmuş bize
Öpsek yeridir hüzünlü gözlerinden
Narin minarelerin bir hal olmuş bize
Kan gölleri içinde şimdi Filistin gülleri
Kapanmış Kudüs yolları bir hal olmuş bize
Derin uykular tutmuş bizi ey
Dağlar gürleyin bir hal olmuş bize
Ey bizi bekleyip bekleyip hüzünlenen çağ
Bir hal olmuş bize bir hal olmuş bize
<end>

<start>
Niçin duralım kalbim
Mademki durmuyor savaş
Hayat bir ırmaktır akıyor işte
Yollar bile taşımıyor yükü
Korka korka uçuyor kuşlar
Vınlayan mermiler arasında
…
Yine namlularla çevrildin kalbim
Ne önleyebildin ne karşı durdun
Çevirdin şiiri aşk yönlerine
Gel kucakla kalbim kuşat gülleri
Bir bahardır yine yağmur yağıyor
Öpüyorlar damlalar yüzlerini gözlerini
Bir ibadet gibi beklerim burada
Yine hiç bakmadan geçer sevgili…
<end>

<start>
Siz beni halâ anlayamadınız. 
Ve anlamayacaksınız çağlarca da...
Hep tutturmuş 'Yıl 1919, Mayıs'ın 19'u' diyorsunuz. 
Ve eskimiş sözlerle beni övüyor, övüyorsunuz. 
Mustafa Kemâl'i anlamak bu değil,
Mustafa Kemâl ülküsü, sadece söz değil.
Bırakın o altın yaprağı artık, 
Bırakın rahat etsin anılarda şehitler. 
Siz bana, neler yaptınız ondan haber verin.
Hakkından gelebildiniz mi yokluğun, sefaletin? 
Mustafa Kemâl'i anlamak yerinde saymak değil. 
Mustafa Kemâl'in ülküsü, sadece söz değil.
Bana, muştular getirin bir daha, 
Uygar uluslara eşit yeni buluşlardan..
Kuru söz değil, iş istiyorum sizden anladınız mı? 
Uzaya Türk adını Atatürk kapsülüyle yazdınız mı? 
Mustafa Kemâl'i anlamak avunmak değil, 
Mustafa Kemâl'in ülküsü, sadece söz değil.
Halâ, o, acıklı ağıtlar dudaklarınızda, 
Halâ oturmuş, 10 Kasımlarda bana ağlıyorsunuz. 
Uyanın artık diyorum, uyanın, uyanın! 
Uluslar, keşife çıkıyor, uzak dünyaların.. 
Mustafa Kemâl'i anlamak gözboyamak değil, 
Mustafa Kemâl'in ülküsü, sadece söz değil..
Beni seviyorsanız eğer ve anlıyorsanız; 
Laboratuvarlarda sabahlayın, kahvelerde değil. 
Bilim ağartsın saçlarınızı.. Kitaplar.. 
Ancak, böyle aydınlanır o sonsuz karanlıklar... 
Mustafa Kemâl'i anlamak ağlamak değil, 
Mustafa Kemâl'in ülküsü, sadece söz değil.
Demokrasiyi getirmiştim size, özgürlüğü..
Görüyorum ki, halâ aynı yerdesiniz, hiç ilerlememiş,
Birbirinize düşmüşsünüz, halka eğilmek dururken. 
Hani köylerde ışık, hani bolluk, hani kaygısız gülen? 
Mustafa Kemâl'i anlamak itişmek değil,
Mustafa Kemâl'in ülküsü, sadece söz değil.
Arayı kapatmanızı istiyorum uygar uluslarla. 
Bilime, sanata varılmaz rezil dalkavuklarla. 
Bu vatan, bu canım vatan, sizden çalışmak ister, 
Paydos övünmeye, paydos avunmaya, yeter, yeter! 
Mustafa Kemâl'i anlamak aldatmak değil,
Mustafa Kemâl'in ülküsü, sadece söz değil...
<end>

<start>
Kız Sevim; 
Kız Sevim, beni çıldırtacaksın! 
Ben, uzak taşranın cahil delikanlısı, 
Ben, güzelleri seven insan canlısı, 
Yüzüme bakma öyle! ... Yakacaksın! ...
Ne var öyle, senden bana doğru akan! ..
Bahar kadar ılık, bahar kadar tâze...
Şu, yüreğimin gümbürtüsü, 
Alnımdaki ter! ..
Hoyrat saçlarım taranmış, 
Kılığımda bir çeki-düzen! ..
Sevim! ..
Sevim, yeter! ..
İster misin seninle kaçalım dağlara...
Benim kuvvetli kollarım vardır, 
Ateşli nefesim.
Pek güzel değilse de, 
İçtendir sesim! ..
Kaç defa türküler yaktım
Senin için bulutlara! ..
Kız Sevim! 
Kız Sevim, beni çıldırtacaksın! 
Ben, uzak taşranın cahil delikanlısı
Ben, güzelleri seven insan canlısı
Bakma gözlerime öyle; 
Kıyacaksın!
<end>

<start>
Bırak artık o yıpranmış şeyleri
O çelenkmiş, yakaya rozetmiş falan filan
O bayramlık riyaları, tarih değiştirdiğin
Atatürk’ü sevmek mi istiyorsun? 
Işığını yaymak mı? 
Aç gözlerini, uyan!
Köylere koş
Büyük kentin gecekondu mahallelerine
Okulsuz, ışıksız, susuz o cehennemlere
Elinden tutmasını istiyor senin, koş! 
Atatürk’ü sevmek bu
Gerisi yaldızlı yalan
Boş! ! !
İnanma o cek, cak, cuklu dolmalara.
Milletin karnı tok yalanlara
Kırk kişi mi var bir sınıfta? 
Atatürk’ü sevmek bu.
Ekmek kadar kutsal mı kitap? 
Orada işte orada koş
Gerisi yaldızlı yalan
Boş! ! !
Gidebiliyor musun köylere okul yapmak için? 
Su akıtabiliyor musun bozkırlara masal çeşmesinden? 
Işık olabiliyor musun ha, ilaç doktor, öğretmen? 
Orada işte Anadolu’da seni bekliyor, koş
Atatürk’ü sevmek bu
Gerisi yaldızlı yalan
Boş! ! !
<end>

<start>
Ben üşümem artık anacığım 
Ben üşümem 
Değil mi ki bu çorap 
Bir vatan parçası ayaklarımda 
Değil mi ki ellerimi saran eldivende 
Memleket havası 
Ben üşümem artık anacığım 
Ben üşümem
Gözlerinin 
Nuru açmış çiçek çiçek elliğime 
Ellerinin sıcaklığı geçmiş 
Herhalde beni düşünüyordun anacığım 
Dua ediyordun gençliğime 
Gözlerin öyle dalmış 
Beş vaktinde 
Vatan 
Sadece toprak değildir anacığım 
Sadece bayrak 
Bir yün çorapta da bulabilir vatanını 
Gönülden seviyorsa yurdunu insan 
Ben üşümem artık anacığım 
Beb üşümem 
Değil mi ki bu çorap 
Bir vatan parçası ayaklarımda 
Değil mi ki ellerimi saran eldivende 
Memleket havası 
Ben üşümem artık anacığım 
Ben üşümem
<end>

<start>
Yaşatıyor musun devrimlerimi,
Götürebiliyor musun yeni çağlara,
Yazıyı,kılığı,hür düşünceyi,
Örnek ediyor musun uluslara.
Atabiliyor musun zihinlerden,
Softalık,gerilik tüm karanlığı.
Adın var mı en yeni buluşlarda,
Köye sokabildin mi aydınlığı.
Sevebiliyor musun düşmanını,
Bolluk mu bir uçtan bir uca vatan.
Derim ki yolumda yürüyorsunuz,
Büyüğünden küçüğüne o zaman.
<end>

<start>
Tükenir elbet gökte yıldız, denizde kum tükenir 
Bu vatan bu topraklar cömert 
Kutsal bir ateşim ki ben sönmez 
İnanın Mustafa Kemal'ler tükenmez
Ben de etten kemiktendim elbet 
Ben de bir gün geçecektim elbet 
İki Mustafa Kemal var iyi bilin 
Ben işte o ikincisi sonsuzlukta 
Ruh gibi bir şey görünmez
İnanın Mustafa Kemal'ler tükenmez
Hep kardeşliğe bolluğa giden yolda 
Bilimin yapıcılığın aydınlığında 
Güzel düşünceler soyut fikirlerde ben 
Evrensel yepyeni buluşlarda 
Geriliği kovmuşum ben dönmez
İnanın Mustafa Kemal'ler tükenmez
Başın mı dertte beni hatırla 
Duy beni en sıkıldığın an 
Baştan sona herşeyiyle bu vatan 
Sakın ağlamasın Kasım'larda Fatih'ler Kanunî'ler ölmez 
İnanın Mustafa Kemal'ler tükenmez
<end>

<start>
Bir sardunya olmak isterdim şu dünyada
Kırıldıkça kırıldıkça yeşeren
Öylesine al al veren
Bir sardunya
Bir sardunya olmak isterdim şu dünyada
Bir avuç toprağım olsun ama benim olsun
İste bir saksıda olsun ister dağda olsun
Yeter ki gönlüm rahat olsun
<end>

<start>
Ne güzel düşünmüş yaradan
Baş demiş yusyuvarlak
Göz demiş kara yeşil ak
Hürriyetlere açılan
İki pencere parlak
Bu dünya görmek içindir lo
Sevmek içindir
Ama senin gözlerin lo
Ama senin gözlerin
Sadece iki delik
Ağlatır beni hüznün
Bu kan
Bu irin
Bu pislik
<end>

<start>
Koparabilir misin bana yıldızlardan
Avuçlayabilir misin karanlığı
Sen ki milyonlar içindesin
Neden kalbinin yalnızlığı
Bulabilir misin bana dost dost dost
Ki sevsin seni karşılık beklemeden
Buz üstünde yazılır mı çocuğum
Düşündün mü deniz dikiş tutmaz neden
Düşündün mü gecelerde ne var
Böyle insanı ürperten
Sanır mısın ruhsuz bu karanlıklar
Ölüm sükûnuyla yürüyen
Tutabilir misin geçen zamanı
Dönebilir misin on beşine
Şaşmadın mı hiç çocuğum
Baharın sessizce gelişine
Kim sürdü gözlerine maviyi
Ki denizleri hatırlatır
Hiç dönen var mı öteden
Sır.
<end>

<start>
Odamın penceresi bir bahçeye bakar 
Bahçe çırılçıplak, kurumuş ağaçlar 
Bir kız bilirim 
Hep aynı günde, aynı saatte 
Aydınlık iplere çamaşır asar. 
Odamın penceresi bir bahçeye bakar 
Bahçe bütün bahçeler gibi ıssız 
Tarumar olmuş, çiçekler perişan 
Sadece bir gül var, bir gül var kış içinde 
Kızın gözlerinde şimşek şimşek açar.
<end>

<start>
Ulus Meyadanı'nda,
Ata'nın heykeline karşı,
Bir öğretmen gördüm çocukların başında.
Dal gibi ince,
Bir kemik, bir deri,
İnanmıştı, yüzünden belli.
Gözlerinden sevinç akıyordu,
Gözleri kurşun gibi ileri
Mustafa Kemal'e bakıyordu.
Şehir ayaklanmış gibiydi,
Şehir bayraklar içindeydi,
Bandolar çalıyordu..
III
Ben bütün bayramlarda ağlarım,
Ne zaman askerler geçse,
O dağ heybetiyle yedeksubaylar,
Ataların son mirası,
Aziz hediye,
Çelik saflar halinde Harbiye,
Tarifsiz heyecanlarla dolarım,
Ben bütün bayramlarda ağlarım..
Çocuklar geçer,
Tabur tabur,
Bölük bölük,
Çocuklar geçer,
Yarının,
Aydın günlerin büyükleri,
Çoğunun solgun,
Çoğunun solgun yüzleri..
Askerler geçer,
Köylüler geçer,
İzciler geçer..
Ben bütün bayramlarda ağlarım,
Görünmez tellerime dokunur bu manzara.
Hatıramdan ulu şehitler geçer,
Halkımız geçer,
Kalbini vermiş bayraklara,
Sancaklar misali dalga dalga
Milletin ruhundan Atatürk geçer...
<end>

<start>
Şu sabun kokan mendilim var ya kadıncığım,
Elcağızınla yıkadığın bembeyaz,
Şu çoraplarım var ya yamadığın kadıncığım,
Şu gömleğim, tiril tiril kolalı,
Hepsi sana minnettar kadıncığım,
Her şeyiyle saadetim sana bağlı..
Şu odamız var ya küçücük,
Silip süpürdüğün, zevkinle donattığın,
Şu saksılar var ya kadıncığım,
Karanfiller, sardunyalar, küpeler,
Hepsi sana minnettar kadıncığım,
Kırıntıyla beslediğin serçeler..
Şu soframız var ya bereketli,
Tabaklarımız, tuzluğumuz, sürahimiz,
Şu pişirdiğin yemek var ya kadıncığım,
Mis kokan, ekmeğimiz, salatamız,
Hepsi sana minnettar kadıncığım,
Derim ki bir rüya hayatımız..
Şu bakır cezve var ya kadıncığım,
Oğuldukça oğuldukça parıldayan,
Şu fincanlar var ya kadıncığım,
Üstünde altın kuşlar uçuşan,
Hepsi sana minnettar kadıncığım,
Hepsinin huzuru aşkından..
Şu inancımız var ya kadıncığım,
Kalbimizi gece gündüz ısıtan,
Şu temiz kalman var ya kadıncığım,
Kendini uzak tutman günahlardan,
Hepsi sana minnettar kadıncığım,
Her şeyimiz şükrettiğin Allah'tan..
<end>

<start>
Ben küçücük bir ağacım
Yurdumun bir bahçesinde,
Topraklar tüterken görün,
Dallarım çiçeklesin de.
Her şeyimle yararlıyım,
İnsanoğluna dünyada,
Çiçeğim, yaprağım, gölgem
İri dallı zerdalimle.
Kuşlar mutlu şarkısını
Hep dalımda söylerler,
Şen arılar vızır vızır,
Kokuma koşup gelirler.
Sakın, sakın dalımızı; 
Çocuklar çekip kırmayın.
Çakınızla gövdemizde
Derin yaralar açmayın.
<end>

<start>
Bütün çirkinliğim yüzümden yanadır
Ezildim bu biçimsiz bedeni taşımaktan
Bıktım kaçarak yaşamaktan
Katilim aynalardır
Ben aşk için yaratılmış insan
Ben bütün güzellere vurgun
Paramparçayım yorgun
Yan zavallı kalbim yan
Bir söz bilirim
İki hecelidir -çirkin
Vurdu beni en ince yerimden
Eridim insanların merhametinden
Bütün güzellere karşı duyduğum kin
<end>

<start>
Dün gece evinizin etrafında dolaştım
Saçların gene omuzlarına dökülmüş
Yüzün aydınlık beyaz
Hiç değişmemişsin şaştım
Sonra Kapuz'u dinledim
Balkayada parçalanan dalgaları
Sırtımı bir kiraza dayadım
Düşüncenle serinledim
Görsen yüzümü bile tanımazsın
O kadar uzaklarda kaldı ki
O kadar çöktü ki kalbim kederinle
Hatırlamazsın
Ne kadar isterdim
Sofranda yerim olsun
Tabağıma yemek koyasın
Bardağıma su
Halim diyesin canım benim canım
Ah kader kader kader
kader kör olsun
<end>

<start>
Odamın penceresi
bir bahçeye bakar
bahçe çırılçıplak
kurumuş ağaçlar
bir kız bilirim
hep ayni günde
ayni saatte
aydınlık iplere
çamaşır asar
Odamın penceresi
bir bahçeye bakar
bahçe bütün bahçeler gibi ıssız
tarumar olmuş çiçekler perişan
sadece bir gül var
kızın gözlerinde
şimşek şimşek açan
<end>

<start>
mintanı mavi desenli çocuk 
sislerini arala, gir koynuna düşlerimin
dokun tenine denizlerimin 
hanidir kanatları üşüyor sensizliğimin
nasıl da büyüyor gözleri çocukluğumun 
işte bu aşk benim istediğim
düşleri mavi çiniler çoğaltan çocuk 
usulca gir koynuna aşklarımın
sesinde tahta at arabalarının 
işittim bütün güvercinlerini annemin
yum gözlerini çocukluğum 
ki sarsın ömrünü bir ölü güzgârgülü.
<end>

<start>
Buzul günlerinin çözüldüğü mevsimdi
Şiirler gibi akıyordu ırmaklar
Çekildi iğreti yollar ayaklarımızın altından
Saat izmir sularıydı, öpüldünüz efendim
Herkes bir başınaydı, nedense biz ikimizdik
Sokaklar yalın ışıklarla yıkanıyordu
Özlemin kabarmış köpüğü yüreklerimizde
Saat izmir sularıydı, öpüldünüz efendim
Söcükler nereye kaçmışlardı öyle
Neden susmalarla doluydu o uzun yürüyüşümüz
Şehir mi ıssızdı, biz mi kimsesizdik
Saat izmir sularıydı, öpüldünüz efendim
Kanlı yaşantıları tanımıştık, sınanmıştı sevgimiz
Eksik değildi yine de içimizden bulutları
Kendi dallarımızı savurup kıran fırtınaların
Saat izmir sularıydı, öpüldünüz efendim
Kırgındı ömürlerimiz hiçbir şeyi değiştiremediğimizden
İçten içe yaşadığımız pişmanlıklarla
Kaç baharın gülü solmuştu yüreklerimizde
Saat izmir sularıydı, öpüldünüz efendim
<end>

<start>
yıldız baskınıdır bu
beni birden görüngemden çıkaran
bu kalabalık gökyüzü
göğsümden taşan sevinç
gözleri çiçek çocuklar gibi
sesimde kelebekler
yıldız baskınıdır bu 
saat sıfırı vurunca
beni uzayın koynuna bırakın
hangi soyaçekim
hangi kardeşçe düzen
yıldızları bu denli birbirine benzeten
bire hey aklımı alacak
oralarda neler var
oralarda neler var
durdurun beni 
durdurun düşeceğim
ey eli silahlı dünyalılar
<end>

<start>
Ince minareye egilen ay
Düsme sakin dar sokaga
Orda ben varim
Elim, eline uzanmis onun
Aski fisildayan gecede
Duyuldu duyulacak
Yüregimin vurusu
O bir siir gibi
Ic geciriyor pencerede
Yagmuru unutsak da icimiz islak
Her sözcükte ayri bir özleyis
Bilmem ki bu nasil konusmak
Yaseminlerden geceye savrulan
O uysal düs yalnizligi
Gözlerimizi kapasak
Ince minareye egilen ay
Düsme sakin dar sokaga
Karanlik korusun beni
Kötü gözlerden
Rüzgarimi sen kolla
Celimsiz gölgem cekilsin
Düslerin siginagina
Haykirasim geliyor bu aski
GIZLEMEK ZORUNDAYIM AMA
<end>

<start>
oradayım, senin çığlıkları çiğnediğin yerde
rüzgârların dövdüğü kayalıklarında promete’nin
yalçın yamaçların uykusuzluğunda
oradayım, geçmiş karanlıkların izinden
senin geldiğin yerde
günü ağartacak bir gülümseme gökyüzünden
çakır yıldız gecenin soluğu tükenirken
göç yalnızlıklarının yükü ezik ezgiler
ormanları uğuldatan “destansı öykü”ler
çalınmış ateşlerle ışıyan isyan günleri
kanımı kamaştıran büyülü çekim
kahrın yollara döktüğü kalabalıklar
toz duman içinde yürürken
en önde en sonda ben
kün gibi, kozmos gibi doğuyorum kaosun elinden
tanrı çekirdeğiyim
yeni benler doğuyor benden ve ötekiler
çoğalan varlığım, üreyen, ele geçiren
işte oradayım, varoluşun sancılı kanallarında
henüz ses tellerim bile yok
sanal çığlığımı da aldın elimden
oradayım, senin her şeyi çiğnediğin yerde
bir ses gerek bana, yoluma yoldaş çağırmaya
elini tutacağım bir dost
kartal gölgeleri üzerine çullanırken
ciğerlerim deşilirken, gözlerim oyulurken
dupduru maviliklerle yıkanır içim
yenilenir, yeniden gelirim
umuttur yeşerir her mevsim içimde
kökleri sarmıştır yüreğimi
oradayım işte
gel
sök sökebilirsen!
<end>

<start>
-I-
bir kanat sesidir
ay düşmüş ormanlarda
yankısı yıldızları çağırır
yalayıp geçer dorukları
ıslık gibi duyulur ufkun ardından
bir kanat sesidir
taşır kuzey ovalarının serinliğini
yağmurlarını karadeniz'in
safran buğdaylarını içanadolu'nun
bakar maviye çalan gözleriyle ege'nin
gülümser sevinçler yüklü beyazlığıyla akdeniz'in
-II-
gecede kanat sesleri var
akan kuşların çığlıklarıdır
kar ıssızlığında kışlar bırakarak
düzler yokuşlar bırakarak
düşmüşler işte kara afrika yollarına
gecede kanat sesleri var
geçiyorlar terkedilmiş köyleri
yıkılmış kentleri, yok olmuş uygarlıkları
dualar gibi gizem dolu fısıltılarla
karışıyorlar bulutlara
nasılsa birden katılıyorum onlara
yükseliyorum bir damla su gibi
toprağımın kokusunu taşıyarak
elsiz ayaksız
kolsuz kanatsız
uçmaya çalışarak
ülkem
yağmurlar emmiş bir tombul çocuk gibi
denizler koynunda
derin, soluksuz bir uykuda
yollarında, ırmaklarında, köprülerinde
damar damar akışan sevinç
dal dal uzanan öfke
yaprak yaprak dökülüyor hışmıyla gecenin
ülkem
belasını baştacı ettiğim toprağım
deli divane eyliyor beni yücelerde
dönüp duruyorum işte
kanat sesleri arasında
-III-
- burdan ötesi
gidilmez bir yolun, varılmaz durağıdır ki
aktığım mı, yürüdüğüm mü, uçtuğum mu
bilemediğim
kara afrika yollarında gece yolcusuyum
yoldaşım kuşlar tutmuş elimden
kanatları sırça, 'gagaları gümüş' kuşlar
karlı sonsuzlukların
tozutan tipilerin tekizlemeleriyle
kanat vuruyoruz
burdan ötesi
gidilmez bir yolun varılmaz durağı da olsa
tutkum benim
orda küçük kulübelerdeki zenci çocuklarına
bataklık kuşlarına
geyiklerin seğirttikleri yamaçlara
bir selam gibi varmak
bir akdeniz rüzgarı gibi onları okşamak
varsın bitmesin yolları! -
kaç yüzyılın demir hevenklerinin sallandığı
şu uygarlık bağından
göçüp giden
bir yavru kuş olayım ben
- ki bundan ötesi
uçulmaz uçurumlar da olsa
verip kendimi boşluklara
sıradan bir ölümün çok ötelerinde
ağmak sonsuza doğru
varmak dünya halklarının
haramiler önündeki sofrasına
bir pençeyle alıp çalınmışı
güldürmek afrika çocuklarını
dünyayı ışıtan o bembeyaz dişleriyle! -
gecede kanat sesleri var
ben ordayım
ne bitkinim ne yorgun
esrimiş esiyorum
yıldızlar bahçesinde
<end>

<start>
hangi serüvendi uçsuz bucaksız yaşadığımız
genç ışıkları altında bahar güneşlerinin
sonsuz bir ormanı geçmekti baştan başa
kentleri çölleri ve buzulları aşmaktı
ansızın trenlerden inmekti, gemilerle açılmak
geçmiş bozgunların toz bulutlarını dağıtarak
altından geçilecek bir gökkuşağıydı yaşamak!
sevinç kahkahalarıyla kelebekler yağardı gökten
şen şakrak yağmur yanılıp kara dönünce 
kırağılar aklardı yüzünü küskün kuşların
çocukların ceplerinde çağların çerezi: yaşama sevinci
duaları sığmazdı küçümen avuçlarına
göğe açılırdı o boncuk elleri
altından geçilecek bir gökkuşağıydı yaşamak!
ıssız uçurumlarda usanmaz gecekuşları
sabahı çekerlerdi derin deryaların dibinden
bundandı seslerinin karanlıkta yankılanıp durması
bundandı kınalar yakınması gökyüzünün
şafağın utanır gibi usul usul ağarması bundan
altından geçilecek bir gökkuşağıydı yaşamak!
çiyler öperdi  yüzünü ilk ışıklarda
gövermiş dünya bahçesinin
bir sözcük açardı gizem kapılarını ansızın
özlediğimiz yaşantılar dökülürdü masal odalarından
o balkan yüzler, göçmen geçen yüzyıllar
gülümserdi o uzak topraklardan
altından geçilecek bir gökkuşağıydı yaşamak!
Resmini göğsümüzde taşıdığımız biri vardı.
ağaç gövdelerine adını kazıdığımız
kırık bir ok kaldı geriye şimdi o sevdadan
yüzler güzlere soyundu, dindi ince ağrısı yüreklerin
artık ulu ağaçların uğultusu anlatıyor
yılların yılkıya saldığı  anıları
oysa
altından geçilecek bir gökkuşağıydı yaşamak!
<end>

<start>
silinmiş izlerin geçtiğin bütün yollardan
ardından bıraktığın anılar gittikçe flu
ne güneşin görünüyor ortalıkta ne yağmur kokusu havada
şimdi her şey gecede sinsi yağan karla örtülü
bizi sorma soğudu birden içimizin kuytuları
ağzımızda kaldı ağıtlarımızın tortusu
bırakıp denizleri çekildik kış karanlıklarına
ıssızlığımıza düşen hep o bir damla su
yanılgılarımız yanık izleri gibi bedenlerimizde
bir bir kayıyor avuçlarımızdan sevgi yumağı yürekler
dünle yarın farklı elbet, ama bugün hep aynı
erişemediğimiz uçurumlarda soldu çiçekler
bir muska gibi gizli gizli taşıyoruz seni
tenimizin sıcaklığına karışmış öyle saklısın
bu dünya bildiğin gibi değil bizi de öldürecek
erken ölmekte galiba çok haklısın
<end>

<start>
1.
imbatı dök yazıya
şiir olur
söz renk değişir serin mavi
izmir olur
2.
saçlarına ilişmiş imbat
gözlerinde akdeniz
yalnızlığın buğusu sabah ağızlarında
işte asfalta vuran kartal gölgeleri
bıçkın bıçakların bilekleri doğradığı
kan tüten geceler
bu kent bir kadındır say ki kadındır
her gün kanama geçiren
3.
sabahsa sonsuz güllerle gelir
belkahve üstlerinden
akın akın bulutlar
hınzır bir rüzgarın önünde
ışıkların öpücükleriyle uyanır dağlar denizler
düşlerin derin uçurumları görünür birden
toprağın nemli ağzında deli filizler
göğerir gök tereke şenlenir kıraçlar
o yorgun süvari sağrısını yine kırbaçlar
başlayan bu kaç milyarıncı günün 
okunur altı çizilmiş satırları
insanla başlayan o uzun öykünün
4.
teninde nice hoyrat elin okşantısı
bir çocuk gibi gülümsüyor
kentim benim, ince kızım, cerenim
ağlayıp ağlayıp açılmış gibi
sabahlara nazlanıyor
yüzünde eski masalların izleri
5.
güneşle evlidir gizliden ayla sevişir
yıldızlar söylesin dillere destan sevdalarını
haşarı bir yürektir vurur ha vurur
karanlıkta ışıklı bir salıncak gibi
kendi rüzgarıyla savrulur
6.
dalgalar kırık fenerler sönüktür
demir tarar gecenin ışıkları
imgeleminde dip sularının
yakamozlarla söner gizemi
bir imparator sanılsa da körfezin divanında
o yalnız ve uzak gemi
bir çocuktur
düşlerin beşiğinde sallanan
gecedir 
ve göz kamaşır kendi aydınlığından!
7.
ay açar karanlıklar kapısını
altın tozlarıyla kuşatır gökyüzünü
dingin yer çöker ağırlığından
adı izmir olsun
hıdırellez ateşlerinden atlayan
o haşarı çocuğun
<end>

<start>
Ask ehliyiz
Ölsek de kaynasir kanimiz
En karanlik gecede
Tutkuyla aydinlanir bir yanimiz
Kimildar
Yüregimizin karistigi toprak
Ölüm sasakalir
Bahçede açan çiçekdir canimiz
Bilgeler bilemez
Tabipler anlayamaz
Görünmez olduksa
Sonsuzluktur mekanimiz
Ask ehliyiz
Sevmek dedik bismillah
Dilimizde tesbih bu
Gayrisina kapali lisanimiz
<end>

<start>
Öptüm cocuklugumu
Yorgun bir saatinda gecenin
Bir sesin isiklari önünde
Öptüm cocuklugumu
Simdi dönüp geriye bakmaliyim
Silkeleyip ayaklarimin tozunu
Güzün egri yolu önümde iste
Simdi dönüp geriye bakmaliyim
Hazir olmaliyim kötü güne
Cünkü yagmur yürüyecek damarlarima
Yoksul gecelerimin soguguyla
Hazir olmaliyim kötü güne
Ama hep yürümeliyim
Siirin bayragi altinda
<end>

<start>
bilsem adını
yollara düşeceğim
kervankıran yollara!
1.
hangi rüzgarsa yüreğimin yelkenlerinde
sürükler suların ışıklı yolunda beni
iklimden iklime taşır, dönenceden dönenceye
kimdir beni böyle görüngesine çeken
uzay taşları kadar karanlık ve yalnızken
bilirim, adı konamaz düşlerde yaşayanın
ansızın yerleşir yüreğimize büyülü gizemi
saklı çiçeğidir içten içe süren baharımızın
2.
önce denizler olmalı, ak denizler
kumsallarında koşup oynaşacağımız
çakılların çıkırtıları arasında
güneşin altında, çamların gölgesinde
önce denizler olmalı
ve unutulmuş koyları o denizlerin
teninde damlacıklar domur domur
yosunlara değmeli ayakları
bir ürperti gibi gezinmeliyim tüp diplerinde
birden ufuklar yıkılmalı ki
ötesi yurdu olsun sevgimizin
önce denizler olmalı, ak denizler
sözlerimizde suların yalınlığı
kavuşmalıyız iki ırmak gibi çağıldayarak
yataklarımız değişmeli coşkumuzdan
birbirimiz olmalıyız kimliklerimizden sıyrılarak
3.
ıssız bir köy evinde
ocak başında
türküsü olup gecenin
yeniden yakılalım
alevlerin dilinde
üşüdünse sokul bana
örtün olayım
dünyama sunulmuş biricik meyvem
haramım
seni koruyan kabuğun olayım
üşüdünse sokul bana
ıssız bir köy evinde
yüzlerimizde yalazların yansıması
geçelim çağların itesine
iki masal kahramanı gibi
anlatılsın öykümüz
dilden dile
4.
yollardayız
eli elimde
fundalıklar arasından yürüyoruz
çiçekler öpüyor eteklerini
yollardayız 
sevinci sağıyoruz günün göğsünden
üstümüz başımız çengi ışık
aşkın yolcularıyız
yollardayız
yüreklerimizde nice esinti
çiçek tozlarıyla yüklü
uçuyoruz düşlerin çavlanında
5.
kentin sokakları aydınlanıyor birden
yine yakalanıyoruz bakışların yağmuruna
kıskançlığın kıskacındayım
gir koluma
aç adımlarını
tenhalarda yürüyelim
haydi
yolumuz denizler olsun yoldaşımız martılar
birer çarpıntı gibi geçelim günlerin solgun yüzünden
esriyen yanımızda dalga dalga sevgiler
ardımızda anılarımızın açık sözlü yalınlığı
tenhalarda yürüyelim
haydi
en bildik sözlerle geçelim sevdanın çöllerini
bir ışık yağsın sonra sussun her şey
kanat vuralım yeşillikler arasında
solukları turunç kokan güneyli çocuklar gibi
tenhalarda yürüyelim
haydi
gümüş çizgilerini yoklayalım ufukların
sevginin yıldırımlarıyla yırtılsın içimizin karanlığı
yağmura hazırlanır gibi dolu dolu ve çoşkun
tenhalarda yürüyelim
haydi
6.
söyle
hangi denizlerin çocuğusun
görüyorum yüzünde
tirşe mavi yansımalarını dip dalgalarının
bu aşk derinliğindir senin
7.
kaç aşkın günbatımını yaşadım
çekildim yıkıntılarımın içinde
yürüdüm anıların tozlarına bulana bulana
içim boz duman
-oysa sen
   beni kaçırdın benden-
türkülendim ansızın
şimdi bütün uçurumların çiçek
ve bu aşk
bu aşk sevgilim
senin kadar gerçek!
<end>

<start>
bir aşk bir aşkı silerse
bir ölüm kapısını çaldırır öteki ölümün
canlar canı canımız gidince
kalır ki yaprağın arasında
acısı iç karartan bencillikler
birer gül kurusu gibi
yalanların son belgesi olarak
bir tanık değilseniz yaşama
resminiz tanık olamaz yaşadığınıza!
<end>

<start>
deniz'di adı, yaşıtımdı 
ince uzun dal gibi
uzandı devrim diye bir sabaha
gülünü sunmak için
deniz'di adı, yaşıtımdı
inceydi, uzundu dal gibi
uzandı devrim diye bir sabaha
ansızın oldu akşam
deniz'di adı, yaşıtımdı
inceydi, uzundu dal gibi
uzandı devrimin alaşafağına
kaldı eli böğründe
'gülünün solduğu akşam'
<end>

<start>
kuş ağzıyla anlat o masalları
o masal çocuklarına
sesine imbatı kat
göz göz nilüferler açsın gözlerinde
akşam, sefalar getirsin
ocakta alevden yazılar
gaibi oku!
seni susmak karanlık olur
ihanet kadar puslu
o yürek ansızın soğur
enlemleri boylamlar boyunca
bir çığlık yayılır ki
kutuplardan duyulur
kuş ağzıyla anlat o masalları
o masal çocuklarına
düşleri benzesin yaşamın güzellikleriyle
özlerine özlemler sinsin
bu ıssız geceyi kuşat
şafağı doku
kuş ağzıyla anlat o masalları
o masal çocuklarına
<end>

<start>
O masum çocuk bakislariyla baslar
Cikmazlara saplanacak en koyu asklar
Sevinçle serpilir kuytularda, gözden irak
Suçlansa da büyür sevgi, gizli ya da asikar
Bosanir yürekte zincir, kopar kelepçeler
Köpüren sevda selidir, bendleri asar
Kuskunun akrebidir, durur tasý n altinda
Iki gövde bir iken, ansizin ordan çikar
Yürege akan zehir, zehiri akian igne
Günese çekilen perde, isiga örülen duvar
O karanlik kapilar, girilen sonsuz dehliz
Bütün yollar kapali, mevsim kis, her yer kar
Disler kamasir tadindan o yasak meyvenin
Oysa her büyük günahin sonunda mutlak ölüm var
Cinnetin kiranindan geçilir, sokaklar bile kan
Biter mi belasi askin, nelerle yüklüdür rüzgar
Kim ola uslanan, çilginsa yasamin ta kendisi
Akmadan kan, bosalmadan son kilcal damar
Kemikler sürme olmadan, külleri savrulmadan
Unutulmaz o yangin, güze erse de bahar
<end>

<start>
ask, ey ask
bosuna saklanma
gördüm seni
sobe!
<end>

<start>
hitler'in polonya'yı işgale ve ikinci
dünya savaşını başlatmaya bahane
bulmak için saldırgan olduklarını 
iddia ederek kurşuna dizdirdiği, bu 
büyük savaşın ilk kurbanları olan
polanyalı on esirin anısına-
hep kapının ardında karanlık kımıldıyor
alanlarda ölüm marşları
gün eğrisinde
o ses: 
                        führer!
biz, ilk on adam
sana ölüyoruz ey dünya
en büyük kavganın ilk kurbanları olarak
kanımız usulca yürüyor toprağın üstünde
otlar arasında yol bularak
bir sızı gibi ığıl ığıl yayılıyor göğsünde
bir utanç gölgesi yüzlerimizde sakallarımız
sabahın nemli karanlığında kendimize büsbütün yabancı
iki kara oyuk gözlerimiz
kentler köyler uyanıyor
kuşlar kıpır kıpır dallar arasında
yaşamak sevinci usul usul sokuluyor
dağların ardından
bütün sınırları yıkarak
dünya koca bir savaşa uyanıyor
biz sana ölüyoruz ey dünyü!
Gün eğrisinde o ses: 
                                 Führer!
<end>

<start>
kırlarda uçtuğumuz o ilk mevsim
dalgalanan yeşil otlar, ekinler
rüzgâr kaçırıyor seni
ardından koşan kelebeğim
kaç gün ki şu küçük ömrüm
anlıyorum
aşka bahar yetmez
leylaklar öyle usul öyle deli mor
kuytu bahçelerimde yine
bir şarkı fışkırıyor pencerelerden
bir perde benim için aralanıyor
içimdeki küheylan kişnese de adımlarım ürkek
yürüdüğüm yolları dal basmış
oysa biliyorum
aşka bahar yetmez
bülbüller çağırıyor çiyli şafağı
usulca öpüyor gökyüzünü
toprağın nemli dudağı
tomurcuk açımı gülümsüyoruz
bütün güller yediveren olsa da
usulca solduklarını görüyorum
aşka bahar yetmez
ben bir delice şahanım
uçsam, kanatlarım pervane
dönerim bulutların arasında
güneşin kamaştığı yerde
keskindir, aldanmaz gözlerim
uzaktan seçerim yalnızları
yüreğin çoraksa boşuna bekleme
yeşilime koş, karış bana
aşka bahar yetmez
o ırmak kiminle konuşur
eski sevdaların yatağında
uyurken büyük uykusunu
kim dağıtır bulutlarını
kim siler gözlerinin pusunu
can usuldan akan o sudur
bulur bir gün okyanusunu
aşka bahar yetmez
gecikmiş yolcular adına
yana yana geliyorum
tut elimden çek beni
içimin kuytularında açan o çiçek
o çiçek, öldürecek beni
son bir yağmur yağsa da
baharımız uzasa da
güz yelleri kavurur tomurcukları
aşka bahar yetmez
Hüseyın Yurttaş
<end>

<start>
su uzak ve derindi sevgim
gölgesi gizlice gecerdi yollarindan
seni sorardi kus kanatlarina
usul uzak ve derindi sevgim
sana sunulan tacti, tac yapraklarimdan
o suskun saatin kumuydu akan ince ince
beni ögüten zamanin degirmenlerinde
koca genclik gidip gün kocaliga dönünce
seslere salinan o ciglik, o yitik sesti
nice kalintiya can veren, sevda örenlerinde
sakli düsüm, can icre sancim, utangac gülüsüm
her sey icin cok gec, sözcüklerim dagilabilir artik
sana söylenecek ne'm kaldi
bir siir bile etmiyor dudaklarimdaki kirik dökük
heceler
usul uzak ve derin
o kuytu liman, o mavilik
ufkuma gerilen gözlerin
<end>

<start>
kimligini gizle
gece gölgelerinden sakin
gelecegim
beni bekle
ölüm mü dedin
agzindan yel alsin
sirdas karanlik
korur bizi
çeker gideriz buralardan
kimse görmeden
el ele
<end>

<start>
Bahardi
Gögerdi dallarimiz
Irmak boylarina yürüdük
Icimizde pariltili günesler
Önümüzde düslerimiz
Adlarimizin ilk harfleri
Agac kabuklarinda
Bir yagmur basladi ansizin
Kacmak ne mümkün
Suclusu bizdik bu baskinin
Gökte cilgin bulutlar
Sirilsiklam yürüdügümüz yollarda
Telasli ayak izlerimiz
Yüzünde damlaciklar
Büyülü bir düsle aralanmis kirpiklerin
Bir agac kovugunda
Tüte tüte sokuldugun gögsüm
Nasilda cocuk bu ilk yangininda
Bulanan sularla geliyor irmak
Yalnizligimizin üstüne
Köprüleri asti asacak
Islak saclarin yapismis tenine
Öpsem yanginim bulasacak
Bu “delikanli bahar”
Anliyor bizi
Ve gökleri kirbacliyor
Yagsin diye bu yagmur
Sonsuza kadar
<end>

<start>
karanlık kapılardan geçtim
kendimi ışığa vurdum da geldim
kamaşan gözlerimdi aldanan
kimbilir neyi gördüm de geldim
insandım, onmaz yanımı onardım
o ayrıksı yalnızlığa erdim
kovdum kirli karayı, sevdikçe arındım
sevmenin erdemine vardım da geldim
kötü öyküler dinledim, romanlar yaşadım
kanayan yaramı sardım da geldim
elçi, istemez aşk, saklı sözüö sanadır
yürekte zinciri kırdım da geldim
<end>

<start>
uzun boylu o genç adam
o uzak şehre indiği zaman
seni düşündü ilk olarak
gece tenhalığında
şiirlere bulandı
uyku ve duman yüklü
bir sabahçı kahvesinde
sokaklara vurdu kendini
ardında kol gezen bir yalnızlıkla
uzaktın
uyku sularındaydın sen
yumuşaktı döşeğin
bulutlar gibi
nerden bilirdin ki
iki uykusuz gözün
senin için nemlendiğini?
okuduğu şiirdin
söylediği şarkı
nasıl yoğun yaşıyordu seni
bir bilsen
evet, ah bilsen
sıyrılıp çıkardın yatağından
yalın bir bıçak gibi
ince uzun
alev dili gövden
odalara dağıtırdı sıcaklığını
üşürdün
ve özlerdin onu
o uzun boylu çocuk
o şehrin en yalnız adamı şimdi
be kız
sen uyku sularındasın hala
uyan artık!
<end>

<start>
beni yağmura bırak
sen çekil
iğreti bir cama yazıl
susar gibi bak
akşama bulaşan o son koku
o zencefil
sen ol
göğsümde tüt
gözlerimdeki buğu ben isem
onu sil
beni yağmura bırak
sen çekil
<end>

<start>
Su sandim ictim sesini
Ince gölgeni gördüm
Bir yamacin basinda
Sarisin günlere yürüdüm
Sözcükler buldun bana
Gizem kapilarini acan sözcükler
Yüzümde gülücükler gögerdi
Sarkilara büründüm
Kara kislarin ardindan geldin
Avucumda cicek oldun
Kuslugum da kus sesi
Yesilinle örtündüm askin eski caglarindan
Önüme acilan söylence
Hos geldin
<end>

<start>
açık kapıları ardında bırak, dalgalarla yürü
bir kuzey rüzgarı ol, serinliğinle gel
susmak bilmeyen koca deniz anlatsın
bütün kuşaklara o yitik efsaneyi
orfe, orfe! sevgi baştan!
şafakta sessizliğe salınan o ezgi
mahmur  özlemleri büyütsün usul usul
uzak dağların havası, akarsuların büyüsü
tütsülerin ağır yüküyle çöksün iç duvarlarına
bütün toyluğunla uykuların bölünsün, gecelerin uzansın
uzanıp uzanıp kopar gibi güç kavuşalım sabahlara
düşlerime baskın ver, adını değil yüzünü istiyorum
ilk ışıklarla koşalım çılgın yamaçlara
ırmak boylarına, otların yumuşacık koruganına
orfe, orfe! sevgi baştan!
o şehri yeniden  kuralım
o şehri ve büyük aşıkların tarihine gömülmüş sevda şehirlerini
yeniden roman olmak, şiire dökülmek için
alanlarda anıtlara karşı öpüşelim
tenha gecenin koynunda düşelim o büyük boşluğa
yıldızlar ansızın peydahlanıp büyüsünler, gözlerimiz kamaşsın
orfe, orfe! sevgi baştan!
ölü demirlerle örülmüş sınırları geçelim bir bir
toprağın buğulu yüzü gülsün gönensin
sıcak merhabalarla sıkalım ellerini cümle aşıkların
bahar köpürsün kuytulardan, o uğultu duyulsun
taşkın yeşil, gümrah su
orfe, orfe! sevgi baştan!
<end>

<start>
küçük, tombul bir çocuğun sevinci
nasıl sönerse
öyle çekilir hayat yüzümden
sen gidince
gelsen
şu kışkırtan bahar sıcağına uysam
sana soyunsam
bilirsin hiçbir yürek yaşlı değildir
aşk için
en büyük kuraklıklarda bile
çatlatabilir onun tohumunu
hadi, bana açıl
boş bir kağıt gibi bembeyaz
çağır beni
sana birikeyim.
<end>

<start>
o şehri nerde bıraktık biz
hangi yitik zamanda, hangi görünmez günde
el ele yürüdüğümüz o güleç kaldırımlar
ansızın sevgiyi vuran meydan saatleri
neresinde kaldık ölüme yürüdüğümüz tenhalığın
o şehri nerde bıraktık biz
sevgimiz ağlarken ağaç kabuklarında
düşen yapraklara, yosun kokan eski parklara
inceden sokulan rüzgarımız
hangi kuytulara sığındı şimdi
oradan, o uzak ufuklardan bak
bahçede inadına açmış o mor menekşe
inadına uzanmış asmanın kolları
ayışığında öpülen dudakların izi gecede
son vapur yanaşıyor kıyıya, ışıklar alesta
son vapur yanaşıyor kıyıya, ışıklar alesta
yıldızlar hep birden mi kayıyorlar
suyun sesi büyüyor gölgesi ağırlaşan kameriyede
yasemin kokuları savruluyor iğreti avlularda
sürdük sınırlarını kentin, kırlara bayırlara sürdük
caddeler genişledikçe bun çöktü varoşlara
bir tanrıya yürüdü artık incir bitmeyen duvarlar
göğün gözleri kanlandı, ufuklar silindi kıyılardan
dağları yitirdik, ağaçlar kuş öldü, ibret cana dayandı
sürdük sınırlarını kentin
yeni mezarlıklar kurduk ölülerimizi sıraya sokup
gömdük geçmişimizi servi diplerine
anılar uğulduyorsa, ürkek bir nostaljiyi büyütüyorsak, aldırma
yüreklerimizde güne yetişme kaygısı, gerisi ütopya
sürgit kendimizi aradığımız bu sonsuz kovalamacada
sevgiyi koymuştuk bir yerlere, duruyor mu orda
dokunsak tozlu bir vazo gibi elimizin altında sanki
nedense sönmüş bütün şamdanlar, perdeler ağır ve uykulu
ocakta usul usul o ateş, kim yaktıysa yana yana ağlıyor
o içli güz dinginliği kapı aralıklarında
rengarenk masallar iniyor bağladı tavanlardan
sahi, neyi nereye koymuştuk biz, duruyor mu orda?
sürüp çıkardık o şehri şehrimizden
anılarımız yeni kenar semtlerde öksüz birer çocuk
leylek yuvaları kapanan her fabrikanın bacasında
üstelik leylekler de küs artık ve afrika'ya yeminli
tezgahta ve gergefte o inatçı eller, gül ağacı, gül oya
mahzun bir çocuğun görüntüsü asfaltın serabında
hiç kimse bulamıyor kendi şehrini, yok artık
kayboldu gülüşü gökyüzünün, dokunuşu rüzgarın
eski sokaklarda yeniyetme güneş cesetleri
yenildik bu en büyük meydan savaşında
gölde gülümseyen nilüfer uzaklığında gençliğimiz
ölümü hiç ıskalamıyor bu şehir
<end>

<start>
sen geçtin
duruldu şiirim
şimdi hasretin ince yeli
ölümseyen yüzünde o solgun
ırmağın
sönmüş kır ateşleri
savrulan kül, neyi söyler
zaman, kırgın düşlerle yaralı
aşkın kayıp baharında
kış izleri
önünden geçtiğimiz aynalar
gizlese de karanlığımızı
yollarımız karla kaplı
sessizlik sınır tanımıyor
mavi bir damar
usulca mora eğiliyor
sonra her şey ebruli
<end>

<start>
Senden sonradir
Bu benim
Düs evlerine girdigim
Uçmaklara vardigim
Senden sonradir
Bu benim
Sevgi köprüsün geçtigim
Ölüm asri uçtugum
Senden sonradir
Bu benim
Öz varligim gördügüm
Sonsuzluga erdigim
<end>

<start>
Üç kibrit çaktım karanlıkta arka arkaya
Birincisi yüzünü görmek için toptan
İkincisi gözlerini görmek için
Üçüncüsü ağzını görmek için
Sonra kararttım dünyayı
Hatırlamak için bütün bunları
Kollarımda sıkarak seni.
(Fransızca, Sabahattin Eyuboğlu)
<end>

<start>
Küçük arslan yemek yerken
Dişi arslan gençleşir
Ateş kendi payını isterken
Toprak kıpkırmızı kesilir
Ölüm sevgiden söz ederken
Yaşam ürperir
Yaşam ölümden söz ederken
Sevgi gülümser
(Fransızca,Sabahattin Eyuboğlu)
<end>

<start>
Korkmazdı kimseden
Ya da hiçbir şeyden
Fakat bir sabah güzel bir sabah
Bir şey gördüğüne inandı
Ama bir şey yok dedi
Ve haklıydı
Hiç şüphe duymadığı mantığıyla
Bir şey yoktu
Fakat sabah aynı sabah
Birisini duyduğuna inandı
Ve açtı kapıyı
Ve kapattı kimse yok diyerek
Ve haklıydı
Hiç şüphe duymadığı mantığıyla
Kimse yoktu
Aniden bir korkuya kapıldı
Ve anladı ki yalnızdı
Ama yapayalnız da değil
Yaşıyordu beraberce
Karşısındaki hiç kimseyle
(fransızcadan, Faruk Günay)
<end>

<start>
Önce bir kafes resmi yaparsın
Kapısı açık bir kafes
Sonra kuş için
Bir şey çizersin içine
Sevimli bir şey
Yalın bir şey
Güzel bir şey
Yararlı bir şey
Sonra götürür bir ağaca
Asarsın bu resmi
Bir bahçede
Bir koruda
Ya da bir ormanda
Saklanır beklersin ağacın arkasında
Ses çıkarmaz
Kımıldamazsın
Kuş bazen çabuk gelir
Ama uzun yıllar bekleyebilir de
Karar vermezden önce
Yılmayacaksın
Bekleyeceksin
Yıllarca bekleyeceksin gerekirse
Resmin başarısıyla hiç ilişiği yoktur çünkü
Kuşun çabuk ya da yavaş gelmesinin
Geleceği olup da geldi mi kuş
Çıt çıkarmak yok
Kafese girmesini beklersin
Girdi mi kafese fırçanla
Usullacık kapısını kaparsın
Sonra kuşun bir tüyüne dokunayım demeden
Bütün kafes tellerini teker teker silersin
Yerine bir ağaç resmi yaparsın
Dallarının en güzeline kondurursun kuşu.
Tabii ne yapraklarının yeşilini unutacaksın
Ne yellerin serinliğini
Ne de yaz sıcağındaki böcek seslerini
Otlar arasında.
Sonra beklersin ötsün diye kuş
Ötmezse kötü
Resim kötü demektir
Öterse iyi olduğunun resmidir
İmzanı atabilirsin artık
Bir tüy koparırsın usulca
Kuşun kanadından
Ve yazarsın adını resmin bir köşesine.
<end>

<start>
On iki lokma ekmeğe kazanılmış
On iki konak içinde
On iki adam ağlıyor hıncından
On iki banyo teknesi içinde
Kötü bir telgraf almışlar
Kötü memleketten kötü bir haber
Yerlinin biri o memlekette
Kalkmış ayağa birden çeltik tarlasında
Ve acı acı gülerekten
Bir avuç pirinç savurmuş
Göklere doğru.
(Fransızca,Sabahattin Eyuboğlu)
<end>

<start>
Kafasıyla evet diyor
Yüreğiyle hayır
Sevdiğine evet diyor
Öğretmene hayır
Sözlüye kalkmış
Soru üstüne soru
Şunu yaz bunu çiz
Derken bir gülmedir alıyor çocuğu
Delice bir gülme
Ve siliveriyor her şeyi
Sayılı sözleri
Adları tarihleri
Tümceleri tuzakları
Öğretmen tepinedursun
Çığlıkları ortasında mucize çocukların
Renk renk bütün tebeşirlerle
Belalı kara tahtanın üstüne
Resmini çiziyor mutluluğun.
(Fransızca,Sabahattin Eyuboğlu)
<end>

<start>
Anımsa Barbara
Yağmurlar yağıyordu o gün Brest'e durmadan
Sen gülerek geçiyordun
Şaşkın hayran sırılsıklam
Yağan yağmurlar altında
Anımsa Barbara
Yağmurlar yağıyordu Brest'e durmadan
Seninle karşılaştım Siam sokağında
Sen gülümsüyordun
Ben de
Hatırla Barbara
Seni tanımıyordum
Sen de beni
Anımsa
Anımsa azıcık n'olur o günü
Unutma
Kapına sığınan adamı
Adını ünleyen
B a r b a r a
Koşup gelmiştin yağmurlar altında
Şaşkın hayran sırılsıklam
Atılmıştın kollarına
Anımsa Barbara
Sen diyorum sana kızma bana
Bir kez görsem de onları
Sen diyorum bütün sevişenlere
Tanımasam da
Anımsa Barbara
Unutma
O yumuşak mutlu yağmur
Senin mutlu yüzüne
Bu mutlu kentte
Bu yağmur denizler üstünde
Tersaneler üstünde
Quessant  gemilerinin üstünde
Ah Barbara
Ne aptal savaş
N'oldun ya şimdi sen
Kurşun sağnakları altında
Kandan ateşten çelikten
Ya o adam n'oldu
Kucaklıyan seviyle
Öldü mü kaldı mı
Ah Barbara
Yağmurlar yağıyor Brest'e durmadan
Yağardı önceleri yağmurlar ya
Şimdi bitmiş ne varsa
Bu yağmurlar ayrılık yağmurlarıdır
Artık ne o fırtınalar
Kandan çelikten ateşten
Yalnız bulutlar şimdi
İtler gibi ölen
Gözden yiten itler
Brest'e sular boyunca
Uzaklarda çürüyüp giden
Uzaklarda Brest'e çook uzak
Hiçbir şey kalmıyan Brest'den.
Çeviren: Abdullah Rıza ERGÜVEN
<end>

<start>
Başında kıvıl kıvıl kıvılcımlar
Çakmak taşı satan bir adam
Sesleniyor kalabalıklara
Akşamüstü istasyonda
İri yarı aykırı lafları
Hoşuna gitmiyor çoklarının
Ama bir ateş var ki adamın gözlerinde
Yumuşatıveriyor insanları
Saygılı olun
Yediğiniz içtiğiniz şeylere
Saygılı olun
Diye bağırıyor adam
Saygılı olun
Taşa toprağa pireye file
Kadınlara saygılı olun
Çocuklara saygılı olun
Saygılı olun hane halkına
Saygılı olun
Yaşayan dünyaya.
(Fransızca,Sabahattin Eyuboğlu)
<end>

<start>
Sizi
sizi düşünüyorum
hayatım ilgilendirmiyor sizi
seviyorum sevdiğimi
ve yalnızca bu ilgilendirir beni
beni bu düşündürüyor
seviyorum sevdiklerimi
onlarla ilgileniyorum
onlardır
<end>

<start>
Bunca orman koparılır topraktan
Kesilir biçilir
Bunca orman yok edilir
Merdaneler altında
Bunca orman kurban edilir kağıt hamuruna
Milyarlarca gazete çıkar her yıl
Ve bu gazetelerde
Ağaçların ormanların tükenmesinden doğacak belalar üstüne
Okurların dikkati çekilir.
(Fransızca, Sabahattin Eyuboğlu)
<end>

<start>
Dolabın içinde beyaz çarşaflar,
Yataktakiler kırmızı,
Annesinin içinde bir çocuk,
Annesi acılar içinde…
Baba holde, 
Hol evin içinde,
Ev şehrin içinde,
Şehir gecenin…
Ölüm bir çığlıkta,
Ve çocuk artık hayatta…
<end>

<start>
Ayakta duran
Rüzgar
Oturur
Damın kiremitleri üstüne
<end>

<start>
Kahveyi
Fincana koydu
Sütü 
Kahveye koydu
Şekeri 
Sütlü kahveye koydu
Ve fincanı bıraktı
Benimle konuşmadan
Bir sigara
Yaktı
Sigara dumanıyla
Yuvarlaklar yaptı
Külleri
Küllüğe koydu
Benimle konuşmadan
Bana bakmadan
Kalktı
Yağmurluğunu giydi
Yağmur yağıyordu
Ve gitti
Yağmurun altında
Tek bir kelime etmeden
Bana bakmadan
Ve ben 
Alıp başımı 
Ellerimin arasına 
Ağladım.
(fransızcadan, Faruk Günay)
<end>

<start>
Çok sular aktı köprülerin altından
Ve ayrıca alabildiğine kan
Ama aşkın ayakları dibinde
Koca beyaz bir ırmak akar
Ve bütün günlerini şenlendirdiğin
Ayın bahçelerinde
Uyuklayarak türküsünü mırıldanır bu ırmak
Ve içinde kocaman mavi bir güneşin dolanıp durduğu
Bu ay benim başımdır
Ve güneş te senin gözlerin.
<end>

<start>
Çok sular aktı köprülerin altından
Bir hayli de kan aktı
Ama sevginin ayak ucunda
Bir beyaz bir büyük dere var akan
Ayın bahçelerinde
Her gün düğün bayram
O dere o bahçelerde
Akar durur uykularda
O ay benim başım
Koskoca mavi bir güneş döner içinde
O güneş senin gözlerin.
(Fransızca,Sabahattin Eyuboğlu)
<end>

<start>
Horoz sesi
Gecenin ölüm çığlığı
Tektellice kasvetlice
Al haberi diyor bana:
Bugün başlıyor yine
Bugün yüne bugün
Öt ötebildiğin kadar
Duymuyorum işte seni
Kulak asmıyorum sesine
Oysa ömrümün hemen her günü
Erkenciyimdir horoz gibi
Boğazlarım her sabah güneşte
En güzel düşlerini gecelerimin.
(Fransızca,Sabahattin Eyuboğlu)
<end>

<start>
Kalpağımı kafese 
Kuşu kafama koydum dışarı çıktım 
Ne o dedi komutan sokakta 
Selam vermek yok mu artık? 
Hayır, dedi kuş; 
Selam vermek yok artık. 
Bağışlayın, dedi komutan: 
Ben var sanıyordum da.
Aldırmayın canım, dedi kuş, 
Her insan yanılabilir.
<end>

<start>
Anımsa Barbara
Yağmur yağıyordu o gün Brest'te durmadan
Yürüyordun gülümseyerek yağmur altında
Şaşkın hayran sırılsıklam
Anımsa Barbara
Siam sokağında rastladım sana
Yağmur yağıyordu Brest'te durmadan
Gülümsüyordun
Gülümsüyordum
Tanımıyordum seni
Sen de beni tanımıyordun
Anımsa gene de anımsa o günü
Unutma
Saçağın altına sığınmış bir adam
Adını ünledi
Barbara
Seğirttin ona doğru yağmur altında
Şaşkın hayran sırılsıklam
Atıldın kollarına
Anımsa bunu Barbara
Sen diyorum diye de bana kızma
Sen diyorum bütün sevdiklerime
Ancak bir kez görmüşsem bile
Sen diyorum bütün sevişenlere
Tanımasam bile
Anımsa Barbara
Unutma
O yumuşak mutlu yağmuru
Mutlu yüzüne yağan
O mutlu kente yağan
Denize yağan
Tersaneye yağan
Quessant gemisine yağan yağmuru
Ah Barbara
Ne hırboluktur savaş
N'oldun şimdi sen
O demir o çelik o kan yağmuru altında
Ya o adam n'oldu seni yürekten
Kucaklayan
Öldü mü kaldı mı n'oldu
Ah Barbara
Yağmur yağıyor Brest'te durmadan
Eskiden nasıl yağıyorsa öyle
Ama artık bildiğin gibi değil bura yok oldu her şey
Yıkık bitik bir yas yağmuru şimdi yağan
Demir çelik kan fırtınası bile değil
İtler gibi kuyruğunu titreten
Bulutlar yalnız bulutlar
Brest'te sular boyunca yitip giden itler
Çürümek için gidiyor uzaklara
Hiçbir şey kalmayan Brest'ten
Çoook uzaklara
Çeviren: Teoman AKTÜREL
<end>

<start>
Şu sevi 
       Öyle yaman 
       Öyle ince 
       Öyle sevecen
       Öyle umutsuz 
       Şu sevi 
       Gün gibi güzel 
       Zaman gibi kötü 
       Zamansız gelirse 
       Şu sevi öyle gerçek 
       Şu sevi öyle güzel 
       Öyle mutlu 
       Öyle sevinçli 
       Ve öyle alaycı 
       Karanlıkta ödü kopan çocuk gibi 
       Öyle sevinçli 
       Geceleyin dingin bir adam 
       Dört yana korku salan şu sevi 
       Olur olmaz söyleten 
       İçin için kemiren 
       Pusu kuran şu sevi 
       Gözledikçe 
       Sıkışan yaralanan tepinen yadsınan 
                unutulan yetinen 
       Sıkıştırmamız yaralamamız yadsımamız 
                unutmamız yüzünden 
       Sevide var ne varsa 
       Öyle canlı 
       Günlük güneşlik 
       Seninki
       Benimki 
       Tanrının günü 
       Yepyeni 
       Değişmez 
       Bitkiden daha gerçek 
       Kuştan daha titremekli 
       Yazdan daha canlı daha sıcak 
       İkisi de elimizde 
       Gidip gelme 
       Unutabilir 
       Sonra uyuyabiliriz 
       Uyanabilir acı çekebilir yaşlanabiliriz 
       Gözümüzü kapayabiliriz 
       Ölümü düşünebiliriz 
       Gençleşebiliriz 
       Sevimiz 
       İnatçı eşek örneği 
       ................ 
       Unuttuk seni 
       Sen bizi unutma 
       Bir sen varsın yeryüzünde 
       Çok uzaklarda 
       Nerede olursa olsun 
       Bir haber yolla bize 
       Geç de olsa koruluktan 
       Anılarımdan
       Çık birden orta yere 
       Uzat elini 
       Kurtar bizi
<end>

<start>
Dönün bakalım dönün 
Ufacık kızlar 
Dönün fabrikanın etrafında 
Handiyse girersiniz siz de içeri 
Dönün bakalım dönün 
Balıkçı kızları 
Balıkçı yetimleri 
Beşiğinizin etrafına dizilen 
Melekler vardı ya hani 
Belli fabrika sahibinden para yedikleri 
Tutup alınyazınızı yazmışlar 
Yazılacak birşey olsaydı bari 
Siz yok yoksul yaşayacaksınız 
Biçok da çocuğunuz olacak 
Ama biçok çocuğunuz 
Onlar da yok yoksul kalacak 
Onların da biçok çocuğu olacak 
Ama biçok çocuğu 
Biçok çocuğu ama 
Dönün bakalım, dönün 
Ufacık kızlar. 
Dönün fabrikanın etrafında 
Handiyse girersiniz siz de içeri 
Dönün bakalım dönün 
Balıkçı kızları 
Balıkçı yetimleri
Çeviren: Can YÜCEL
<end>

<start>
Bu sevda
Birdenbire saran içimizi
Bu narin
bu sımsıcak
Bu umutsuz
Sevda
Gün gibi güzel
Ve kabaran deniz gibi
Çalkantılı
Bu sevda
O kadar gerçek
O kadar güzel
O kadar mutlu
O kadar sevinçli
Ve karanlıkta korkudan titreyen bir çocuk gibi
Gülünç
Ve gecenin ortasında sakin bir adam gibi
Kendinden emin
Başkalarının yüreğine korku salan
Benizlerini solduran
Dillerini çözen bu sevda
Gözetlediğimiz için gözetlenen
Yaraladığımız
Ayaklar altına aldığımız
İnkar ettiğimiz unuttuğumuz için
Kovalanmış yaralanmış ayaklar altına alınmış
İnkar edilmiş unutulmuş
Bu kocaman sevda
Gene dipdiri
Gene güneşli
Senin sevdandır bu
Benim sevdamdır
Hep var olan
Durmadan yenilenen
Ve değişmeyendir
Bir bitki kadar gerçek, bir kuş kadar ürkek
Yaz güneşi kadar diri ve sıcaktır
İkimiz de gidebiliriz
Sonra dönüp
Derin uykulara dalabiliriz
Acı çekebiliriz uyanınca
İhtiyarlayabiliriz
Sonra tekrar dalabiliriz uykuya
Ölümü düşleyebiliriz
Oysa
Başucumuzda
Gülerek bakıyor bize
Durmadan tazelenen bu sevda
Ayak diriyor yaşamakta
Arzu kadar diri
Bellek kadar zalim
Pişmanlık kadar budala
Hatırlamak kadar tatlı
Mermer gibi soğuk
Gün gibi güzel
Bir çocuk gibi narin
Bize bakıyor gülümseyerek
Ve hiçbir şey söylemeksizin
Konuşuyor bizimle
Ve ben ürpererek dinliyorum onu
Bağırıyorum
Senin için
Kendim için
Bağırıyorum bizim için
Gitme kal
Dur orda
Ayrılma yerinden
Kal orda
Kımıldama
Gitme
Biz ki sevmiştik birbirimizi
Unuttuk seni
Bari sen unutma bizi
Bir sen varsın yeryüzünde bizim için
Terk etme bizi
Buz bağlamasın yüreklerimiz
Ne kadar uzakta
Ve nerde olursan ol
Duyur bize kendini
Bir çalı dibinde
Hatıralar ormanında
Birdenbire çıkıver karşımıza
Uzat elini bize
Ve kurtar bizi.
Çeviri: Orhan SUDA
<end>

<start>
Aşk
Öyle keskin
Öyle İnce
Öyle Umutsuz
Aşk
Gün gibi güzel
Hava gibi de kötü
Kötü havada
Aşk öyle gerçek
Aşk öyle güzel
Öyle mutlu
Öyle sevinçli
Öyle iğneleyici
Karanlıkta korkudan titreyen bir çocuk gibi
Rahat bir adam gibi gecenin ortasında
Öyle kendine güvenli
Başkalarını korkutan
Konuşturan
Solduran aşk
Gözetlenmiş aşk
Gözetliyorduk onları çünkü
Dehlenmiş yaralanmış ayaklar altına alınmış tüketilmiş
hiçe sayılmış unutulmuş aşk
Dehledik yaraladık ayaklar altına aldık tükettik
hiçe saydık unuttuk aşkı çünkü
Aşk tümünden
Gene öyle diri
güneşli hepten
Senin aşkın
Benim aşkım
Bir vakitlerin aşkı
Hep yeni olan hani
Hiç değişmeyen
Bitki denli gerçek
Kuş denli titrek
Yaz denli sıcak yaz denli diri
Gidebilirdik ikimiz
Gelebilirdik
Unutabilirdik
Uyuyabilirdik sonra
Uyanabilirdik acınabilirdik yaşlanabilirdik
Uyuyabilirdik gene
Düşleyebilirdik ölümü
Uyanabilirdik gülümseyebilirdik gülebilirdik
Gençleşebilirdik de
Orda kalsın aşkımız
Keçi gibi inatçı
İstek gibi oynak
Bellek gibi zorba
Üzüntüler gibi budala
Anı gibi tatlı
Mermer gibi soğuk
Gün gibi güzel
Çocuk gibi çıtkırıldım
Gülümseyerek bakıyor
Bize söylüyor bir şey demeksizin
Titreye titreye dinliyorum
Sesleniyorum sonra
Senin için
Benim için
Yalvarırım sana
Senin için benim için bütün sevişenler için
Bütün sevişmişler için
Evet aşka sesleniyorum
Senin için benim için
Tanımadıklarım için
Kal orda
Kımıldama
Gitme
Sevişen bizler
Unuttuk seni
Sen unutma bizi
Senden başka nemniz kalmıştı
Bırakma bizi soğumayalım
Çok daha ötelerde
Nerde olursa
Anımsat bize yaşadığımızı
Çok daha sonra bir korunun kuytusundan
Bellek ormanından
Fırla birden
Uzat bize elini
Kurtar bizi
Çeviren: Teoman Aktürel
<end>

<start>
bir dünya varsa eğer kitapların yazdığı
babamın anlattığı doğruysa yani; öyle bir dünya
sen dışındasın hem de merkezisin bir anlamda
eğri bir biçimsin birlikte yakalandığımız
kendisiyiz hep suçlanan bir sesin
yağmurda kaybolmuş bir kedinin korkusuyuz
ya da buna benzer bir şeyiz; hiçbirşeyiz
az çekilen bir ceza gibi tırmanmıştık hayatı
anımsa; aşk uzun süren uykusuydu evcil bir kışın
ya da öyle sanmıştık; bütün suçları işledik ne güzel
şimdi güpegündüz ben bir dağı kazmaya gidiyorum
sen bir dağsın esmer adamların durmadan kazdığı
hep başkalarının kollarında seviyoruz hayatı
raydan çıkan tren ne kadar severse enkazını
o kadar. onun kadar seviyorum inan suçlarını
aşk tek kişiliktir, bütün deliler bilir sayı saymasını
ve sarılıp yatmanın anlamı yoktur kaldırımlarda
eğer fazla yaşlanmışsak bir anda. fazla ıslanmışsak
hiçbir acı dönüşmez başka bir acıya
bir dünya varsa eğer kitapların yazdığı
yırt bütün kitapları. beni sevdiğini kanıtla
yatağını açık tut bütün aşklara
<end>

<start>
yüzümde metresine dantelli don almış
taşralı tüccar mutluluğu var
yüzümde kırık bir şişeyi andıran
yanık izi var baba beni tahrik et
yaralı bir kuşun yanına göm beni
tek koluyla savaşarak tarihe geçen
bir halk kahramanı gibi abart kendini
acı dediğin yaşadıklarının izi değil
yaşamayı ıskaladıklarındır asıl
baba beni ahşap bir ev gibi düşün
yıkık dökük bir han gibi
uyurken saçımı okşa, uyanınca kundakla
herkes bilir; iki kişi sohbet edebilir ancak
bir kişi daha girmezse hayatlarına
aşk falan yoktur. aşk üç kişiliktir baba
cinayet içinse yüzlerce kişi gerekir
metresine molotof kokteyli taşıyan
pis bakışlı kambur bir oğlan kadar mutluyum
dönmemi bekleme boşuna, vuracaksan
sırtımdan vur beni baba
ne yana dönsem arkamda kalıyor hayat
ne yana dönsem sütü taşırmış
bir kadın telaşı. yüzüme bak baba;
sapından koparılmış gül kırmızısı
<end>

<start>
yüzüme sevgi dolu
bakarken canımı acıtıyorsun, sokaklar tekin değil
kuytu bir köşe bile bırakmadılar bize
rasgele işlenen cinayette tek ipucu sözlerin
onlar da konuştukça kusmuk gibi dilinde
sokaklar tekin değil, hava soğuk, üşürsün
yün eldiven tak, parmak izin bulaşmasın kente
haydi son kez sevişelim o yanlış evlerde
o trenin vagonuna asalım derimizi
nazlanma; yanlış bir adres daha ver bana
bak bir elmanın tombul kurdu gibiyiz
kırık bir şemsiyenin sapı gibiyiz senle
yüzüme sevgi dolu
bakma; içimden silah sesleri geliyor
bir adam bir sancıyı kudurtuyor içimde
sokaklar tekin değil, zar tutarken hırpalanan biri var
büyük bir ihtimalle
bir güle ceza veren yeniyetme çocukları
olur olmaz yerlerde öldürmekten yoruldum
olduğun gibi gel, olduğun yerde soyun! 
yani terli ve kırışık, yani solgun ve kirli
yani tuzlu bir gölde biriken cesetler gibi
benim dilim yetmez diye delileri topladım
yalamaya hazırız çürüyen yerlerini
yüzüme sevgi dolu
bakarken canımı acıtıyorsun, sokaklar tekin değil
iyisi mi kendine çevir dur
tüm serseri mermileri
<end>

<start>
bu şehir beni anlayamaz, yasaksa yasak
ateş söndü! döndü suları çağıran sesin
geri döndü
masum bir öpüşü, umulmaz düştü, yasaksa yasak
ateş söndü! şiddet boşlukları doldurur
barbarlar geri döndü.
kötüyüm. ne mutlu kan yakışır bana
kasketini tarlada unutan bir köylü gibi
sızarım en kirli yerinden zamana
ateş söndü! kollarında acı çekmek ölümümdü
pisim. kara bir sokak kedisiyim bu şehrin kıyısında
alnında jilet yarası taşıyan sevgilim, nemli tanrıçam
her gece taparım o umulmaz yanına
o adsız şehre; ışıksız geleceğe
ateş söndü! kılıcım usulca girdi kınına
prensesim, tiz sesim, pis güneşim
yazık yine döndük kendimize
yazık
yine döndük kendimize
<end>

<start>
cebime tıktığım kuşlar çok üşüyor
ben de üşüyorum desem kim inanır
bunca yıkıntının altında
bunca kırık cam batmışken ayaklarıma
belki yine seviyordur diye bir papatya kopartıyorum
yapraklarını yoluyorum,çiğniyorum,zıplıyorum üstünde
nasıldı bu fal, yani nasıl açılırdı bir kapının kilidi
anahtarı deliğe sokmadan önce
tüfek omza deme komutanım,komik oluyorsun
omuzum olsa başka şeyler yüklerdim üstüne
bir palyaçonun burnunu örneğin
dövüşçü horozların kopan tüylerini
kullanılmış bir mendili koyardım
sonra sıyırırdım kendimi yeryüzünden
yok,yeryüzünü sıyırırdım kendimden
cebime tıktığım kuşlar çok üşüyor
geriye sayacağım söz veriyorum,vurmayın
vurmayın kuşlarım ağlıyor,geriye sayacağım
anne hangi sayıdan başlayacağım?
<end>

<start>
hepimize yeter bu aşk aralık tut kalbini
üşürsen temmuz tut, kar tanesinin
yumuşacık süzülüşü gibidir sevişmek bu kalabalıkta
her aşk biraz yaklaşmaktır kansız bir cinayete
her aşk taslaktır, tasadır belki de
yalnızca 5'i olan bir saate bakıp bakıp 
ağlamamaktır, tutmaktır kendini boşalırken bile
kaybolan ya da ne bileyim güpegündüz çalınan
kum saatidir, çingene sesidir, hepsidir.
neşter girdi mi kalp guguklu saatin
ötmesini öğretir zamana; hasrettir zaman
kırılan aynaya. hepimize yeter bu aşk
neşter yetmez ama; tahta bir kazık, kızgın yağ
bir poşet tiner, yeni çekilmiş
ayak tırnağını yalamaktır
kapana uzatmaktır dilini
işlenmemiş suçları itiraf etmektir aşk
herkes birbirine fazla narkoz versin lütfen
rica ederim zorluk çıkarmayın baltaya
korkuluklara saygılı olun mesela, tırmanmayın
direklere neye yarar bu; neye yarar ısıtmak
dün ölen bir kadavrayı mor bir aşk uğruna
açık bırakıp bu kalbi ameliyat masasında
resim yapmalı, deli gibi resim yapmalı
kayıp bir turuncu kokusu var havada
<end>

<start>
sular duruldu! bunu dört kez söyledim kendime
yüksek sesle gemiler çarptı kara parçalarına
dört kez söyledim; üçü yalandı
birini de yanlış kullandım cümle içinde
cümle; herkesin bildiği bir delilik anıydı
sürtünmek gibi, cızırtı gibi
frenin patlaması, dört yanı tıkalı
delik gibi. kıllarını papatya suyuyla sarartan
yeniyetme kızlar gibi... ben sevişirken
hem de tempolu, tırışkadan ya da arkadan
dört as bulması inanılır gibi değildi babamın
sonunda sular duruldu! istisnasız söyledim bunu
gündüz vakti, hem de epey kalabalıkken iskele
siyatiği tutmuşken irlandalı bir papazın
ve annemin büyük bir gürültüyle
menopoza girdiği gece
lanetli bir gemi yanaştı şu bahtsız iskeleye
arabesk seven çocuklar, soğan kabuğuyla
ayılan histerik kadınlar
ve bayat mezgit gibi kokan ağları külotların...
duruldu sular! şeytan tüyümü çekip çıkaracak
cımbızlar yapılacak batan gemilerden
batmayan gemilerden hesap sorulacak
kanım yerde kalmayacak, manyak gibi inanıyorum buna
yiğit oğlum, aslan oğlum engerekler, çıyanlar arasında
davamı sürdürecek elinde kristal bir mancınıkla
tiz cinayetler işlenecek, hissediyorum
dilin pertevniyal lisesi'nin bahçesi
titretiyor ruhumu, sevişirken bir hava, sevişirken
çocukluktan kalan bir hala boşluğu gibi
bir şeyler patırdıyor aramızda, bir kan bağı
bir korse, şişman bir çingene, nalbant bıçağı
acıklı bir erzincan türküsü, venedik taciri
yıpranan kamu düzeni, tırnakları kirli itfaiye eri
durulan sularda batıyor
durulan sularda her biri
ayrı ayrı bakarsan her biri kendisi
birleşince; 
lanet bir gemi!
<end>

<start>
biz seninle ikimiz şubat gibiydik
kayadan düşsek ağrımazdı bir yerimiz
küçücük bir taş görsek irkilirdik
öyle sıkılırdık ki birbirimizden içimiz kalkardı
bir şiiri tersten okumak bile anlamlıydı
karıncaları başparmağınla ezmek
sinek kanatlarını yakmak o günlerde
hiç boş kalmayan ama hep yalnız
bir otel odası gibiydik seninle
boşuna aldatılırdık, boşuna susardık
boşuna bakardık çöken bir balkondan kendimize
bir anlam veremezdik çekip gitmememize
her aşk
aynıdır zaten çoğalır kan kaybettikçe
<end>

<start>
bütün öğrendiklerimizi yalanlayan
koyu bir sis perdesiydi
tenimi yalayıp duran pürtüklü dili
seri cinayetler işliyorum kimse inanmıyor buna
traş oluyorum örneğin, yüzümü yıkıyorum
rastgele ateş ediyorum insanlara
kemiklerimi tırmalıyor içimde hırçın bir kedi
bir sigara yakar gibi yapıyorum, gerçekten de
kendimi korkunç inandırıyorum buna
beyaz kaygan ellerin hala boğazımdaymış gibi
gülümsüyorum bakıp bakıp ıslak bacaklarına
yemin ederim aşk değil bu, sevişme hiç değil
özlemle ilgisi yok, korkuya da uymuyor...
geriye bir tek pandik kalıyor
<end>

<start>
ağlar çekiliyor sulardan sular da biziz
bir sokağı yürüyorum ardımda peygamber çiçekleri
kaldırım taşları, unutulmuş bir an, tırnak izleri
ardımda fistolu perdeler, özenle saklanmış tabancam
bir sokağı yürüyorum ağlar çekiliyor sulardan
herkes küçük bir hayatı doldururdu tıka basa
anı biriktirirdi herkes; yaşamak buysa! 
usulca beklerdik sessizliğin çökmesini. susardık
sonra yataklara ulaşırdık tören adımlarıyla
bir sokağı yürüyorum ardımda kayboluş
dilenciler, sözcükler, tozlu resmi dedemin
'ölüm gibi birşey oldu ama kimse ölmedi' dizesi
elektrik direkleri, fallar, yalanlar ardımda
ölümlere ağlanırdı, tozu alınırdı küçük yaşamların
nerde gülmesi gerektiğini bilirdi herkes
nerde susması gerektiğini. gitmesini bilmezlerdi ama
çünkü gitmek yeniden başlamaktır kendine
ve eksik kalan ne varsa...
postacılar gelmeden okunurdu mektuplar
gurbet denirdi; tren daha yanaşmadan gara
bilinirdi kimin geleceği. yolcular da yalandı
yalandı ağlamaklar. kurallar vardı, yasalar, tarihler
sevişmek yasaktı örneğin ve şüheda fışkırırdı arada bir
çiçekleri hiç açmayan topraklardan
bir sokağı yürüyorum ardı arkası kesilmiyor çocukların
ağlar çekiliyor sulardan sular da biziz
bir sokağı yürümek gibi sevgilim; herşeyiz
eski ve yeni olan
<end>

<start>
bilgece susuyoruz artık saklamayalım
yıldızları tartaklanmış bir sonbahar gecesi
diz çökmüştük hatırla öteki dünyalara
dünyalar dediğim de ne, boşuna abartmayalım
karalarla denizler, çamurlar falan yani
toplasan hepsi hepsi batan bir geminin
sessiz, kıpırtısız can yelekleri
söze nasıl başlamalı basbayağı kan akıyor
ağzımı açtığımda düşlerimden içeri
bilgece susuyoruz çünkü susmak gecesi
patikada kaybolan o yaşsız çocukların
bir bildiği var elbet boşuna kaldırmazlar
coğrafya derslerinde küçük parmaklarını
ıslık çalmazlar, kuş vurmazlar, ağlamazlar boşuna
şiddet diyorsun ne güzel; şiddet, elbet
yoksa yalnız bir ardıcın dalları kırılır
çok ölünür daha, çok kaybolunur
biçimsiz bir kanamadır ah! hayat, anlamsız toprak
hiç kımıldamamış yaprak
bilgece susuyoruz artık saklamayalım
şiddet diyorsun ne güzel; şiddet, elbet
elbet, şiddet
elbet.
<end>

<start>
solmuş bir çiçek kadar erdemlisin sevişirken
kırılgan ve biraz hafif
bir tüy süzülüyor gözlerinin önünden
zirveye düşer gibi ölüyorsun aniden
aniden paslı bir maymuncukla açılıyor
yüz yıllık kapın
tastamam uyuyor deliğe ayna
çünkü yüzün yansıyor ıskalanmış aşklara
katili bulunana dek her ceset masumdur
herkes geç kaldığı kadar aittir hayata
kolay ölümler yavaşlatır zamanı
ağır ağır soyunursun, göğüslerin uzaklardan bir anı
kanamalı bir ilkbahar sabahı, çarpık
bir hüzünle istasyona yanaşan
buharlı bir kara tren bacaklarının arası
nemli, hep buharlı, isli ve suskun
kanattığı yerden başlar onarılmaya
buruşturup atar geçtiği rayları
katili bulunana dek her ceset masumdur
morardıkça güzelleşir, koktukça çürütür aşkı
kara bir tren kadar seviyorum,
buruşmuş raylar kadar
boğazını parçalayan itinalı bıçağı
<end>

<start>
teşekkür ederim baba, kırılgan bir yaz
tozlu urbalar, gri bulutlar bıraktın bana
taş duvarlar bıraktın, birkaç metre telörgü
gözaltları kırışmış mor bir kelebek
bıraktın. uçmak adına
teşekkür ederim baba
kapıları zorluyor karanlık bir gelecek
taşlar yakıştırıyor başımıza çürük hurma dalından
suçlu bir peygamber çiçeği gibi uzatıyor boynunu
rengini kaybeden gece
teşekkür ederim baba. sevişirken bile
bir ilkokul sessizliği yerleşiyor tenime
çok kapalı adamlar, inan ki korkuyorum
giriyorlar duvardaki yaşlanmış che
posterinden içeriye
sanki anlamsız bir savaşın
tarihini şaşırmışım gibi
tek ayak üstünde duruyorum caddede
kulağımı çekiyor sanki bir kaybolmuşluk duygusu
bakıyorum ormanlar kuruyor, gülüşler çürüyor
saçlarım dökülüyor aşklarımın üstüne
yenildim. korkmuyorum bunu söylerken
korkmak eski bir yalanı yeniden yeşertmektir
hayatın uçuruma en yakın kıyısında
diğer kadınlar bilir: aşk uslanmamaktır bir bakıma
hayat da
teşekkür ederim baba
<end>

<start>
bu gece yüzümde
arkasına yeni vagon eklenmiş
tren sevinci var
sanki ön kompartmanda
diş taşını temizliyor kerpetenle
yarısı bakire bir tanrıça, ah! arkaik
rüyalarımdan sıçrayarak uyanıyorum
tırsıyorum korkak adamların paçama
tırmanmasından anne! 
anne; ayet ül kürsü oku bana, sonra suratıma
üfle, sevişelim pis bir hüzünle
basılalım, kaçalım, damlardan zlplayalım
tünellerden geçelim; içimizde
tıkanıp kalsın bir düğüm, çözülmesin
o düğümün ucundaki iple asalım kendimizi
asılalım, kasılalım anne, kaskatı olalım
heykel gibi mesela, terk edilmiş bir kedi
yavrusu gibi, hani kuzguna şey gibi gelen
ney gibi gelen unuttum; hatırlat bana
ilk harfini söyle, ne bileyim ilk kargaşanı
ilk kovuluşunu falan cennetten
diyalektikten söz et; overlokçu kızlar diyelim
yalnızca overlok mu yapar, ilik açmaz mı
kemiklerini yalamaz mı bir adam sevgilisinin
emmez mi yani; yutkunmaz mı? 
bu kadar basit mi hayat, bu kadar
tılsımı kaldırmaz mı kuzgunun leşi
yani yanlış değil mi bu; fısılda kulağıma
bumuma ingiliz anahtarı sok anne, dilime
neşterin keskin ucunu dokundur; sonra dur! 
dur! bu kadar da acımasız olma
ben de parçalanmış bir aynayım, kırılmış
bir dalım eninde sonunda
ikmale kalmış, kovuşturulmuş, buruşturulmuş
bir fotoğrafım; say istersen
topu topu kaç kadın girdi ki hayatıma!
anne, kulağımı çekmeden önce 
son dileğin ne diye sor, allah aşkına!
<end>

<start>
tanrı bana uğramadı bu gece
süt dökmüş kedilerle sarmaş dolaş uyudum 
bir ara terk etmiş gibiydim bedenimi 
çengilerle çalgılarla yalanlar dolanlarla 
çok kalabalık dünya! 
korkuyorum, ukala yastıklara gömüyorum yüzümü 
kapıları kitliyorum; perdeleri 
balmumuyla yapıştırıyorum sokağa 
yine de yer kalmıyor bana; çok kaba bu dünya 
odam çok sıkışık, ruhum görünüyor aynada 
eğri büğrü, kaotik ve beşgen şeklinde 
içinde yumuşak bir yuvarlak var, içimde 
yumuşak bir nesne ok atıyor kendire 
içim dışım tanrılara gebe, aksi gibi 
hiçbiri uğramıyor bana bu gece!
ben solak bir peygamberim 
tersinden okuyorum bildiğim duaları 
bilmediğim dualar zaten latince 
zaten annem doğururken öldürmüş beni 
babam durmadan bir mahzene indirmiş 
basamağı gevşemiş bir merdiven şeklinde
kırık bir yer aynası durup dururken 
kendimi yansıtıyor üstüme 
odam çok kalabalık, rüyalarım karışık 
kadınlar nasıl yatırdıysa artık yatağıma 
o incecik, o upuzun bacaklarını 
hepsi tövbe mis kokulu, eğri büğrü tövbe 
yalamaya doyulmaz birer haç şeklinde
tanrı bana uğramadı bu gece!
(Varlık 1185, Haziran 2006)
<end>

<start>
askerleri topla manuel, geri çekiliyoruz
bir baharda bu kadar zafer yeter
aldığımız topraklara kim yerleşecek şimdi
kim ekecek kim biçecek askerleri topla manuel
fazladan kaç bayrak daha dikeceğiz kim bilir
ölüleri gömmek için kaç mezar daha
kaç gök gürültüsü, kaç fırtına, kaç yağmur yağacak
topraklarımıza. geri çekiliyoruz manuel askerleri topla
sırtımızı dönelim belki bir vuran çıkar hayrına
hep yenerek geçmiyor zaman, bak aynı mevsimdeyiz
ne ileri gidiyoruz ne geri kalıyoruz bu pörsümüş hayatta
biten bir savaş başlayan bir savaş biten…
geri çekiliyoruz manuel hayattan ve aşktan
zamandan manuel, zamandar
askerleri topla
<end>

<start>
kendime kuytu bir ölüm arıyorum yalnızca kendime
düşlerime sokak kedilerinin gözleri giriyor, korkuyorum
boynunu kendi bileğine dolayıp asılan bir adam
kanını sulandırılmamış alkole banan
sokak satıcıları epey bilir bunu yalnızlık cinayettir
yalnızlık cinayettir bütün notalarda, bütün dillerde
bütün hecelerde, “a” sesinde, re minörde, mors alfabesinde
yalnızlık cinayettir kendi tükürüğüyle
ıslanan bedenlerde eski bir kokudur, yalnızca budur
ıslak paspas kokusudur, gece morudur
bileği tahriş olmuş bir kadının dinmeyen korkusudur
ansızın yakalanmasıdır bir kuşun kapana
trenin gecikmesidir istasyona yalnızlık cinayettir
sevişirken kramp girmesidir, ölürken birdenbire
sıçramaktır başka bir zamana, kadeh tutarken
elinin titremesidir, sesinin duyulmasıdır susarken
karnına saplanan bıçağı sevmektir yalnızlık cinayettir
cinnettir
kendime kuytu bir ölüm arıyorum çok iyi biliyorsun bunu
düşlerime kalabalık bir cadde giriyor. korkuyorum
saçlarını sırtından sallandıran kadınlar kadar
uzayıp gitmesi kadar bir aşkın telaşla
yanlışlıkla, su katılmamış bir sevişmenin ardından
ters yakılması kadar sigaranın, benim kadar
yani ellerim kadar, bedenim kadar, düşüncelerim
sırlarım, kaçışlarım kadar saçmadır yalnızlık cinayettir
cennettir
kendime kuytu bir ölüm arıyorum çok görüyorsun bunu
bütün delillerimi yaktım, beni ötelere götürecek
yollardan zaten uzaktım
her kadına yeni, bir zevk, her kadına
yeni kurulmuş tuzaktım bütün delillerimi yaktım
sonrası yok. sonrası çok gizli bir fotoğrafın arabı
yüzümüz siyah ve anlamsız, dışımız beyaz ve derin
sanki bir diktatör anıtı, kan akıtan bir nehir
işlenmemiş suçlarımız sanki yalnızlık cinayettir
cennettir
cinnettir
cinayettir.
zaman doldu
artık gidiyorum arkama bile bakmadan
arkaya bakmak çok eski huyudur
bazı çirkin adamların
zaman doldu
artık gizlemiyorum kendimi çok kadınla seviştim çoğu buluttu
basbayağı buluttu bildiğimiz buluttu dağılıp gidiyordu ben ço-
ğalttıkça
bir akşam usulca girdim kanıma
kendim karar verdim hep kendim karar verdim
yanlış da olsa sevdim pişman değilim, neden olayım? 
bir akşam; üç gün üç gece poker oynamıştım
ne güzel. üç gün üç gece yeterince
içmiştik demek ki onar şişe, belki on beş
yirmi belki de.
abdullah, ah dostum, sevdiğim, çalı yüzlüm abdullah
kaç kurşun sıktı üstüme
yeterince içmiştik. vuramadı
vurdu, ben anlamadım belki de
belki de yavaş yavaş devam ediyorum ölmeye.
<end>

<start>
belki seni severim umurumdasın 
yalnızsın, yaralısın, sarışınsın 
bir kedi yavrusunun damdan düşüşü 
kadarsın, ılıksın, suçlusun
çocuklar kızmazlar bana gidersem 
susarlar derslerde -bu iyi- denklem çözmezler 
fatih istanbul’u alır mı bilmem 
ama maveraünnehir dökülmez!
önce ben öperim gizli yerlerinden 
sıcak yerlerinden, buruk yerlerinden, korkak yerlerinden 
sonra bütün mahalle öper umurumdasın 
çocuklar kızmazlar bana dönersem 
nasılsa maveraünnehir dökülmez!
bileyciler, çingeneler, teneke tamircileri… 
her sözcük bir mermi gibidir bana 
bir kadını bir kadın gibi izinsiz sevemem
belki umurumdasın evet umurumdasın 
bir yaprak düşer yere; çıt. işte sonbahar 
gibisin, ıslaksın, çok uzaktasın
<end>

<start>
EK III: DÜŞLER
ölüler sessizce çekip gitmeli hayatımızdan 
bıktım kendimi yaralı 
bir geyik gibi sırtımda taşımaktan 
anı defterlerinin arasında kurutulmaktan 
aslında hiç yaşanmamış olduğunu sandığım 
o eşsiz yazdan
ölüler sessizce çekip gitmeli hayatımızdan 
o düşü gördüğümü sana söylememiş miydim? o kadar mı 
aldattım kendimi sana bunca yakınken.bunca yalanken ya- 
şadığımız tek kişilik oda. 
odalar. onlar. en yalın gerçeğimiz. ken. 
bunca, 
hayatı aynı anda nasıl yaşadık hâlâ 
bir anlam veremiyorum kendi yalanlarıma 
o düşü gördüğümü sana söylemiştim, emin değilim. simsi- 
yah bir odadaydık ikimiz diğeri yoktu. diğeri yoktu bizi 
kendimizle avutacak.
yetmedi çırılçıplak soyunduğumuz. daha da 
çıplak olmalıydın çünkü dahası vardı çıplaklığının 
derini soydum incecik. gittikçe daha şeffaf oluyordun kork- 
muyordum bundan. kıpkırmızı titreşiyordu elimin altında 
etin. göğüslerinin içi sapsarı yağ tanecikleriydi. incecik, be- 
yaz, parlak sinirlerle doluydu her yanı 
onları öylesine içten emdim 
simsiyah bir odadaydık, artık eminim. o düşü gördüğümü 
sana söyledim 
sana başka şeyler de söyledim, artık önemi yok onların. 
bunca yıl kendi yalanlarımla 
ben ne mutlu yaşadım.
ölüler çekip gitmeli hayatımızdan 
çünkü bir tek sen kaldın inandığım.
hatırlar mısın seni görmüştüm düşümde. bir kır kahvesinde 
oturuyordun sarı tüyler vardı bacaklarında. göğüslerin çıp- 
laktı 
garson mağrur bir söğüt dalı gibi uzanmıştı yanına. elinde 
pembe kapaklı bir kitap vardı. seni okuyorum, demiştin. 
nasıl bir kitaptı, ne zaman yazmıştım, bilmiyorum. pembe 
kapaklı bir kitaptı yalnızca 
46.sayfayı açtın. daha dünmüş gibi hatırlıyorum 
daha ölmemişsin gibi,sımsıcakmış gibi 
avuçlarının içi,annem annem üstümdeki 
hırkayı daha örmemiş gibi hatırlıyorum 
46.sayfayı açtın.
kırmızı bir rujla altını çizmişsin bir dizenin,düş işte. 
kırmızı bir rujun varmış gibiydi zaten 
dudakların 
bu dizeyi ancak bir kadın yazdırabilir insana 
diyen sesin hâlâ kulaklarımda 
oysa bir tek kadın bile tanımadım ben hayatımda 
o dizeyi yazdıran zambak kokulu 
küçük bir kızdır olsa olsa 
hâlâ pişmanım bu gerçeği 
hiçbir zaman söyleyemedim sana
<end>

<start>
Ama dost, geç geldik biz. Doğru, yaşıyor tanrılar
Ama başlar üstünde, yukarda, bir başka dünyada.
Sonsuzca etkindirler orda ve pek umursamazlar
Yaşayıp yaşamadığımızı, o kadarcık esirger bizi göklüler.
Çünkü zayıf bir tekne her zaman almaz onları,
Ancak zaman zaman dayanır tanrısal bolluğa insan.
Onların düşlenmesidir yaşam. Ama yoldan sapmak
İşe yarar uyku gibi, ve yoksunlukla gece zorlu kılar
Demir beşikte yeterli yiğitler büyüyünceye dek,
Yürekler göklülerce güçleninceye dek eskisi gibi,
Gümbürtülerle gelir onlar öyleyse. Bu sırada sık sık
Öyle gelir ki bana, uyumak yeğdir böyle yoldaşsız olmaktan,
Böyle beklemekten; ve ne yapmak ne söylemek gerek bu arada. Bilmem; hem, neye yarar ozanlar yoksunluk zamanında? Ama onlar, diyorsun şarap tanrısının kutsal
rahipleri gibidir, kutsal gecede ülke ülke dolaşan.
Çeviren; Turan OFLAZOĞLU
<end>

<start>
Ruhum özlerdi yüceleri,
ama aşk, çekti toprağa; 
ve acılarla eğip başımı daha
öylece izlerim yaşam çizgisini
dönerim başladığım noktaya.
Çeviren; Gökhan Oflazoğlu
<end>

<start>
Sevgili, sayrısın
gönlüm yorgun ağlamaktan, ve
içimde titrek pırıltısı korkunun; 
ama, inanamam öleceğine
sevdiğin sürece.
Çeviren; Gökhan Oflazoğlu
<end>

<start>
Benimdi dünyanın güzel şeyleri zevk almaya
gençlik saatleri, ne kadar uzakta.
Uzakta Nisan, Mayıs, uzakta Temmuz; 
artık hiçim ve yaşarım kayıtsızca.
Çeviren; Gökhan Oflazoğlu
<end>

<start>
Orada Alplerin içinde aydınlık gecedir daha, ve bulut,
Neşeliyi şiirleyerek örter orada esneyen koyağı.
Oraya buraya toslar, yuvarlanarak şakacı dağ havası,
Çamların arasından dikine pırıldar aşağıya ve yiter bir ışın.
Yavaşça ivedilenir ve dilegelir neşeden titreyen Kaos,
Biçiminde genç ama güçlü, kutlar sevgi çatışmasını
Kayaların altında, çalkalanır ve duraksar bengi sınırlar içre,
Çünkü daha Bakkhusca doğar orada gün.
Çünkü sonsuzca gelişir orada yıl ve kutsal
Saatler, günler, daha yüreklice düzenlenmişlerdir, birleşmişler.
Yine de, farkındadır zamanın şimşek kuşu ve dağların
Arasında, yükseklerde süzülerek çağırır günü.
Şimdi uyanır köy de, bakar oradan derinliklerin içine,
Korkusuz, yüksekliğe alışık, dorukların altından yukarılara.
Gelişmeyi sezerek, çünkü şimdiden yıldırımlar gibi düşerler eski
Su kaynakları, yıkılanın altındaki toprak nemlenir,
Ekho seslenir çepeçevre ve ölçülmez atelye
İşler durur gün ve gece boyu, bağışlar göndererek, yoksula.
Dingin pırıldar gene de gümüşsü yükseklikler,
Güllerle doludur şimdiden yukarıda ışınlı kar.
Ve daha da yüksekte, ışığın üstünde barınır saf
Kutlu tanrı, kutsal ışınların oyunuyla neşelenerek.
Dingin barınır o tek başına, aydınlık görünür çehresi,
Yaşam vermeye yatkın görünür o etherce,
Neşe yaratmaya, bizimle, nasıl, ölçüyü bilerek,
Bilerek soluklananları, çekinerek ve esirgeyerek gönderirse
Hakedilmiş mutluluğu kentlere, evlere, yavaş
Yağmurları, toprağı açmak için, olgunlaşan bulutları, ve sizi
En güvenilir havaları, sonra sizi, yumuşak baharları, gönderirse,
Ve yavaş eliyle neşelendirirse yeniden yastakileri,
Yenilerken zamanları, o yaratıcı, dingin
Yüreklerini yaşlı insanların tazeler, kavrarsa,
Ve gelip derinlere dek işlerse, açarsa, aydınlatırsa,
Sevdiği gibi, ve işte şimdi yeniden başlar bir yaşam,
Çiçeklenir yürek, eskisi gibi, çağın tini gelir,
Ve neşeli bir yüreklenme şişirir yeniden kanatları.
Çok şey söyledim ona, çünkü, şiirleyenler neyi anlasalar
Ya da şarkı yapsalar, çoğunlukla meleklere ve ona dairdir:
Çok yakardım, babayurdu aşkına, ki birden
Çağırılmadan buyurmasın hemen tin bize; 
Çok şey size de, babayurdunda tasada olanlara,
Kutsal şükranın gülerek kaçakları geri getirdiği,
Yurttaşlar! sizin için, taşıdı beni gene de göl,
Ve dümenci oturdu dingince ve övdü yolculuğu.
Gölün yüzeyinde uyandı bir neşeli dalgalanma
Yelkenlerin altında ve şimdi çiçeklendi ve aydınlattı kent
Orada erkenden kendini, herhal gölgeli Alplerden
Geldi yönlendirilerek ve dineldi şimdi limanda gemi.
Kıyı ılık burada ve dostluklu açık koyaklar,
Patikalarla güzelce aydınlanmış, yeşilliklerini ve pırıltılarını gönderir bana.
Bahçeler uzanır barışmış, parlak yoncalar hareketlenmiş bile,
Ve kuşun şarkısı buyur eder gezgini.
Herşey tanıdık gözüküyor, çabucak gelip geçen selam bile
Dostlardan gelir gözüküyor, her yüz hısım gözüküyor.
Değil mi ya! doğduğun ülkedir, yurdun toprağı,
Aradığın, yakındır, gelip karşılıyor bile seni.
Ve boşuna durmuyor, bir oğul gibi, dalgalarla hışırtılı
Kapıda ve boşuna bakıp aramıyor senin için sevgi dolu adlar
Şarkılarla bir gezgin adam, kutlu Lindau! 
En konuksever kapılarındandır ülkenin bu,
Çekiyor dışarıya gitmeğe, çok şey vadeden uzaklara,
Oraya, harikanın olduğu yere, oraya, tanrısal yabanılın,
Yüksek düzlüklerden aşağıya inen Ren’in gözüpek yolu açtığı,
Ve kayalardan şen şakrak koyağı çekip çıkardığı yere,
Oraya, aydınlık dağlardan geçerek, Komo’ya dek gezinmek,
Ya da aşağıya, günün değişimi gibi, geniş göle inmek; 
Ama daha çekicisin sen benim için, kutsanmış kapı! 
Yurdagitmeğe, bence bilindik çiçekli yolların olduğu,
Orada arayıp bulmağa toprağı ve güzel koyaklarını Neckar’ın,
Ve ormanlarını, kutsal ağaçların yeşilini, orada seve seve
Birlik kurduğu meşenin dingin kayınlarla, gürgenlerle,
Ve dağlarda bir yerin beni dostça tutsak ettiği.
Orada karşılarlar beni. Ey sesi kentin, ananın! 
Gelirsin sen, uyandırırsın bende çok eskiden öğrenilmişleri! 
Onlardır onlar hala! hala çiçeklendirir güneş ve neşe sizi,
Siz ey en sevgililer! ve neredeyse daha parlak gözlerde, eskisinden.
Evet, eskisi gibidir hala! Genişler ve olgunlaşır, gene de hiçbiri
Orada yaşayanlardan ve sevenlerden, geridurmaz sadakatten.
Ama en iyisi, bulgu, kutsal barışın
Kuşağı altında yatan, esirgenmiştir o gençlerden ve yaşlılardan.
Budalaca konuştum. Neşedir o. Gene de yarın ve gelecekte
Gidip seyrettiğimizde dışarıda yaşam dolu tarlayı,
Ağacın çiçekleri altında, baharın bayram günlerinde
Konuşurum ve umutlanırım çokça sizinle, ey sevgililer, onun üzerine.
Çok şey işittim büyük Baba’ya dair ve uzun süre
Sustum onun üzerine, o ki gezgin zamanı
Yukarıda yükseklerde tazeler ve hüküm sürer dağların üstünde,
O bahşeder bize hemen göksel armağanları ve çağırır
Aydınlık şarkıyı ve gönderir çokça iyi tinleri. Ah, gecikmeyin,
Gelin, siz koruyucular! yılın melekleri! ve siz.
Evin melekleri, gelin! damarlarına hepiniz yaşamın,
Bütün hepsini neşelendirerek, dağıtsın göksel olan kendini! 
Soylulandırın! gençlendirin! ki insanca iyi hiçbirşey, ki
Günün tek bir saati kalmasın şenlerden uzakta ve hem de
Böylesi neşe, şimdiki gibi, sevenler yeniden bulurlarken birbirlerini,
Onlara ait olsun, kutsansın uygunca.
Kutluladığımızda ekmeği, kimi adlandırabilirim ve
Günün yaşamından dinlendiğimizde, söyleyin, nasıl getiririm şükranı? 
Yüceleri mi adlandırayım? Yakışık almayanı sevmez bir tanrı,
Onu kavramak, neredeyse çok küçük geliyor neşemize.
Susmak zorunda kalırız sık sık; eksiktir kutsal adlar,
Yürekler çarpar ve gene de geri mi kalır söz? 
Ama çalınan bir çalgı ödünç verir her saate sesleri,
Ve neşelenir belki de göksel olan, yaklaşırken.
Hazırlar o bunları ve neredeyse varır şimdiden
Barışa tasa da, neşelinin altına gelip yerleşen.
Tasaları, bunun gibi, ister istemez, ruhunda
Taşımalıdır bir şarkıcı, sık sık, ama ötekiler değil.
<end>

<start>
Mutluydum sabahları gençlik günlerinde
ağlardım akşamları, artık yaşlıyım
kuşkuyla başlarsam da günüme
sonu hep kutsal ve sükun içinde.
Çeviren; Gökhan Oflazoğlu
<end>

<start>
Şendir dönüşü gemicinin yuvaya sakin akıntının üstünde,
	Uzak adalardan, bereketli olmuşsa hasadı; 
		Öyle dönerdim ben de yurda, toplayabilseydim
			İyilikleri acılar kadar.
Siz sevgili kıyılar, beni yetiştiren bir zamanlar,
	Dindirir misiniz acılarını sevginin, vaat eder misiniz
		Siz gençliğimin ormanları, geldiğimde
			Huzuru yeniden bana?
Serin dere kıyısına, dalgaların oyunlarını,
	Akıntının yanına, kayan gemileri gördüğüm,
		Varırım hemen şimdi ve sararsınız beni,
			Ki sarmalanmış gibi sağala yüreğim,
Siz sadıklar! Ama bilirim, bilirim,
	Çabuk sağalmaz bu sevgi acım benim,
		Söylemez hiçbir umut şarkısı bu, avunan
			Ölümlülerin söylediği gibi gönülden bana.
Çünkü onlar, bize göksel ateşi ödünç verenler,
	Tanrılar, kutsal toprağı da bağışlar bize.
		Kalsın bu öyleyse. Bir oğlu gibiyim ben
			Yeryüzünün: Sevmek için yaratılmış, acı çekmek için.
Çeviri: Oruç ARUOBA
<end>

<start>
En güzel şeylerini tanıdım bu dünyanın,
Gençlik saatleri çoktan akıp geçmiştir.
Nisan, Mayıs, Haziran ıraklara uçmuştur,
Tükendim yeter gayri zevki yok yaşamanın.
Hayatın çizgileri ne kadar değişiktir,
Tıpkı yollar gibidir, dağların hudutlanan
Bizim varlığımızı Tanrı'dır tamamlayan,
Sonsuz lütûflariyle, huzuru, ahengiyle.
Çeviri: E. Mahir YALNIZ
<end>

<start>
İyi bir şeydir insanın uzaktan bakabilmesi hayata,
Ve anlayabilmesi hayatın kendini nasıl algıladığını,
Ayakta kalabilen, atıldıktan sonra tehlikenin kollarına,
Fırtınalarda ve rüzgârlarda yolunu bulabilmiş birisidir.
Ama güzelliği tanımış olmaktır daha da iyisi,
Bütün bir hayatın düzeni ve yüceliği olan güzelliği,
Harcanan çabaların zahmeti mutluluğun kaynağı olduğunda,
Ve bilmek, zaman içindeki onca zenginliğin adını.
Yeşillenmekte olan ağaç, dallarla örülü zirve,
Gövdenin üstündeki kabuğu saran çiçekler,
Tanrının doğasından gelme bir hayattır hepsi,
Çünkü üzerlerine eğilmiştir göğün bütün rüzgârları.
Ama meraklı insanlar kalkıp sorduklarında bana,
Bütün bunları hissedebilme cesaretinin anlamını,
Ne olduğunu kaderin, yücenin ve kazancın, derim ki
O zaman, hem yaşamak, hem de düşünmektir yaşadığını.
Eğer doğa yalın ve dingin yaratmışsa birini,
Bu bir uyarıdır insanoğluna neşeyle bakmam için,
Neden? Çünkü korkutur bilgeleri bile açıklık dediğin,
Ancak başkaları da gülüp şakalaşıyorsa tadabilirsin neşeyi.
Erkeklerin ciddiyeti, zaferler ve tehlikeler,
Kültürden ve bilinçten kaynaklanmadır bunların hepsi,
Hedef ise tektir: İyilerin en yücesi,
Kendisini varlığıyla ve güzel kalıntılarla belirler.
Bir seçkinler topluluğudur sanki bütün bunlar,
Onlardandır ne varsa anlatılmaya değer ve yeni,
Hiçbir zaman kaybolup gitmez eylemlerin gerçeği,
Tıpkı yıldızlar gibi, yaşam da görkem ve neşeyle parlar.
Gözüpek eylemlerdir yaşam denilen,
Yüce bir hedef, uyum dolu bir devinimdir,
Atılımlar ve adımlardır, mutluluk kaynağı erdemdir,
Ciddi iştir, ama katıksız gençliktir buna rağmen.
Pişmanlık ve geçmiş, bu yaşamda,
Temsilcisidir farklı bir varoluşun, biri yolunu
Açar zaferin, huzurun ve çekilmiş
Ne varsa yüce alanlara;
Ötekiyse sürükler işkencelere ve buruk acılara
Yaşamı hafife alanlar yıkılıp gittiklerinde,
Ve imgeyle yüz dönüştüğünde
İyi ve güzel davranamamış birinin yansısına.
Bir yanda algınabilirliği canlı varlığın,
Öte yanda kalıcılık, insan eliyle,
Neredeyse bir ikilemdir, biri adanırken yalnızca
Duygulara, ötekinin yolu uzanır acılara ve yaratıcılığa.
Çeviri: Ahmet CEMAL
<end>

<start>
O zamanlar henüz duvağının çevresinde oynarken,
Sana bir çiçek gibi tutkunken 
Kalbimi ince titreyişlerle saran 
Her seste kalbini duyarken senin, 
İnançla ve özlemle henüz 
Zengin,senin gibi,resminin önünde dururken, 
Yerini gözyaşlarım için 
Bir dünya aşkım için buluken.
O zamanlar kalbim henüz güne dönerken 
Sanki o duyarmışçasına sesini, 
Ve yıldızları kalbimin kardeşi sayarken 
Ve baharı Tanrı'nın ahengi, 
O zamanlar,koruyu titreten rüzgarda 
Henüz senin ruhun,senin sevinç ruhun 
Kalbin sessiz dalgalarında kıpırdarken, 
İşte o zamanlar altın gibi günler sarardı beni.
Yok şimdi,beni yetiştiren,doyuran 
Yok şimdi o genç dünya, 
Bu, bir zamanlar yeri,göğü dolduran bağır, 
Ölü ve cılız bir anızlık gibi; 
Ah! Bahar benim derdimi okuyor 
Hala,eskisi gibi,şen,teselli edici bir türkü, 
Ama yok artık hayatımın sabahı, 
Kalbimin baharı soldu benim.
Sonsuza kadar acı çekecek o en sevimli sevgili, 
Bizim sevdiğimiz şey,bir gölgeden başkası değil, 
Gençliğin altın düşleri öldüğünden 
Öldü benim içinde sevimli tabiat; 
Neşeli günlerde anlamamıştın 
Yurdunun sana böylesine uzak olduğunu, 
Zavallı kalbim onu hiç öğrenmeyeceksin sen 
Eğer sana yetmiyorsa bu tek düşü.
<end>

<start>
Ayrılmak mı istedik biz? 
İyi, akıllıca olur mu sandık? 
Öyleyse, ayrılınca, neden cinayet gibi sarstı bizi bu iş? 
Ah! Biz kendimizi az tanırız,
Çünkü bir Tanrı buyurur içimizde.
<end>

<start>
Bir baş olki oğul! 
Dimdik durasın
Çiğnenip ezilmiyesin
Bir göz o lki  oğul! 
İyiliği göresin
Peşinden yürüyesin
Bir dil ol ki oğul! 
Zehire bal süresin
Bir el ol ki oğul! 
Yoksulu giydiresin
Bir yürek ol ki oğul! 
Her zaman bak diyesin
Ayak olursan oğul! 
Karınca ezmiyesin
Vakit kıymetli oğul
sakın boş gezmiyesin
<end>

<start>
Osmanlı Sultanı Osman Bey'e Kayınpederinin vasiyetidir.
Ey oğul, Bey'sin! 
Bundan sonra öfke bize, uysallık sana.
Güceniklik bize, gönül almak sana.
Suçlamak bize, katlanmak sana.
Acizlik bize, yanılgı bize, hoşgörmek sana.
Geçimsizlik, çatışmalar, 
Uyumsuzluk, anlaşmazlıklar bize, bağışlamak sana.
Ey oğul, bölmek bize, bütünlemek sana.
Üşengenlik bize, uyarmak, gayretlendirmek, şekillendirmek sana.
Ey oğul, 
Sabretmesini bil, vaktinden önce çiçek açmaz.
Şunu da unutma, insanı yaşat ki devlet yaşasın.
Ey oğul, işin ağır, işin çetin, gücü kıla bağlı.
Allah yardımcın olsun.
<end>

<start>
Cahil ile dost olma
İlim bilmez, İrfan bilmez, Söz bilmez, Üzülürsün
Saygısızla dost olma
Usul bilmez, Adap bilmez, Sınır bilmez, Üzülürsün
Aç gözlü ile dost olma
İkram bilmez, Kural bilmez, Doymak bilmez, Üzülürsün
Görgüsüzle dost olma
Yol bilmez, Yordam bilmez, Kural bilmez, Üzülürsün
Kibirliyle dost olma
Hal bilmez, Ahval bilmez, Gönül bilmez, Üzülürsün.
Ukalayla dost olma
Çok konuşur, Boş konuşur,Kem konuşur, Üzülürsün.
Namertle dost olma
Mertlik bilmez, Yürek bilmez, Dost bilmez, Üzülürsün.
<end>

<start>
Oğul,
İnsan vardır, şafak vaktinde doğar,gün batarken ölürler! 
Unutma ki dünya sandığın kadar büyük değildir! 
İki parlak güneşe aldanıp sonra da karda, ayazda kavrulup gitme!
Güçlüsün, akıllısın, söz sahibisin!
Ama; Bunları nerede, nasıl kullanacağını bilmezsen, 
Sabah rüzgarında savrulur gidersin. 
Öfken ve benliğin bir olup aklını yener! 
Daima sabırlı ol, sebatlı ve iradene sahip olasın. 
Çıktığın yolu, taşıyacağın yükü iyi bil! 
Her işin gereğini vaktinde yap!
Açık sözlü ol! Her sözü üstüne alynma! 
Gördüğünü söyleme bildiğini bilme! 
Sözünü unutma! Sözü söz olsun diye söyleme! 
Ananı, atanı say, bereket büyüklerle beraberdir! 
Sevdiğin yere sık gidip gelme, kalkar muhabbetin, itibar olmaz
Üç kişiye acı:
Cahiller arasyndaki alime, 
Zenginken fakir düşene, 
Hatırlı iken itbarını kaybedene!
Unutnma ki: Yüksekte yer tutanlar, aşağıdakiler kadar emniyette değildir!
Ulularla, düşmanlarını hor görme! 
Düşmanını çoğaltma, düşmanlığın başını da sonunu da sen belirle! 
Haklı olduğunda kavgadan korkma!
Bilesin ki: atın iyisine doru, yiğidin iyisine deli derler!
<end>

<start>
Aldık namesini üstadımızın,
Kuş kondu ve öttü ve uçtu gitti.
İki rûh cennetin dergâhı içre,
Görmeden görüştü, konuştu gitti.
İçtim mektubunu şurup misali,
Yüz sürdüm namene Yakub misali,
Hasta olsak bile Eyûb misali,
Gönlümüz şifaya kavuştu gitti.
Narman'dan naz gibi alıp Sümmanî,
Şenlik ile şifa getirdi anı,
Bir de görüşeydi bizim Nihanî,
Dideler rûşendi, o kaçtı gitti.
Ulaştı selâmın Sarıkamışa,
Kevser sundu hastaya, susamışa,
Geliriz bir gün beraber Camuşa,
Deriz çifte murad buluştu gitti.
Bakma ismimdeki takma Kemal'e,
Asıl eren sizsiz büyük vusale,
Edin bize biraz el-ham havale,
Gönlümüz eşiğe tam düştü gitti.
Dizde, gözde, sözde hep fer bulunsun,
İhtiyar haline derman olunsun,
Gayri bu civarda ilân olunsun,
Cemal muradına erişti gitti.
Geldik Ankara'dan biz sizler için,
Irmağız, yol aldık denizler için,
Yer var mı mihrapta bu dizler için? 
Yoruldu, burkuldu, buruştu gitti.
<end>

<start>
Kehribaya benzer bu sarı defter,
Turunç kabuğuna benzer nikâbı.
Tordundan iksirli saraya cevher,
Yeni bir ermişin yeni kitabı.
Sevda tufanının Cemal'mış Nuh'u,
Kışkanış şehirde şair güruhu,
Ne vakit Yezdan'e seslense rûhu
Yerden çıkan vahy'e benzer hitabı.
Yezdan - canan - vatan - hep vecd ile,
'Öp' redifli coşkun kıtalar hele,
Ne vakit aşkını getirse dile,
'Buse' olur sevabın da sevabı.
Onda yurt segisi ürpermiş arslan,
Akıncı cedlerden damarında kan.
'Tanrı' der gibi 'Türk' dediği zaman,
Yurda sığmaz aşar küçük hesabı.
Din ehli olmakla dünyadan geçme,
Olur mu Kevser'i bekle, su içme? 
Bak imam ne diyor, gaflette göçme,
'Cennet değer yurdun zerre turabı'.
Çoban anlar, sofi anlar, beğ anlar.
Yaşlıda, çocukta tepreşir kanlar.
Şair budur işte baylar bayanlar,
ötekiler taşa çalsın rübabı.
Ey münevver, ey halk, onu dinleyin,
Türk'ün iksiriyle bir serinleyin.
Ayrılığınızı görün, inleyin,
El ele sultana edin itâbı.
İş bitmez muhterem dövünme söyle,
Bu olsun birlikte azm'e vesile,
Artık ne ayrılık, ne hırs, ne hile,
Yansın eski ocak, kırın dolabı.
Tevekkül edip de durman boş yere,
Türkü yok, cirit yok, kurumuş dere,
Kâbe'nin kerpici düşmüş yerlere,
Kaldırın 'küy' denen baht-ı harabı.
Ömer bu defter bir eşsiz hediye,
Yollan şükran için Camuşlu köye,
Kısmet olup elin öpmedim diye,
Duyarım köşemde vicdan azabı.
O baş mihraptadır, sazdadır o el,
Ham sofi sanma kim! Hayyam'a bedel,
Sen elest bezminde mest olup da gel,
Sonra içer misin fanî şarabı.
Gönlünde neşveler, gözünde yaşlar,
'Ömer' susacakken yeniden başlar,
Ey 'köycü' geçinen genç arkadaşlar,
Olun bu imâmın âl u ashâbı.
<end>

<start>
Cemâl Hoca
Ervâh-ı ezelde bezm-i elestde
Cem olup huzûr-ı Rahman’a geldik
İkrarımız belâ, özümüz meste
Eli bağlı saf saf divana geldik
Müdamî
Ervah-ı ezelde yaradılışta
Belâ diye tamam imana geldik
Nûr-ı Muhammed’i ilkin görüşte
Şefaat umarak güvene geldik
Âşık Ömer
Dokuz yüz kırk iki tarih bu zaman
Kars denen belde-i törene geldik
Sevdanın elinden çekerik aman
Gönül metahını ziyana geldik
Nihanî 
Üç yüz on sekizde hatm oldu gaflet
Sevda izhar oldu beyana geldik
Derûnumu yaktı ah ile hasret
Hasretlik ucundan amana geldik
Cemâl Hoca
Biz bir meclis tuttuk hayli dem anda
Birledik Mâbud’u ta o zamanda
Kâfirler küfründe, münkir gümanda
Şükür biz illâ da bu kâna geldik
Müdamî
Arşta nur kandili yandığı zaman
Melekler çarh edip döndüğü zaman
Âdem ki cennetten indiği zaman
Biz anın belinden cihana geldik
Nihanî
Kars ilinde oldu son toplanışlar
Ne güzel hengame, ne güzel işler
Nisan yağmuruna döndü alkışlar
Azm edüp sevgiyle seyrana geldik
Âşık Ömer
Bizler hoşlanmayız boşuna laftan
Günümüz geçiyor ah ile oftan
Bir Bardız’dan, Camuşludan, Poshoftan
Pınarlar misali tuğyana geldik
Cemâl Hoca
Biri Camuşlu’dan, biri Bardız’dan
Biri de Poshof’lu sayılır bizden
Mevla, düşmanları kahreyle tezden
Biz de bu niyetle cevlana geldik
Müdamî
Niyetin pek hoştur, rast getir Allah
Kahr olsun düşmanlar bulmasın felâh
Hükm-i tevârih bu, inandım billah
Tasdikimiz Kur’an, bürhana geldik
Nihanî
Beraberce yürür kurtlar, koyunlar
Ne güzel tarihtir, görene bunlar
El savaşta, bizde güzel oyunlar
Dem çeküp, şevkile demana geldik
Âşık Ömer
Zamanlar, zamanlar, geçip devretti
Felek gah lutfetti, gahi cevretti
Tâli‘ Viyana’yı en son Sevr etti
Atatürk denilen arslana geldik
Cemâl Hoca
Mürid irşad için, amele muhtaç
Kâmiller bâbında kemale muhtaç
Der ki Cemâl bizler Cemâle muhtaç
Yana yana yandık pervane geldik
Müdamî
Nam et Müdam, ezel bahtımız nurda
Tanıyan hep halklar, birlik ev orda
Bir arzum kabul olsaydı huzurda
Dest-bus eyleyip, demana geldik
Nihanî
Nihan koşar şanlı ordu sesine
Çünki damak vurmuş aşkın tasına
Şarklı bilginlerin toplantısına
Gerekse kan verip, kurbana geldik
Âşık Ömer
Âşık Ömer söyle dünya yürüsün
Gene gönülleri ateş bürüsün
Anlamayan güller, solsun kurusun
Biz dört içli bülbül figana geldik
<end>

<start>
Aşkın ile düştüğüm o yurda ben,
Bir hız ile ulaştım Bayburt'a ben.
Bana hiç tanıdık çıkmadın orda,
Doğrulup yüzüme bakmadın orda.
Yalvardım, yakardım, köpürdüm taştım
Bir gece rüyamda sana ulaştım.
Dedim: Çoruh! İnsafa gel, dine gel! 
Demedin mi bana sen "Artvin'e gel! "
Uçtum hasretinle, döndüm kuşa ben,
Geldim "Yalnızçam"a, "Ardanus'a" ben
Hani vaatlerin? Nerdesin Çoruh! 
Hala boynu bükük, yerdesin Çoruh!
Kalkın, şahlan, beni al da sonra in...
Halinizi seyre çıkmış da Artvin; 
Çamlar sisten çıkmış sesini kısmış,
Evler ayağının ucuna basmış.
Birikmiş yamaca hepsi üst üste...
Hepsinin kulağı sendeki seste! 
Senin hasretinle yandım yıllarca
Dur bir gönülüne seslen bir parça.
Bizim kaynağımız aynı dağlardır.
Beni anlayacak başka kim vardır? 
Benden de içer bu avare güruh
Sen varsın derdimden anlayan, Çoruh!
Al benden gönlümü, ummana ersin! 
Adım Çağlar diye belki gülersin:
Suyuma damlayan bir gözyaşın yok,
Mecranda inci yok, sabır taşım yok.
Yaydığım çakıldır, götürdüğüm kum,
İnsan kılığına girmiş Çoruh'um...
Kan içimde çağıl çağıl akmada,
Tarih geçip, beni boş bırakmada.
Kıyıdan ilk defa ok atan bende.
"Otlukbeli'nde" at oynatan bende; 
Sende gölgesi var, bende eseri,
Birbirine düşen nice Türk eri,
Vicdan azabını çekerler bende; 
Kalan er bendedir, kaçan er bende; 
Bir gözüm yaşlıdır, bir gözüm kanlı.
Benim Akkoyunlu, benim Osmanlı;
Sana dökülecek bir kederim var,
Selam yollayacak kimselerim var.
Ben gibi aşina seyrek bulunur,
Bana seslenmeden geçemezsin, dur!
<end>

<start>
-Dünyanın en büyük ölmezine-
Ufkunda doğacağım, ufkunda batacağım; 
Asırlarca yazsam hep seni anlatacağım.
Ben de giyersem eğer bir gün deha tacını
"İstersen çiğne" diye önüne atacağım...
Söndüğünü görsem de bin "meşale emel"in
Ebediyet yolumuz, öyle elimde elin...
Ak düşen saçlarınla nur kattığın heykelin
Hamuruna harç diye kanımı katacağım.
Yansam da masalların "Aşık Kerem"i gibi,
Bu aşk ölmez öyle her gönül veremi gibi! 
Şöhretin okyanuslar aşarken gemi gibi; 
Ben dalga gibi ayak ucunda yatacağım
Asırlarca yazsam hep seni anlatacağım!
<end>

<start>
Garpte dağ, şarkta ırmak
Nerde olsam murat sen; 
Güneye düşse yolum
Dicle sensin, Fırat sen.
Haymana ovasında
Ekin, harman, hasat sen; 
Meltemimsin Boğaz'da,
İzmir'deysem imbat sen.
Şiirsem, kekelerim; 
Anlam katan inşat sen.
Ben uyuşuk itidal
Şahlanan ifrat sen.
Bocalarım ben sensiz,
Ben ham ervah, irşat sen.
Susuzken kaynağımsın
Boğulurken imdat sen.
Cennette gül bahçesi
Cehennemde sırat sen
İşte sözün kısası
HAyat sensin, hayat sen.
<end>

<start>
Bozkır sabahında yanan alnımı
Kıyı akşamında buza getirdin
Kaya gibi bomboş dikilen gibi
Mahzen gibi oyup dize getirdin
Bu ilk konuşması elbet kekeler
Dilsizimi yeni söze getirdin
Cennette ne varsa vadettin bize
Cennette ne varsa bize getirdin
Yokuşta burkulan dizi okşayıp
Sarıp sarmalayıp düze getirdin
Çamurlu sulara eğik dudağı
İçmesi beklenen öze getirdin
Ey benim kaybolan koyunum diye
Susamış gönlümü tuza getirdin
Bir sen altüst ettin okyanusumu
Dipte uyuyanı yüze getirdin
<end>

<start>
Çoruh coşkun Çoruh hırçın Çoruh şen
Ark boyunca nabız gibi atıyor
Bir tepede Aşık Zihni yer almış
Bir tepede Şehit Osman yatıyor
Bir sararmış beniz hali taşında,
Kalesi var göğe ağmak peşinde
Kavakları yıldız öper düşünde
Kargaları firak firak ötüyor
Celâli’de çilesini denemiş
Hicranî’si sevgisizi kınamış
Zaman saat kulesinde tünemiş
Tezeklerde tütsü tütsü tütüyor
Kavağının suna gibi boyu var
Irmağında insan kapma huyu var
Oyunu var, türküsü var, suyu var
Gönülleri birbirine katıyor
Dağ ardında kovalarken biz onu
Çoruh bizi dâvet etti en sonu
Visâl yeri “Cumhuriyet balkonu”
Geç kalmışım çağıl çağıl çatıyor
Taşı oyan su bana da işledi
Köpük köpük yüreğimi dişledi
Madem Çoruh konuşmaya başladı
Âşık Ömer koşman burda bitiyor
<end>

<start>
Bir anıt yapmak için tırmandığım dağda sen
Çekicime ilk değen taşların içindesin.
Başarısız kimsesiz, gizlice ağladım mı
Ağzıma tuzu değen yaşların içindesin.
Uzaktan her kımıltı senden bir haber bana,
Arkası bana dönük bakışların içindesin.
Çiçeğimi ansızın meyva yapan yazların,
Dallarımı koparan kışların içindesin.
Canımda çınlar sesin; her yerdesin, nerdesin? 
Gündüz gece yaptığım işlerin içindesin.
Rüyama başkası da giriyor zaman zaman,
Sen uyanık gördüğüm düşlerin içindesin.
<end>

<start>
Yay yine gerilmede, fırlayacak yine ok; 
Yine vatanımızın yeryüzünde eşi yok; 
Bozkurt, Ergenekon'u yeni delmiş gibidir:
Her biri ihtiraını seyre gelmiş gibidir.
Kalpler ellerde çarpar gibi alkış kopuyor; 
Her ruh bir tutam ışık ve her göz bir damla kor:
En büyük, en sevgili, en genç, en mert geliyor; 
Dünya imtihanını veren tek fert geliyor; 
Kürsüye her çıkışta, Türk daha yükselecek...
Dinle: Her cümlesinde doğuyor bir "gelecek"; 
Aslan, insan ve Tanrı bir arada bu başta...
Kıvılcımlar doğuyor bastığımız her taşta,
Önümüzde mesafe ve zaman çökmekte diz; 
Bir İnönü azmiyle ardındayız hepimiz...
Yerine getirmeye yeni dileklerini,
Koymuş on yedi milyon, yola yüreklerini,
"Marş! Marş! " Öz yurdu fethe! " Şimdi manen, yeniden:
Deliyor dağı taşı öncümüz gibi tren,
Fabrikalar kalemiz, kanallar siperimiz
Ve bu fetih olacak bizim şaheserimiz...
<end>

<start>
Akacak inci yaş zümrüt oluğa
Gözlerin meyvada elin ateşte
Yokuş çıkar gibi soluk soluğa
Başın karlı dağda bağrın güneşte.
Hırçın fırtınadan örselenmeden dal
Ateş yanar gibi açılan çiçek
Yavrusuna bakan kaplandan uysal
Kaynağa eğilmiş ceylandan ürkek.
Bir büyük çağrının uyup sesine
Dört duvardan göğü soruyor sesin
Süzgünsün haddeden geçmişçesine
İmbikten çekilmiş gibi tazesin.
<end>

<start>
On sekiz yıl… ne zorlu, ne emsalsiz, ne çetin.
Fert halinde bir timsal azmine bir milletin:
Işık saçlı, gök gözlü, Tanrı sözlü bir timsal; 
Sivas'tan Ankara'ya geldi Mustafa Kemal.
O gün Türk milletinin şahlanan hıncıydı o; 
O gün mazlum Asya'nın kahhar kılıncıydı o.
Tutuşturmuş değdiği fikri hissi toprağı,
Alev saçlı, gök gözlü, o ihtilâl bayrağı; 
Dolmuş boş gönüllere, kör gözlere fer olmuş; 
Girdiği her savaşta en son muzaffer olmuş; 
Çıkmış meydana Türk'ün en çok daraldığı gün; 
Odur yenen son makûs talihini Türklüğün:
Pirene'den, Tuna'dan, Mohaç'tan, Plevne'den
Ta Sakarya'ya kadar gerisin geri giden
Müthiş, makûs bir bahtı yenebilir ancak o.
En haklı ihtilâlin en başında sancak o; 
Ona ta can evinde yer vermeli insanlar.
Osmanlı anlayamaz onu, ancak Türk anlar:
Ateşinde erimek, yeniden şekle girmek,
-Ona ram olmak değil- biraz da olmak gerek; 
Her haliyle örnek o Türk için erkek için; 
Onu anlamış olmak ve onu sevmek için
Daralınca gönülde o azmi bulmak gerek; 
Ona diz çökmek değil, ona doğrulmak gerek; 
Şarklılık, Osmanlılık, gerilik bir tarafa! 
Garplı kafa, Türk gönül; ak alın, olgun kafa…
İstediği hasada bu yerde rençberiz biz; 
Onun "Mustafa Kemal" dediği gençleriz biz! 
Ankara! Bayramını gönülden kutlarız.
Bir daha bunalırsan "o" vardır ve biz varız…
Atatürk! Burçlarında bekliyoruz biz nöbet; 
Bizce birdir seninçin yaşamak, ölmek; emret! 
Emret: Kanı çekilmiş damarlarla dolaşalım; 
Bir an senin izinden saparsak kahrolalım…
<end>

<start>
Dışardan herkes: - Görmemiş ol, savaş..
İçimden bir ses: - Konuş! Konuş! Konuş!
Dışardan herkes: - Böyle uslu, yavaş..
İçimden bir ses: - Savaş! Savaş! Savaş!
Dışardan herkes: - Tıkırında işin..
İçimden bir ses: - Düşün! Düşün! Düşün!
Dışardan herkes: - Bugüne uy, barın..
İçimden bir ses: - Yarın! Yarın! Yarın! .
1947
<end>

<start>
- Cumhuriyetin Onuncu Yıl Dönümünde -
İnsan kanının yazdığı tarihi açarsak,
Siması dökülmüş, eli titrek, kolu sarsak.
Binlerce hayalet ebediyyen dilenirler; 
Heykellerinin can çekişen taşları titrer.
Bir an unutulmaktan, o bir damla yosundan,
Her âbide kıpkırmızıdır kan kokusundan.
Bir âbidesin sen de fakat her tarafın nur; 
Toprak gibi pek sade, fakat dağ gibi mağrur!
Tarih ebediyyetlere insan diye versin:
Sen hissi olan, göğsü vuran tak-ı zafersin!
Hisler uçuşur kaskatı tuncunda, taşında! 
Şebnemleri var merhametin taş bakışında!
Tunç olmana rağmen de çiçek gördün, eğildin; 
İnsan yaratırken bile insan kalabildin.
Çıksan göğe 'buldum' diyerek gökyüzü saklar; 
İnsen yere, ay, yıldız iner, yerde kucaklar;
Gözlerde, gönüllerde kurulmuş oturursun; 
Hislerde, göğüslerde, nabızlarda vurursun;
On yıldır, omuzlardaki başlar da başındır,
Ak saçlı, siyah saçlı olanlar sarışındır.
Zira bu alev parçalanırken de tamamdır; 
Zira bu yığınlarla adam tek bir adamdır:
Zira içi hep senden ibaret derimizle,
Sensin tutan âtiyi bizim ellerimizle...
<end>

<start>
İstiyorum ki: Sana giden yolda ne şosa,
Ne ufacık bir geçit, ne açılmış iz olsa:
Sade sarp yalçın olsa ve sade dimdik kaya,
Avuçlarım dizlerim koyulup kanamaya; 
Kanımla kaylara destanın yazarak
-Bahtım siyah olmadan, göğsüm kızıl, alnım ak; 
Parıltılı gözlerim, yıldız olacak gibi
Çıksam sana kaleye çekilen bayrak gibi...
Ne anam var gözümde, ne babam, ne sevgilim:
Şimdi ben senden başka hiç kimsenin değilim; 
Dere olsam ardından çağlasam, aksam gitsem; 
Kartal olsam köşkünü her akşam tavaf etsem; 
Rüzgâr olsam, okşasam saçını bir yâr gibi; 
Arz olsam, kucaklasam seni bu diyar gibi; 
Şimşek olsam adını göğe yazsam muttasıl...
Patlayan fırtınaya göğüs gererse nasıl
Gemiler imdat diye koy araya araya
Ben de öyle kendimi dar attım Ankara'ya
Koparak bir çığ gibi yurdumun bir dağından,
Ülküyü içmek için Ankara kaynağından,
Yüzünü görmek için yakından bir saniye...
Yollarda yıldızlara daldım gözlerim diye,
Kılıcın kesti sandım ufka düşen güneşi
Bir kesik baş halinde kan olurken ateşi,
Başın göründe sandım gün doğarken yollarda
Seni mecliste sandım sel çağlarken bir yarda
Yapayalnız yollarda sandım çakınca şimşek; 
Parmağım yeni bir yol gösterdi gürleyerek
Dinlemeyi bilmeden yürüdüm günlerce ben,
Hasretinden hız aldım koştum gündüz gece ben,
Bu şehrin havasının içime sindirmeye:
Senin nefes kattığın bu aziz hava diye.
Geldim, sordum: "Nerde O? " gösterdiler yerini,
Kıskançlık gösteriyor, sade, sevgilerini,
Geleli günler oldu, hep hasret ateşinde,
Günlerdir göremedim, koşuyorum peşinde,
Bir gün olsun yakından görünmezsen sen bana,
"Hedef Akdeniz! " gibi düşeceğim arkana,
Öyle ki hain sanıp vuracaklar bir gün de,
Çırpınırken kuş gibi kalbim senin önünde..
Vuslat malolmaz sade kana ve gözyaşına
Bak yemin ediyorum gençliğimin başına
- Bir çetin ısrar varsa darılma bu sözüme-
Göreyim, ondan sonra mil çeksinler gözüme:
Gür sesimde adın var, kör gözlerime de dol,
Gönlümün, gözlerimin ilk ve son ışığı ol...
Neye benden uzaksın bir başka ırkın gibi? 
Gönlüm bir hançer gibi, hasretin bir kın gibi
Sıyrılmalı bu hançer paslandıran bu kından,
Birkere görün bana yakından, çok yakından
Bilmiyorum; Riya ne, hulus ne, ihtiram ne? 
Doğrudan doğruya ben dönüp senin Kâbe'ne
Huşudan çok mukaddes bir cür'etin sahibi
Tûr'da "nerdesin" diye bağıran Musa gibi
-Kulaklarımda bir gün çınlasın sesin diye-
Sana haykırıyorum: "Gazi! Nerdesin? " diye
<end>

<start>
Daha da parlamıştı güzelleşmişti al at
Mustafa Kemal'in bindiği günden beri.
Sanki bilinmez bir rüzgârla dolmuştu
Göğe göğe kalkıyordu alevden başıyla
Uçar ayaklariyle oyuyordu yeri.
Kimseyi bindirmiyordu üstüne artık
Bindirmez ya, Mustafa Kemal'in atı o.
Bunca at arasında neden onu seçmişti,
Nasıl tutmuştu ak elini alnında
Artık dağın taşın saltanatı o
Çok zorladı suvari alayının yiğit binicileri
Al ata binebilmek imkânsız.
Öyle damarlanıyordu ki derisi bir sızı duyuyorlardı.
Öyle çılgınlaşıyordu ki köpük köpük
Nerdeyse düşecekti nârin allığıyla cansız.
Alay kumandanı aldı işi demir avucuna
Bir alay bir ata vuramaz mı gem? 
Kendi denedi yanık bilgisiyle yılların,
Sustu karşıdan dehşetle, kaygıyla, hayranlıkla bütün suvariler
Al at, al at, deli ve muhteşem.
Aylar geçti aradan
Binicisiz al at başı boş dolaşıyordu.
Arpanın yulafın samanın vakti kurudu kara toprakta,
Alaya öyle nekes günler geldi ki
Kısmette bir avuç ot bile bulmak zordu.
Atların yemleri gayri kısık mı kısık
Azbuz ağaç kabuğu, keçi boynuzu, küsbe.
Söyleniyordu öbür atlar aralarında al at için
"Bizimle torba takan bu, ne işe yarar,
Bu, at değil süs be."
Suvariler düşündü ki kısıma küçücük bir çare var.
Nasıl olsa faydasız,
Parmakları acılı, gözleri bulanık,
Bir sabah tımarında al atı saldılar.
Hemen çekildi al at bozkıra
Ancak bir kuşun atımı, ne çok ne az.
Alay nereye gitse o da peşinde gidiyordu ufuktan,
Kötülüyordu, bakımsız gün gün garip,
Felek kimsede parıltısını bırakmaz.
Öyle incelmişti ki boşlukta
Yaşıyan sanki rüzgârlarıydı.
Eski sevdalar kadar uzak, 
Bir yaprak düşmüştü içinden, 
Sarıydı.
Al at çağırmalarını duymazlığa getiriyordu,
Pişman olmuştu suvariler ta baştan ama.
Yalnız ilişiğini kesmemişti hiç
Dağdaki boz kayadan kızaran gök üstünde hareketsiz duruyordu
Her akşam istiklâl Marşı'yla yapılırken yoklama.
.......................................
Bir gün girdi alay en çetin savaşına
Kılıçtan arta kaldı toprak.
Yaya cengi can komadı alanda
Açıldı göğe doğru
Gönülle al kan, göğüsler ak.
Sürdü döğüş akşamaca
Şanlı alay çekilmek emrini aldı.
Ağırdı sillesi kaderin
At kopmuş, kılıç kopmuş, göğde kopmuş
Suvari alayı koca bir masaldı.
İşte ansızın hücum dört nalında al at
Gelirdi alayın önüne düşman tarafından, geri giderdi.
Şaşırdı herkes,
Herkes düşündü söylediğini ecelin:
Al at acap en derdi? 
Sezdi alay kumandanı durumu hemen 
At bin diye haykırdı yönlere
Yel oldu ölümlerden öte cümlesi,
Vardılar bir solukta yamaçlardan
Düşmanın ardçı koyup kaçtığı yere.
Düştüler peşine yurda el atmışların,
Buğday büyüyüşiyle rahat,
Su çağlayışıyla çabuk,
Yıldız akışıyla şahlanmış
En önde bir sancak misali al at.
Alay uzandı gerisine doğru büyük düşman birliklerinin
Saldırırken cephelerden ordu.
Kılıç aydınlığı doldurmuştu bayırı düzü gökçe,
Parlarken kuvvet üstünde hak
Can ecelden görünmüyordu.
....................................
Zaferden sonra çok aradı alay Mustafa Kemal'in al atını
Al at sır olmuştu yaşamakta.
Kimi uçmuş dedi ardına göğün,
Kimi yatır olmuş dedi vatanın yüce uykusu kadar
Ama bir parıltı vardı uzakta
Ki parlar bağzı günler akşam yoklamasında
Bir yele, bir köpük, bir dört nal hızıyla batı.
Nakşolur mavilik üstüne efsaneden
Bin kırmızıyla, bin rüzgârla, bin şahadetle
Mustafa Kemal'in al atı
<end>

<start>
1- ATATÜRK'E
Yine harmanımız rüzgâr bekliyor; 
Es yine es yine, samanı savur.
Çak yine, çak yine, Masmavi Şimşek! 
Bu kutsal çorağın özlemi yağmur.
İn yine, in yine, Sarı Yıldırım! 
Ayrıklı tarlayı aydınlat, kavur.
Bugün de gecede sayıklayan var,
Bugün de yobazca adımız gâvur
Dal şu yüce dağlar gibi tekneye
Sevgi ekmeğini mayala, yuğur.
Doğ yine, doğ yine yurdun üstüne
Sensiz yüreklerin ateşi soğur..
2- SEVGİLİYE
Üç şeyin üstüne can-baş koymuşum:
Anayurt, Atatürk ve sen, sevdiğim! 
Kavak yeli esmez benim başımda
Atatürk rüzgârı esen, sevdiğim! 
Diz çök Anıtkabrin mermerlerine
Herkesi kıskanıp küsen sevdiğim
Mustafa Kemal'in neferiyim ben; 
Haklısın kölesi desen, sevdiğim! 
Belki çıkacağız yine savaşa
Ki kalasın sen sağ-esen, sevdiğim! 
Öp beni alnımdan, uğurla, bekle
Erliğimden şüpheliysen, sevdiğim! 
3- ATATÜRKÇÜLERE
Öyle sırtüstü yatıp dinlenecek gün değil; 
Daha yapacağımız çok şeyler var, çocuklar! 
Ne kadar erken yağdı, gördünüz ya, yeniden
Nice güvendiğimiz dağlara kar, çocuklar! 
İlerden, ta uzaktan el ediyor durmadan
Batılı arkadaşlar; vaktimiz dar, çocuklar!
Toplandık mı başbaşa, verdik mi el ele biz 
Su çekilir, dağ çöker, bora susar, çocuklar! 
Hele kuru kütükler ayıklansın bir kere
Tadından çatlayacak dallarda nar, çocuklar! 
Sizi bir bir tanıyıp alnınızdan öpmeye
Mustafa Kemal yolda, hey bahtiyar çocuklar! 
4- YENİ MİLLETVEKİLLERİNE
Haklısınız, bir büyük millete vekilsiniz; 
Göğsünüz, kıvanç dolu, gerildikçe gerilir.
Bilin ki Atatürk'ün kurduğu Ankara'ya
Atatürk'ün yolundan yürünerek girilir.
Anıtkabre gidip de yürekten baş eğmeyen
Günü gelir çarpılır, düşer, yere serilir.
Bir avuç yobaz için, bir sürü cahil için
Devrimi çiğneyecek ayak varsa, kırılır.
Bir de bakarsınız ki her meydanda bir kere
Her genç Türkte bir kere bir Atatürk dirilir.
Bir an unutmayın ki Atatürk ülkesinde 
Ahiretten önce de Yüce Divan kurulur.
<end>

<start>
Kaç oyuksuz mihrabı kaya sanıp geçmişim,
Kaç zemzemi serince bir su deyip içmişim,
Minber sahanlığını yayla sanıp kaygısız,
Seccadeyi ot diye çiğnemişim saygısız.
Gözüm birden açıldı hem düne, hem yarına
Dayayınca alnımı Ağrı'nın karlarına; 
Hidayetin ışığı erişti gören köre; 
Gözlerimin önünde belirdi birden bire
Üç yanım diz çökmüş, el açmış sular saran,
Dağ dağ minberleriyle bir yandan Hakka varan,
Üstüne gök kubbenin çatıldığı tapınak,
Eski boy boy göçlere bağrını açan konak.
Yiğitliğin kulesi, güzelliğin kumaşı,
İnsan yaratışının tarih boyu potası
Harcı insan kanıydı, tozları insan külü,
İçi dışı tütsülü, suyu seli büyülü...
Ya taş kesilip onu dinlemek istiyorum,
Ya dağdan dağa şöyle ünlemek istiyorum:
Ey yıldızlı fistanlar, ey topraklı mintanlar,
Ey bire on başaklar, otlar, dağlar, bostanlar
Ve daha sık boy atan destanlar diyarı hey!
Ey ilk büyük insanı doğuran ilk ananın.
Ey çilenin, cefanın, güvenişin, inanın,
İnce minarelerle Sinan'ın diyarı hey!
En uysal barışların, en çetin hamlelerin,
Oyalı sütunların, abide cümlelerin,
Nefi'nin, Mevlana'nın, Homer'in diyarı hey!
Ey şehrâyin geceler, İrem bağı sabahlar.
Yunuslar, Köroğlular, Seyraniler, Emrahlar,
Eşsiz sevaplar, eşsiz günahlar diyarı hey!
Ey sebiller, kubbeler, hanlar, kervansaraylar,
Yola düşen gölgesi zafer olan alaylar,
Ey sinsinler, horonlar, halaylar diyarı hey!
Halılar, telkâriler, çiniler, kadifeler; 
Keloğlanlar, adsızlar, Alperenler, efeler,
Gönlünün koltuğunda kafalar diyarı hey!
Ot görmemiş bozkırlar, kat kat yeşil yamaçlar,
Anadan doğma keller, topukta sırma saçlar
Keskin dertler, kestirme ilaçlar diyarı hey!
Ey ciritler, kalemler, oraklar, yatağanlar; 
Ey turnalar, şahinler, ibibikler, doğanlar; 
Selce taşıp rahmetçe yağanlar diyarı hey!
Ey mısır koçanından kırılan inci dişler,
Ey en derin bilgiye taş çıkartan sezişler,
Ey dile gelmiş kurtlar ve kuşlar diyarı hey!
Tanrı yeşili zeytin, çoban yeşili söğüt,
Halk türküsünde isyan, atasözünde öğüt,
Ey gümüş, kömür, demir ve kükürt diyarı hey!
Kız gibi ceylanların, ceylan gibi kızların,
Ötmez olmuş kuşların, ötüp duran sazların,
Ve sözün kısacası; Bizlerin diyarı hey!
<end>

<start>
Yüzyıllar öncesinden
Yüzyıllar sonrasından sesleniyorum size
Ben Mustafa Kemal'im heyy...
Ben Mustafa Kemal'im.
Büyük büyük denizlerim vardır benim
Hürriyeti içmiş dalgalarım.
Hürriyetle kabarmış dalgalarım vardır benim
Ulusumun yarınında sevincim
Ben Mustafa Kemal'im heyy...
Karanlığı deler gözlerim.
Dalgalara binip gelmiş kahraman,
Gökçe gözlerine türküler yaktığımız...
Hâni bir güneş doğmuştu ya Samsun'dan
İşte benim...
Ben...
Mustafa Kemal...
Ölmek yaşamaktır vatan uğrunda
Deyip, öyle girdim savaşa
Komut verdim
Şahlandı cümle vatan
Boğdum kör talihi zindanında.
Bahtı gülen anaları yurdumun
Gökleri, dağları, denizleri
Yarınları, güvenip de uyuduğum
Aslan yeleli ışığı sınırlarımın
Mehmetleri
Tutun ellerinden yüreklerinizin
Sevgilerinizle beni yıkayın.
Yüzyıllar öncesinden
Yüzyıllar sonrasından gelir sesim
Sevdiğim
Bir tanem
Türkiye'lim
Sen varoldukça belli ki
Ben Mustafa Kemal'im.
Sen var oldukça belli ki
Ben Mustafa Kemal'im.
<end>

<start>
Bir çiçek istiyorum, ben bakmadan solacak; 
Bir kanat istiyorum, beni yerden alacak; 
Bir güneş istiyorum, gece bende kalacak...
Bir mermer istiyorum, arzumca oymak için; 
Bir kadın istiyorum, ruhunu soymak için; 
Bir çift diz istiyorum, başımı koymak için...
Bir zincir istiyorum, hırsımı bağlayacak; 
Bir yangın istiyorum, ruhumu dağlayacak; 
Bir ana istiyorum, başımda ağlayacak...
Bir bilinmez kaleyi fethetmek tek başına,
Vurulup düşmek birden son burcun son taşına; 
Uzanan bir çift dudak gözlerimin yaşına...
Bir ilham istiyorum, bir gün vahye erecek,
Bir çift göz istiyorum, can evimi görecek; 
Bir sevgi istiyorum, ömürlerce sürecek...
Bir mihrap istiyorum, önünde diz çökmeğe; 
Biraz yer istiyorum yoldan, fidan dikmeğe; 
Ve tohum istiyorum, boş tarlamı ekmeğe...
Bir yapı, temeline elimle taş koyacak; 
Bir sevgili, her derdin gözüne yaş koyacak; 
Bir iman istiyorum uğruna baş koyacak.
<end>

<start>
Soluyup kesik kesik
Rengi yüklenir çöker
Kervandır çanı eksik
Çankırı'da tepeler.
Bir garipçe iş olur
Meyva dalda kuş olur
Yamalar nakış olur
Benek olur bereler.
Kaya bile şimdi tül
Diken de bir çeşit gül
Dünyaya küskün gönül
Kapısını aralar.
Işıklar ipek olur
Yapraklar çiçek olur
Çalılar petek olur
Dolar kuru dereler.
Ana evlendir bizi
Bak renk renk, dizi dizi
Dallar asmış çehizi
Tamamlanmış töreler.
Ürperen bahçelerde
Bir içkidir keder de
Gökte kanar gider de
Gönüldeki yaralar.
Evler hisar kesilir
Yabanlar yâr kesilir
Ayvalar nar kesilir
Şarap olur şıralar
Geceyle başlar akın
Ordulaşır bağ-ekin
Doğrulur Karatekin
Der: Benimdir buralar
<end>

<start>
Yok gayri bizlere uyku dünek vay
Kime bel bağlayak kime dönek vay
Vay amansız ecel alçak felek vay
Türklük yüreğini dağlasın gayrı
Cihan da bizimle ağyasın gayrı
Ağla gözüm ağla yaşlar dil olsun
Kurumuş dereler baştan sel olsun
Çiçek kara açsın çayır kül olsun
Türklük yüreğini dağlasın gayrı
Cihan da bizimle ağlasın gayrı
En büyük en güzel en yiğit kayıp
Dereler denizler çağlar ağlayıp
Rabbim de gözyaşı dökmezse ayıp
Türklük yüreğini dağlasın gayrı
Cihan da bizimle ağlasın gayrı
Her gittiği yerde o şan verirdi
Aslan bakışını görse erirdi
Kaşları yeleden nişan verirdi
Türklük yüreğini dağlasın gayrı
Cihan da bizimle ağlasın gayrı
Bakışları şimşek gibi çakardı
Yarını görürdü düne bakardı
Kürsüye çıktı mı, arşa çıkardı
Türklük yüreğini dağlasın gayrı
Cihan da bizimle ağlasın gayrı
Her belâyı önler arda atardı
Dermandı her dalda hemen yeterdi
Babamızdı elimizden tutardı
Türklük yüreğini dağlasın gayrı
Cihan da bizimle ağlasın gayrı
Kaybını yıldızlar bile bileler
Kırıla kanatlar sola yeleler
Kurt kuş duyup cenazene geleler
Türklük yüreğini dağlasın gayrı
Cihan da bizimle ağlasın gayrı
Millet Atan gitti başın sağ olsun
Ölümü devr açsın yeni çağ olsun
Dağlar birer birer yanar dağ olsun
Türklük yüreğini dağlasın gayrı
Cihan da bizimle ağlasın gayrı
Gitti her ocağın söndü alevi
Yeryüzü dediğin bir ölü evi
Cihan türbe olsa almaz o devi
Türklük yüreğini dağlasın gayrı
Cihan da bizimle ağlasın gayrı
Dönmüş denizler gözyaşı taşına
Dünya ortak çıkmış Türk'ün yasına
Her evden bir ölü çıkmışcasına
Türklük yüreğini dağlasın gayrı
Cihan da bizimle ağlasın gayrı
Gökler ağıtlardan titriyor kat kat
Düştü üstümüze gerilen kanat
Onsuz dünya yarım, insanlık sakat
Türklük yüreğini dağlasın gayrı
Cihan da bizimle ağlasın gayrı
O hep dolu tuttu boş atmadıydı
Söz verince yaptı aldatmadıydı
On beş yıl tek burun kanatmadıydı
Türklük yüreğini dağlasın gayrı
Cihan da bizimle ağlasın gayrı
Bizdendi sevinci bizdendi derdi
Biz uyurduk o bizleri beklerdi
Uyudu nöbeti bizlere verdi
Türklük yüreğini dağlasın gayrı
Cihan da bizimle ağlasın gayrı
Kuru yapraklara benzedik bu güz
Her göz kan içinde sapsarı her yüz
Milyonlarız bir babadan öksüzüz
Türklük yüreğini dağlasın gayrı
Cihan da bizimle ağlasın gayrı
Gök düşsün toprağa toza belensin
Mezarına gece yıldız elensin
Şehitler doğrulsun nöbet dolansın
Türklük yüreğini dağlasın gayrı
Cihan da bizimle ağlasın gayrı
Dünya hem kahr olur hem onu gömer
Yıldızlar kandildir semalar kemer
Sus boğulayazdın sus Aşık Ömer
Türklük yüreğini dağlasın gayrı
Cihan da bizimle ağlasın gayrı
<end>

<start>
Yine! 
Gel, ver, teslim et bana bütün gücünü! 
Uzaklardan sessiz bir kelime fısıldar dağılmaktaki beyne 
Kaderi yazılmış bir ruha dair duyulan korkuyu yumuşatan 
Zalim sükunetini, itaatin sefaletini
Son ver, sessiz aşk! Benim bet bahtım!
Kör et beni esmer yakınlığınla, insaf et, niyetimin aziz düşmanı! 
Ben, kalkışmam karşı koymaya o soğuk dokunuşa beni deli ürperten. 
Öylece çek al benden 
Usul yaşantımı! Eğil daha derinden üzerime tehditkar başınla, 
Gurur duy çöküşümle, hatırlayarak, acıyarak
Kim ki o? Kimdi o?
Yine! 
Hep birlikte, bürünmüş geceyle, serilirler toprağa. Duyarım 
Uzaklardan sessiz kelimesini fısıldar dağılmaktaki beynime:
Gel! Çöktüm. Eğil daha derinden üzerime! Buradayım.
Boyunduruk, beni bırakma! Yalnızca zevk al, ıstırap duy yalnızca, 
Al beni, koru beni, dindir beni, Aman esirge beni!
<end>

<start>
Gecenin midye kabuğunu yaslarsın 
Kutsal kulağına, sevgili bayan. 
Sevincin bu ılımlı korosunda 
Hangi sestir yüreğine korku veren? 
Kuzeyin boz çöllerinden gelen 
Irmakların püskürmesine mi benziyordu?
Bak, iyice bak, ey ürkek, 
Senin korkun, bize çılgın bir masal 
Bırakanın da korkusu 
Bu büyülenmiş ruh saatinde – 
Ve bütün okuduğu o garip isimler 
Purchas’tan ya da Holinshed’ten öğrenilmiş.
James Joyce 
Türkçe’ye çeviren: İsmail Aksoy 
“Chamber Music”den (1907)
İsmail Aksoy
<end>

<start>
O beyaz gül narindir ve narin 
Elleri O’nun 
Ki zamanın solgun haresinden de solgun 
Bir ruhu var O’nun.
Gül narini ve alımı - güçsüz gene de 
Bir umarsız mutsuzluğun 
İçine düşürür gözlerini, 
Mavi damarlı çocuğum benim.
(Trieste, 1913)
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
Bir gün rastladıktı aşka 
Çalgı çalarken biri alacakaranlıkta, 
Ve duruyordu yanında biri korkuyla 
Çünkü aşkta en yeni olan şeydir korku.
Yürekten severdik biz. Şimdi geçmiş bu aşk 
Bize sevinçli saatler tattıran. 
Neyse hoş geldin şimdi, her bir yalnız yolu 
Dolanacağız her birimiz kendince.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Veda et, elveda, elveda, 
Veda et kızlık günlerine. 
Mutlu Eros kur yapmaya gelmiş 
Sana ve bakireliğine – 
Bu kemer güzelleştirsin seni 
Ve sarı saçlarını kuşatan bu saç filesi.
Duyduğunda adını O’nun 
Üzerinde melek borularının 
Başla çözmeye kemerini ki çekesin O’nu 
Üzerine taze göğsünün 
Ve usulca çöz bakireliğin sembolü 
Bu saç örgüsünü.
(18 Eylül 1904)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Bir peçeye döndürmekte geceyi 
Boz altın ağları ay’ın, 
Sürüklemekte bir gölde uyuyan 
Kıyı ışıkları sarı salkım filizlerini.
Bir ad - O’nun adı - 
Fısıldanır geceye kurnaz kamışlardan 
Ve bir utanç baygınlığı 
Bir hazdır bütün bir can.
(Zürich, 1916)
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
Git bul O’nu ve geleceğimi söyle 
Bütün nezaketinle, 
Ey her daim bir düğün şarkısı şakıyan 
Baharatların yeli. 
Ah, tezcek es kara topraklardan 
Ve koş denizin üstünden 
Ne denizler ne de karalar ayırsın 
Sevdiğimi benden
Haydi, yel, senin merhametine 
Sığınıyorum, 
Es haydi ve O’nun küçük bahçesine var 
Ve şakı penceresinde; 
Şakı: Düğünlük yel esiyor 
Değil mi ki Eros böyle istiyor; 
Ve yakındır sevdalının sana kavuşması, 
Yakındır, ah yakın.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Giymiş sevdiğim incecik bir entari 
Elma ağaçlarının arasında, 
Şen şakrak rüzgârlar esmeyi 
Arzular topluca orada.
Hoyrat rüzgârların taze yapraklara 
Giderayak kur yaptıkları yerde 
Yürümekte sevdiceğim usulca 
Ve kıvrılmakta gölgesi çimde.
Ve gökyüzü gülümseyen toprağın üstünde 
Dururken soluk mavi bir fincan gibi, 
Yürümekte sevdiceğim sessizce 
Kavrarken narin eliyle eteğini.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Ey yalnız izleyicisi gökyüzünün, işitiyor musun
          Herşeyin uyuduğu bu saatte
          Gündoğumunun solgun kapıları açılsın diye
Eros'a yakardıklarını gecenin
          Ve iççekişlerini harplerin?
Ey yalnız, uyanıyor musun herşey uyurken
          Duymak için şirin harplerin tınısını
          Eros'a hoşgeldin şarkısını, 
Ve gece rüzgârının ilahiyle bildirdiğini
          Bitişini gecenin?
Ey gizlenmiş harpler, şirin ışıkların
          Gelip gittiği şu anda
          Cennetteki yolu parıldayan Eros için sürdürün türküyü, 
Yayılsın şirin ve uyumlu ezgiler
          Toprağa ve buluta.
(Türkçeye çeviren: İsmail Aksoy)
<end>

<start>
Ah, bir zaman Donnycarney’de 
Uçarken bir yarasa ağaçtan ağaca 
Yürüyordum sevgilimle yan yana 
Ve öyle şirindi ki söyledikleri bana.
Ardımızda yaz yeli 
Mırıldanıyordu - ah, neşeden! - 
Ama beni öpüşü daha da ılıktı 
Yazın soluğundan.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Ahenklendirir müziği 
Yerdeki ve gökteki sazlar; 
Söğüt ağaçlarını birleştiren 
Irmaklar boyunca çalmakta sazlar.
Irmak boyunca akar musiki 
Değil mi ki Eros geçer oradan, 
Solgun çiçeklerdir hırkasından salınan 
Ve esmer yapraklar saçlarındaki.
Çalar uyumla her parçayı, 
Musikiye başı da eşlik eder, 
Ve bir çalgıyı 
Kavrar parmaklar.
(1903-4)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Rahoon’a yağmur usulca iner, incecik, 
Düşer esmer yarimin kabrine incecik. 
Sesinin kederi gel der, mahzunca 
Gri ay ışığında.
Dinle sevgili, 
Nasıl da tatlı, mahzun sesi çağırır sonsuzca, 
Kimse yanıtlamasa bile, ve kara bir yağmur boşanır 
O zaman, şimdi olduğu gibi.
Bizim kara yüreklerimiz de, ah sevgili, bırakalım uzansın 
O’nun kırık kalbi gibi ve üşüsün 
Altında ay grisi ısırganların, kara toprağın 
Ve mırıldanan yağmurun.
(Trieste, 1913)
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
İsterdim ki uzanalım 
Karaçam korusunda, 
Gün ortasında 
Sepserin gölgede.
Ne de hoş uzanmak orada, 
Öpüşmek ne de şirin, 
Bu koca çam ormanının 
Yalıttığı yerde.
Daha tatlıdır öpüşün 
Kaplarken alnımı 
Saçının 
Uysal bir heyecanı.
Çam korusuna 
Gel benimle haydi 
Gün ortasında gidelim 
Şirin sevdiceğim.
(1903)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Kuşatmadaki bir orduyu duyuyorum ve gökgürültüsünü 
Dizleri köpüklü atların suya batışını: 
Kibirli, kara zırhlar içinde duruyor tepelerinde 
Hor görerek yuları kımıldatıyor kamçıyla at arabacıları.
Geceye doğru bağırıyorlar savaş adlarını. 
Uykumda inliyorum duyduğumda uzaktan yayılan kahkahalarını 
Bölüyorlar düşlerin kasvetini körleştiren bir alaz gibi, 
Ve bağırlarına vuruyorlar tekrar tekrar örse vururcasına.
Geliyorlar uzun ve yeşil saçlarını utkuyla sallayarak: 
Denizden geliyorlar ve koşuyorlar sahile. 
Ah kalbim, hiç mi hikmetin yok böyle bir umutsuzluk karşısında? 
Ah sevgilim, bir tanem, sevdicegim, neden terk ettin beni?
(Paris, 1903)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
O bella bionda, 
Sei come l’onda!
Serin tatlı çiy’den ve biraz parlaklıktan 
Ördü ay sessizliğin ağını 
Bahçesinde bir çocuğun 
Marul yapraklarını topladığı.
Yıldızlamış bir şebnemi saçına 
Ve ay ışığı öper gencecik alnından 
Bir ezgi mırıldanarak toplamakta: 
Dökülüşünce dalganın, ne güzelsin!
Yalvarırım, benim ol, ayırır gene de beni, 
Balmumu kulak çocuksu şarkısından O’nun 
Ve kalkan yürek ayırır beni 
Ayın marullarını toplayandan.
(Trieste, 1915)
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
Bir kış güneşi bulmak için göç ediyor 
Soğuk kırmızı bir yolda güdüyor davarını, 
Çağırıyor onları bildik bir sesle, 
Ve Kabra’ya doğru sürüyor hayvanları.
Bir ses, evin sıcaklığını anlatıyor. 
Bir ezgi yükseliyor toynaklardan ve meliyor hayvanlar 
Ve çoban çiçekli bir dalla güdüyor 
Dumanın alınlarını süslediği sürüyü.
Köylü, kölesi sürünün, 
Seril gecede ateşin yanına! 
Güvendiğim dalım kırıldığı için 
Kan ağlıyorum kara derenin yanında!
(Dublin, 1904)
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
Kimdir geçen yeşil korudan 
Eğilirken önünde her ağaç ilkyazda? 
Kimdir geçen neşeli korudan 
Çıldırtmak için yeşili curcunayla?
Kimindir bu usul adımlar 
Gün ışığında yollarla tanış? 
Şirin gün ışığında geçen kimdir 
Yüzünde saf bir gülümseyiş?
Bütün yolları ormanın 
Pırıldar uysal ve altın bir alevle - 
Kimin için süslenmiş acaba bu güneşli orman 
Bu güzelim entariyle?
Ah, benim büyük sevdam hürmetine 
Ormanların yapraklarla süslenmesi - 
Benim büyük sevdam hürmetine, 
Ah, sevda öyle de taze ve değerbilir ki.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Beni kandıran gözler gösterecek 
Gün akşamda geçeceğim yolu,
Boz yolun menekşe işaretleri 
Yıldızın buluşma ve ayrılma yeri.
Ah yıldızı günahın! Acının yıldızı! 
Yüce gönüllü gençlik gelmez bir daha
Yaşlı yüreğin bilgeliğine de erişilmemiş daha 
Ne ki yürürken aldatır beni işaretler.
(Zürich, 1918)
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
Acaba ne öğütledi yüreğine 
Bu başı bağlı ay, mahcup şirin yavrum, 
Kadim dolunaydaki Eros hakkında 
Şöhreti ve ayakları altındaki yıldızlar hakkında, 
Ah hısım akraba dolu 
Franziskan rahibi - komedyenle birlikte.
En iyisi inan bilge sözüme 
Kulak asma rahibin dediğine, 
Şu gözlerde tutuşan bir övgü 
Ürpertir yıldız ışığını. Benimsin, ah benimsin sen! 
Ağlama artık ne ay varken ne de sis 
Sevgili duygusal yavrum.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Bütün gün duyduğum gürültüsü 
İnleyen suların, 
Martının arkasında 
Kalıyorum keder içinde yapyalnız. 
Duyuyorum yellerin çığlığını 
Tekdüzeliğinde suların.
Boz yeller, soğuk yeller esiyor 
Nereye gidersem gideyim. 
Duyuyorum dalgaların gürültüsünü 
Ta ötelerden. 
Bütün gün, bütün gece, duyuyorum akışlarını 
Öteye beriye.
(Paris, Aralık 1902)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Üzülme çünkü yalancı bir yaygaraya 
İnanır herkes sana inanmaktansa: 
Hoş tut gönlünü, sevdalım - 
Onurunu hiç lekeleyebilirler mi ki?
Bütün ağlayışlardan daha da kederliler; 
Hayatları sürekli bir iççekiş gibi. 
Onur duyarak yanıtla onların gözyaşlarını: 
Onlar gibi yadsı sen de, reddet.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Şimdi, tam şimdi, Eros’un tatlı ezgiler çıkardığı 
Bu kahverengi toprağın üstünde 
Dolanacağız ikimiz, el ele, 
Eski dostluğumuz hürmetine sabırlıyız, 
Güzelim sevdamızın böyle bitmesine 
Yas tutmayacağız.
Kırmızı ve sarılar kuşanmış bir budala 
Vuruyor yumruğuyla ağaca; 
Ve yalnızlığımızı çevreleyen her şeyin etrafında 
Vınlıyor rüzgâr neşeyle. 
Yapraklarda yok ses seda 
Sürüklerken zaman onları sonbahara.
Şimdi, tam şimdi, duymuyoruz artık 
Ne bir gazel ne bir tekerleme! 
Öpüşeceğiz gene de, ey sevgili, gün bitiminde 
Bekliyor bizi kederli ayrılık. 
Yas tutma, güzelim, hiç bir şey için – 
Zaman, biçerken ekinini zaman.
(Paris, 1902-3)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Ağız dil vermeyen gecede 
Solgun yıldızların meşaleleri 
Yalazlanıp yitiyor. 
Vuruyor belirsizce minberin çinisine 
Gökyüzünün uzak sınırlarından ruhun ışığı, 
Gecenin günah karası kubbesine.
Ey melekler, 
Yitik ordular uyanır kuşanmak için. 
Dilsizleşip donuklaşan 
Her bir yanılgı uyandırıldığı zaman, 
Sallar ay usulca buhurdanlığını.
Karanlığın kıyısından 
Gecenin kubbesini doldurur 
Bir çanın şamatası. 
Mis kokulu bir duman yükselir 
Boşluğa doğru 
Ruhların ıssız toprağından.
(Trieste, 1915)
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
Bütün gün yağdı yağmur 
Ah gel bana ladin ağaçlarının arasından. 
İncecik örtmüş yapraklar 
Yolunu belleğin.
Belleğin yolunda durur 
Gideriz sonra 
Gel, sevgili yar 
Yüreğine seslenebileceğim ormana.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Dönmekte alacakaranlık mor kuvars’a 
Maviye ve laciverde, 
Lambanın soluk yeşil parıltısı 
Caddenin ağaçlarını örtmekte.
Çalar ağırbaşlıca eski piyano, 
Usul ve şen bir türküyü; 
Sarı tuşların üstüne eğer bedeni, 
İşaretler başı da o yönü.
Utangaç düşünceleri ve kocaman vakûr gözleri 
Ve dalgalanan elleri alarga - 
Dönmekte alacakaranlık koyu maviye 
Morkuvarsın ışığıyla.
(1902)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Öyle yakındı ki bana sesin 
Canını yaktım O’nun, 
Çünkü ellerimde buldum yeniden 
Ellerini senin.
Söyleyecek söz yok artık 
Taşı gediğine koyacak - 
Şimdi yaban O bana 
Bir zaman dostum olan.
(1902)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Sark pencereden, 
Altın saçlı, 
Dinliyorum şakıdığın 
neşeli şarkıyı.
Kitabım kapalı; 
Artık okumuyorum, 
Ateşin dansını izliyorum 
Yerdeki.
Terk ettim kitabı, 
Ayrıldım evimden, 
Duydum şarkını 
kasvetin içinden.
Sürüyor şarkın 
neşeli şarkın 
Sark pencereden, 
Altın saçlı.
(1903-4)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Sevdanın dilini biliyorlar. Gıcırdatıyorlar 
Onüç dişi de 
Sırıtarak çiğnerken senin zarif etini. Kamçılıyorlar 
Arzulu tenini ve yılgınlığını, çıplak oburluğunu etin. 
Geçti artık sendeki aşkın demi, hem sözde hem sazda 
Ki benzerdi hırçın kedinin solumasına 
Ve dilin huysuzluğuna.
Hiç yalan söylemeyen 
Bu boz bakış, çıplak ten ve kemik. 
Bırak öpsün ıslak dudaklar. Hiç kimse 
Seçmeyecek salyaladığın kadını. 
Şimdi korkunç bir açlığın saatidir. 
Çek kopar yüreğini, kan tuzunu, gözyaşlarının yemişini. 
Çek kopar ve hırsla tıkın!
(Zürich, 1917)
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
Ne de hoş bu tutsaklık 
Ki gönlüm, can evim pek memnun - 
Uysal kollar kur yapar bana yumuşayayım diye 
Ve kur yapar alıkoymak için beni orada. 
Ah, her daim tutsalar keşke beni orada, 
Sevinçle kalırdım bir tutsak olarak.
Ey sevgili, aşkın titrettiği kolların 
İlmiği birlikte atılmış, 
Korkunun bize hiç zarar veremeyeceği 
O gece ayartıyor beni; 
Ne ki müphem uyku uykuyla evli 
Ruhun ruhla hapis yattığı yerde.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Ne de serin ova şimdi 
Ve gideceğiz oraya biz, ey sevgili 
Bir zaman Eros’un gittiği yolda 
Ötüyor aralıksız kuş sürüleri. 
Ve duymuyor musun ardıç kuşlarının sesi, 
Çağırmakta ikimizi? 
Ne de hoş ve serin şimdi ova, 
Ve gideceğiz biz, sevgili, orada kalmaya.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Bir yolun başındasın en güzel,en ideal
Bu kutsal yolculuğa ne olur beni de al...
O ki bir öğrenciyim henüz yedi yaşında
Bir elimde tebeşir,kara tahta başında
Yüreğimde bilime karşı candan bir uyum
Bir sınırsız istekle nasıl da da dopdoluyum
Gözüm yansır yılların tatlı hatırasında
Bu oturan ben miyim,bir okul sırasında?
Zaman bir bengi-sudur,öylesine akıp giden
Çalıyor bir günaydın gibi ziller yeniden
Bir sevgiyi paylaşır,aynı ses,aynı soluk
Bu kaçıncı özleyiş ,bu kaçıncı yolculuk?
Bir okul bahçesinde düş gibi bu gün,yarın 
Cıvıl cıvıl sesleri taşacak çocukların
Nasıl da yeşerecek,hayatı saran büyü
Birlikte duyacağız o doyumsuz türküyü
Sen de yaşayacaksın bu aşkı destan destan
Bilimle yücelecek elbette güzel vatan
İnsan bir fidan gibi hergün biraz daha gür
Öğretmen sevgisiyle sonsuza doğru büyür
Yürü aydınlıklara gözlerin buğu buğu
Gelecek kuşaklara taşı bu mutluluğu
Bir yolun başındasın,en güzel,en ideal
Bu kutsal yolculuğa ne olur beni de al...
<end>

<start>
Yolsun, adım adımsın,
Kolumsun, kanadımsın.
Özdeşleşen adımsın,
Bil ki ağız tadımsın.
Bir sevgiye kul musun,
Söyle İstanbul musun?
Aşkla yuğrulmuş harcın,
Yolusun, hangi burcun? 
Vurdun kalbime perçin,
Konuş yavru güvercin!
Gizemli eylül müsün,
Söyle İstanbul musun?
Ne söylesem sana az,
Düşlerim tekmil beyaz.
Ellerim dolu niyaz,
Gözlerin ilkbahar yaz.
Işıkta pul pul musun,
Söyle İstanbul musun?
Hoşgörüyle çoğalan,
Bir düş bu, değil yalan.
Sevgi edilmez talan,
Nedim devrinden kalan.
Lâle misin, gül müsün,
Söyle İstanbul musun?
Boğazdan Emirgân'a,
Dolan ıtırsın, cana.
Aşkı duy kana kana,
Arzuhalim var sana!
Gönül zarf, sen pul musun,
Söyle İstanbul musun?
Açmış kaysı dalısın,
Bir sevda masalısın.
Has bahçenin balısın,
Aşkım sen olmalısın.
Bir gönülce yol musun,
Söyle İstanbul musun?
Sevdiğim, yoğum, varım,
Sensiz her şeyim yarım
Sensin yazım baharım
Biricik tatlı yarîm.
Sevgiden yoksul musun
Söyle İstanbul musun?
<end>

<start>
Sıyrılın gündelik düşüncelerden, 
Şimdi size aşktan bahsedeceğim. 
Bir arzu var içerimde hafiften, 
Şimdi size aşktan bahsedeceğim...
İlk önce, bir bahar günü farzedin, 
Ne haliniz varsa yare arzedin. 
İster gülün, ister itiraz edin 
Şimdi size aşktan bahsedeceğim...
Ya bir dosttan, ya bir arkadaşımdan 
Belki bir şey geçti kendi başımdan, 
Farkettiniz elbette, telaşımdan 
Şimdi size aşktan bahsedeceğim...
Günler var, aşkla yüklü olduğumuz, 
Sevda bahsinde haklı olduğumuz 
Yetmez mi ağlamaklı olduğumuz? 
Şimdi size aşktan bahsedeceğim...
Yadını duyduğum şey, bütün bir yaz 
Düşünceler, bulutlar kadar beyez. 
Gayri niyet ettim, vazgeçsem olmaz 
Şimdi size aşktan bahsedeceğim...
Küllenmiş bir ateş gibi eskiden 
Bir beste bilirdim, hasretle biten. 
Yollara bakınız, uzayıp giden, 
Şimdi size aşktan bahsedeceğim...
Kapanmış sükuta bütün perdeler, 
O çocukluk günlerim nerdeler? 
Aşktır, kurşun gibi bağrımı deler, 
Şimdi size aşktan bahsedeceğim...
Feyzi HALICI
SEVDA ÜZERİNE BİR AĞIT
Sevdadır, çevre yanımda, 
Bir nice nöbet tutmuştur. 
Kar yağmıştır o dağlara, 
Nilgün beni unutmuştur..
Hüznüm o, sevincim o'ydu, 
Doğan-günüm, gecem o'ydu, 
Yıllardır düşüncem o'ydu, 
Hayatta güvencem o'ydu. 
Artık daldan uçan kuştur. 
Kar yağmıştır o dağlara, 
Nilgün beni unutmuştur..
O'ydu ufkumda altın iz, 
Kaldım yollarda çaresiz, 
Ne yapayım, ne dersiniz, 
Aşk gözümde tütan deniz, 
Ne çare ki buz tutmuştur, 
Kar yağmıştır o dağlara, 
Nilgün beni unutmuştur..
Gönlümde dert dilim dilim, 
Aşkım tanımıyor iklim, 
Dostlar kendimde değilim, 
Gitti hayatım, sevgilim, 
Gayri ne söylesem boştur, 
Kar yağmıştır o dağlara, 
Nilgün beni unutmuştur.. 
Feyzi Halıcı
<end>

<start>
Düşmüş kaleler gibiyim, 
Bir sözüm kalmadı söyleyecek.
Acı sularda kaldı umudum
En yalın, en güzel, en gerçek,
Yok, aşkın aydınlık çağrışımı
Artık hatıralar bile yılgın.
Masmavi düşlerin sonrasında
Böyle mi olacaktı ayrılığın?
Sırılsıklam seni baştan yaşarım, 
Bir yağmur yağmasın hani, ipince.
Böyle tedirgin mi mahzun mu olur
Bilemiyorum ah insan sevince.
Bir yayan-yapıldak gelmesi değil, 
Ne hoş, bu yolların gitmesi sana.
Karlı tepelerin ardında mısın? 
Duysana, görsene, anlasana! ..
Düşmüş kaleler gibiyim, 
Bir sözüm kalmadı söyleyecek
Acı sularda kaldı umudum
En yalın, en güzel, en gerçek...
<end>

<start>
Şavkıması,sana doğru yolların
Sana doğru,denizlerin çağrısı
Çırıl çırıl ötelerde bir güzel
Günaydınım,nar çiçeğim,sevdiğim...
Çıkmaz sokaklarda bu minyatür kim?
Bu göğüs kim,ya bu gözler,bu saçlar?
Uzak bir özlemde ayak seslerin
Günaydınım,nar çiçeğim,sevdiğim...
Kırk odanın kırkında da kırk güzel
Kırk aynada çengi çengi bir güzel
Çağlar ötesinde bir avuç nota
Günaydınım,nar çiçeğim,sevdiğim....
Bu yıldızlar doğangünü çağrışır
Bu gündüzler gözlerini çağrışır
Ya kimlere verdin avuçlarını?
Günaydınım,nar çiçeğim,sevdiğim...
Vurdum tellerine seni,sazımın
Sende anahtarı,alın yazımın
Yağmur yağmur serpil,yalnızlığıma
Günaydınım,nar çiçeğim,sevdiğim...
<end>

<start>
Sevdadır,çevre yanımda
Bir nice nöbet tutmuştur
Kar yağmıştır o dağlara
Nilgün beni unutmuştur
Hüznüm o,sevincim o'ydu
Doğan günüm,gecem o'ydu
Yıllardır düşüncem o'ydu
Hayatta güvencem o'ydu
Artık daldan uçan kuştur
Kar yağmıştır o dağlara 
Nilgün beni unutmuştur
O'ydu ufkumda altın iz
Kaldım yollarda çaresiz
Ne yapayım,ne dersiniz?
Aşk gözümde tüten deniz
Ne çare ki buz tutmuştur
Kar yağmıştır o dağlara 
Nilgün beni unutmuştur
Gönlümde dert dilim dilim
Aşkım tanımıyor iklim
Dostlar kendimde değilim
Gitti hayatım,sevgilim
Gayrı ne söylesem boştur;
Kar yağmıştır o dağlara 
Nilgün beni unutmuştur
<end>

<start>
Ey aşk, mağrur yılların arkasından
Gidiyorsun durul durul nereye? 
İşte, en güzelin alın yazısı
Ey gerçeği arayan kul, nereye?
Bin tekbirle doğar, gün pencereden
Bir sonsuz duada bu can, bu beden.
Gelir uğrak uğrak bu yol nereden
Gider burcu burcu bu yol, nereye?
Bilinmez özlemin ay-aydın demi,
Vuslat bu bembeyaz dönüşlerde mi? 
Kaldı arzun yemyeşil düşlerde mi? 
Ey, sonsuzu çağrışan dil, nereye?
Boşanır bir yağmur gibi oluktan,
Bu kesilen şey nicedir, soluktan.
Bir sevimli, bir yüce yolculuktan
Yeni döndün, söyle gönül nereye?
En uzağa yakın olmak duygusu,
Dökülür kalbe, kubbeler dolusu.
Çağıl çağıl ey canda tutuşan su
Ey teselli ey tahammül, nereye?
<end>

<start>
Yalınca bir dağ-başında,
Ellerime kar yağıyor…
Yazın yaz, kışın kış Tanrım,
Bu ne mayalanış, Tanrım; 
En güzele, en korkunca,
Teselliler sonu, bunca,
Gök-yüzünde unuttuğum
Ellerime kar yağıyor…
Bu, yapraktan ince can’lar,
Bu kubbe kubbe ezanlar.
Bu dualar, rahmet rahmet,
Aşk, ışıtan can-evimi,
Bu başlangıç, bu nihayet,
Bu gördüğüm düş benim mi? 
Nice dillerin telaşı? 
Tekmil bir geceye karşı,
Alev alev gözlerimden,
Ellerime kar yağıyor…
Adımlar işte, ard-arda,
Gayrıca beklemek olmaz.
Açın perdeleri bütün,
Mavi mavi aynalarda,
Uyanmak üzre, doğan gün.
Kulu kurbanı olduğum,
Mutluca toprakta tohum.
Çiçek, niyazlar içinde,
Dal'ın türküsü bembeyaz,
Serpil serpil duyuyorum, 
Bardaktan boşanırcasına,
Kopmuş takvimlere inat,
Duygu duygu kanat kanat,
Ellerime kar yağıyor…
Bu deniz boyu dalgalar,
Bu Müslüman dakikalar; 
Her nefes alış-verişte
Duyduğum, bu gerçek işte…
Muştular içinde sazım,
Bu mu benim alın-yazım? 
Dostlar görmüyor musunuz? 
Çağrılar içinde, sonsuz,
Hep zamanların dışında,
Yalınca bir dağ başında
Ellerime kar yağıyor…
<end>

<start>
Yükselir semaya doğru ellerim
Mavi gecelerin seher vaktinde
Hakka kanat açar hep emellerim
Mavi gecelerin seher vaktinde
Kaybolur kederim kaybolur ahım
Gözümden yaş olur akar günahım
Bana daha yakın olur Allahım
Mavi gecelerin seher vaktinde
Bakışlarım yanar yanar tutuşur
Parlarken semada bir ilahi nur
Gönlüm dile gelir,gönlüm konuşur
Mavi gecelerin seher vaktinde
Bir ince duyarlık,içten mutluluk
Gönüller niyazda, ne ses ne soluk
Başlar Hak katına kutsal yolculuk
Mavi gecelerin seher vaktinde
Bir uhrevi his var mı ki dünyada
Bulunsun tadı bir ulvi duada
Ne güzel Allahı getirmek, yâda
Mavi gecelerin seher vaktinde...
<end>

<start>
Aşk bahsinde bu muhabbet 
Yardan gelir, yare gider. 
Parça parça gelir sevda 
Gidince yekpare gider.
Ateştir, çoğaltan külü, 
Dalında seyreyle gülü, 
Has aşığın tevekkülü 
Yar katına çare gider.
Başladı bağın talanı, 
Seyreyle, elde kalanı. 
Bu gerçek yolda yalanı 
Huy edinen nare gider.
Hak gerçeği ayan beyan 
Ey dost, aydınlığa uyan! 
Varlığı pekçe görmeyen 
Yokluğa avare gider.
Yol gider,adımlar bitmez, 
Bu hasrete sabır yetmez. 
Şemsi -mana sır iletmez 
Ciğer pare pare gider.
Güç ister, yanıp pişmeye, 
Meyve dalından düşmeye.. 
Aşk seline karışmaya 
Bir nice biçare gider
<end>

<start>
Hasretin gönlümde artık bir ateşten perdedir, 
Görmüyor pek gözlerim nay'lar,kudümler, nerdedir? 
Çok değil, aşkınla mahzun hem perişan olduğum 
Aşikar, gönlüm senin varolduğun her yerdedir.
<end>

<start>
Dünya nasıl dönerse, güneş etrafında 
Dönüyorum burcunda bir tanem, öyle. 
Neyse, salkım salkım ışık, neyse söz 
Örttüm cümle kapıları, tek sen söyle.
<end>

<start>
Sevdadır, çevre yanımda, 
Bir nice nöbet tutmuştur. 
Kar yağmıştır o dağlara, 
Nilgün beni unutmuştur..
Hüznüm o, sevincim o'ydu, 
Doğan-günüm, gecem o'ydu, 
Yıllardır düşüncem o'ydu, 
Hayatta güvencem o'ydu. 
Artık daldan uçan kuştur. 
Kar yağmıştır o dağlara, 
Nilgün beni unutmuştur..
O'ydu ufkumda altın iz, 
Kaldım yollarda çaresiz, 
Ne yapayım, ne dersiniz, 
Aşk gözümde tütan deniz, 
Ne çare ki buz tutmuştur, 
Kar yağmıştır o dağlara, 
Nilgün beni unutmuştur..
Gönlümde dert dilim dilim, 
Aşkım tanımıyor iklim, 
Dostlar kendimde değilim, 
Gitti hayatım, sevgilim, 
Gayri ne söylesem boştur, 
Kar yağmıştır o dağlara, 
Nilgün beni unutmuştur..
<end>

<start>
Bir ıslak masal, ebem-kuşağından
Dudaklarda ak-pak okunmaktadır.
Boyanmış ipleri gün ışığından
Ufukta bir halı dokunmaktadır.
Büyümüş yaprağın, açmış çiçeğin
Halıcı kız türküsünde gerçeğin.
Altın tezgahında geleceğin
Taptaze bir halı dokunmaktadır.
Kopan meyve düşe durur dalında
Ayrılamam düşlerin en güzelinden.
Buğday başağından, Raman petrolünden
Bembeyaz bir halı dokunmaktadır.
Bir umuttur tuttu tutar bacaları
İlmek ilmek boşa verdik acıları.
Gündüz al al, yıldız yıldız geceleri
Ufukta bir halı dokunmaktadır.
Bakmayın biraz rüzgar gibi estiğine
İçimde büklüm büklüm duygular yine
Toprak toprak, destan destan, iğne iğne
Ufukta bir halı dokunmaktadır.
<end>

<start>
Yoluna kurban olduğum
Aziz bildiğim, evlattan! 
Şanın, şöhretin dörtnala
Koşa gelmede milattan...
Dört ufkundan mühür mühür
Hayaller fışkıran şehir.
Bağrında koca bir nehir
akar durur hububattan.
Sen ney dilinde uhrevi
Mevlana'nın aşk alevi.
Dile getir Keyhüsrev'i
Nağmeler sun, Keykubat'tan!
Toprak görünüşün hiçe
Verdiğin şevk yeter içe
Ey yeşil taşa, kerpiçe
Destanlar söyleten vatan...
<end>

<start>
Beyazitte tütüncü dükkanları
Tramvayda dizi dizi kadınlar
Günlük endişeler, aşklar, günahlar
Tanıyorum hepinizi kadınlar
Bir yaşama gücüdür, sabahleyin
Ala-canlı fabrika işçileri
Dillerinde sırılsıklam türküler
Bir demli semaver gibi içleri
Yalnızlık, bembeyaz sandalyalarda
(Beyim emriniz ne, kahve mi, çay mı?) 
Kulluk hahvesinde bir deli rüzgar
Yeni baştan yola düşmek kolay mı?
Günü birliğine açar yapraklar
Konar bengi bengi omzuna bir kuş
Aşk bu, şeker gibi erimez suda
(Haydi Topkapı'ya bir kişi, dolmuş)
Tütmek bunca olur burcu burcu hey
Avucumda bir güzel iğde dalıydın
Giderdim bir ışık gibi ardından
Şu mavi takside sen olmalıydın..
<end>

<start>
O ki yollar yeşildi, geçtiğimiz 
Turunç turunçtu dağların ardı. 
Aşikar, gün gibi güzelliği 
Bir Misis Miniver vardı.
Akşam saatleri bahçeler ıssız 
Güllü evi nasıl hatırlamazsınız 
Pancur önünde yarı baygın, yarı kız 
Bir Misis Miniver vardı
Efkar basar düşünürüm de bazı 
İçerimde bir gül açar, kırmızı 
Kaldı yalnız alevden hatırası
Bir Misis Miniver vardı
O'ydu dinlediğim masal, satır satır
Aynalardan salkım salkım tüten ıtır 
Hâlâ o gül yadımda, o minyatür 
Bir Misis Miniver vardı
Yıllar yılı değişmez kederim benim 
Bir sınırsız sevgiyle perçin perçinim 
Orda canım, Miniverim, güvercinim 
Bir Misis Miniver vardı
<end>

<start>
Dizivermişler keyfince
Şöyle, dört ufka dağları.
Kudüm oldum ince ince
Getirdim şevke dağları...
Işıl ışıl gün doğarken.
Tepeler dinlemez erkan.
Adımlar bir ulu kervan
Göklerden yukarı dağları...
Aşkın bir başka havası,
Aman, o ne gök mavisi.
Şaha kalkmış kadın göğsü
Serapa, takke dağları...
Yol bu yoldur diye gitsem
Varıp yıldızları tutsam
Hangi denizlere atsam
Avucumdaki dağları...
<end>

<start>
Zamanı çağrışan güzel
Sular bıkmaz akmağınan
Güzelliğin mi eksilir
Bir göz ile bakmağınan...
Sevgidir bedene düşer
Ataşsız yemek mi pişer
Gönül ziyade mi yaşar
Gam yükünü çekmeğinen...
Dostlar durmaz gel ederler
Bir kapıya kul ederler
Mutluluğu bal ederler
Acı soğan, ekmeğinen...
Dumanlı olur yüceler
Geçer bu yoldan niceler
Güne erişir geceler
Bir çırayı yakmağınan...
Donatır gönül burcunu
Akça sevda güvercini
Sevenler vurur harcını
Zaman adlı tokmağınan...
Göğe ersen bir başına
Değmez damla gözyaşına
Dönersin mezar taşına
Gönül evi yıkmağınan...
Düş mü, yalan mı, sahi mi
Gönül bir boş sürahi mi
Uğru olmaz can tohumu
Bir bedene ekmeğinen...
Yedi dağın bürümceği
Şekle durur bir çiçeği
Giyinirsin bin gerçeği
Gözün yaşı dökmeğinen...
<end>

<start>
Istanbulda kopru ustu, 
Herkesin bir isi vardir. 
Uzakta, çok uzaklarda, 
Simdi Bingolde bahardir..
Oltaya dustu baligim, 
Gel ey serin aydinligim, 
(Gectim, gectim bu misradan)
Simdi Bingolde bahardir..
Mavi mavi aynalardir, 
Gunum gunesim, ozlemim. 
Cengi-citlem el eden kim? 
Simdi Bingolde bahardir..
Cavgin suda demli caylar, 
Sepit sepit dolunaylar, 
(Siz hic ceylan gordunuz mu?)
Simdi Bingolde bahardir..
Mutluluk yakinda degil, 
Daglarda bir avuc kardir. 
Nerde renkli kalemlerim? 
Simdi Bingolde bahardir..
Yar pul pul durdu icime, 
Cemre dusurdu icime, 
Kimseler farkinda degil, 
Simdi Bingolde bahardir..
Ta karsisi kiz kulesi, 
Sulara dusmus yelesi, 
(-Hey hemserim cekil yoldan)
Simdi Bingolde bahardir..
Kiprasir kopuk dalgalar, 
Su kacan benim vapurum. 
Civil civil duyuyorum, 
Simdi Bingolde bahardir..
Gayri zamanin seyridir, 
Benim derdim apayridir, 
Kulgimda o türkü hep, 
Simdi Bingolde bahardir..
<end>

<start>
Yaşamak uğruna bir tanem ne varsa 
Her şey yüzün suyun hürmetinedir. 
Şu tablo, şu nehir, şu vişne dalı 
Her şey yüzün suyu hürmetinedir.
Boş yere mi kumruların ötüştüğü, 
Yıldızların gece yarısı düştüğü. 
Şu yeşil kubbeleri süsleyen büyü 
Her şey yüzün suyu hürmetinedir.
Şu dağ, beyaz beyaz, su mavi mavi, 
Aşkın şu bitmek bilmeyen alevi. 
Yolların sonunda ne varsa uhrevi 
Her şey yüzün suyu hürmetinedir.
Bilinmez, ne sabırsa, işlenen taşa, 
Yanmak, kanarcasına dolun-ateşe; 
Hasret, vuslat dedikleri endişe, 
Her şey yüzün suyu hürmetinedir.
Rüzgar gibi, dalgalar gibi, mesela; 
Bir içli türküyü söyler gibi hala, 
Şu taptaze sitem,şu tatlı bela, 
Her şey yüzün suyu hürmetinedir.
Muhabbet bahsinde ey en büyük gerçek, 
Yorgun kanatlara kim yol gösterecek? 
Konuşan dil, büyüyen renk, açan çiçek 
Her şey yüzün suyu hürmetinedir..
<end>

<start>
Ettiler dost nazarında,
Esir, göze, kaşa beni,
Sorgusuz can pazarında,
Yazdılar en başa beni.
Boyum yüce arşa-değin,
Gücünüz yeterse eğin! 
Meyil vermiş bellemeyin,
Acı pişmiş aşa beni.
Efkârım zor gelir dile,
Sözüm, sohbetim mert ile,
Nice olunmaz dert ile,
Koydunuz baş başa beni.
Yok bu işte sayım, suyum,
Gönülce olmalı uyum,
Ben toprağın tohumuyum,
Ekmeyiniz taşa beni.
Ateş değse çam dalına,
Demir döner at nalına,
Kızgın haset mangalına,
Yapmayınız maşa beni.
Kimler düşüme girdiler,
Dal misali devirdiler,
Gam yüküydüm çevirdiler
Gözden akan yaşa beni.
<end>

<start>
Sevdiğim, baharda açan çiçek
Gibi, rüzgâr rüzgâr içerimdesin
Bir tatlı özlemi hatırlayarak
Şavkıyan ay gibi içerimdesin
Ümit senden gelir, teselli senden
Erte-kalan bir şey var düşünceden
Seni soruyorum gelip geçenden
Benimsin, canımsın, içerimdesin
Yaşamakla yaşamamak arası
Aşkın içimde kurşun yarası.
İstanbul’u, Konya’sı, Ankara’sı
Her nereye gitsem içerimdesin
Zaman bir gülabdan, netsem olmuyor,
Hangi gözeye el atsam dolmuyor
Gözlerimden hayalin kaybolmuyor
Sevdiceğim her an içerimdesin
Kanadında uçar gibi bir kuşun
Gidişin gibi hoş olur dönüşün
Seni nasıl seviyorum bir düşün
Bir tanem, daima içerimdesin
<end>

<start>
Bir bilsen ey sevgili bize neyi öğrettiler? 
Mana burcunda şavkıyan her şeyi öğrettiler
Terk edip hüznü bir nice yorgun sokaklarda
Cümle efkara boş verip gülmeyi öğrettiler.
Yok olmadan var olmaya giden altın yolu
Aşkın melalini derince bilmeyi öğrettiler.
Atlatıp dar kapısından dünya telaşının
Ölmeden önce çok şükür ölmeyi öğrettiler.
Ne saz, ne söz edip güzelliği paramparça
Tennurelerce çağlayan ney’i öğrettiler.
Bir sırrı gül yapıp da karanfil dudaklara,
Her gerçeği tekbirce bölmeyi öğrettiler.
En tatlı düşleri-kim erguvan aynalardan
Elif’ten parmaklarla silmeyi öğrettiler.
Çoğalmaktansa, günah borcuna tekmil-kanat
Başak misali hep eğilmeyi öğrettiler.
Koşmak kolay değil ey sevgili bu yollarda,
Gönül katınca sevmeyi sevilmeyi öğrettiler.
<end>

<start>
Gönülce düş bir yola.
Bir gönülce kapı aç! 
Sen sen ol verme mola,
Senden kurtul sana kaç! 
Bengi-baharla tanı.
Yapraktan ince canı! 
Evvel zamanlar hani? 
Başında bir nice taç? 
Bunca bencillik n’ola? 
N’olur duyma ihtiyaç.
Zaman kısa yol uzun
Senden kurtul sana kaç! 
Durası zaman mıdır? 
Tütesi duman mıdır? 
Bul ki aradığını,
Bitsin orman yangını.
Bu tutuşan can mıdır? 
Gün çekildi sulardan,
Sofra hazır, kalma aç! 
Uzak dur uğrulardan,
Senden kurtul sana kaç! 
Bu yalancı dünyada
Kimse kalası değil.
Alacası üzümün,
Nuru iki gözümün,
Benliğe verme meyil,
Özlemi getir yada,
Sevgi en kutsal amaç,
Hak rızasınca eğil,
Senden kurtul sana kaç! 
Gönül isteşir sanma
İki kaşık bulamaç.
Can gıdası kandedir
Benim gönlüm andadır.
Kalma bir yolda, kıraç; 
Sorma bu kar, tipi ne? 
Sarıl Hakk’ın ipine
Senden kurtul sana kaç
Herkes gidici elbet
Değil bunda kalıcı
Yol sende, bende nöbet; 
Hacı Bektaş yolunda,
Salkım salkım bir ağaç.
Nice buldun alıcı? 
İşte Hakk’ın huzuru
Erinme, çevrene saç! 
Gönlünü eyle, duru
Senden kurtul sana kaç!
<end>

<start>
Baş değil, başı var, bir başak değil
Yenilir şey değil, yumuşak değil
Çokça var her evde, vuslat çizgisi
Kuşak misali amma kuşak değil…
<end>

<start>
Özlemini duyduğum şey, bütün bir yaz,
Boğazlar içinde ille mavi boğaz.
En güzele, en yüceye, en maviye doğru,
Üzengisinde, bir hırçın atın, doru
Çıkmak dilerdim, bir sabah doruklardan; 
Boşanırcasına mermer oluklardan,
Ufku yangın yerine çeviren ayna! .
Aşktan, saadetten, yaşamaktan yana
Bütün nem varsa, sana borçluyum bu gün,
Boşuna mı kayalardan döküldüğün! ..
Nerde kaldı, dön bak, şavkınla süslü göl! 
Köpüklerinde güvercin göğüslü göl.
Sensin ümit, kursağında bir ağacın,
Dört gözle yollarını bekliyen, yalçın
Taş ormanlarda büyüyen kasırga! .
Sonra mavi geçitten aydınlığa
Kurşun hızıyla düşen ilk ıslak tohum,
Sonsuz musikiyle sarhoş olduğum
Su, yunduğum su, içtiğim su heey! .
Bakışı heey, düşlerimin doğuşu heey! ..
Öyle aşk bu, öyle renk, öyle turuncu,
Ak-ovada güzellerin en korkuncu..
Dudaklarda kütür kütür kırılan buz,
Ilık şubat boyunca, titreyen temmuz.
Ne var ki, bir sıra mavi sonra beyaz
Köpük köpük bir masalda Mavi Boğaz...
<end>

<start>
Ben can sıkıntısına çare buldum 
İşim varmış gibi davranıyorum 
Aşıkmışım gibi yapıyorum 
Bekliyorum orda burda 
Ne bu telaş diyor biri 
Treni kaçıracağım diyorum 
Ne bu dalgınlık diyor yanımdan geçen 
İşte bakın anlamıyor musunuz 
Ya siz 
Ne yapıyorsunuz?
<end>

<start>
Bir alev-gül baygın dudaklarında
Düş düş...
Yalnızlık ormanları kuytu
Bütün masallar büyümüş...
Oltalarda mercan balıklar
Yalnızlık denizleri, derin...
Düşünüyorum, kuytu odalarda
Bir güle uzanıyor ellerin...
Bir damla yaş gibi sıcacık
Bakışlarında eylül bahçeleri...
Bir gül gibi topluyorum usulca
Uykusuz geceleri...
Bir gül yaprağısın uzakta
Hayal gibi yok musun, var mısın? 
Yalnızım, dertliyim, çaresizim
Duyar mısın?
<end>

<start>
Yaşamak uğruna bir tanem ne varsa 
Her şey yüzün suyun hürmetinedir. 
Şu tablo, şu nehir, şu vişne dalı 
Her şey yüzün suyu hürmetinedir. 
Boş yere mi kumruların ötüştüğü, 
Yıldızların gece yarısı düştüğü. 
Şu yeşil kubbeleri süsleyen büyü 
Her şey yüzün suyu hürmetinedir. 
Şu dağ, beyaz beyaz, su mavi mavi, 
Aşkın şu bitmek bilmeyen alevi. 
Yolların sonunda ne varsa uhrevi 
Her şey yüzün suyu hürmetinedir. 
Bilinmez, ne sabırsa, işlenen taşa, 
Yanmak, kanarcasına dolun-ateşe; 
Hasret, vuslat dedikleri endişe, 
Her şey yüzün suyu hürmetinedir. 
Rüzgar gibi, dalgalar gibi, mesela; 
Bir içli türküyü söyler gibi hala, 
Şu taptaze sitem,şu tatlı bela, 
Her şey yüzün suyu hürmetinedir. 
Muhabbet bahsinde ey en büyük gerçek, 
Yorgun kanatlara kim yol gösterecek? 
Konuşan dil, büyüyen renk, açan çiçek 
Her şey yüzün suyu hürmetinedir.
<end>

<start>
Keşiş’in eteğinde yasadım keşiş gibi
Bir lokma, bir hırkaya hu! diyen derviş gibi,
Arasıra destanlar yazarım bir iş gibi,
Bu aleme maksatsız, seyr-için gelmiş gibi
Harcadım hayatımı beş paralık fiş gibi.
Bu hayat pokerinde bize ancak pas düştü
Elime per gelmedi, ellere fulas düştü,
Şimdi artık mahvolan ömrüm için yas düştü,
Yoksulluk, kimsesizlik çöktü kara kış gibi,
Harcadım hayatımı beş paralık fiş gibi.
Bu oyunda ben neyim? Tam mahvolmuş bir adam,
Kiminde kare-vale, kiminde var kare-dam,
Bir blöfle rest dedim, yıkıldı başıma dam,
Umutlarım önümde devrildi kiriş gibi,
Harcadım hayatımı beş paralık fiş gibi.
Ne kazançlar ummuştum girerken bu oyuna,
Üstün eller vurdular, hiç durmadan boyuna
Şimdi tamam benzedim kurbanlık bir koyuna,
Herkes tapınıyorken kendine fetiş gibi,
Harcadım hayatımı beş paralık fiş gibi.
Hep zarara uğradım, oynadımsa kaç seans,
Ben pot dedim, başkası yaptı beş misli rölans,
Kör olsun, uğramadı bir kerecik kahpe şans,
Bütün meziyetlerim battı bana şiş gibi,
Harcadım hayatımı beş paralık fiş gibi.
Saadet uma uma geçti ömrün yarısı
Bilmem niçin düşmüyor başımıza darısı,
Balarısı olmadım, oldum eşek arısı,
Herkes çalım satarken canlı bir afiş gibi,
Harcadım hayatımı beş paralık fiş gibi.
<end>

<start>
Görmüyoruz sanmayın iç yüzünü işlerin,
O doğru duruşların, o eğri gidişlerin,
Neler çiğnediğini hiç durmadan dişlerin,
Ne yolda olduğunu o yaldızlı fişlerin,
Biliriz yenileni kuzu mudur, tavşan mı? 
Sizinki tatlı can da bizimki patlıcan mı?
Maroken koltukların çıkardınız tadını,
Yokladınız güzelin elcilini, yadını,
Şu ince belli kızı, şu fıkırdak kadını,
Ne dediniz olmadı, bir yosma mı, civan mı? 
Sizinki tatlı can da bizimki patlıcan mı?
Sizler de bizdendiniz, ne çabuk ayrıldınız? 
Her biriniz en yüce yerlere kayrıldınız,
Kiminiz doğruldunuz, kiminiz eğrildiniz,
Böylece zevk içinde yaşarsınız, yalan mı? 
Sizinki tatlı can da bizimki patlıcan mı?
Yok mu ata malından azıcık pay bize de? 
Adımız hiç görülmez pasaportta, vizede,
Biz de gezmek isteriz Londra'da, Gize'de,
İsterseniz gideriz hatta Portekiz'e de.
Bizim yerimiz sade Sivas, Erzurum, Van mı? 
Sizinki tatlı can da bizim ki patlıcan mı?
Ne sorulur bilseydik, amcamız, dayımız mı? 
Değilse nemiz eksik aklımız, boyumuz mu? 
Yoksa beğenilmeyen bir kötü huyumuz mu? 
İnanımız mı bozuk, kanımız, soyumuz mu? 
Bizim kanımız başka, sizinki başka kan mı? 
Sizinki tatlı can da bizimki patlıcan mı?
Bizler de sizin gibi yorulmak istiyoruz,
Divanda, encümende kurulmak istiyoruz,
İnsanlar sırasında görülmek istiyoruz,
Kırk yıl posteki gibi sürünen de insan mı? 
Sizinki tatlı can da bizim ki patlıcan mı?
Süründük bu kadar yıl Aydın'da, Muş'da, Van'da,
Kahve gibi kavrulduk, dövüldük bu havanda,
Şöyle bir yaşamadık Karlisbat'da, Lozan'da,
Fakat arılar gibi çalıştık bu kovanda,
Balı, kaymağı sizin, bize acı soğan mı? 
Sizinki tatlı can da, bizimki patlıcan mı?
<end>

<start>
Ey inleyen zavallı; bulmuşsun kırk yaşını
Kazanmak istiyorsan bu hayat savaşını
Yemelisin hakikat denen zehir aşını !
Ne derlerse hu deyip hemen salla başını
Gerdan kır, belini bük, her ay al maaşını
Tatar ağası gibi öyle dolaşma yaya,
El oğluna baksana ne ar kalmış,  ne haya !
Sen de bulup bir dayı hemen arkanı daya !
O ne derse hu deyip hemen salla başını,
Gerdan kır, belini bük her ay al maaşını !
Kör kadıysa şehla de, incitme düz tabanı,
Düşküne ver nasihat, kodamana arkanı !
Zengin ol sen de aşır her dağdan arabanı !
Tekerine taş korlar sallamazsan başını,
Dilini tut uslu dur, her ay al maaşını !
Bir kalantor görünce yerlere kadar eğil,
El pençe ol, divan dur, bu şerefsizlik değil !
Uşaklığını meziyet, riyayı fazilet bil !
Kim ne derse desin hemen salla başını
Gerdan kır, belini bük, her ay al maaşını !
Tıkamış kulağını herkes hakkın sesine,
Bir cevahir kutusu olsan kimin nesine ?
Seni feda ederler elin çingenesine !
En iyisi hu deyip salla başını
Gerdan kır, belini bük, her ay al maaşını !
Şeflerle iyi geçin, amirle bul arayı,
Azıcık sen de öğren dalgayı, dubarayı,
Bırakıver kanasın vicdan denen yarayı !
Ne derlerse desinler hemen salla başını,
Gerdan kır, belini bük, her ay al maaşını !
Köpeklerle boğuşma, tepişme katırla,
Hamamda kavga olmaz sütü bozuk hatırla !
Kulağına küpe yap, bu sözümü hatırla ;
Kim ne derse hu deyip salla başını,
Gerdan gır, belini bük, her ay al maaşını !
Diyorlar ki taç bile baş eğilmezse konmaz,
Önünde eğilirsen kılıç bile dokunmaz !
Dik durdukça bir başa devlet kuşu konmaz !
Bu dünyada kaide sallamaktır başını,
Eğil, bükül, gerdan kır, her ay al maaşını !
Bir güvercin eder mi atmacalarla yarış?
Öğrenmedin dünyayı gezdin karış karış !
Gel vazgeç bu sevdadan, haydi kervana karış !
Ne derlerse hu deyip hemen salla başını,
Sürüden ayrılma ki versinler maaşını !
Artırmaya konmuştur terfiler maliyede
Bu usulle yapılır nakiller saniyede,
Söylesen de faydasız Vali'y-i ali'ye de
En iyisi hu deyip hemen salla başını,
Uslu dur, dilini tut, her ay al maaşını !
İrtikaplarla irtiya sanma ki güç bir iştir
İlmini bilen için ismi alış veriştir !
Usulünü öğren de bu nimetten veriştir !
Her lokmada hu deyip hemen salla başını,
Uslu dur, dilini tut, her ay al maaşını !
Bir soğan soyulurken yaşarıyor da gözler,
Vatandaş soyulurken, aldırmıyor öküzler !
Hayadan eser yoktur nafile bu sözler !
Beyhude inat etme hemen salla başını
Dilini tut, uslu dur, zıkkımlan maaşını !
<end>

<start>
Geçti Borun Pazari
Basta kavak yelleri estigi gunler hani?
Umdugumuz neseler, serefler, unler hani?
Beklenilen alayli, sanli dugunler hani?
Servi gibi umitler dondu birer igdeye,
Gecti Bor'un pazari, sur esegi Nigde'ye!
Sende cevher var imis, onu herkes ne bilsin?
Kimler boyle zugurtun huzurunda egilsin ?
Soyle bir dairede mudur bile dgilsin,
Ne cikar ogrenmissin mesahasi (piy) diye,
Gecti Borun pazari sur esegi Nigde'ye
Bilmemki ne olmakti senin gayen, maksadin?
Fare gibi kitaplar arasinda yasadin,
Ne dansettin, eglendin, ne de sevdin kiz, kadin,
Kim dedi ey serseri gencligine kiy diye ?
Gecti Bor'un pazari, sur esegi Nigde'ye!
Gonul ne calgi ister, ne eglence, ne de dans,
Ne guzel kadinlarin onlerinde reverans,
Kapandikca kapandi bunca yildir kahpe sans,
Ihtiyarlik golgesi perde cekti dideye,
Gecti Bor'un pazari, sur esegi Nigde'ye!
Firsati iyi kolla, olma sakin dangalak,
Genc iken vur partiyi, durma, ye, keyfine bak,
Sonra ic sampayyalar, viskiler, bardak bardak,
Dokunuyor uc kadeh simdi bizim mideye,
Gecti Bor'un pazari, sur esegi Nigde'ye!
Hasan'in boregine vaktinde yetismeli,
Hic durmadan govdeye atistirip sismeli,
Yanip da kavrulmadan mukemmelen pismeli
Sonra seni almazlar hicbir yere cig diye
Gecti Bor'un pazari, sur esegi Nigde'ye!
<end>

<start>
Ne beklerdin, ne buldun sen yeryüzünde hey serseri? 
Bilinir mi böyle yerde bir kimsenin öz değeri? 
Unut artık bunca yıldır tükettiğin emekleri,
Devlet kuşu konsa bile istemem ben bundan geri,
İşte geldik gidiyoruz, şen olasın Halep şehri.
Sen pişirdin, sen yoğurdun, elin hamur karnın açtır,
Kursağına düşen en son tuzsuz, yağsız bulamaçtır,
Kimse bilmez kim kazanır bu oyunda, bu bir maçtır,
Yediğimiz ekmek aşı, içtiğimiz alın teri,
İşte geldik gidiyoruz, şen olasın Halep şehri.
Uğraşırsın, çabalarsın, parasını eller alır,
Bir gölgeye benzer umut, bir uzanır bir kısalır,
Çok umuda düşen kişi karanlıkta yaya kalır,
Bir oyuncak sanmış idik bir zamanlar koca dehri,
İşte geldik gidiyoruz, şen olasın Halep şehri.
Yüze geldi düne kadar köşesinde keyf çatanlar,
Vatansever oldu çıktı başımıza kaltabanlar,
Bizler bugün buyruk kulu, onlar ise kahramanlar,
Biz batakta köprü olduk, başkaları geçti nehri,
İşte geldik gidiyoruz, şen olasın Halep şehri.
Bir kılkuyruk gelir sana çalım satar, kafa tutar.
Birer birer toplarsın sen, o binleri birden yutar,
Binbir çeşit ezgi hergün aşımıza ağı katar,
Bir boğazı tokluğuna çekiyorsun bunca kahrı,
İşte geldik gidiyoruz, şen olasın Halep şehri.
Dinlenmeden bir gün başım gençlik böyle geldi geçti,
Olan işler yüreğimde birer birer yara açtı,
Neden sonra alık gönül karanlıkta akı seçti,
Kutlu olsun gelenlere bu uğursuz konuk yeri
İşte geldik gidiyoruz, şen olasın Halep şehri.
<end>

<start>
Oğul sana bir öğüt vereyim, dinle beni,
Ağzını açma sakın açarsan aç keseni,
En candan bildiklerin tefe koyarlar seni,
Birer birer denedik olgununu toyunu,
Karaman’ın koyunu sonra çıkar oyunu.
El oğlunu bilmezsin, o ne hin oğlu hindir,
Pamuk gibi görünür, granitten çetindir,
Arkandan kuyu kazar, dibi yoktur, derindir,
Açılma el oğluna anlamadan soyunu,
Karaman’ın koyunu sonra çıkar oyunu
Senin aybını arar el oğlu bir iş gibi,
Arkanda dolaşırlar sanki müfettiş gibi,
Bırakırlar ortada seni bir ibiş gibi,
Öğretirler dünyanın körfezini koyunu,
Karaman’ın koyunu sonra çıkar oyunu.
Doğruyu görürsen de ulu orta anlatma,
Bağır, çağır, nara at, fakat sakın taş atma,
Elini uzat amma, boynunu hiç uzatma,
Sana ölçü verirler, uzatırsan boynunu,
Karaman’ın koyunu sonra çıkar oyunu.
Ne tilkiye eğri bak, ne de kurtlarla yarış,
Ne etlisinden bahset, ne sütlüsüne karış,
Ağzını açık korlar sonra senin bir karış,
Nene gerek elin üç keçi, beş koyunu,
Karaman’ın koyunu sonra çıkar oyunu.
<end>

<start>
Gönül sen ne sersemsin, ne körsün, ne sakarsın,
Yulaksız bir su gibi her güzele akarsın,
Neye sebepsiz yere yüreğini yakarsın,
Göz koymaktan ne çıkar elin günün malına
Çapıtına çuluna, aşıklık ne halına.
Bu kara bahtını sen kambur gibi taşırsın,
Bir de topal eşekle kervana karışırsın,
Eller arabasını dağdan dağa aşırsın,
Senin her gün bir kambur yüklenirken dalına,
Çapıtına çuluna, aşıklık ne halına.
Bunca yıl uma uma eridin bir mum gibi,
Bu umut mabudunu bekledin kayyum gibi,
Karardıkça karardı kara baht kurum gibi,
Bundan sonra devam et yine bakla falına,
Çapıtına çuluna, aşıklık ne halına.
Eller aştı denizi, oturdun mu sen şapa,
Herkesin yolu düz de seninki neden sapa,
Kulaklarını tıka gözlerini de kapa,
Bakma elin etine, kaymağına, balına,
Çapıtına çuluna, aşıklık ne halına.
Birisi yakalamış suna gibi bir kızı,
Öteki her gün sarar başka güzel yıldızı,
Senin içinde yanar hiç olmıyan bir sızı,
Güzeller geçer gider hep salına salına
Çapıtına çuluna, aşıklık ne halına.
Bu atalar sözüdür: Kim kazana kim yiye,
Gönül bağlamamalı bu dünyada her şeye,
Ah şu güzelin kaşı, vay gözü diye diye,
Ömrün dönüp gidecek bir yılan masalına
Çapıtına çuluna, aşıklık ne halına.
<end>

<start>
Uykusuz geceler bunlar 
dağ başlarında, nöbette. 
Uzakta, çok uzakta, 
tek tük ışıklarını seçtiğin şehir 
sokaklarında kısık sesle 
şarkılar söylediği
(1933)
<end>

<start>
Babam iki tek atınca oğlum hadi seni karpuzlara götüreyim derdi..
(karpuzlar Gebzede oturan kızlardı) 
Annem kızarır kızar'bey çocuk daha küçük'diya çıkışır mutfağa gider ağlardı...
Babam karpuzdan anlardı.
<end>

<start>
Belki çıkar yollardan biri de bu: gözlerine
bakmak sessizce, bir kıyıda uzaktan
yaklaşan bir gemiyi bekler gibi, elinden
tutmak o sıcaklığı ve yürümek, 
yürümek zamanı düşünmeden bastığın
çakıl taşlarının hışırtısında. Hep
söylerdin eskiden, biraz zaman tanısak belleğe, 
güzel bir unutuluşa dönüşür, derdin
bütün o top sesleri, toz duman, akşam
bataryada geçirdiğin karanlık nöbet saatleri.
Sana unutulmuş bir çardağın altında
galibarda renkli bir mürekkeple yazıyorum
yeniden depreşen bir sevincin ötesinden.
Çocuklar büyüdüler, uzaklara gittiler, 
senin, benim yanlışlarımızın ne yararı
olabilir onlara? Belki onlar da
öğrenecekler umarsız sözcüklerle
eskiyen anılarının dehlizlerinden
kurtulup savrulmayı.
Sorma sakın - bilmek yasak, derdin, 
kim bilebilir yazgının bizi nereye
sürükleyeceğini.
O unutulmuş çardağın altında yazıyorum sana, 
aydınlık gölgesinde asmanın.
Günler sayılı.
<end>

<start>
'Vedalaşmaların ilmini yaptım ben, '
Sürgünlerin uzmanlığını.
Bir vapur nasıl kalkar bir limandan.
Tren nasıl acı acı öter, öğrendim.
Yıllarca mektuplarla yaşadım.
Kaçak tütün, yasak yayın
Larla beslendim.
Unutmadım. Unutmadım.
En çok yelkenleri özledim
Bozkırın buzlu yalnızlığında.
Dağlar yoktu, dağlar yoktu, 
Rüzgarlara yaslandım.
Çılgın mıydım, tutsak mıydım
Yüreğinde karanlığın? 
Kan kurudu-
Ben gül oldum açıldım.
<end>

<start>
Usulca gir kapıdan, zile basma.
Hiç telaşlanma ben daha dönmemişsem.
Yoldayımdır, nerdeyse yokuşun dibinde, 
Suların kararmasını bekliyorumdur, 
Tuğla harmanlarından gelen yanık havanın
Bahçedeki akşamsefalarına sinmesini.
Güç bela dizginliyorumdur içimde
Dörtnala sana koşan küheylanları.
Bütün gün kağıttan dağlar arasındaydım, 
Nabzım ileri giden bir saat gibi işledi durdu.
Dilekçeler, kararlar, tozlu makbuzlar: 
Hep adını okudum silinmiş satırlarda.
Pencerede kuleler, minareler, kirli gök.
Durmadan kuşlar uçtu bir bacadan.
Rüzgara karışan saçlarını gördüm
Bulutlu aynalarda.
Balkonun kapısını aç, su ver saksıdaki çiçeğe.
Geyikli örtüyü ser masaya, dinlen biraz.
Sessizlik şaşırtmasın seni, ürkütmesin.
Ben içindeyimdir o alaca sessizliğin.
Şehrin gürültüsü dolacak az sonra odaya, 
Karanlık bir yankıya dönüşecek karşı dağlarda.
<end>

<start>
Bu şehrin adları durmadan değiştirilen
sokaklarında dolaşırken, 
eski bir şarkıyı çağrıştırır bazen
aklına takılır olmadık adlar.
Örneğin, Konstantin Nikoleyeviç Batyuşkov
Puşkin'in bir çağdışı-
hani şu ölen Tasso'ya ağıtlar yazan-
evet, senin Tasso'na, 
Kutsal Kudüs'ü özgürlüğe kavuşturan.
Bir yaştan sonra, sınırsız bir çağrışımlar
zinciridir hayat; 
başka kokular, başka görüntülerle
saldırır üstüne tekleyen belleğinle
ve birden başka adlarla uyanırsın
bir dağ yamacında daldığın düşten.
Bir İsveç filminde miydi
o küçük madenci çocuğu
Auguste Renoir'ın adını hecelemeye çalışan?
Her şey ne kadar külrengi ve dağınık
gökle denizin maviliği ötesinde.
Bir kadın 'Gecenin matemi'ni söylüyor öğle üzeri
ve herkesten bir şeyler kalan bu sokaklarda
kırılan camdan kalplerin parçalarını toplarken
belalısı gizlice zehirliyor içindeki aylak köpeği.
Ve uzakta, düşlediğim Girit'te, belki de, 
denize eğilen çamları yıkıyor yıldızlar.
Sonunda sana sığınıyorum, ey şiir, 
rüzgarları, fırtınaları yararlı kılan.
Yaşarken, güzel adlar koydum çocuklarıma: 
Nigar, Leyla, Alişan.
<end>

<start>
Buradan
Bu külrengi düzenden uzakta
Fenikeli martılar olmalı
Sevişen, 
Sevişmeyi düşünmeden.
<end>

<start>
Yaka bağır açık oturuyorum arka bahçede.
Yıllardır açmamıştım yakamı bağrımı.
Sanki bu bahçeyi de çoktan unutmuşum, 
şurada teneke saksılarda fesleğen olduğunu; 
bir zamanlar, 
çocukların oynadığını tahta çitin ardında.
Bir ölüm sessizliği ölümlerden sonra.
Kuşlar da konarmış komşunun kurumuş ağacına.
Nerdeyse denizi göreceğime inanacağım
başımı kaldırsam.
Kötü günlerin iyimserliği bu.
Kaç kişi kaldı bu mahallede eski havuzlu
kahveden
gece vardiyasında birlikte
'Açmam açamam'ı söyleyen?
<end>

<start>
Uzun, karanlık bir çığlığında ardına düşebilir insan, 
Titrek, eğri büğrü bir yazının çağrısına da uyar.
Bırakıp herşeyi döner.
Aşk bir buluşmadır çünkü, 
Her zaman gecikmiş bir buluşma.
Bitmeyen bir kavuşmadır da aşk.
Araya her zaman bir şeyler girer: 
Bazen kendi sevincinin kanat gölgesi, 
Bazen nabzın hızı yüreğin titreyişi, 
Tüylerin telaşla besleniyor gibidir.
Araya her zaman bir şeyler girer: 
Çalışma saatleri, karşılıksız sorular.
Nereden bilebilir insan
Bunların hepsinin de aşk olabileceğini?
Çoğu kez aldatıcıdır da, 
Bakarsın, herkes onun askeri, onun şehidi.
Oysa aşk hiçbir zaman yarış değildir ki.
Bu yüzden yanılır hep
Sayın muhbir vatandaş, köftehor okur, arsız yetkili.
Sararmış bir fotoğraf olarak da çıkabilir karşına, 
Buğulu bir fotoğraf kılığıyla da, 
Bakarsın, ona da dadanmış
Gündelik hayatın sosyolojisi.
Yeniden duyulur bazen o uzun ve karanlık çığlık.
Çağıran o titrek yazı yeniden belirir.
Çünkü aşk en eski köprüsüdür Balkanların, en eski.
<end>

<start>
Güz-geceye yönelmiş bir saati güzün
Gözleri bulutlara takılı
İskele nerdeyse uzaklaştı vapurdan
Bir martı bakışların içinden süzülüp
Bir başka martıya değiyor
Sular mı hava mı ormandan boşalan
Dokunsan gözleri çiçek dürbünü
Yürüsen bir mağara karanlık
Yosun basamaklı uzak kuleden
Belirsiz adımlarla iniyor gece
Sözleri çalgısız bir şölenin artığı
Bir yerde bir tavşan ürkek -
Bir avcının duyulmayan türküsü
Sevinse üç el silah atsa havaya
Susuyor - paslı bir tabanca öfkesi
Şimdi yollar toz çamur arada
Taraçanın altında at kestaneleri
Güz - mektupsuz habersiz günleri güzün
Barış askerleri talimden yorgun
Nerde bu köhne gecenin kundakçıları
<end>

<start>
Biz dağdan iner gibi yavaşça
atını bağlayıp avludaki asmaya
odaya sessizce giren bir düştü babam.
Ben denize bakardım yarı uyanık
annemi çocukluğunda iskelede bırakıp
uzaklaşan gemiye.
Başka yerlerde, başka düşler canlanırdı,
ağaran ufukta sabahın ilk karaltıları,
sesler duyulurdu uzaktan karşı yamaçta.
Yapayalnız yürür gibi uçsuz bucaksız ovada
nasıl bir araya geldiklerini düşünürdüm
apayrı insanların, susarak yaşadıklarını yıllarca.
Gün, uzayan gün. Bitmeyen yol. Yakıcı güneş.
Bir baş dönmesi yalnızca yaprak kımıldamayan bozkırda,
bir rüzgâr özlemi, bir toprak kokusu
yağmurdan sonra tükenen soluğumda.
Gecenin karanlığı inmeden
sulara, uzak sulara.
<end>

<start>
O yaz,
bol bol roman okudum,
denize girdim kimsesiz kumsallarda; 
rüzgârların, balıkların adlarını öğrendim.
Nice cümlelerin altlarını çizdim
kırmızı kalemimle.
Örneğin,
“Asker dolu bir tren tarihi değiştirebilir.”
Sonra gene aynı kitaptan,
“Bir ardıçkuşu şakımaya başladı akasya ağacında.”
Geceleri,
sararan otların üzerine uzanıp
bir açıkhava sineması seyrettim
gökteki yıldızlardan
ve altını çizdiğim cümlelerle konuşturdum onları.
Uzaktan bir çağlayanın sesi karışıyordu
yıldızların mırıltılarına.
Gene de duyabiliyordum Adil Nuşiran’ın huzurunda
hayat denilen bu acılar denizinde
en acımasız dalganın ne olduğu konusunu tartışan
üç bilge kişiyi.
Odama çekilip yatmadan önce,
tarihi değiştirebilecek asker dolu o trenin
hızla geçtiğini duydum,
sonra da
akasya ağacında şakımaya başlayan ardıçkuşunu.
Karşıda Midilli,
denizin ötesinde, sessiz.
Bu sessizlik sanki
o sevdalı kadının
bin kulaklı geceye fırlattığı çığlık
binlerce yıl önce.
<end>

<start>
Bir orman düşünürdüm saçlarını koklarken. 
Bir ses bırakırdım bulman için kulağının dibine 
uyanırken daldığım düşlerden. 
"Beni ışık olan bir yere götürün! " diye 
fısıldayan bir ses 
zeytinliklerin içinden.
Şimdi yerle bir edilmiş o kutsal kentin 
ayakta kalmış bir burcundan bakarken 
uzaktan ürperen denize 
ve rüzgarla titreyişine sararan otların, 
"Bütün bu yatakları kurumuş ırmakların kaynakları 
şu arkamızdaki dağlardaydı," diyor 
yaşlı çoban bize ören yerini gösterirken.
Yazlardan bir yazdı elbet, unutulmaz. 
Otların türküsüne katılan ağustosböcekleri ve rüzgar, 
sonra gene o fısıltı, 
"Beni ışık olan bir yere götürün! "
sesin sahibi nerede? 
Işıklar içinde! ışıklar içinde! 
bütün sevdiklerimizle.
<end>

<start>
Tan yeri ağarırken ulaştı ulaşacağı menzile.
Çocuklar evlerinde gözlerini oğuşturuyorlardı
düşlerden arınmak için -
doru bir kısrağın ardından koşmuşlardı az önce; 
uçurumların ucunda durmuşlar,
bulutlara tutunmaya çalışmışlardı korkuyla.
O da atını bir han avlusuna bağladı.
Anladığı bir dil değildi duyduğu; 
gene de yabancı saymadılar onu karşılayanlar.
Uzak bir bahçedeki kuleyi gösterdi hancı.
Sen gideli,
yollardaydı hep bu kalabalıkla.
Tam neredeydi, hangi mevsimde? 
Bilmiyordu kimlerle yola çıktığını.
Kulenin taş basamaklarını tırmanırken
yolu nerede yitirdiğini düşündü.
Bir çam kokusu geliyordu karşı tepeden esen yelle,
bir su sesi, yakındaki değirmenden.
Şimdi kulenin tepesinde.
Gözleri,
eşlerini yitirdiklerinde
çok yaşamayan yaban kuğularında.
Deniz ürperiyor uzakta.
<end>

<start>
Öyle seviyor ki susmayı,
sözcükleri öyle seviyor ki,
lambasız kalabilir geceleri,
kışı uykusuz geçirebilir.
Esrikliğin
değişen yoğunluğu onun için her mevsim,
rüzgârlar
yoğunluğun dalga dalga esrikliği.
Derken gemiler yanaşıyor
çok yorgun bir fırtınadan
bağrının rıhtımına-
sürgünden dönenlerle yeniden
yaşamak doludizgin.
<end>

<start>
Herifçioğlu Zaloğlu Rüstem'in gürzü gibi
havale ediyor ilk soruyu üstüne,
sen, diyor, Orhan Kemal'in cenazesine gitmişsin? 
Hafif yana çekilerek karşılıyorsun
dürzünün gürzünü, aklında "Baba Evi", "Avare Yıllar",
bereketli toprakların sevdiğim bir yazarıydı, diyorsun.
Gözün pencereden görünen Şirket-i Hayriye vapurlarında.
İkinci soru da ölülerle ilgili,
Lütfi Erişçi'nin cenazesine de? 
Evet, birlikte Aşiyan'a gitmiştik
Tevfik Fikret'i anma gününde,
deftere yazdıklarımızın da bir fotoğrafı olmalı sizde.
Öfkesi bir mitralyözün tarakasına dönüşüyor uzaklaşarak,
senin gözlerinin izlediği vapur
tam Kızkulesi'ne sürtünmek üzereyken.
Kızkulesi, Kız Kalesi, cıvıl cıvıl kız sesleriyle
bir başka uykudan uyanır gibi,
bilmezdim, diyorsun, kendi kendine,
bu muhteremlerin makinelerinde
bu kadar fotojenik olduğumu
bir ölünün ardından yürürken bile.
<end>

<start>
Sıcak bir yaz günü, öğleden sonra,
eflatun dağların dibinde,
o sessiz arka bahçelerin birinde,
gölgesinde eriğin, şeftalinin, kayısının
fıskıyeyle oynuyor bir çocuk.
Gece kuşları yuvalarında daha.
Uzaklardaki çocuklarımızı, torunlarımızı
konuşuyoruz,
hangi pencereyi açsak bir görüp bir gözden
yitirdiğimiz.
Kim bilir nerdeler, ne yapıyorlar şimdi? 
Hem özlem, hem kavuşma bizimkisi.
Çay içiyoruz
mutlu bir sessizlik içinde.
<end>

<start>
İstersen bana düşlerini anlat,
istersen sus sabahın sisli alacasında
yollara düşerken tökezlediğin,
dağ yamacındaki çiçekleri kokla
ve başla gene de anlatmaya
suyunu içmeye eğildiğin
o keklik pınarını, uykulu kanatlarıyla
havalanan kuşları..
Bir ince marangozdun sen Pekeriç
kuytusunda,
uzakta su değirmeni,
yatağın toprak damda,
düşlerinde bıldır yağan kar.
Haydi bir cıgara sar şimdi
nasırlı parmaklarınla
ve bana düşlerini anlat:
"Ah o bulutsuz gökyüzü, o çırpıntısız deniz,
kumsalını, kayalıklarını uzaktan görebildiğimiz
ada! "
<end>

<start>
Dağın eteklerinde orman -
çam, sedir, ulu çınarlar...
Birbirini seyrediyor aynasında denizin.
Çamlar pürleriyle suskun,
sedirlerin gözleri uzakta,
"Ölünceye kadar seninim," diyor denize
kendi gölgesinde yanan bir çınar.
<end>

<start>
Uykusuz geceler bunlar 
dağ başlarında, nöbette. 
Uzakta, çok uzakta, 
tek tük ışıklarını seçtiğin şehir 
sokaklarında kısık sesle 
şarkılar söylediğin.
<end>

<start>
Güz karanlığında okuyorum mektubunu,
birden
gökyüzünde yanıp sönen binlerce yıldız
yansıyor gözümde..
Yukarı köyde
su değirmeninde çalıştım bütün yaz.
Şimdi davarla orada geçiriyoruz geceyi,
yıkıntıların arasında..
Köprüyü bir hışım onardılar sonunda.  
Deli çayı geçmeden
uzaktan bakacaktım yoksa sana,
cevizin gölgesinde..
Yolun sonu görünse de, aştığım  
karlı dağın dibinde
soluğum yetmez
kavuşmanın sevincini
usulca fısıldamaya..
<end>

<start>
Kavak yelleriyle dönen değirmenlere
saldıran evde kalmış uğursuz uzmanlarıyla
ağlarını toplarken akademik ağalar
kuramların kurumunu silerek
bir şiirden demir alıp açıldığım
denizlerin dibinden
kaç anlam balığı yakaladılar
diye meraktaydılar
bilimden bunalanlar
Çalıştılar çalıştılar çalıştılar
kuramın Kuran´ını yazdılar
dışarda erguvanlar salkımlar
tekrarını ilan ederken sevdaların
baktılar yaşlı...
<end>

<start>
Muazzez uykulu bir kadındı
Uyudu kollarımda.
Uyuma Muazzez, dedim dudaklarımla
Dudakları uyandı.
Aklımda kır çiçekleri kızlar
Kızlar ağustosböcekleri.
Yanımda Muazzez'in
Yorulmuş yalnızlığı.
Bilmeden özlediğim
İçlerinde küçücük
Bayramlar olan kızlar.
Sevdiğim Muazzez'in
Çürümüş çıplaklığı.
Bunlar boyalı saçları Muazzez'in
Bunlar benim delikanlı kollarım.
<end>

<start>
Eski bahçede, paslı sapını tutarken tulumbanın
küllenen ateşe sürdüğün cezve,
tozlu yaprakların gölgesinde çürüyen iskemlede
bir yandan seni seyrediyorum-
gençliğin canlanıyor belli belirsiz.
Birlikte türküler söylerdik kısık bir sesle.
Gerçekten öyle güzel miydi dokunduğumuz her şey? 
Bize mi öyle gelirdi soluduğumuz gece
bir baharatçı dükkânının binbir çeşidiyle? 
İster izinle dönelim gurbetten
tahta bavullarımızda Malatyalı Fahri’nin plakları,
ister sıla dediğimiz dağ köyü
toprak damında loğuyla, çırasıyla
ve gökyüzü yıldızlarıyla donatsın yaz gecelerimizi-
kekik kokusu bağışlayan bir yel eserdi
ve bilirdik, dağların ardındaydı her şey,
Çerkez eyerini ne zaman vursak kara kısrağa,
İşte biz hep o dağları aşmak isterdik.
Sonra ne oldu bize? Nereye savruldu herkes? 
Ve ben şimdi seni seyrederken
canlanan gençliğinle eski bahçede,
eprimiş çerkez eyeri, külrengi iskemle,
belli belirsiz bir türkü kısık bir sesle
yansırken tozlu yaprakları sılanın
acı sularında unutulmuş kuyunun
(Adam Sanat,94)
<end>

<start>
Yeniden bir su boyunca yürümek
Elinden tutmak bir çocuğun usulca
Birlikte solumak menekşeleri
Dağlarda kayaları kıracak
Birden dağlar iniyor sulara
Sular güneşle ışıyor birden
Yayılmak sulara ve dağlara
Zindanlar boşalmışçasına
<end>

<start>
Ne kadar erken ayrılmış olsa da aramızdan,
gölgesi hâlâ ak bir bulut,
yansıyor durgun körfeze.
Gavriko´nun meyhanesi şimdi Necati Abi´de-
yaşlı çınar devrileli çok oldu,
ayazma tenha,
artık bir deprem habercisi eski rasathane.
Ahşap yalıda ne zaman tavla oynasak
sarnıç gemileri geçerken Boğaz´dan,
o eski yangınları anlatmaya başlıyor yeniden,
antik Yunan felsefesi okuduğu yılları,
yakışıklı Alkibi...
<end>

<start>
O göçebe kuşları da merak ederdin sen,
yılın hangi ayında geldiklerini,
gelirken hangi enlemlerden geçtiklerini,
yuvalarını nerelerde yaptıklarını...
Turuncu, altın sarısı, siyah tüylü o kuşlar.
Onları anlatırdım sana kış geceleri,
aştıkları lacivert denizleri,
adlarını uydurduğum kimsesiz adaları.
Arslanlar kükretirdim geride kalan ormanlarda,
filler dolaştırır, timsahlar dövüştürürdüm
çamurlu ırmaklarda.
Derken kızıl kiremitler görünürdü bir kıyı
köyünün dağınık damlarında.
Ve bahar yağmurları yağdıran bulutların
arasından süzülür bir gölün kıyısına konarlardı kuşlar.
Dönüşlerini anlatmamı istemezdin hiç.
Hep kalsalar, derdin, o gölün kıyısında
ya da yuvalarını yaptıkları saçak altlarında.
Kışa doğru, geceler uzar, koyulaşırdı karanlık.
Sen büyürdün, büyürdü göçebe kuşların
giderken aramıza bıraktıkları sessizlik
<end>

<start>
Neyle boğuşur insan
koşup yorulduktan sonra
geçmiş zamanın ardından
silik, karanlık anılarından başka
yapayalnız kalmışsa o yalancı pehlivan? 
Temennalar, naralar,
elenseler, şikeler, tuş olmalar bir yana-
nerede can yoldaşları
doruklara tırmanan
o korkusuz dağcılar,
pişmanlık denizinde
vurgun yiyen dalgıçlar?
Mutluluk bir gülmüş eskiden
adı üç kez anılan.
<end>

<start>
Ne zaman
bir masa başına otursam
sana birşeyler yazmak için
çocukluğumda seyrettiğim
cambazlar geliyor aklıma
elimdeki kalem
birden
o sırık terazi gibi uzuyor
ve ben
çok geçmeden
o usta cambazdan uzak
acemi bir palyonço gibi
boşluğa yuvarlanıyorum
düşlerin yaylanan ağında.
Sonra,
görünmeyen seyircilerimin
kahkahaları çınlarken
kulaklarımda,
kulaç atmaya çalışıyorum
kurumuş bir gözyaşı denizinde
<end>

<start>
Hangi yöne uçsan kırık kanatlarınla,
bil ki ardındayız biz de o yaralı geyikle.
Birkaç kişi, yaprakları sararmış
eski kitapların içinden.
Her şey ezberimizde
lanetlilerin lanetlediği ölümsüz metinlerden.
Sızan ışığın alacaaydınlığında,
unutulmuş hücrelerin yosunlu duvarlarına
hem düşlerimin haziran güneşi yansıyor,
hem de dışarda savrulan kar.
<end>

<start>
Bir seher vaktinde indim bağlara
Öter seyda bülbül, dil yarelenir
Bakmaz mısın sinemdeki dağlara
Derdimi dökmeye dil yarelenir
Boş geçirmeyelim gel bu çağları
Dolaşalım sahraları dağları
Bir gün gazel döker ömrün bağları
Eser sam yelleri dal yarelenir
Daimi'yim yanar aşkın çırağı
Dostun muhabbeti cennet otağı
Ancak şu dünyada derdim ortağı
Sazım figan eder tel yarelenir
<end>

<start>
Ne Ağlarsın Benim Zülfü Siyahim,
Bu Da Gelir Bu Da Geçer Ağlama.
Göklere Erişti Figânım Ahım, 
Bu Da Gelir Bu Da Geçer Ağlama.
Bir Gülün Çevresi Dikendir Hardır, 
Bülbül Har Elinde Ah İle Zardır.
Ne Olsa Da Kışın Sonu Bahardır,
Bu Da Gelir Bu Da Geçer Ağlama.
Daimi'yem Her Can Ermez Bu Sırra,
Gerçek Aşık Olan Erer O Nûra. 
Yusuf Sabır İle Vardı Mısır’a,
Bu Da Gelir Bu Da Geçer Ağlama.
<end>

<start>
Seherde bir bağa girdim, 
Ne bağ duydu ne bağbancı. 
El sundum güllerin derdim, 
Ne bağ duydu ne bağbancı.
Bağın kapusunu açtım, 
Sayın ki cennete düştüm. 
Yar ile tenha buluştum, 
Ne bağ duydu ne bağbancı.
Seherin bülbülü öttü, 
Öttü de Murat'a yetti. 
Teslim abdal yükün tuttu, 
Ne bağ duydu ne bağbancı.
<end>

<start>
Mahitap hüsnüne meftun olalı
Uğrayuben türlü sevdaya geldim
Sararuben soldum aşka dalalı
Dertliyem derdime devaya geldim
Bir didar seyrettim bezmi irfanda
O didarın şavkı kaldı bu canda
Selman ile bile Arşı Rahmanda
Yüz sürüp Kabeyi ülyaya geldim
Yar elinden müşkül hallere düştüm
Yazık genç ömrümde dillere düştüm
Bende mecnun oldum çöllere düştüm
Bağlanıpta saçı leylaya geldim
Ak göğsüne inci mercan düzelim
Bir zaman da gurbet elde gezelim
Kerem kıl halime nazlı güzelim
Elindeki meyi sehpaya geldim
Gel Daimi al eline sazını
Aşık çeker maşukunun nazını
Ne çabuk güz ettin ömrün yazını
El-aman deyüp de dergaha geldim
<end>

<start>
Gine havalandı aşk pervanesi
Düşüp aşk oduna tüter değil mi
Haberdar mı bilmem Hublar danesi
Bülbül can içinde öter değil mi
Dırgeyledin benden hüsnü menanın
Senin de bozulur bağın bostanın
Güzel yok mu senin dinin imanın
Senden çekticeğim yeter değil mi
Daimi hüsnüne kurban olayım
Arayıp ben seni kanden bulayım
Senden ayrılırsam nerde kalayım
Ayrılık ölümden beter değil mi
<end>

<start>
Kainatta bir zerreyim
Ben kendimi bilmez miyim
Zerre içinde zerreyim
Ben kendimi bilmez miyim
Mamur benim harap benim
Ayaklarda turap benim
Kadehlerde şarap benim
Ben kendimi bilmez miyim
Denizlerde nuh olalı
Döneklere yuh olalı
Ruhlar ile ruh olalı
Ben kendimi bilmez miyim
Daimi'yim bende ben de
Bend'olmuşum ben de bende
Dağılmışım perakende
Ben kendimi bilmez miyim
Gönüllerde perakende
Ben kendimi bilmez miyim
<end>

<start>
Zeynep benzer güllere (hele gel hele gel Zeynebo) 
Şeker ezmiş dillere (hele gel hele gel Zeynebo) 
Bugün bayram günüdür (hele gel hele gel Zeynebo) 
Kına yakmış ellere (hele gel hele gel Zeynebo)
Şarap doldur şişeye (hele gel hele gel Zeynebo) 
Sakın deme Ayşe'ye (hele gel hele gel Zeynebo) 
Annen baban görmesin (hele gel hele gel Zeynebo) 
Pısarak gel köşeye (hele gel hele gel Zeynebo)
Adım adım hopla gel (hele gel hele gel Zeynebo) 
Saç bağını topla gel (hele gel hele gel Zeynebo) 
Kapıdan gelemezsen (hele gel hele gel Zeynebo) 
Pencereden atla gel (hele gel hele gel Zeynebo)
Elin uzat bohçaya (hele gel hele gel Zeynebo) 
Yavaş yavaş in çaya (hele gel hele gel Zeynebo) 
Aşıkına söz verdim (hele gel hele gel Zeynebo) 
İn gel bizim bahçeye (hele gel hele gel Zeynebo)
<end>

<start>
Güzel yare verdim ben hayalimi
Acep o dilberi bulamaz mıyım
Felek zulmeyliyor görün halımı
Yar ile şad olup gülemez miyim
Nazlı güzel bilmez oldu halimden
Yitirdim turnamı uçtu elimden
Yari olan yiğit korkmaz ölümden
Dost zülfünden bir tel alamaz mıyım
Yar görmüyor beni ne hale düştüm
Aşkın kazanında kaynayıp piştim
Coşkun seller gibi çağlayıp coştum
Yar ile sohbete dalamaz mıyım
Gönlüm aşka düşmüş bir bülbül gibi
Çeşmimin yaşları çağlar sel gibi
Nazlı canan benden kaçar el gibi
Ne imiş maksadı bilemez miyim
Daimi yim işte budur firakım
Gece gündüz bitmez derdu merakım
Ben bir pervaneyim yar da çırakım
Kapusunda köle olamaz mıyım
<end>

<start>
Temenni eyledim güzel pirime
Car günündür yetiş Muhammet Ali
Yüzümü tutmuşam desti girine
Car günündür yetiş Muhammed Ali
Aşığını ağlatuben güldüren
Düşkünlerin elin tutup kaldıran
Şol alemi rahmet ile dolduran
Car günündür yetiş Muhammet Ali
Cümle naçar kullarının sahibi
Gönüller mihmanı dertler tabibi
Evliyalar şahı Hakkın habibi
Car günündür yetiş Muhammet Ali
Evvel dört kapıyı izhar eyleyen
Çıkıp arşullahta kendi söyleyen
Hakikatin ummanını boylayan
Car günündür yetiş Muhammet Ali
Daimi der gönüllerde nur olan
Hakikatin çevresine sur olan
Dört can ile bir noktada sır olan
Car günüdür yetiş Muhammet Ali
<end>

<start>
Hazin hazin esen seher yelleri
Hiç bülbül öter mi gül olmayınca
Her aşık dünyada murat alamaz
Yanıp ateşlere kül olmayınca
Mecnuna mekandır leylanın dağı
Arif olan seçer karayı ağı
Bağbansan bekleme şol kuru bağı
Ağaç meyva vermez dal olmayınca
Aşık isen aşk badesin nuş eyle
Arif ol daima gönül hoş eyle
Her an enginlere akıp çoş eyle
Ummana varılmaz sel olmayınca
Avcılar avlarlar ördeği kazı
Koldada taşırlar şahanı bazı
Aşığın maşığa geçemez nazı
O da sevdiğine kul olmayınca
Daimi'yim şu gönlümü coşursan
Aşkın deryasını baştan aşırsan
Arı gibi her çiçekten döşürsen
Emeğin zay olur bal olmayınca
<end>

<start>
Ömrüm baharının gülşen çağında
Gönlüm bir cefakar yara dolaştı
Goncalar açılmış yarin bağında
Gönül bülbüllerim hara dolaştı
Bu imiş aşıkın bahtı karası
Açılmaz tabibe gönül yarası
Bir an tutuşunca aşkın çırası
Döndü pervanemiz nara dolaştı
Daimi'yim gitti dostların göçü
Elem ile doldu gönlümün içi
Hallac'ı Mansur'un ne idi suçu
Enel Hak diyenler dara dolaştı
<end>

<start>
Bana cevretmekten usanmayan yar
Ettiklerin doğru mudur sen söyle
Sazıma sesime uyanmayan yar
İkrarımız eğri midir sen söyle
Bir güzel elinden içtik şarabı
Olduk o şarabın mesti harabı
Gönül ızdırabı aşkın azabı
Çekilecek ağrı mıdır sen söyle
Ey dişleri inci gerdanı sedef
Yandırıp aşıkı eyleme telef
Senin kipriğinin okuna hedef
Daimi'nin bağrı mıdır sen söyle
<end>

<start>
Sual etmen bizim hikmetimizden
Ezelden didarı gördük de geldik
Çok mana açılır ülfetimizden
Ademle cennete girdik de geldik
Şit olduk İdrise geldik eylendik
Hakikat rumzunu orda söylendik
Be bir nokta ile pünhan eylendik
Bir olduk birlikte durduk da geldik
Evvel yetmiş iki babdan seçildik
Aşkın hızarına düştük biçildik
Pir elinden dolu olduk içildik
Mektebi irfana girdik de geldik
Arif imiş hal içinde hal güden
Gerçek erenlerin izine giden
Yedi iklim dört köşeye hükmeden
Süleyman tahtını kurduk da geldik
Daimi dönmeyiz bu doğru rahtan
Beratımız geldi Ulu Dergah'tan
Biz destur almışız gül yüzlü Şah'tan
Muhabbet gülünü derdik de geldik
<end>

<start>
Erzincan ilinde seyran ederken
Bir güzel gönlümü coş etti geçti
O nazlı yar ile devran ederken
Felek baharımı kış etti geçti
Ben bir güzel gördüm bağda salınır
Dedim çok salınma aklın alınır
Gören yiğitlerin bağrı delinir
Sordu hatırımı hoş etti geçti
Gel dedim sarayım ince belini
Dereyim bağında gonca gülünü
Sevdim muhabbetli tatlı dilini
Aşkın zehirini nuş etti geçti
Güzel olan sever aşık olanı
Yar aşkına sevda ile dolanı
Nasıl sevmeyeyim kendi geleni
Beni sevdalara düş etti geçti
Çoktur Daimi'ye aşkın cefası
Bunda yoktur aşıkların sefası
Acep o güzelin yok mu vefası
Efkarım bir iken beş etti geçti
<end>

<start>
Marifet babında görünen hizmet
Gardaş özün mürşüdüne bendeyle
Budur hakikatta ahkamı izzet
Gardaş özün mürşüdüne bendeyle
Hak yüzünü görüp coşmak istersen
İlmin deryasına düşmek istersen
Yanıp bu kürede pişmek istersen
Gardaş özün mürşüdüne bendeyle
Bu aşıklık denen acayip haldir
Şirin muhabbettir şekerdir baldır
Eğer talip isen hicabın kaldır
Gardaş özün mürşüdüne bendeyle
Bilir misin nedir sureti ahsen
Kuran-ı natıktır bu cümle beden
Özge yerde Hakkı bulamazsın sen
Gardaş özün mürşidine bendeyle
Daimi ustadır kelamı söyler
Kendini fark eden alemi neyler
Mürşüde bend olan ummanı boylar
Gardaş özün mürşüdüne bendeyle
<end>

<start>
Güzel sen ne salınırsın
Gel beri canan gel beri
Güzelim der alınırsın
Gel beri canan gel beri
Melek misin hürü müsün
Şu göklerin nuru musun
Bu fakirin yarimisin
Gel beri güzel gel beri
Siyah zülfün tel tel olmuş
Yanağın gülleri solmuş
Gönlüm hicran ile dolmuş
Gel beri güzel gel beri
Güzellerin şahısın sen
Alemlerin mahısın sen
Şu gönlümün rahısın sen
Gel beni canan gel beri
Daimi'yim yandım nare
Bülbül oldum düştüm zare
Şu derdime eyle çare
Gel beri canan gel beri
<end>

<start>
İlahi mürüvvet senden
Gel derdime derman eyle
Cemalin gizleme benden
Gel derdime derman eyle
Alemler sultanısın sen
Hem keremler kanısın sen
Rahmeti bol ganisin sen
Gel derdime derman eyle
Rahim sensin Rahman sensin
Gönüllerde mehman sensin
Dertlilere derman sensin
Gel derdime derman eyle
Mahitabım sensin ezel
Döküldü dalımda gazel
Mürüvvet kıl şah Lemyezel
Gel derdime derman eyle
Daimi nicolur halım
Kurudu budağım dalım
Merhamet kıl sen al elim
Gel derdime derman eyle
<end>

<start>
Kaçma benden uzaklara
Gel seninle dost olalım
Sakın düşme tuzaklara
Gel seninle dost olalım
Görünüyorsun ben gibi
Aynı varlığım sen gibi
Bir baş gibi beden gibi
Gel seninle dost olalım
Ben senden değilim ayrı
Ayrı görüp olma sayrı
Şu ikilik bitsin gayrı
Gel seninle dost olalım
Dostluk her şeyden uludur
Dostluk erdemlik doludur
Bu yol esenlik yoludur
Gel seninle dost olalım
Daimi'dir ozanımız
Dosta fedadır canımız
Kindir bizim düşmanımız
Gel seninle dost olalım
<end>

<start>
Asla konmam muhannetin yurduna
Muhannetin yeli eser kış gibi
Özün saldım bir yosmanın derdine
Dolaştım bir zaman başı boş gibi
Bağban isen gülün yada yoldurma
Maşuk isen sırrın yada bildirme
Üç günlük dünyaya meyil aldırma
Gelir geçer hayal gibi düş gibi.
Aşık maşukuna sırrın bildirir
Cahillerin sözü beni öldürür
Kahpe felek güler eli güldürür
Fakat bana kalbi katı taş gibi
Kuşattı sevdiğim aşk libasını
Aşık olan çeker gönül yasını
Pirler bana sundu aşkın tasını
Mest oldum gezerim bir ayyaş gibi
Ey Daimi nedir sendeki efkar
Her şeye üzülmek ömre pek zarar
Herkesin bir dostu bir sevdiği var
Ben kalmışım perakende kuş gibi
<end>

<start>
Gelir misin benim ile
Gezelim bahçe bağları
Sevişelim senin ile
Hoş geçirelim çağları
Yar dişlerin meknun gibi
Akar yaşım ceyhun gibi
Dertli gönlüm mecnun gibi
Dolaşır yüce dağları
Gam efkar geldi bürüdü
Yaşım sel oldu yürüdü
Kalmadı her an eridi
Şu yüreğimin yağları
Hak nefesin dinler gezer
Bilir misin kimler gezer
Hasta olan inler gezer
Dem devran eder sağları
Daimi'ye yok mu biat
Gel sevdiğim etme inat
Kirpiklerin olmuş cellat
Vurdu sineme tığları
<end>

<start>
Paha mıdır didarına
Şu bütün dünyanın malı
Düş oldum yar sevdasına
Gitmiyor serden hayali
Bezmi rahın ayan olmuş
Şu cümle aşıkanına
Seven varsa işte gelsin
Biziz ol sülbi mevali
Muallaktır aşkın işi
Girmeyenler uzak dursun
Men arefe agah olan
Seçer haramı helali
Gel beri ey cahil sofu
Eyleme kendini bedbaht
Burda haramzade olan
Çeker divanda zevali
Gel Daimi can Daimi
Şükrünü kesme canandan
Mahşer günü hazreti Hak
Göstersin bize cemali
<end>

<start>
Azmi rah edeyim dost illerine
Nazlı cananımı göresim geldi
Düzüldü kervanım aşk yollarına
Gonca güllerini deresim geldi
Deli gönlüm eyler aşk ahengini
Aradım da bulamadım dengini
Gördüm mah yüzünde üç beş bengini
Yüzüm gerdanına süresini geldi
Yaz gelir bahçede açılır yaprak
Türlü mor menekşe kuşanır toprak
Yanağı şavk vurur sanki bir şafak
İnce bellerini sarasım geldi
Düş oldum derdine dermanım yoktur
Yaremi saracak lokmanım yoktur
Yardan ayrılalı devranım yoktur
Yare bir armağan veresim geldi
Daimi'ye olmaz bu derdu hasret
Aşığa bilinir alemi kesret
Bu hicran elinden eyledim nefret
Yarimin halini sorasım çeldi
<end>

<start>
Berdar oldum nazlı yarin
Zülfü teline teline
Bülbül oldum vardır zarım
Gonca gülüne gülüne
Bir akar pınar olaydım
Yarim testine dolaydım
Bir gümüş kemer olaydım
İnce beline beline
Dünya başa zindan gibi
Yanan gönlüm suzan gibi
Dalgam vardır umman gibi
Aşkın yeline yeline
0l gıllugıştan boşandım
Aşk libasını kuşandım
Türap oluben döşendim
Doğru yoluna yoluna
Daimi'yim gör neyledim
Aşk deryasını boyladım
Özümü katre eyledim
Aşkın seline seline
<end>

<start>
Eğer gider isen yarin iline
Selamımı yare ver seher yeli
Can bülbülü hasret kaldı gülüne
O gül çehresini gör seher yeli
Yürüdüğün yollar duman mı dağ mı
Etrafı yeşillik bahçe mi bağ mı
O nazlı sevdiğim hasta mı sağ mı
Bir kez hatırını sor seher yeli
Kirpikleri oktur sineme çakar
Gören aşıkların bağrını yakar
Yarim seher vakti seyrana çıkar
Zülfünü yüzüne vur seher yeli
Elleri kınalı yakılar ile
Göğsü elvan elvan takılar ile
Yayladan aldığın kokular ile
Yarin çevresini sar seher yeli
Dertli Daimi'yim buralı olsam
Güzeller yurdunun maralı olsam
Şu gurbet ellerin kiralı olsam
Yardan ayrılması zor seher yeli
<end>

<start>
Bir dilberim aşka layık
Gördü özümü özümü
Çok şükürler hup didara
Açtım gözümü gözümü
Gayri güzel neylerim ben
Aşk deryasın boylarım ben
Tenhalarda söylerim ben
Yare sözümü sözümü
Muradımı alamadım
Şadolup da gülemedim
Kayıp ettim bulamadım
Kumru bazımı bazımı
Varmışam aşk devranına
Yanar gönlüm suzanına
Nazlı yarin gerdanına
Sürdüm yüzümü yüzümü
Daimi'yim sevdiğime
Dermana varam hekime
Nazlı yardan özge kime
Kilam nazımı nazımı
<end>

<start>
Her güzele vermem gönül tahtımı
Gül ile goncaya değişmem seni
Sen ağarttın bu karanlık bahtımı
Güneş ile aya değişmem seni
Gel deneme nazlı yarim deneme
Sitem taşlarını vurma sineme
Yüz Arzu'ya yüz Aslı'ya Senem'e
Şirin'e Leyla'ya değişmem seni
Daimi'yim sensin kanadım kolum
Ey ılık baharım çimenli yolum
Ey gözleri yaşlı ey gönlü dolum
inan ki dünyaya değişmem seni
<end>

<start>
Gel güzelim yele verme ömrünü
Ömür bir fırsattır kaçırmadan gel
Yaşam mevsim mevsim gelip geçiyor
Güzel baharını geçirmeden gel
Yüz yıl yaşasan da sonu nolacak
Çürüyüp bedenler toprak olacak
Sonbahar gelince güller solacak
Bülbülü dalından uçurmadan gel
Dipsiz ölçek ölçmeyinen dolmuyor
Her yiğidin her dediği olmuyor
Geçen günler artık geri gelmiyor
Aşık Daimi'yi göçürmeden gel
<end>

<start>
Hakikat rumzundan mana seçenler
Hak ile birlikte bir oldu gitti
Pirler meydanında serden geçenler
Karıştı katere nur oldu gitti
Evvela Kur'anı enzal eyledi
Onun manasını cim dal eyledi
Ademi kendine timsal eyledi
Noktayı gönülde sır oldu gitti
Marifet mülküne göçemeyenler
Helal haramını seçemeyenler
Gözünü gafletten açamayanlar
Hakkın dergahından dür oldu gitti
Münkürün delili nevs emmaredir
Bir menzil alamaz o avaredir
Ol Ulu Divanda yüzü karadır
Yeri tamu ile nar oldu gitti
Daimi'yim minnetim var Hazrete
Fehmeyle nevsini düşme gaflete
Çek postunu yat köşeyi vahdete
Şimdiki insanlar şer oldu gitti
<end>

<start>
Erenler babında içtim bir dolu
Hakikatli ulu meydana vardım
Mümin müslim hepsi sürer bu yolu
Bendine bend olup erkana vardım
Ben bir bezirganım her ilde gezmem
Her olur olmaza metanım çözmem
İlme hizmet edip okuyup yazmam
Hak ile Hak olan bir cana vardıım
Mürşüdüm emretti çırağım yaktım
Açtı can gözümü didara baktım
Katre olup her dem engine aktım
Dürrü meknıın saçan bir kana vardım
Bu bir sırrı haktır erebilene
Hakikat gülünü derebilene
Hak bendedir benim görebilene
Enel Hak deyuben urgana geldim
Ey Daimi ne ustasın malın var
Arı gibi her çiçekten balın var
Hümdülillah edep erkan yolun var
Kırkların Cemi'nde Selman'a vardım
<end>

<start>
Göçetti katerin darü fenadan
Yerin cennet olsun var güle güle
Böyle bir takdirdir Bari Huda'dan
Hakkın cemalini gör güle güle
Bir Zatu Pak idin sen halin ile
Muhibbi sadıktın kemalin ile
Gidesin o baba amelin ile
Firdevs güllerini der güle güle
Hak rahmet eylesin bile göçünde
Kerem eyleyipte geçsin suçunda
Sual sorarlarsa kabir içinde
Orda ifadeni ver güle güle
Kuzuların yok ki baka peşinde
Rahmet okur yareninde eşinde
Yarın mahşer günü mizan başında
Şahın Divanına dur güle güle
Gönülden söylerim Daimi naçar
Gönül hüma kuştur kafesten uçar
Bu dünya fanidir gelenler göçer
Menzili kudrete var güle güle
<end>

<start>
Ağlama gözlerim mevla kerimdir 
Her daim rüzigar böylede kalmaz 
Dermansız dert olmaz sabreyle gönül
Geçer bu ah ü zar böyle de kalmaz
Adem Sefiyullah yedi buğdayı 
Kıldı ihtiyarsız N ehi Hudayı
Bilirdi affeder bayi gedayı
Afeder ol Digar böyle de kalmaz
Ferman Hudanındır emrolsa ondan 
Nuh-u Nebiyullah çıkar Tufan'dan 
Açılır deryanın yolu bir yandan
Görünür bir kenar böyle de kalmaz
Ne kadar çok olsa dağların karı 
Eridir Hudanın hoş bulutları
Yetişir bağların ayvası narı
Açılır nev-bahar böyle de kalmaz
Yandı nar içinde İbrahim Halil
Tevekkül dalını yandırdı zelil
Ateşi gülüstan eyledi Celil
Gördüler sönmede nar böyle kalmaz
Eyup gibi çeken varmış cefayı
Cefayı çekmiyen bulmaz sefayı
Bir derde akibet binbir şifayı
Verir Perverdigar böyle de kalmaz
Ne ise Haktandır Gal ü Beladan 
Lokman haber verdi arş ü aladan
Gel HIFZI gümanın kesme Mevaldan
Bu çark-ı bergarar böylede kalmaz.
<end>

<start>
Sefil baykuş ne gezersin bu yerde? 
Yok mudur vatanın, illerin hani? 
Küsmüş müsün selâmımı almadın, 
Şeydâ bülbül şirin dillerin hani?
Ecel tuzağını açamaz mısın? 
Açıp da içinden kaçamaz mısın? 
Azad eyleseler uçamaz mısın? 
Kırık mı kanadın, kolların hani?
Bir kuzu koyundan ayrı ki durdu, 
Yemez mi dağların kuşuyla kurdu? 
Katardan ayrıldın şahin mi vurdu? 
Turnam teleklerin tellerin hani?
Aç mısın yok mudur ekmeğin aşın? 
Odan ne karanlık yok mu ataşın? 
Hanidir güveyin, hani yoldaşın? 
Hani kapın bacan yolların hani?
Kara yerde mor menevşe biter mi? 
Yaz baharda ishak kuşu öter mi? 
Bahçada alışan çölde yatar mı? 
Uyan garip bülbül güllerin hani?
Bunda yorgan döşek yastık var mıdır? 
Bu geniş dünyada yerin dar mıdır? 
Dalın tahta duvar önün yar mıdır? 
Yeşil başlı sunam göllerin hani?
Körpe maral idin dağlarımızda, 
Dolanırdın solu sağlarımızda, 
Taze fidan idin bağlarımızda, 
Felek mi budadı dalların hani?
Düğününde acı şerbet içildi, 
Gelinlik esvabın dar mı biçildi? 
İlikle düğmele göğsün açıldı, 
N'oldu kemer beste bellerin hani?
Alışmış kaşların var mı kınası? 
Ala idi o gözlerin binası.
Kocaldın mı on beş yaşın sunası? 
Yok mudur takatın hallerin hani?
Emmim kızı aç kapıyı gireyim, 
Hasta mısın halin hat'rın sorayım, 
Susuz değil misin bir su vereyim, 
Çaylarda çalkanan sellerin hani?
Yatarsın gaflette gamsız kaygusuz, 
Ninni balam ninni kalma uykusuz.
Hem garip hem çıplak hem aç hem susuz, 
Felek fukarası malların hani?
Her gelip geçtikçe selâm vereyim, 
Nişangâh taşına yüzüm süreyim.
Kaldır nikabını yüzün göreyim, 
Ne çok sararmışsın halların hani?
Civan da canına böyle kıyar mı? 
Hasta başın taş yastığa koyar mı? 
Ergen kıza beyaz bezler uyar mı? 
Al giy balam al giy, şalların hani?
Daha seyrangâha çıkamaz mısın? 
Çıkıp da bağlara bakamaz mısın? 
Kaldırsam ayağa kalkamaz mısın? 
Ver bana tutayım ellerin hain?
Sen de Hıfzı gibi tezden uyandın, 
Uyandın da taş yastığa dayandın.
Aslı Hanım gibi kavruldun yandın, 
Yeller mi savurdu küllerin hani?
<end>

<start>
Ey pir-i penahım bir himmet eyle 
Duta gör elimi yaman günüdür 
Bugün korkuludur hasta vücudum
Varayım tabibe duman günüdür.
Halimi sorarsan hele ver nefes 
İnanın yanıyor verane kafes 
Ya gel al canımı ya ağrımı kes 
Ya da ver dermanın yaman günüdür.
Koşa gözlerim dahi yollara nazır 
Kır atlı kadimim hazır ol hazır
Yetiş imdadıma hazret-i Hızır 
Bu garip serimin duman günüdür.
Nice bir kalkayım yoktur idare 
Ayaklar altında kaldım biçare 
Meydanın içinde çektiler dare 
Yetiş Şah-ı merdan seyran günüdür.
Ah yardan ümidi kestim de geldim 
Vurduğum leşkeri küstüm de geldim 
Elimi üstüne bastım da geldim 
Yarama melhem kıl güman günüdür
Ben sana sığındım ey bari Hüda 
Aşığı maşuktan eyleme cüda 
Kulundur cümle bay ile geda 
Yusuf'un emrahı şivan günüdür.
Der HIFZI sığındım sana ey Ali Paşa 
Zerrece zulümün yoktur haşa bin haşa
Şevketli şahım gel et temaşa 
Bugün rihalimin duman günüdür.
<end>

<start>
Bu ah ü zarımı kimler dinlesin
Bu canım canane katana kadar
Yatıp bir yastıkta yarinen helbet
Salıp canı cana katana kadar
Göksü bostan olmuş bitmiş şememe
Yüzbin şememeye değer bir meme
Hasta gönül ister memeden eme 
Al kanı damardan alana kadar
Hudam kıl müyesser murat alayım 
Leyl ü nahar dost köyünden kalayım
Canan ile can sohbeti kılayım
Her gece horozlar ötene kadar
Silse göz yaşımı baksa yüzüme
Hab-ı gaflet haram olsun gözüme
Körpe kuzu kimin alsam dizime 
Disem nenni nenni yatana kadar
Köşe-i zindanda dostun eline
Kailem berdara zülfün teline 
HIFZI'yım gözüm yok dünya malına 
Olsa gün doğandan batana kadar
<end>

<start>
Dinleyin ağalar tarif edeyim
Fani değimlidir yani bu dünya
Bir kapısız hane kimseler bilmez
Gün be gün artırır şanı bu dünya
Adem Havva evvel dadına yetti
Nice yüzyıl anlar ömür sarfetti
Encamı anlarda dünyadan gitti
Havva'dan ayırdı anı bu dünya
Adem Havva buna şaşıben kaldı
Bak iki kardaşa ne fitne saldı
Habil'in muradın elinden aldı
Kabil'e ettirdi kanı bu dünya
Kabil'i mest edip attı bir taşı
O taşa rast geldi Habil'in başı
Habil koydu gitti kavim kardaşı
Ondan bilindiki fani bu dünya
Adem Peygamber'den Nuh'a varınca
İnsanlar kaynadı misli karınca
Abadı hoş görür kendi karınca
Harap etti o mekanı bu dünya
Orda gitti insanların hayası
Nuh'a bakmadılar oldular asi
Suya gark eyledi o kadar nası
Anda oldu Nuh Tufanı bu dünya
Hep su aldı kara yerin yüzünü
Deresini tepesini düzünü
Kimisinin hak kurtardı özünü
Andan artıp oldu sani bu dünya
Bu dünyaya gelen elbette gider
Hanidir yüz yirmi dört bin peygamber
Hani Şah-ı Alem Sahib-i Mimber
Netti o Şah-ı Cihan'ı bu dünya
İnanma dünyaya uyandır dili
Hani Hak arslanı o gerçek veli
Sahibi Zülfükar Hazreti Ali
Nitti o Şah-ı Merdan'ı bu dünya
Hani nitti nida eden Bilal'ı
Hani Peygamberin dokuz helali
Hazreti Fatıma kaşı hilali
Nitti o Mah-ı tabanı bu dünya
Bu dünyadan asla vefa ummu sen
İnanma ki kimse kala sağ esen
Hazreti Hüseyin Hazreti Hasan
Nitti ol iki civanı bu dünya
Her kimi sorarsan toprakta ara
Nicesi yüzünü vermiştir yara
Çaresiz ölüme bulmuştu çare
Acep nitti o Lokman'ı bu dünya
Bir nazar et yalancı meydana bak
Cennet yapan şeddad-ı şeytana bak
Kaftan kafa hükmeden sultana bak
Yemedi mi Süleyman'ı bu dünya
Kimi yağa bala indirmez başı
Kimisine vermez doyunca aşı
Kimisi beğenmez kutnu kumaşı
Kimine vermez keteni bu dünya
Bu dünya fanidir kalmaz selamet
Bir gün kıyametten gelir alamet
Teccal çıkar dünya olur melamet
Gösterir ahır zamanı bu dünya
İsa iner teccallarla cenk eder
Bu cihanı teccallara teng eder
Tevahu fitnesi aradan gider
Kırk yıl İsa'nın mihmanı bu dünya
İsa gidip dünya halı kalınca
Cümle alem ayşınuşa dalınca
Emredip İsrafil suru çalınca
Dağıtır taht-ı divanı bu dünya
İsrafil bir kere surunu vurdu
Künfe yükün emri aleme erdi
Nice yüzyıl bir insanı gördü
Ne bir kuşu ne insanı bu dünya
O zamanda alam giyer hep kara
Kalmaz al üstünde bir kitap kara
Ay gün her taraftan olur kapkara
Harap görür asumanı bu dünya
Hak-taala evrakları saçanda
Herkes cihed bulup gözün açanda
HIFZI der ki biz mahşere göçende
Orda teslim eder canı bu dünya
<end>

<start>
Gönül, gurbet elde hacılık nedir? 
Sılayı rahmeyle vatan varimiş.
Heman Mekke'de mi varmış Beytullah? 
Her kande ararsan hem-civar imiş?
Yaktıkça firkate pervane, gönül
Düşer bülbülgibi şivane gönül
Sanardım usanmış divane gönül
Meğer eğlencesi nazlı yar imiş
HIFZI der nideyim görünmez bağlar
Geçti aramıza dumanlı dağlar
Sılada sevdiğim dolukmuş ağlar
Vatandan ayrılmak çetin kar imiş
<end>

<start>
Zulümden münezzeh adil padişah
Ey şahların şahı sana sığındım
Kulunam kapında kurbana geldim
Beklerem dergahı sana sığındım
Çok demdir çekerim aşk ile sevda
Oldum hasretinden bülbül-i şeyda
Sen sakla gülümü har oldu peyda
Elaman İlahi sana sığındım
Yedi yıldır hasretini çekerim
Menevşe misali boynum bükerim
Görmedi gözümden kan yaş dökerim
Çeküben bir ahı sana sığındım
Maşuk şirin sudur aşık balıkdır
ne kadar nuş etse bağrı yanıkdır
Ah bu nasıl seldir ne bulanıkdır
Huda, ben birmahi sana sığındım
HIFZI hayran oldu aşkın yasına
Ne kendine malik ne dünyasına
Daldı sefinesi gam deryasına 
Yunus'un Allah'ı sana sığındım.
<end>

<start>
Serim sevdalanıp aşka düşeli 
Möhnet kesesinden bir pare gönül 
Sever bir gül gibi mahbubesini 
Düşer bülbül gibi bizare gönül
Oturur kapıda hem kürşad olur 
Cahi cehaletten kah irşad olur 
Gahi çiçek misli şad olur 
Gahi gam gün ağlar biçare gönül
Gahi viraneye benzer birç ağı 
Kış olur kar yağar dumandır dağı 
Gahi baradüşer bahçesi bağı 
Benzer bir zamanda bahara gönül
Bu derd-i fenadan murada yetmez 
Muhabbet yanımdan uzağa gitmez 
Asla sevdiğinden feragah etmez 
Mansuri tek emiralsa bir dare gönül
Gahi yücelerden esen yel olur 
Gahi sular ile akan sel olur 
Gahi örümcekten ince tel olur 
Resesinden kırılır mudara gönül
Gahi hikmet dolar gahi boş gibi 
Gahi meyhor olur bir sarhoş gibi 
Gahi katlanır uçar kuş gibi 
Gah yolda yorulur avare gönül
Gahi bülbül gibi öter dillenir 
Gahi elvan çiçek açar güllenir 
Gahi yeşillenir gahi allanır 
Gah ta birer tektir gapgara gönül
Gahi neşve bilmez gahi yücedir 
Gahi bezirgandır gahi hocadır 
Gahi zulumat karanlık gecedir 
Gah ta nur verir rihare gönül
HIFZI'yım yanarım tütünüm çıkar 
Gahi ateş olar cismimi yakar 
Coşkun çaylar gibi çalkanıp akar 
Akibet yetişti dildare gönül
<end>

<start>
Nakışlandı bin elvana çiçekler
Kalbim irşad oldu gönül sevindi
Bir can bağışladı cane çiçekler
Yeşillenir budaklanır allanır
Yüzbin renkte noktalanır hallanır
Kimi yeşillenir kimi allanır
Kimi batmış kızıl kane çiçekler
Seher ağladı rahmet elendi 
Güzel gözlerinde yaş danelendi
Öğle güneşinde fervahelelendi
Az kaldı eşkimden yane çiçekler
Bağrımdaki hançer midir ok mudur? 
Benim derdim çiçeklerden çok mudur? 
İlahi bunların derdi yok mudur? 
Bilmem neden güler bu divane çiçekler?
Saf tutmuş namaza kıyam ediyor
Yel estikçe secdesine gidiyor 
Susandıkça ab-ı rahmet yuduyor
Gözün dikmiş ol asmane çiçekler
Ruhum kızıl günden kokusun alsa 
Gam değil tikeni sinemi delse
Ne zaman sevdiğim seyrana gelse
Selam söylem o canane çiçekler
Misafirem gölgenizde kalayım 
Bir tek yaprağına kurban olayım
Kızmasan koparıp satın alayım
Ne veriyim bu gülşene çiçekler
Şeyda bülbül gül yolunda terliyor
Naşı nadan goncasını harlıyor
Karşımızda yıldız gibi parlıyor
Beni kırdı bir pervane çiçerkler
Kibreden kafirin imanı iter 
Bu alçak toprakta gör neler biter
Bulur kerameti irşade yeter 
Agah olsa bir lisane çiçekler
Akan derelerin duru suları
O da deli olmuş çeker huları
Yel ile geliyor hoş kokuları 
Cennetten bir nişane çiçekler
Seherde açmağa evdi tezlendi
Gezindi güller otlar izlendi 
Hava bulutlandı güneş gizlendi 
Yakışır mı bu dumane çiçekler
Kimi açmış kimi tomurcuk olmuş 
Kiminin derdi var sararmış solmuş 
Kimi sergerdan boynu burulmuş 
Kimi dönmüş yay kemane çiçekler
Kimiler sıcaktan bezmiş soyunmuş 
Kimiler gölgede saralmış sinmiş 
Kimiler eynine elvan giyinmiş 
Hoş geldiniz bu seyrane çiçekler
Hayretten sarhoş olmuş bayılmış
Yanağına çise düşmüş ayılmış 
Gökteki yıldızlar yere yayılmış 
Ziynet vermiş bu cihane çiçekler
Kimiler piyale billoru fül fül 
Ne güzel yakışır susane sümbül 
Kimisi ağarmış kimi kızıl gül 
Kimi benzer mor reyhane çiçekler
Aşık maşuk misli dolaşır 
Kimler pehlivan olmuş güleşir 
Akar sudan her birisi paylaşır 
Minnet eyler bağbane çiçekler
Bu da yaza çıkmış nasıl kıyayım 
Ruhum koymaz döşüreyim dereyim 
Götürüp desteden yare vereyim 
Hangisi ki nazikane çiçekler
Aşk nedir bilmeyen çiçeye ne der
Çiçeyin kokusu canane gider 
Durmaz gece gündüz ağlar zikreder 
İnanmıştır ol Rahmane çiçekler
Çiçek ağlar naşilerin destinde 
Ölüm haktır civan canın kasdinde 
Dostum gelsin mezarımın üstünde
Yaran yoldaş beni sana çiçekler
Ben HIFZI'yım sular gibi çağlarım 
Aşk oduna yüreğimi dağlarım 
Dahi bundan böyle durmaz ağlarım 
Taki göz yaşımdan kane çiçekler
<end>

<start>
Beni sevdiğimden eden 
Sevdiğinden ayrılasın
Can canandan ayrılır mı
İki gözden kör olasın
Bizi bilmez idi eller
Çürüsün o diyen diller 
Nazlı yara vuran eller 
Bileklerden kırılsın
Yaralı yorgun maralım 
Allah'a ayandır halım 
Bana zulum eden zalım 
Yüreğinden vurulasın
Kurşunların kuşa değe 
Ettikleri başa gele
Ayakların taşa değe 
Topraklara sarılasın
Mazlum HIFZI baktı fala 
Çifte yarin eller ala 
Cemdeğin kuşlara kala
İki kıçtan kırılasın
<end>

<start>
Bir bölük durnalar müjde getirdi
Bugün ezel, bahar yaz eyyamıdır
'Hu'çeker ötüşür sevdalı kuşlar 
Möhübbet safası saz eyyamıdır
Ne hoş hayelendi çimenli çöller 
Ne serhoş esiyor bu şirin yeller
Durmaz dalgalanır sonalı göller
Ötüşür ördeği kaz eyyamıdır
Al yeşil giyindi dumanlı dağlar
Olur şad-ı revan çimenli çağlar
Seyreyle sevdiğim seyrangah bağlar
Sallan kanlı zalım naz eyyamıdır
Eski sözdür:'arsız gülegen olur'
HIFZI gibi dertli söylegen olur 
Her başa bir bela gelegen olur 
Durma dertli diller söz eyyamıdır.
<end>

<start>
Emmi zade küsmemişem ben senden, 
Ölüm lâl eyledi dillerim yoktur.
Eğdi kametimi, büktü belimi, 
Kalkamam ayağa hallerim yoktur.
Ben gelende bizim yerler yaz idi, 
Ettiğimiz cilve idi naz idi, 
Cehiz düzemedim ömrüm az idi, 
Göçtüm gömlek ile şallarım yoktur.
Ala kaşlarımın kınası solmuş, 
Ala gözlerime topraklar dolmuş, 
Sararmış gül benzim zağfiran olmuş, 
Solmuş al yanağım hallarım yoktur.
Haber edin kuşlar çeksin yasımı, 
Yuva yapsın püskülümü fesimi, 
Koymadılar doldurayım tasımı, 
Havuzdan ayrıldım sellerim yoktur.
Anam beni bir kuş etti uçurdu, 
Durma dedi bağlarından göçürdü.
Kahpe felek beni çarhtan geçirdi.
Yaslıyım yeşilim allarım yoktur.
Haber edin ishak kuşlar göçende, 
Selâm söylen her turnalar geçende, 
Al kırmızı sarı güller açanda, 
Yollayın bana da güllerim yoktur.
Yaren yoldaş beni düşlerde görsün, 
Görenler de halim hatırım sorsun, 
Yoldan gelip geçen bir fat'ha versin, 
Felek dilencisi mallarım yoktur.
Ben de Hıfzı gibi tezden uyandım, 
Uyandım da taş yastığa dayandım.
Aslı Hanım gibi kavruldum yandım, 
Sam yeli savurdu küllerim yoktur.
<end>

<start>
Geldiğin izlere kurban 
Dediğin sözlere kurban 
Sürmeli gözlere kurban 
Kaşı kemanım merhaba
Nice bir tabibe varam 
Tazelendi eski yaram 
Gel efendim benim çarem 
Derde dermanım merhaba
HIFZI 'yım gönlüm sendedir 
Bilmem sana layık nedir 
Gönlüm sana hedayadır 
Götür sultanım merhaba
<end>

<start>
Uçan kuşlar siz Mevlayı seversez
Selam söylen o cananı görestim
Gönülden hatrıma düştü hayali
Şirin can içinde canı görestim
Serimde dumanım tenimde narım
Söylemek temsilim ağlamak karım
Arttı bülbül gibi feryadım zarım
Lebi gonca o gül-hanı görestim
Hanıdır maralım dumanlı dağlar? 
Derunum ah çeker gözlerim ağlar
Hanı dudu gumrum balalı dağlar? 
Boyu selvi dal fidanı görestim
Göğe çıkmış soran daş ile dağı
Açanda çiçekler yaz bahar çağı
Bile gezdiğimiz bahçeyi bağı
Geçen günde her zamanı görestim
HIFZI'yım çeşminden şebnem alındı
Esti bad-ı saba gam tazelendi
Şimdi sırma teller yelpazelendi
Gene zülf-i perişanı görestim
<end>

<start>
Uyan ey gözlerim hab-ı gafletden 
Alem ruşen oldu vakt-i şafaktır 
Günde yüzbin katar gelüben geçer 
Faniden bakiye geçmesi haktır
Ömrüm bir bahardır cismin bir yaprak 
Birgün gazel olur döker zel firak 
Ayağım altında basdığım toprak
Akibet serimden üst olacaktır
HIFZI çok salınma,kaddin eğersin
Felek koymaz dal budağın göğersin
Gönül yucalanma kabre değersin
Bir avuç toprakdır yerin alçakdır.
<end>

<start>
Aç o gönül gözünü
Bak çıbanıma yar yar
Dün ü gün vird olupdur
Bu zebanıma: yar yar
Bu sevda sere indi
Akan ciğere indi
Göz yaşım yere indi
Ter tabanıma yar yar
Bir yarın desdindeyim
Zülfünün kasdindeyim
Ben murad üstündeyim
Kıyma canıma yar yar
Yüreğim ocak oldu
Ocakdan sıcak oldu
Burçlara bucak oldu
Bak dübanıma yar yar
Aşkın aduna düşdüm
Ateşten dona düşdüm
Dediğin güne düşdüm
Gel seyranıma yar yar
Ben beni bilmem neyim
Dil bilmez divaneyim
Şem'ine pervaneyim
Gir devranıma yar yar
Seslerim yane yane
Ne mümkün yar uyana 
Bağrım boyandı kane 
Gel hicranım yar yar.
<end>

<start>
Ne lazımdır sürmelenmek bezenmek 
Ezelden halk etmiş Hüdai güzel 
Tek nazarda gönül getdi gelmedi 
Gönderdi ser'ime sevdayı güzel
Peri misli güzellikde berkemal 
Onu seven bu dünyada neyler mal 
Nakşı pencereden gösterdi cemal 
Benzer havlet olmuş sevdası gözel
HIFZI derki bahar geldi bu bağa 
Çıkar gül döşürür düzer tabağa 
Olmuş tülek terlan gelmez duzağa 
Sekişi hoş keklik hudası gözel
<end>

<start>
Bir yarki bir yarı sevse
Varıp ağyara düşer mi
Cefakeş bülbül-i şeyda
Gonca gül hara düşer mi?
Bulunca gamı kayguyu 
Yitirdim şirin uykuyu
Kestik can bağından suyu 
Bahçemiz bara düşer mi?
Mecnun misli hasret kalan 
Kerem gibi olur talan 
Garip teki murad alan
Ah edip zara düşer mi?
Aşkın badesi dolmasa
İçen sararıp solmasa 
Yar candan serin almasa
Pervane nara düşer mi?
Her sevda serime konmaz
Aşkım cehennemdir sönmez
Ben dönsemde gönül dönmez
Dönmek dindara düşer mi?
Ben çekeyim cevr ü cefa
Senin olsun zevk ü sefa
Hani ahdin ey bivefa
Bu kar dildara düşer mi?
Gel zulmünden eyle hazer 
Hey muhanned kıl bir nazar
Her kes al giyinmiş gezer
HIFZI'ya kara düşer mi?
<end>

<start>
Onudur Şehr-i Şubatın
Şükür bitmiş kar çiçeği
Nişandır müjdeye gelmiş
Ezel-yaz, bahar çiçeği
Esir olur kar altında 
Hapsolur yerler katında
Azad olur saatında
Her bir günün var çiçeği
Kar kaldı dağlar payında 
Sular çağlanır çayında 
Açılır abrel ayında
Ağaçlarda bar çiçeği
<end>

<start>
Gece gündüz zikrim fikrim hayalim 
Oluptur dilimde süftü gu yar yar
Azalarım dile geldi söyledi 
Ta baştan ayağa der kamu yar yar
Agahtır ahımdan hefti felekler 
Cümle şahit oldu göğde melekler 
Kadir mevlam budur senden dilekler 
Ateş-iaşkıma yansın o yar yar
Ey Piri penahım gel imdadıma 
Eller agah olmaz bu feryadıma 
Hasreti firkati düştü yadıma 
Ogüzel gözleri bir ahu yar yar
Günbegün ateşim düştü nirana 
Ağlarım gözyaşım oldu revana 
Ruhum baykuş oldu kafe sverana 
Derun-i dilimden çeker Hu yar yar
Can canane canan cane yaraşık 
Etme aklım zülfün gibi dolaşık 
Ayrılsa maşuktan emektar aşık 
Büyük zulüm değil, nedir bu yar yar?
HIFZI'yım Kerem'den şen mi sanarsın? 
Yanarım billahi sen de yanarsın 
Yaklaşma sevdiğim sende yanarsın 
Uzaktan ser'ime serp bir su yar yar.
<end>

<start>
Dertli firkatli hasretli
Na'ralar ishak kuşları
Nedir suçum yüz bin yerden
Yaralar ishak kuşları
Ağladım eyledim seyri
İstedim ilacı hayrı
Demez ağlamaktan gayri
Çareler ishak kuşları
Her yandan gelir ah u zar
Çağrışır hezar sad hezar
Her ötüşte bin dert yazar
Karalar ishak kuşları
Öter men'olur dadıma
Ol dem yar düşer yadıma
Bir ah çeksem feryadıma
Varalar ishak kuşları
Öter her bağda niceler
Sanki ders almış heceler
Uzan mübarek geceler
Ereler ishak kuşları
Kimi ağlar kimi inler
Eder tekrar yüzler binler
Biri okur biri dinler
Sıralar ishak kuşları
Ötme ishak kuşu ötme
Garip gönlüm viran etme
Gitme yaz baharım gitme
Duralar ishak kuşları
Geceler gündüzden seyran
Seslerine oldum hayran
Değme felek böyle devran
Süreler ishak kuşları
Zikreder Hakkın adını
Dal olam duyam tadını
Yüzüm üste kanadını
Sereler ishak kuşları
Seslerim gelmez yanıma
Sesi kar etti canıma
İster bir avuç kanıma
Gireler ishak kuşları
Umarım derdime derman
Yüreğimi kıldı harman
Çok mudur katlime ferman
Vereler ishak kuşları
Bağları sardı leşkeri
Talan oldu can şehiri
Nice bin gönül askeri
Kıralar ishak kuşları
Her biri hançer belinde
Kavlederler öz dilinde
Hıfzı'yı aşkın ilinde
Vuralar ishak kuşları
<end>

<start>
Ecel tuzağını açamaz mısın 
Açıp da içinden kaçamaz mısın 
Azad eyleseler uçamaz mısın 
Kırık mı kanadın kolların hani 
Aç mısın yok mudur ekmeğin aşın 
Odan ne karanlık yok mu ataşın 
Hanidir güveyin hani yoldaşın 
Hani kapın bacan yolların hani 
Bunda yorgan döşek yastık var mıdır 
Bu geniş dünyada yerin dar mıdır 
Dalın tahta duvar önün yar mıdır 
Yeşil başlı sunan göllerin hani 
Yatarsın gaflette gamsız kaygısız 
Ninni balam ninni kalma uykusuz 
Hem garip hem çıplak hem aç hem susuz 
Felek fukarası malların hani 
Her gelip geçtikçe selam vereyim 
Nişangah taşına yüzüm süreyim 
Kaldır nikabını yüzün göreyim 
Ne çok sararmışsın hallerin hani 
Sen de Hıfzı gibi tezden uyandın 
Uyandın da taş yastığa dayandın 
Aslı hanım gibi kavruldun yandın 
Yeller mi savurdu küllerin hani
<end>

<start>
Emmizade küsmemişem ben senden 
Ölüm lâl eyledi dillerim yoktur 
Eğdi kametimi büktü belimi 
Kalkamam ayağa hallarım yoktur 
Ben gelende bizim yerler yaz idi 
Ettiğimiz cilve idi naz idi 
Cehiz düzemedim ömrüm az idi 
Göçtüm gömlek ile şallarım yoktur 
Ala kaşlarımın kınası solmuş 
Ala gözlerime topraklar dolmuş 
Sararmış gül benzim zağfiran olmuş 
Solmuş al yanağım hallarım yoktur 
Haber edin kuşlar çeksin yasımı 
Yuva yapsın püskülümü fesimi 
Koymadılar doldurayım tasımı 
Havuzdan ayrıldım sellerim yoktur 
Anam beni bir kuş etti uçurdu 
Durma dedi bağlarından göçürdü 
Kahpe felek beni çarhtan geçirdi 
Yaslıyım yeşilim allarım yoktur 
Haber edin ishak kuşlar göçende 
Selam söylen her turnalar geçende 
Ak kırmızı sarı güller açanda 
Yollayın bana da güllerim yoktur 
Yaren yoldaş beni düşlerde görsün 
Görenler de halim hatırım sorsun 
Yoldan gelip geçen bir Fatiha versin 
Felek dilencisi mallarım yoktur 
Ben de Hıfzı gibi tezden uyandım 
Uyandım da taş yastığa dayandım 
Aslı Hanım gibi kavruldum yandım 
Sam yeli savurdu küllerim yoktur.
<end>

<start>
Nereye gitsem karşıma çıkıyor ansızın
O temmuzlar, gözlerine benzeyen bir kızın
O temmuzlardı karanlığı sevdiren bana
Parlarken uzaklarda ışığı bir yıldızın
Otlarla, böceklerle uyuduğum günlerdi
Simgesiydim sonsuz bozkırlarda yalnızlığın
Şimdi unuttum bütün adları ve yüzleri
Yüreğimde yangınları kaldı temmuzların
Solumak, bir daha solumak o temmuzları
Güzelliğine vararak çok eski yazların
<end>

<start>
-sevdiğim şairler için-
bilmenizi isterdim doğrusu: ben sizde 
çok eski hüzünleri özlemeyi öğrendim
dil içinde kaç dil olur, bilmezdim, 
dilimin altındaki gizli dili öğrendim
güzel ayrılmayı, tutkulu kavuşmayı,
tanımsız pişmanlığı, şiirin balından ağılar, 
ölümcül ağılardan iksir damıtmayı, 
nice halleri öğrendim ben sizde
tutup bir dağın eteğini yeryüzüne
dağıtmayı, iki semender arasına uzanarak,
çakıllı ırmak yatağında böğürtlen dalına
sarılıp uyumayı ay altında, ölümü
gelincik toplamayı kırlardan, sevdiğimiz
kadınlar için, yüz kez yenilmiş, bin kez
yangınlara atılmış temmuz günü,
onlar için yanmayı öğrendim sizde
kendime katmayı rüyalarınızı, 
mavilerden şiir korunakları yapmayı,
nasıl koruyacağımı ülkemin değerlerini,
tılsımlar yüklemeyi kızılcık dalına
bilmenizi isterdim, uzaklık meselini de,
denizin iki yakası neymiş, öğrendim
iki yakanın gizil anlamını ben sizde,
adınızın harfleri kayıp gittiğinde elimden.
sizde sonsuzluğa kalmayı, yok olmayı
sonsuza kadar çiçeklere bürünmeyi
ida’yı tanrı bilmeyi, yağmuru tanrıça,
büyüler yüklemeyi dağ yolunda rüzgâra
aşk denilen büyük tutkuya, yalınlığa
inanmayı yalnız kaldıkça, bedenim azaldıkça 
sözgelimi ellerimi zambaklara yatırmayı,
güz hevenkleri örmeyi sözcüklerinizden
ah, ben sizde ne güzel unuturdum adımı,
kumsallarda mavi otlu bir çiçeğe dönüşmek
yeterdi bana, iki yağmur damlası gibi hafif
bir ıslaklık, ne güzel kuruturdum kendimi
bilmeseniz de olur, hiç kimsenin biriydim,
çok var ki hiç kimsenin biri oldum sizde!
<end>

<start>
uzun gidilir öteki ucuna kumsalın,
martı izlerine basmayınız lütfen
çocukların arasından geçerken,
çakıl taşı toplamak iyi gelir ömrünüze
gece içilen son şaraptan sonra,
başlar orada sevgililer zamanı
devrilirse kaçamak öpüşlerle
aşkınızın kum masası, şaşırmayınız
unutulmuştur masallarınız, belki de
paslı izler kalmıştır bellekte
ıssız gidilir sonsuza, ölüm için
giyininiz artık, sonsuzluk giysinizi
<end>

<start>
Geceyle dinlemeli genişleyen
Bir ağacın gövdesini
Üzerine yıldız sererken
Su vermeli gülün toprağına
Şiir geceyi sever çünkü
Aşk geceyle açıklar kimliğini
Eski bir ırmak yatağında
Yeni bir serüvendir gece
Ve bir kadın sevilmeyi bekler
Gecenin en ince yerinde
<end>

<start>
Bir şiir
Tek bir şiir yazmalıyım
Uyağı rüzgar olan
Yağmura bürünmüş soluğu
Bir gün
Tek bir gün kalmalı
Benden kalacaksa geriye
Bir öpüş tadı dudağımda
Ve bir öpüş tadında
Olmalı o şiir de
<end>

<start>
Güz geldi ah, güle ne söylesem
Sana ne söylesem ömrüm
Sen ki şiirler düşürürdün
Uzun uğultularla akan sulara
Toprağın tuzu, taşın izi olurdum
Ayışığı toplardın güllerden
Gecenin ürpertisinden çocukluğumuza
Kırgın kadınlarımıza yazılarda
Oradan oraya savurduğumuz
Sarılan sarılan yalnızlığa
Şimdi nasıl koysam yerine
Kırılan dalı, örselenen çiçeği
Okşasam usulca, öpsem öpsem
Bulutlarla düşlesem, kuşlarla düşünsem, 
Şiirle sağaltsam sayrı yüreğimi
Sana ne söylesem ömrüm sana
Sen ki gümüş pullar düşürürdün
Bulanık karanlığına hüznümüzün
Yeniden yeniden kazanırdık umudu
Unutulurdu yenilgi, susardı ölüm
Güz geldi ah, güle ne söylesem
Sana ne söylesem ömrüm
Toparlan, kanınla katıl haydi
Kalan ömrünle, kanayan yanınla
Bir yoğunluğa koy günlerini
<end>

<start>
nelerim kalmışsa 
kış yenilgisinden,
dokun onlara ılık dal 
uçlarınla dokun ey yaz!
çağla sızısı kekre 
çizikler at bedenime,
çalı/yazkuşu kanadınla 
toprağına savrulayım
kükürtlü tozumu serp 
şaraplık üzümlerine,
yangınlar geçirmeyi 
unutma üzerimden
uzaklara, daha uzaklara 
hazırla köhne teknemi,
göğüs uçlarınla düğümle
ipliğini yelkenimin.
yine çok yalın olsun
kazanımı anadilimin,
ak çakıllı sularda çimdir
son şiirlerimi de
ya da nelerin varsa
çıkar hepsini ortaya,
izin ver bir de ben
yüzleşeyim onlarla!
15.04.2007
<end>

<start>
-1-
Şiirin harfleri fazladır,
Bir dilin harflerinden
Annesiz çocuktur onda zaman,
Kolay bulamaz koparılan sayfasını
Gecenin tülünü örter
Usulca, yalnızlığın yüzüne
Yükselen sulara dönüp bakmaz,
Göremediği kumda kalır aklı
Büyük yangınlar alıp gitmişse, yüzyıl
Bekleyebilir adı sessizlik olan harfini
Bir dilin harflerinden fazladır, şiirin harfleri.
-2-
Aşkın üç harfi yerine,
Şiirin harflerini gönderin bana
Kırılan otların sesini
Gizleyen t harfini
Tuz gölünden uzun
Bir u
İda'ya giden bir kuğu
Gibi ıslak boynu
Unuttursun
Gözlerime dolan kumu
Şiirin harfleri kadar
Olsun bir dilin harfleri
(Kum, Haziran 2002)
<end>

<start>
güz gelmiş ne güzel
sınırında yürüdüğüm
tarla kokusunu
taşıyor parmak uçların
dilinden incir sütü damlıyor
eylül toprağına
çok iyi bildiğim
dağ yolu sanıyorum
yanımda olmanı
kaya dibinde saklı çiçek
nasıl da sana benziyor
koruyalım onları sevgili,
başka neyimiz kaldı savunacak,
yeni gizler ekleyelim güle
yeni sözlerle
üveyikler havalansın dilimizden
<end>

<start>
hep yakın gibi görünüyor
o büyük ´hayal / şiir´ dilime,
ansızın uyansam geceleyin
eriyor, eriyor, eriyor çok
uzak sözcükler ağzımda
küllenmiş bir aşkın şiiri
yakıp duruyor dudağımı,
avuçlarım kızılalev kor,
üfürüyor bir rüzgârla
biriken tozunu günlerin
hey zeus´un oğlu, ida´nın
ıssız kumu, böğürtlen moru! 
bu yüzden dar geliyor olmalı
sana, sığındığın bozkırda
hititlerin eski toprağı
sen de mi "gül/ten´e kandın",
otlar kuruttun, sular çürüttün,
ankara´da, konur sokak´ta,
dil nehrine dalıp çıktın,
hâlâ aramaktasın o şiiri
<end>

<start>
NECATİGİL
Sokaktan eve taşırdı
İncecik kırgın bir aşkı
EDİP CANSEVER
Mendilinde kan sesleri
De bıraktı Edip Abi
TURGUT UYAR
En güzel ona uyardı
Büyük Saat, erken durdu
Kayayı Delen İncir'in
Yurduydu onun da yurdu
CEMAL SÜREYYA
Çiçek dolu şapkasıyla
Hep güvertede oturdu
Ölümünden sonra bile
Cıgarası yandı durdu
CAHİT KÜLEBİ
Mavi bir türkü söyledi
Bergüzâr oldu Külebi
NÂZIM
Yeryüzüne bir kez gelir
Adı Nâzım olan şiir
<end>

<start>
Yurdun neresiydi senin
Ey rüzgâra bürünen göçebe
Tükettin işte barındığın
Kırgın günleri de
Biriktirdin ve çürüdün
Eski taş oyuklarında
Çimlendi gizlediğin tohum
Islak bir çizgiydin
Kuşların geceye çizdiği
Acı sularında çığlıklar
Kırk yıl eğirdin ipliğini
Kırkıncı şiirinin
Önünde duruyor şimdi
Yangınlar atlası temmuz
Kül üreten kent günleri
Geçit vermeyen köprü
Çıkrıkta bekleyen iplik
Çıkıp gidecek gibisin
Kendine çizdiğin eğriden
Bursa günleri kentine
Şiiri ilk bulduğun
Su günlerine yeniden
Yeniden kuşatıyor seni
Korku ve kuşku günleri
İçindeki taş tanrı
Ağır basıyor yeniden
Uzun süren o yıkımlar yılı
Yurdun neresiydi senin
Ey rüzgâra bürünen göçebe
<end>

<start>
Sisli şehirler bıraktın bana
Erken ölümünü kuşların
Ay ışığı da görünmez oldu
Çiçeksiz, yarım balkonumda
Uçuşan eteğini bulamadım
Kalbimi acıtıyor tenimin yarası
Her gece amansız bir sorgulama
Elimde kalan kırık dal ucu
Yırtıyor dokunduğu yeri
Kanlı bir hançer yatağımda
O kırgın yağmur sokağı da
İşte kaybetti ince yağmurunu
Silindi penceremdeki ıslak gölge
Yakıcı öpüşlerin sıcaklığı
Tuzun eski tadı unutuldu
Sivri bir hançer bıraktın bana
<end>

<start>
Sen öyle düş içindeyken
Silindi suda sureti
Yarım kaldı son serüven
Döndü durdu rus ruleti
Söz eskidi su bulandı
Nasıl bulmalı yeniden
Ki birbirine karıştı
Bilinenle bilinmeyen
Sendin o yaz parıltısı
Yörüngesiz bir gezegen
Yalnız, umarsız, bulutsu
Karanlık sularda yüzen
Bitti mi o mahur faslı
Ay ışığında söylenen
Ateşin suyla dansıydı
Yarım kaldı son serüven
<end>

<start>
yaz
uzun bacaklı
bir kadındır yaz
gizlice uzanan yalnızlığıma
güznihal
zaman alevidir, geçmez
yine bir güznihal
daha bırakır ardında
elveda
dudağımda uzun öpme
imleriyle söylüyorum
son sözlerimi yalnızlığa
yaz öğlesi
yosunlu kayalar
dibinde, saydam bir yaz
öğlesidir yalnızlığım
hayal sözler
dilimin altındaki
hayal sözlerdir
yalnızlığımın şiirleri
<end>

<start>
Sisli şehirler bıraktın bana
Erken ölümünü kuşların
Ay ışığı da görünmez oldu
Çiçeksiz, yarım balkonumda
Uçuşan eteğini bulamadım
Kalbimi acıtıyor tenimin yarası
Her gece amansız bir sorgulama
Elimde kalan kırık dal ucu
Yırtıyor dokunduğu yeri
Kanlı bir hançer yatağımda
O kırgın yağmur sokağı da
İşte kaybetti ince yağmurunu
Silindi penceremdeki ıslak gölge
Yakıcı öpüşlerin sıcaklığı
Tuzun eski tadı unutuldu
Sivri bir hançer bıraktın bana
<end>

<start>
kırılgan günler edinmişsem 
altmışından sonra.
bir çiçeği 
koklar gibi tutacaksınız demektir bu 
tutarken saydam ellerimi
aşkın önüne geçen şiirler beklemesin 
artık benden sevdiğim kadınlar
ve bütün güzel kadınlar,beni 
öper gibi öpsünler yaz ırmaklarını 
sevgilim olan, kızım olan, ıssız 
ormanım olan ülkemin o kadınları
ölümü ardına almış,çağcıl 
soluğumdur yarışır durur hala atlarla
ben yalnızca bir tanımı arıyorum 
belki de, büyülü yorumlar yorumunu 
diyelim ki:aşk bir mektuptur 
bir şairin göndermeyi unuttuğu
ey ülkemin en güzel şair kadınları 
bana bir mektup yazın ve unutun onu
<end>

<start>
Şiire yetmeyen zaman
Nasıl da yanılttı seni
Sen ki daha bir çocuktun
Bir yaşamı alıp gitti
Şiire yetmeyen zaman
Sararan ot, yiten gölge
Öyle birden gelen ölüm
Doğrusu aklında yoktu
Yaklaşıyor her geçen gün
Sararan ot, yiten gölge
Soluk soluğa bir güzel
Yaşadın ya sen ona bak
Ardında kalan şiirler
Adını fısıldayacak
Soluk soluğa bir güzel
<end>

<start>
Şehrini arayan bir nehirdim
Arar gibi eski bir sevgiliyi
Her yanım toprak, tuz ve kum
Köpüğü dağılmış bozkırda
Çoktan unutmuş çıktığı vadiyi
Kadınlar da görmüş yalnızlıkta
Gözleri kırık bir söğüt dalı
Kan mıydı sızan gözyaşı mı
Uzak bir yıldız gibi kaymış
Elinden, nehrimin suları
Nasıl akar giderdim oradan
Sürüklenen bir nehirsem de
Savrulan birkaç su damlası
Kalsın isterdim kirpiklerinde
İşte öyle bir sevgi anısı
Suya değen ince otlara
Uzanırdım, ah bir tutunsam
Ama, bir nehirdim ben
Akıp giden kırgın göçebe
Bin yıldır batık şehrini arayan
Şehrini arayan bir nehirdim
Gözü tutmayan hiçbir şehri
Ayaklarına dolanan köprülerin
Birinden ötekine geçip gitsem de
Şehirlerdir acıtan kalbini
<end>

<start>
leylâk: yağmurlu günlerde
mora boyar gecenin örtüsünü
poetika: yağmur sözlüğüyle yazılır
burada rüzgârların şiiri
rüzgâr: küçük orospu çiçeklerinin
kokusunu sürükler gizli bohçasında
gece: güz ırmağına düşürür
tülünü, koynuma girmeden önce
<end>

<start>
Sen ki bir sözdüşüydün
Ulaşan en eski aşklara
Kırık testimde biriken su
İlk yazılı taşı söylencemin
Sendin bulduğum büyü
Bozkır buğulu bedenimle
Tuzuna inandığım çöl kumu
Kuşlar uçurtan susuzluk
Yollar ayrımı yüreğim
Zaman dokuyan çıkrıktı
Dönen ışık hızıyla
Boşluğa düşen sarmal
Aşk ki bir sözdüşüdür
Çıkar en eski yazmalara
<end>

<start>
Sisli şehirler bıraktın bana
Erken ölümünü kuşların
Ay ışığı da görünmez oldu
Çiçeksiz, yarım balkonumda
Uçuşan eteğini bulamadım
Kalbimi acıtıyor tenimin yarası
Her gece amansız bir sorgulama
Elimde kalan kırık dal ucu
Yırtıyor dokunduğu yeri
Kanlı bir hançer yatağımda
O kırgın yağmur sokağı da
İşte kaybetti ince yağmurunu
Silindi penceremdeki ıslak gölge
Yakıcı öpüşlerin sıcaklığı
Tuzun eski tadı unutuldu
Sivri bir hançer bıraktın bana
<end>

<start>
yaz geçer günlerin tortusu
şiirden sorulur
hesabını versen de uzak iklimlerin
şiirin sonu hep sorgudur
şair, kuruyan otlarla özetliyorsun o büyük aşkını
halbuki her şey senin elinle aşk olur
yıktın yükünü ıssız ormana, sesinde ırmakların
akışı duyulur
işte sen de anladın sonunda bunu
yaşam ki şiirle sonsuzdur
<end>

<start>
Bir düşteydin bunca yıl
Boynunda şiir ilmeği
İnce olsun istedin hep
İnce olsun şiirin ipliği
Bir sürgünden bir sürgüne
Her zaman şiirden beklemeli
Eski bir çıkrık olsan da
Gülle dokudun ipeğini
Şimdi son duraktasın işte
Cemal'in indiği durak
İnmek istediği Metin'imizin
Sana bir şiir yazımı uzak
<end>

<start>
Issız bozkırda usul esen
yaz yelidir hançer
Bütün eski kalıtların yanılmaz
belleğidir hançer
Ayrı kalınca kınından yitik
gümüş kabzasıyla
Zaman içinde çürüyüp gidecek
eğri demirdir hançer
Yıkım günlerinde odur öfkeli
imgesi şairlerin
Pul pul döker pasını birden
umutla devinir hançer
Ay ışığını sever ne de olsa
gecenin dostudur
En çok bir kadın koynundaysa
sevinir hançer
Islak bir parıltı ya da kan
izi bırakır ardında
Yasak sevişmelerin ölümcül
bedelidir hançer
Ne zaman kaygan bir kın
içinde düşünsem onu
Şiirin ipeksi dokusuyla
kendine bilenir hançer
<end>

<start>
daha dün gibiydi
her kimsemdiniz yanımda
yürüyüp giden belirsiz
patikalarında ormanımın
kır çiçekleri gözlemcisi
isimler bulucusu bitkilere
toprağa düşen cemreye
benzeten bütün böcekleri
avuçlarıma kuşdiliyle
dizeler yazma ustası
yenilgilerimle sığındığım
sunağımdınız denize esen
yaz yeli ürpertisi yalnızlığımın
kokusundan tanıdığım
ince ıssızlıklar çiçeği
dokunsam kırılan
yağmurlu nisanlar dalı
otların yüzüme değmesi
uzanınca toprağa
geceme upuzun serilen
dağ eteğimdiniz
yan yana getirilmiş
büyülü çiçekler senfonisi
sürüklenip yok olduğum
büyük sonsuzluk
renkleri tanımsız
gül çürüğü günlerinizde
unutmadım elimdeyken
kalbiniz olan elinizi.
<end>

<start>
tekneler geçiyor
Midilli kıyı şeridinden
arkalarında şiir/izi!
aşk uykusundan uyandım ki
yaşlı bir zamanmış meğer
iz bırakan dudağımda
düşlerini size bıraktığım
o şehirde yoksunuz; 
yangın izi kalmış yerinizde!
okşanmayan kuşlardan
ne kalır çatı katında
kanat izinden başka!
bugün var yarın yoksam:
Troya toprağında
semender izi olsam!
aşk izidir kuşkusuz
bunca yıl silinmeyen, dilimdeki
sözcüklerin ince ürpertisi.
<end>

<start>
dönmeyen kuşlar yüzünden,
tutup bir uzaklığı sevdim; 
gözleri eylül yağmuruydu,
güneşin doğuşu troya’da,
öte yakasıydı boğazın
ah, şu kar altında uç veren
dağ zambakları yok mu
yalınlığı sevdim onlar yüzünden; 
az az söyleyip susmayı,
aşk kılmayı her yolculuğu
şiir yazmasan da olur ey,
demeleri boşuna olamazdı,
şiir zamanlara savruluyordum
oraya, yok olmaya, son olmaya
dudağımla, kalbimle!
görün işte sunaklara sığındım
ilkel şamanımla içimdeki,
aya tapmanın güzelliğine; 
yağmura, rüzgâra bürünmeye
uzanmaya bir dağın duldasına…
<end>

<start>
‘troya’da budanmış güle
söylediğin sözleri
şiir sandınız!
sarıl/sıklam yağmura tutuldum
rüzgara tutundum
suyun gizli gözdesi oldum
şiir sandınız!
onlar ida metinleriydi
hatmilerin son matemiydi
yaz ırmağına gece sözleriydi
şiir sandınız!
ida’nın eteğinde
gelincik aralığından
zambak kapısına süzüldüm
omzum kuğulara değdi
rüyalarınızı ağzından öptüm
şiir sandınız!
gül büyüsüydü hepsi
ege köpüğüydü
bir kadının göçmen yüzüydü
ah ne çok savruluş,
ne büyük aşktı o:
şiir sandınız!
<end>

<start>
bir kadın tenidir gece
ay ışığında soyunan
benim için mi gizlice
gelir denizin koynundan
suyla rüzgârla öpüşür
onun ıslak ürpertisi
açık kalsa üstü üşür
kayınca şiir örtüsü
<end>

<start>
Ben umardım ki seni yâr-ı vefâdâr olasın
Ne bileydim ki seni böyle cefâkâr olasın
Hele sen kâide-î cevrde eksik komadın
Dostluk hakkı ise ancağ ola var olasın
Reh-i âşkında neler çektüğüm ey dost benim
Bilesin bir gün ola aşka giriftâr olasın
Sözüme uymadın ey asılası dil dilerim
Ser-i zülfüne anın âhiri berdâr olasın
Sen ki cân gülşeninin bi gül-i nevrestesisin
Ne revâdır bu ki her hâr ü hasa yâr olasın
Beni âzâde iken aşka giriftâr itdin
Göreyim sen de benim gibi giriftâr olasın
Bed-duâ etmezem ammâ ki Huda'dan dilerim
Bir senin gibi cefâkâra hevâdâr olasın
Şimdi bir hâldeyüz kim ilenen düşmanına
Der ki Mihrî gibi sen dahi siyeh-kâr olasın
<end>

<start>
I. Gazel
Didi dilber hüsnümün hayranı ol didüm be-ser
Didi her dem 'aşkumun giryanı ol didüm be-ser
(Sevgili, "Güzelliğime hayran ol; aşkımla daima ağla" dedi. "Baş üstüne" dedim.)
Didi hüsnüm gülsitanınun hezaran derd ile
Rüz u şeb bülbül gibi nalanı ol didüm be-ser
(Sevgili, "Güzelliğinin gül bahçesinin binlerce derdiyle gece gündüz ağlayan bülbülü
ol" dedi. "Baş üstüne" dedim.)
Didi Ka 'be kuyumun itsen tavafın sıdk ile
'Id-i vaslımun heman kurbanı ol didüm be-ser
(Sevgili, "Bulunduğum yeri Kabe gibi doğrulukla tavaf etsen, kavuşmanın bayramının
hemen kurbanı ol" dedi. "Baş üstüne" dedim.)
Didi yüz sür asitanumda turup leyl ü nehar
Sen de hıdmetkarımun der-banı ol didüm be-ser
(Sevgili, "Eşiğimde durup gece gündüz yüz sür. Sen de hizmetçileririmin kapıcısı ol"
dedi. "Baş üstüne" dedim.)
Didi ey Mihri sana canan gerekse can vir
İmdi gel 'aşkum yolında tanı ol didüm be-ser
(Sevgili, "Ey Mihri sana sevgili gerekse can ver. Şimdi gel aşkıının yolunda tanı ol"
dedi. "Baş üstüne" dedim.)
II. Gazel
Didi canan terk kıl yolumda can didüm be-çeşm
Didi çeşmüm hunidür tiz ol heman didüm be-çeşm
(Sevgili, "Yolumda canını terk kıl, gözüm kan dökmeye meyillidir hemen çabuk ol"
dedi. "Göz üstüne" dedim.)
Didi ebru-yı kemanum atsa gamzem tirini
Sineni her dem ana eyle nişan didüm be-çeşm
(Sevgili, "Yay kaşım yan bakış okunu atsa sineni her an ona hedef yap" dedi. "Göz
üstüne" dedim.)
Didi serv-i kaddimün gelse hayali didene
Gözlerün yaşın eyle revan didüm be-çeşm
(Sevgili, "Servi boyumun hayali gözüne gelse göz yaşlarını akıt" dedi. "Göz üstüne"
dedim.)
Didi la'lüm yadına can meclisinde ma-hazar
Nuş et dil sagarından tolu kan didüm be-çeşm
(Sevgili, "Can meclisinde lal dudağımın hatırlanmasına hazır ol. Gönül kadehinden dolu
kan iç" dedi. "Göz üstüne" dedim.)
Didi kim gel itlerümden yad olma bir nefes
Asitanum guşesinde tut mekan didüm be-çeşm
(Sevgili, "Köpeklerimden bir an uzak durma gel eşiğimnin köşesinde onlarla nöbet tut"
dedi. "Göz üstüne" dedim.)
Mihri'ye bir buse in'am it didüm dilber didi
Sen de gel şükrane teslim eyle can didüm be-çeşm
("Sevgiliye, Mihri'ye bir Qpücük ver" dedim. "O da sen de gel buna teşekkür edip
canını teslim et" dedi. "Göz üstüne" dedim.)
<end>

<start>
Eyledi yâr beni derd ile âvâre meded 
Ölürem itmez ise hasret ile çâre meded
Öldürürdüm dir imiş zülfiñe çeşmüñ beni yâr 
Virme cellâd eline as beni ol dâre meded
Çeşm-i mestüñ yine nâ-hak yire kan eylemesün 
Suçunı bildüre katlansun a bir pâre meded
Şerbet-i la‘lüñ imiş haste dile dost şifâ 
Demidür eyle devâ bu dil-i bî-mâra meded
Bir nefes kaldı ki, Mihrî vire cân firkat ile 
Çıkmasun hasret ile, hey meded, ol yâre meded
<end>

<start>
Gel bahâr erit, bu yolun karını,
Geçen seneleri anmayalım hiç
Dinle bülbüllerin şarkılarını,
Güllerin kıpkızıl şarabını iç,
Bu dünya bir büyük meyhânedir, gel!
Saçında baygın bir gül kokusu var…
Dudakların kızıl, karanfil gibi.
Gözlerinde gülsün mine ışıklar,
Sesinle büyüle çarpan her kalbi.
Bu hayat zâten bir efsânedir, gel!
Ben mi çıldırmışım, sen mi delirdin? 
Yalvaran sesimden bu kaçış neye? 
Git dediğim zaman koşar gelirdin; 
Gel şimdi de, inan bu efsaneye; 
Şimdi günler bir peymânedir, gel!
Gel bahâr, gel bahâr, yakınlarda gül! 
Denize renginden armağan bırak; 
Ufuklarda gezin, semâya süzül,
Sonra yavaş yavaş in, içime ak! 
Gönlüm hasretinle divânedir, gel!
<end>

<start>
Şüpheyle tereddütle yürek yandığın anlar
Mahkûm ederim suçlu görüp kendimi kendim
Âlemlere şâmil keremin, mağrifetin var,
Sen affını çok görme benim Rabb’im Efendim.
Ruhum süzülür nur olarak göklere bazen,
Bazen yedi kat yerlere batmış gibidir can.
Bir korkulu humma gibi kavrar beni isyan
Sen affını çok görme benim Rabb’im Efendim
Kurtar bizi zulmetten İlâhi bol ışık ver,
Kahrolsun, uzaklaşsın o şeytan denen ejder.
Rabb’im sana ermek dileriz yolları göster,
Sen lûtfunu çok eyle benim Rabb’im Efendim
<end>

<start>
Çekil bu gölgeli yolda gezinme,
Bahar bakışların yine pek sarhoş.
Yanılıp gönlüme misafir inme.
Kapısı kilitli, mihrabı bomboş
Mabettir orası, meyhâne değil...
Işıklar, kokular, sesler, çiçekler...
Ömrünün her günü bir başka düğün,
Bülbüller koynunda açtı çiçekler
Güller dökülürler göğsüne bütün! ..
Gerçekten güzelsin, efsâne değil:
Altınlı başında papatya niçin? 
Sarı saçlarına pembe gül takın
Git bahar...Gönlümde ibadet için,
Diz çöken kızlari ürkütme sakın,
Kalbime girme, o kâşâne degil! ..
Git bahar, git bahar! Uzaklarda gül,
Denize renginden bırak hediye,
Ufuklarda gezin, semaya süzül...
Kalbime sokulma 'Peymane! ' diye,
Gördüklerin kandil... peymâne değil!
<end>

<start>
Bir kum saatinde erimiş gibi, 
Zaman parça, an parça parça.
Hangi zalim oktur delen bu kalbi? 
Göğsümden dökülen kan parça parça.
Benim değil artık, yaşamıyor dün.
Doğar mı  doğmazmı beklediğim gün? ...
Bu yalan dünyada ne var ki bütün, 
Huzur parça parça, can parça parça.
Yaşanmamış ömre yan parça parça! ...
<end>

<start>
Yolda yuvarlanan bir taş 
Karşıki yapıya doğru. 
Ne taşıdır? ... Anlamak zor.! 
Hiç Anadolu kokmuyor.
Bu taş benim taşım değil
Önümde tabak tabak aş, 
Bardakta renkli renkli su, 
Kim pişirmiş, Kim kotarmış? 
İçinde acep ne varmış? ...
Bu aş benim aşım değil! 
Bazı gözlerden akar yaş, 
Benimsiyemem doğrusu! 
Belli yürekten akmıyor, 
Benim içimi yakmıyor...
Bu yaş benim yaşım değil
Tövbe! Yanılmışım meğer 
Üstünde izim, serteser. 
Çocuğum, sen postunu ser 
Bu yer Türk'ün öz vatanı.
Atalarım, kapısını 
Açmış, yapmış yapısını, 
Mühürlemiş tapusunu. 
Bu yer Türk'ün öz vatanı
Kanla çizilmiştir sınır 
Uzanan eli hemen kır! 
Hak, hakikin yardımcısıdır. 
Bu yer Türk'ün öz vatanı
<end>

<start>
Senden ayrı, gurbet elde yıllardır, 
Hasretini çekip durdum Erzurum. 
Bir damla suyunda bin şifa vardır, 
Ana yurdum, baba yurdum Erzurum.
Zorlu dedelerim kükrer sesinde, 
Ninemin gülüşü, güler sesinde, 
Tarihimin karanlık devresinde, 
Hançerdin düşmana, vurdun Erzurum.
Gönülde sevgisin, damarda kansın, 
Çileli, fedakâr, aziz vatansın, 
Cümle güzel şehirlere sultansın, 
Tahtını kalbime kurdun Erzurum.
<end>

<start>
Bingöl yaylasında bin renktir bahar, 
O güzel adına kurban yaylalar! 
Bir yudum suyunda bin bir şifa var,
Sarmaşır güneşle, öpüşür ayla, 
"Yaylalar içinde Erzurum yayla"
Gülüne başka gül uyar mı ola? 
Türküsünü Tanrım duyar mı ola? 
Düşümde gördüğüm bu yar mı ola?
Sarmaşır güneşle, öpüşür ayla, 
"Yaylalar içinde Erzurum yayla"
Damarında akan Türkün kanıdır. 
Göğsünü kabartan Türkün şanıdır; 
Yayla Türkün canı, öz vatanıdır,
Sarmaşır güneşle, öpüşür ayla, 
"Yaylalar içinde Erzurum yayla"
<end>

<start>
Sevmek...Delicesine, deliler gibi sevmek! 
Kuş uçar gibi sevmek, gök gürler gibi sevmek.
Bir çocuk inanciyla inanarak, kanarak 
Ve bir günahkar fani azabiyla yanarak,
Hep onu arayarak baharda, yazda, kişta; 
Nihayet "Büyük Sir"ra ulaşmak bir bakişta.
O bakişta okumak aşkin büyük adini, 
Hep o büyük bakişta bulmak var olmanin tadini.
Sevmek: Hasta anneyi, altin başli yavruyu, 
Bahari, yildizlari, gögü, güneşi, suyu...
Yürekten kopan ince bir ahi, sever gibi, 
Sevmek...Topragi sever, Allah'i sever gibi!
<end>

<start>
Büyük kudretine pek çok inandım, 
Seni ta içimden sevdim ben, Tanrım! 
Gönlüme tecelli eyledin sandım; 
Yavrumu bağrıma basarken, Tanrım!
Yüzü gülden pembe, güneşten parlak, 
Gözlerinin nuru sendedir mutlak, 
Onun çehresinde sana tapınmak 
Eğer bir günahsa affet sen, Tanrım!
Gönlüme taktım da neşeden kanat, 
Gözlerime doldu göklerin kat kat... 
Her eserin güzel ve yüksek, fakat 
Bu çocuk en büyük mucizen Tanrım!
<end>

<start>
Seviyorum insanları zaman zaman 
Bakıyorum yüreği güneş dolu alnı ak 
Biri var; 
Ne dilinde iğne ne avucunda taşlar 
Ne gözlerinde yalan 
Gerçekten insan! 
Gülüşleri gözyaşları sıcak 
Canımdan yakın, yıldızdan uzak 
Biri var... böyle biri var 
Ne güzel bu inanış, bu kutlu an! 
Seviyorum insanları ben her zaman.
<end>

<start>
İncecikten bir kar yağar 
Tozar Elif Elif diye 
Karacaoğlan
Esen boz rüzgâr mıdır? 
İncecikten bir kar mıdır? ... 
Elifimi hatırlattı bana birden
Elif akla gelir de öbürleri dururlar mı? 
Sevgililer 
Geldiler 
Birer birer: 
Bânu'm, Çağrı'm, Yağmur'um, Emrah'ım 
Kuşattılar çevremi, 
Kiminin kolları boynumda, 
Kimi tırmanır dizlerime. 
Birbirinden güzel, birbirinden tatlı.
Kim demiş ki yalnızım? ... 
Camların ardındaki rüzgâr mı, kar mı? .. 
Kim bakar artık! 
Güneşler doldu bomboş evime, 
Gönlüm güneşe doğru kanatlı. 
Sana sonsuz şükürler Allah'ım! ...
<end>

<start>
Yıllar yıllar öncesi.. 
Bir tatlı çocuk vardı: 
Bülbül sesiydi sesi, 
Gülüşleri bahardı!
Ümitti, emeldi o 
Her şeyden güzeldi o 
Dünyaya bedeldi o 
Ve dünya ona dardı!
Derken bir koca dünya parçalandı birden 
Dağılıverdi ortalığa 
Yalandan dünyacıklar 
Ortaklık darmaduman 
Ortalık perperişan 
Ortalık kırık dökük, yamru yumru, düğüm düğüm..
Nerde benim tatlı küçüğüm? 
Hangi yalandan dünyada kaldı, 
Hangi yalancı rüyaya daldı? ..
<end>

<start>
"Hazırol! " emri... Selam... Sonra yürekler çarpar; 
Genç göğüsler kabarır, ruhları kaplar da bahar. 
Şafak üstünde gülerken güzelim "nazlı hilal" 
Yükselir bir heyecan dalgası... yüzler al al
"Korkma sönmez bu şafaklarda yüzen al sancak 
Sönmeden yurdumun üstünde tüten en son ocak. 
O benim milletimin yıldızıdır parlayacak, 
O benimdir, o benim milletimdir ancak! "
Her çocuk bir koca arslan "o benimdir! " derken, 
Ona can vermeğe hazır bir işaret etsen' 
Her yürek aşkına tutkundur ezelden ebede: 
Şu küçük yavru, bu genç kız, o beyaz saçlı dede.
Onun aşkıyla erir kalbleri örten kara yas; 
Bu kızıl gül dedemizden, atamızdan miras. 
Ona gül rengini vermiş dökülen kanlarımız: 
Sönmesin, ey yüce Tanrım, budur ancak varımız!
<end>

<start>
Gecenin bir saatinde 
Eşiğine varan bendim 
Kuşlar yuvada, kurt inde 
Karanlığı yaran bendim
Sabahları erken erken 
Yürek hasretle yanarken 
Firkatin bahçelerinden 
Vuslat gülü deren bendim
Bendim semada dolanan 
Bendim oraya ney çalan 
Parmakların uçlarından 
Nuru alıp veren bendim
Hayır! Hiçbiri değildim 
Hepsi benim hayallerim... 
Dolaşarak iklim iklim 
Doğru yolu soran bendim
Seni buldum şahım seni 
Tut elinden üftâdeni 
Koma karanlıkta beni 
Mevlana! Aman efendim
<end>

<start>
Birbirleriyle mahsus kenetlenmişler
Kimsenin geçtiği yok Şefkat istasyonu'ndan
Vurgunda balıklar böyle sıklaşır
Sağanak altında kuşlar kuzular
İnanma, mülkiyetlerin tümü tapusuz
Veraset ilamından da yok bir haber
Suratları sahici olmayanların
Cüzdanlarındaki banknot elbet geçersiz
Yaklaştırıyorsa insanı insana eğer
Gündelik kaygılar, küçük hesaplar
Haklı olmanın ne gereği var
Birbirimize yakın olalım yeter
<end>

<start>
Sokaklardan deliler geçti
Omuzlarına lâme yıldızlar takmışlardı
Göğüslerindeki düğmeler dore
Garip madalyonlar iri tesbihler
Kehribar kibrit kutuları tabakalar
Sokaklardan deliler geçti
Işıkta parlayan nesneler geçti
Dürülmüş bükülmüş gazeteleri
Püro gibi ağızlarına takmışlardı
Bronz büstün önüne ulaşınca
Lüküs cigaralarını yakmışlardı
Köylerin kasabaların ve şehirlerin
Herkesin delileri bir örnek
Kılıklarına kıyafet olmuş
Ne varsa palto ceket hep üniforma
Anlamsız derinlikler içeren yüzleriyle
Dönüp dönüp yüzümüze bakmışlardı
O gözleri hiç titremeyen ahbaplar
Göğüs kapıları kaygılara kapalı
Deliler, tenleri hiç buruşmayan komşular
Sokaklardan deliler geçti
Yanlarında tereddütsüz sallanan ellerinin
Lâstikten çekiciyle bir ömür boyu
Bakışlarını çivileyip çakmışlardı
Cepleri dolapları gardropları
Dopdolu kutularla ahşap ve karton
Oradan toprağa bir sır bırakmışlardı
Sokaklardan deliler geçti
Sonra bir yağmur alıp götürdü korkularını
Eridi renkler sırmalar üniformalar
Küçük renkli gölcüklere kaldı sokaklar
Delilerse hâlâ işin keyfinde
Sokaklarda su olmuş akmışlardı
<end>

<start>
1.
kim bilir bizim bildiğimizi
suratımızda maske
kitabımızda yalan yok
tanımakta ustayızdır münafığı
ve de arkadan vuranı
öfkenin ve öçalmanın zamanını
iyi biliriz,
kim bilir bizim bildiğimizi
ölümden sonraki
ve önceki hayatı
ve mutluluğu.
duyarız
sâdık duyarız
doğmadan güneş
daha gölgesi düşmeden arza
hiçbir canlının
daha uyanmadan çiğ altında filizler
bize dar gelir yataklar
silkinir seyrederiz
ak ipliğin
kara iplikten ayrıldığı anı,
günde beş vakit temizleriz zamanı
kim bilir bizim bildiğimizi
kim tanır
arkadan vuranların yıkamadığı
sessiz kahramanı
2.
bütün düşmanlıklarınız
bize rahmet getirir
haberiniz yok
mazluma kıymak yoktu
-ya nasıl kıydınız insana-
ah
yüzünüz gerçek değil ki utana
lakin 'savaş
gerçek yüzünü gösterince'
yırtıldı maskeleriniz
çıktı münafıklığınız meydana
3.
kurşun yarasına çare bulunur
çare bulunmaz yalana
demire dayanır da dişlerimiz
kalleşliğe dayanmaz yürek
4.
toplanıp hesapladılar
unutarak büyük hesabı
unutarak insanı
arkadan avlamanın zilletini.
hedefe kim gelirse vurmak için
gül yüzlü bir çocuk mu
dul bir kadın mı
yetim mi öksüz mü kimsesiz mi
demeden
parmakları erkekçe katlandı bu zahmete
çekti tetiği
yere düşen silahsızın üstünde
kan içerek paylaştılar zaferi
hasımsız bir alanda
yumruklar gökte
5.
ama ağıt mı yakacağız.
yas mı tutacağız.
bizde güneş tutulur
yas tutulmaz,
bizde dayanmanın adı şükür
bizde bilenmenin adı sabır
bizde savaş ölüm değil hayattır
bizde düşman insan değil,
fikirdir.
silaha silahla karşı koymanın
yeri de vardır
yalnız kalleşlere uygulanamaz.
6.
sen yalnız
silah elindeyken savaşırsın
bense
senin beynini kemiren putlarla
savaştayım her an..
ben
vurulurken bile seni düşünürüm
biliyorum
benden daha çok acılar içindesin
seni mahvetmeye yeter ölüm korkusu
ölümü -yalan mı-
bir an düşünmeğe dayanamazsın
bu sana vahşeti öğretmiştir
ancak kan içince rahatlarsın.
<end>

<start>
Ne kadar mutlusunuz şimdi kimbilir
ada'da üç aylık evinizin geniş balkonu
bir yandan denize bakar karanlık, sakin
müzikal bir hışırtı içinde sadece.
bir yandan kalabalık gökyüzüne açılır
insan ruhunu pervasız kılan uçsuzluğa.
anımsayın,
gökyüzü yerden daha tenhadır artık
öyle günlere geldikki düşünmek bile
mekanikleşti.
madeni pürüzlere benzedi insan sesleri.
dün sağanak bir facia iken zeytinburnu'nda 
hatırlayın,
kadıköy
olağanüstü bir yazgünü yaşamıştı azabiçinde
bizim küçük kentimizde osman bey oysa
faytonları daha yeni kaldırdı belediye
ama sokakları dolduran kısrak kokusu
hala asidik sarhoşluğuyla
birer il yarasıdır yüzlerinde insanımızın.
kirazlar yüz tutmuşsa kurtlanmaya
başlamıştır kaysılar yarılmaya şekerden.
babam 
söylemiştim size
demiryollarından emekli eski bir memur
sabah namazında uyanır
okşar uyuyan torunlarının saçlarını
ak sakalından sızarken abdest suları
the ekonomist'i okumamıştır hayatında
fizibilite raporlarından da yoktur haberi
hakkından gelmeyi bilmiştir ama
küçücük bütçesiyle 
yedi çocuklu bir ailenin
kendi namusu ve yağıyla kavrulmasının.
kimsenin malında gözü olmadan
tok gözlü büyütmüştür çocuklarını.
osman bey
işte ben
sessizliğimi kimi zaman
budapeşte'de gördüğünüz
şarklı heykele benzetebilirsiniz
yahut venedik'te kırık bir sandalda
taze istiridyeler satan ihtiyara
heybetim oysa saklıdır içimde
modern asfaltlara tahammülsüz
çıplak dağları gibi anadolu'nun
yazları kayalar yuvarlayarak
kışları çığlar devirip
tarifsiz heyelanlarla sarsarız yolcuları
hepten meziyyetsiz değiliz; anlatabilsem
ah, bir anlatabilsem osman bey,
paradan puldan yana yoksulluğumuzu
hadi tevekkülle karşılayalım
fikirde ferasette ustalığımız
taa inkılaplardan bu yana
gömülüp kalmıştır can damarımızda.
çoğu zincirli bu gün insanların belki
çoğu köle...
ama onların bileklerinde
biraz zorlayınca kırılacak
görülebilen demir parçalerı var
bizim boyunlarımızda oysa
en gizli kuvvetleriyle zulmün
görünmez esaret kelepçeleri
farkedilmez prangalar
dualarında
rahat döşek ölümü isterdi anam
o günden bu yana osman bey
buldum bazı yenilgilerimizin kaynağını
bu asyalı tevekkülün
bu şarkkarı korkunun temelinde
sizin azıcık itibar ettiğiniz mistisizim var.
batılı zaten, anlıyorum
yaşamında materyalist 
hülyalarında mistiktir.
bizimkilerse size
tersinden benzemeğe çalıimışlar anlaşılan
yahut böyle olmasını siz istediniz.
bilmiyorum osman bey bilmiyorum
öyle derinden bir fesat tohumu ekilmiş ki arza
ne sizin diazemle rahatlattığınız ömür
ne asyalının afyonkeş felsefesi
yüzünü güldürüyor evrenin
dünyanın çivisi kopmuş, derler ya
bu işin dimağında bir bozukluk var.
boşaltıp beynimizin cürufatını
unutalım ezbere bildiğimiz kelimeleri
fiyatları ayarlayan borsadan
faizin nirengi noktasında dikilen gökdelenlere
tabiatı yasaklayan şehirden
adım başına fucur fışkıran çarşılara kadar
herşeyimizi
bütün eski bildiklerimizi unutalım
kısacası
insana benzetmek için papağanlaştırılmış dünyamızı
osman bey osman bey
yalnız ellerimiz kalsın açıkta
sımsıkı tutuşalım el ele
dilimizde tek marş, besmele
kur'an'dan başlayalım.
<end>

<start>
I
nerde bir boş tarla bulsalar
koşup oraya mabetler dikmek için
yine de makbuzlar bastırılır
pullar satın alınır
bu cüzdanlar biletler kimlik kartları
nasıl da sağlam onaylatılmış olur
nasıl da hıfzedilir koyunlarda
uçmuştur avuçlardan bir kez
ah, nerde kaldı bütün bu çıbanları iyileştiren ecza
nerde kaldı
şimdi dünyanın
derin, yaralı bir azası gibi
kendini eyyuba benzetmek için
sahte sabır taşlarına çarpanlar
başlarını
II
Allahım dayanılmaz birşey
görüyorum
herbiri bir köşesinde kentin
bizimkiler
piyango satıcıları.
namazı üniformalı kasketleriyle kılıyorlar
yahut simsiyah sakallı seyyarcılar olarak
başları derde girince belediyeyle
koşuyor
doluşuyorlar cami kıyılarına
ince çubukların ucunda
oyuncak bayraklar gibi diyanetleri
daha gözleri açılmamış bebelere
renkli şekerler satıyorlar.
kafam kamaşıyor birçok şeyden
bu gelen aydınlık değil sanki
cilâ
bazı cumalar ondan parlıyor
ondandır öğretmiyor
ürpertiyor bazı gazeteler
loş kuytularda
nemli koridorlarda sabahlayan çocukları.
çoktandır dev ayaklarını
toprağa gömmüş
bu selâtin (sultanların yaptırdığı)   yapıların süsü
yaşlı, boyalı bir kadını andırıyor
magazin mecmualardan kesilmiş bir yaprak gibi
öyle mahzun
ve öyle yabancı
ayrı kurtlar kemiriyor içini herbirinin
ayrı korkuları yaşıyorlar anbean
kimi bir ölünün toprağına bağlayıp umudunu
hazreti İsa'yı beklerken Mehdi diye
kimi düşlerinde çıkagelen Hızır'la uğraşıyor
kimi cebinde günaydın gazetesi
ağzı oruçlu
kiminin destan oluyor abdest alarak saygı duruşu
bütün cenazeleri kaldıran onlar
bütün mevlidleri dinleyen onlar
ve onlardır bütün mumları yakan
muskalar masklar gözboncukları
manevî sermayeler taşıyan
ve nasıl yaklaşıyorlar birbirlerine
bir hükûmet bildirisi duyunca
özgürlüğe ve demokrasiye dair.
Allahım, nasıl dayanılır, kıyam durulur
şehrin kirlenmiş toprağında
hergün bir başkasmı görüyorum
kafam kamaşıyor bazı şeylerden.
III
bürün bürün başkalarının kefenine
yaşa, hep bir başkası olarak yaşa
durmadan bir başkası olarak görün
şu halk sözcüğü meselâ nedir
gecenin ilerlemiş vaktinde
ne arıyor hafızamda
ve hanginiz halktır arkadaşlar
ve yönetmek için kendi kendinizi
kimdir sizi halkeden (yaratan)
millet'tiniz ne güzel siyahlar
sarı ırklar beyaz kırmızı tenler
ansızın halk oldunuz
'on yılda onbeş milyon'
kırıla kırıla bitmeyen kavgalarda
ansızın halk oldunuz
düştü kasketiniz öne
gayrı bakıverseniz hangi yöne
'demir ağlarla örülmüş bir vatan'
düdüklü polisler trenciler
kültür yuvaları halkevleri balolar
çok eskiden giyinmiştiniz oysa
bu tulûat kefenini
kim ne derse desin
kim savunursa savunsun geçmişinizi
kendi ellerinizle bozdunuz kendi güzelliğinizi
benimse söylemekten başka çarem kalmadı
bu çömelmenin ilâcı
bulunur yine de kendi cevherinizde
haydi başkalarının kefenine bürün
yaşa, kendin olmayarak
durmadan bir başkası olarak görün
aklım kamaşıyor benimse
'ağaç kökünü kemirmek kadar zor'
bu yalnızlık
kabuk mu bağlıyor halkın
hayır milletin yüzü
bulsam
küçük bir alâmete rastlasam
bütün bu yaraların iyileşmesine dair
kalemlerimi sevinçle kırıyorum
kalbim kamaşmıyor bir daha.
<end>

<start>
Elli yaşındayım ne uzun zaman
Kaşlarım döküldü bıyığım beyaz
Kim der ki geçmişi kurcalamadan
Atılan hiçbir ok menzili bulmaz
Birkaç kasabadan birkaç şehirden
Sesler, çığlıklar ve renkler topladım
Sayılar çıldırdı büyüdüm birden
Kitap kapağına yazıldı adım
Günlerce trenler yürüdü, gittim
Perdenin arkası sürekli sarı
Beni kimler sevdi, kime aittim
Kalbim neden böyle hafif, uçarı
Elli yaşındayım bilincim açık
Anladıkça inançlarım artıyor
Kim ki zihni örtük, kalbi dolaşık
Ömrü kırık teraziyle tartıyor
<end>

<start>
Kalbini 
Yaşanmamış acılarla kavuran
Kitaplar okuduğunu gördükçe 
İncinirim...
Dolan gözlerinde 
Beynini paslı bir demire çeviren 
Yalancı yağmurların 
Islaklığı, 
Dilinde ucuz sloganların kurduğu 
Sahte dünyalara ait marşlar
Ya da 
Daha adını bile koymadığın 
İşlere dair dualar varsa 
İncitirsin beni.
Çün çok aşağılarda zillet
Çok yukarıda serap 
Ve orta yolda saadet var.
Ayakları yere basmaz, 
Başları kopyacılığın tutsağı...
Hiçbir zaman üremeyen 
Bu kısır hayatı 
Değer mi zorlamak? 
Ne umuyorsun 
Kanı çekilmiş 
Çürük bir kırnap gibi 
Boşlukta sallanan 
Cansız damardan? 
Değer mi, söyle
Çölde 
Terkedilmiş bir yılan gömleğine karşı 
Açtığın savaş? 
Silkin hele 
Düşün hele, kainat 
Son nefeste 
Bir damla su gibi muhtaçken 
Düşünen ve düşündüren 
Gerçek mü’mine 
Değer mi kendini 
Taklide razı olmanın 
Farkedilmez yangınında 
Sarhoş bir asalak gibi harcamak?
Bil ki
Şu dünya tarlasında yarın 
Ancak bilgiyle ekilen tohumlar 
Yeşerecektir.
Avrupa aptalı Don Kişot’a 
Hoş görüsünü ekleyen Asyalı Derviş! ..
İnsanı göklerde uçuran vaazlarında 
Kafana taktığın kompitürün 
Arızaları 
Hangi Usta’ya muhtaç biliyor musun? 
Şüphe güvesiyle 
Demir Çarkalar arasına sıkışan 
Tırnak acısına 
Çare yok şarkkari melankolide 
Komplexte, dragonlukta.
Dün ejderha korkusu
Bugün Amerika masalı 
Tank, uçak ve bilumum 
Motor fabrikaları, 
Taşır mı sanıyorsun seni 
Sonsuz mutluluğa; demir
Kömür, çimento, petrol,
Sen düşünmedikten sonra? 
Sen, 
Uyuşmuş bir kurtçuk gibi 
Kendini zehirleyen insan parçası
Kopyacı merak...
<end>

<start>
Bir zamanlar ezanla uyanırmış ahali, 
Ne rutubetten şikayet
Ne ağız dolusu küfür
Ne başucunda nöbeti 
Çıngıraklı saatlerin…
Bir zamanlar ezanla uyanılırmış
Güneş doğmazmış üstüne 
Uykuda insanoğlunun
Şehrin serin sokakları 
Birbiriyle selamlaşan 
Güleryüzlü kardeşleri 
Muhabbetle karşılarmış.
Bir zamanlar ezanla uyanılırmış
Besmeleyle başlanırmış gündüze
Kepenkler besmeleyle açılır
Besmeleyle kesilirmiş kumaşlar
Kardeşine gönderirmiş müşterisini
Günün ilk işini yapan esnaflar.
Bir zamanlar ezanla uyanılırmış
Bir anda çarşı Pazar
Birbirine dua eden 
İnsanlarla dolarmış
Ve kadınlar ilk ağızda 
Komşusunun derdi için ağlarmış.
Bir zamanlar ezanla uyanılırmış
Çiftçi işçi esnaf memur
Bir tarağın dişleri gibi eşit 
Aynı duvarın taşları gibi kenetlenirmiş 
Ne yerli ne yabancı 
Kimsenin gurbetlik çekmediği 
Şehirler varmış.
Bir zamanlar ezanla uyanılırmış
Evlerden camilere dolarmış mahalleli 
İçlerinden en münasip 
En akıllı en bilgili
En muttaki olanı geçermiş öne
Birlikte yönelirlermiş evrenin sahibine
Birlikte çözülürmüş cümle sorunlar 
Hem de camiin içinde.
Bir zamanlar ezanla uyanılırmış
Bayram namazından sonra 
Kucaklaşır helalleşir gülüşür
Kurbanlar keserlermiş Allah yoluna
Yürekler ikram etme yarışında 
Böylece bir anda çarparmış…
Bir zamanlar ezanla uyanılan 
Şehirler varmış…
<end>

<start>
Kaş çatarım düşmanıma, tanklarına taş çakarım 
Ustam beni eve yollar, küçük kızına bakarım 
Adım Ali; Ramallah'tan.. Cenin kampına sürüldüm 
İşe giderken canlıydım, dönüşte tel tel döküldüm 
Bakırcının çırağıyım, yaşım oniki olmuştur 
Anam beni bir güz günü hıçkırırken doğurmuştur 
Göçmen kuş sürülerine ısmarlandı istikbalim 
Serçe kuşun ölümünde vallahi yoktur vebalim
Durmadan askerler gelir, sefer tasımı ezerler 
Cilalı postallarıyla göğsümüzde kol gezerler 
Timsahları hiç görmedim, leş yiyen kuşu tanırım 
Hahamlara küfretmedim, biliyor bunu da Tanrım. 
Yusuf abimi öldüren kurşunu yerde bulmuştum 
Her gün annemi ağlatan soğuk demirle konuştum 
Yollarda oyalanırken, iskeletlere rastlarım 
Abim aklıma gelince, annem görmeden ağlarım
Bizim zeytin bahçesinde alıştım silah sesine 
Koşarım duvar dibinden gizlenirim öylesine 
Offf! ... Yine bir tank geliyor.. sarsıldı kablar, kacaklar 
Korkuyorum elimde mi.. yine insan vuracaklar 
Bu top sesi neyin nesi, gövdemi yere düşürdü 
Eyvah! Bu halimi görse ustam beni öldürürdü 
-Sana demiştim... Dikkat et! Bir gün sokakta ölürsün 
Bak İşte çıktı dediğim, kızıl kan içinde yüzün 
Sokak ortasında kaldım, tanklar yürüdü üstüme... 
Ne çok uykum var Tanrım.. yorganımı ört üstüme.
Kaş çatarım düşmanıma, tanklarına taş çakarım... 
Ustam beni eve yollar, küçük kızına bakarım
<end>

<start>
kendi ağzın nerde
güzel kız
o kızıllık nedir öyle
nasıl oluyor
gözlerin yeşil
saçların ebrûlî kestane
ellerin nerde
güzel kız
hakiki parmakların
tüyün
ürpertilerin
dişlerin
sen yoksun
seni arkada bırakan
bir kabus
önde duruyor
bağışla
sevemiyorum seni
çünkü ben
kabuslardan korkarım
<end>

<start>
Eskiden
bir adamın
ince olan yüzü
sonradan toparlak-
laşırsa bilelim/mi/ki
acımasızlık daha çok
yakışır böylelerine
Cebini değil keşke, insanın
zihnini zengin eden bir meslek
edinmiş olsaydım, diyorum
sözlük yazarı mı olsaydım
kelime oyuncakçısı mı yoksa
kurşun harfler döken bir dökümhanede
körükçü olmakta yeterdi belki
sırtı, evlerin çatısına benzeyen
koyu mavi bir kamyona
gazeteleri istifleyen muavin
de olabilirdim
İncecik incecik bir güneş
vursa penceremden içeri
perdenin kenarında biliyorum
ossaat gülümseyecek yüzüm
Ilık bir lodos ya da
yakalayıp geçse ucunu kasketimin
alnım yeniden ışıklanacak
ben, sormadan görme arkadaşın
hem rüzgara hem güneşe gülümsüyorum
Yüzüne bakıp kimseyi
yargılamamalı bir daha
şişman yatıp da insan
zayıf kalkabilir sabaha
<end>

<start>
Memnunluğu hep güze mi rastlar halkın,
Kökü çürümüş yapraklar gibi
üflesen düşer
Önce onu kestirir gözüne rüzgar
Ona karşı şaklatır kırbacını
yağmur ve dolu
Kar, bir damı çökertmek isterse eğer
bulur kolaylıkla halka ait olanı
bir evin içinden geçmek isterse
çamuru, gürültüsü, haşmetiyle sel
gecikmez tanımakta halkın evini
Şahlar ustadır bir de
halkı, çökmüş avurtlarından tanımada
halkı halkla kuşatır
kırışan alnını halkın
gerdirir doktorlarına
Yalnız halk tanımaz halkı
bilmez nerden geliyor
bu, yuvarlanıp yangınlar çıkaran kor
o ki bahar gelir yaz gelir
memnun değil
güz gelir tanı
yanağından bir gamze ayırır memnunluğa
o zaman, ya intihar
ya idam...
<end>

<start>
Çok mu belkeyeceğiz vezirim
Ne bir sultanı kundakladı büyücüler
Ne bir padişahın ölüm haberi
Payımızı almak için ulufeden
Başka nedenlerde bulmalısınız
Karnında bir çıban mesela
Devirmişse yatağa kadın-ana'yı
Burnundan kıl almışsa iç-oğlanları
Girmişse koynuna zehirli akrep
Ertelenmiş idamların mühürdarı
Çıkınca huzura mahcup ve iri
Baş parmağındaki ince krampı
Ağrılar sarmışsa hiç beklenmedik
Çok mu bekleyeceğiz vezirim
Payımızı almak için ulufeden
Terkimde yedekliyorum nicedir
 Yaşanmadık acıların şi'rini
Sanatın karnını doyurmak için
Başka nedenler de bulmalısınız
<end>

<start>
Bir ellerinde anahtar
ve kelepçe diğer ellerinde
her çağın
maneviyat simsarları
geçtiler peştemallarında
karanlık şakırtılar
ve kırpılmamış sakallarından sızan
kirli sularla
Bense bir köşede mahcup
güzelliğimden utandım
Onlarsa geçirdiler günlerini
tapınaklarla hamamlar arasında
öyle teyellemiştiler kendilerini
inişlere yokuşlara uygun adım
gören kalabalık sansın diye
birde en ağır gül yağı
kokmaz mı koltuk altları
Bense, aman yarabbi, ne kadar sadeydim
Allahın bir garip mü'mini
Hiç intikam duygusu taşımaz, evet
kimseyi de sevmez ama
simsar, bir gözüyle örneğin baksa kitaba
bir gözü oanın mahrem yerinde
ayağında en sesli takunyalar
suratı pırıl pırıl yıkanmaktan
neye gerek,kir bağlasada kalbin etrafı
Bense kopmuş düğmesini dikerim gömleğimin
ikindiye çok var daha
<end>

<start>
Beynimizin kurdunu öldürmek için
Anam, karlı pekmez yedirirdi her yaz
O zaman daha küçük beyaz dişlerimiz
Alır başını giderdi ağzımızdan
Bense neyi hatırlasam ondan utanıyorum
Kızlardan, komşunun tavuğundan, kerpiç 
                                                        duvardan
Faytoncu Alo Dayının atından bile
Mahalle camisine alışıyorum ardından
Boynuma asılı torbada elifbe cüzü
Okuyorum Ebced'i en gizemli dua yerine
Şeytan uzanamıyor artık boynumun kavaklarına
Eksilen birşeyler vardı bazı yerlerimde
Kendime kelimeler ekleyip artırdıkça
Yitip gidiyorum dökülen esvaplarımın içinde
O ağlamaklı yüreğimi göremiyordu kimse
Oysa avuçlarımda taşıdığım buz
Yetiştirdi karnımdaki yangını söndürmeye
Yurdum, kehribar renkli toprağım, taşram
Benim ağustos sıcağında üşüyen tarafım
Hüzünlü bir tebessümden başka ne verdin bana
<end>

<start>
Kolsuz ve düğmesiz ve sağ göğsünde bir rozet deliği olan Frenk gömleği, 
Bekâr terleriyle sırılsıklamdı, hayata acemi erkeğinin, 
Ah gülüm, onu kanla ıslatmayı becerdiğim gün artık ne esirlik ne zulüm, 
Ne de gözlerimde sabah tuvaletinden arta kalan sabun köpüğü…
Kardeşlik, dostluk ve arkadaşlık 
Bir sancının vücuda ilk girmesi gibi sıcak ve güzel bir şeydir sevgilim. 
Çünkü ben onlarla geçtim gerçek bir buluşma olan namazın, 
Kesin ve ödün vermeyen saflarından…
Sana döndümse şimdi ben, bütün eski sevgilerimi yığarak döndüm. 
Yaşayamadıklarım yaşayabildiklerimden daha çok ve daha layıksa özlenmeye, 
Sesim seninle daha gür, şarkılarım daha özgürse, bil ki; 
Yaşayamadıklarımızı yaşanabilir kılmak için savaşmak, 
Seninle bir menekşeyi koklayıp soldurmaktan daha güzeldir…
İsterdim öğrenmesin ta doğacak oğlum bile sana nasıl yandığımı. 
Ben tırnağımla koparırken ta göğsümdeki kermeleri, 
Doğacak çocuğuma emanet olsun öfkem, kılıcım ve heyecanım 
Ve yüreğim soğusun diye sevgilim yüzüne bakıp susacağım. 
Başını bağlayıp düş ardıma, sevgilim düş ardıma 
seninle bir adım daha yaklaştım, daha yaklaştım muradıma…
ve ben diplomalarımı yırttımsa, bunun üstüne kılıcımı kınından sıyırdımsa 
kalleşliği bir hamlede yere vurdumsa 
savur gülüşlerini ne duruyorsun, konuş dillerin olayım, 
Ağla dua et, çünkü hıncımda tazedir sevincimde 
Çünkü tek sevda var şimdi içimde ''kavgamız'' ve saflarımızda senin yerin…
Nasılda dadanmış sarışın sırtlanları daha gömülmediğimiz mezara, şu küfürbaz kuşağın. 
Nasılda tutmuş, kuşatmış yolumuzu, gölgesi arkadan vuranın, alçağın. 
Lakin bir umut bulunur daima, bulunur elbet, 
Çıkıp sıyrılmaya doğru açılmış bir bitmez umut. 
Ki, inancın ve aydınlığın kapısı odur, odur başımızı dik tutarız, 
Odur yenilmeyiz karşılaştığımız ilk tahakküme, ilk karanlığa, ilk tel örgüye…
Bizimde haberlerimiz vardır sevgilim ikimizin arasında 
Bütün kardeşlerimizin başı bağlıdır ona. 
Ve bizim, çünkü bizim haberlerimiz vardır sevgilim; sağlam ve sadık. 
Tutunur dağ aşarız yardımıyla, tutunur bileniriz, 
Tutunur silme insan olan künyemizi yar kılarız sevdasına…
Sana anlatacağım şeyleri kafamda toparlamadan daha, 
Kundaklamaya çağırıyorlar karanlığın kalleş bekçileri, 
Tam bir adım kala sabaha uyanıyorum… 
Ben ürküntüyle uyanınca çalıyor zilleri kafamın içinde; iğrenç, utanmaz
O zaman koşup Kitabımızın sözlerine saklanıyorum. 
Kitap beni itiyor alanlara ve kitap beni itince alanlara 
Görsen yiğidin ne kadar cesur ve ne kadar atılgandır. 
O zaman bir özge candır, vay heyran yiğidin bir özge candır, 
Anasına layık oğul, çocuklarına baba ve sana sultandır...
Esmerim, güzelim, nazlı yarim, 
Tam kumrular tüy düşürürken yere, şafak üzere 
ve bizimkiler, Kitabın kavline göre ayaklanınca 
Ko gideyim, ko ki serbestlesin zincirlerimiz, 
Ko ki korkak, ko ki kaçak demesin kimse, 
demesin yiğidine…..
<end>

<start>
Hepsi biribirinden eski
Hepsi biribirinden çağdaş
Denedin doğru ve yanlış
Bütün davranışları ey ademoğlu
Hülasa uzun yıllar
Denedin hayatınla,
Kazandın ya da yitirdin.
Taşkınlıkların
Çoktan aştıysa da sabrını,
Aklın şirkle
Ve gövden günahlarla kirlendiyse de
Ve yaşıyorsan hala
Bir “an”lık vaktin kalmıştır
Düşünüp toparlanmaya.
Bu cihanda
Evet belki
Her geçen an
Bir fırsattır aşağlanmaya
Yine de bilmelisin
Bir tek kelimeyle bile
Dönmek o kadar kolay ki
“İnsan” olmaya.
La ilahe ilallah;
Şimdi bildin mi neden
Anahtar bir kelimedir?
Araya kimseyi sokmağa gerek duymadan
Ne haraç verip zelil olmaya
Aklın
Ne de rüşvet dağıtıp sıra bulmaya
İhtiyacı var.
Mistik nöbetlerden
Kutsal adamlar engeline kadar
Bütün bu naylon barikatları aşmak için
Tek bir tevhid soluğunda
Yeterli, ateş bulunur.
Freud’a, Paskal’a, el-Maarri’ye
Dante Kamus Rilke ve Marx’a
Ve her türlü al basması
Kabus
Ve nazar
Felsefeden taa jelatin edebiyatına kadar
Ne varsa
Ne varsa
Hepsinden önce
Karşına çıkan aydınlık fırsat
Düşünmektir unutma.
La ilahe illallah,
Yaşamak bu yolda gerektirEy ademoğluf
Bu yolda gerektir ölüm.
Düşün ki dünyayı
Bunca patırtı
Ve bunca zulüm
Aklı rafa kaldıran
Bu kördüğüm
İçinde
Muhakkak
Sonuç hüsrandır
Ve yalnız
La ilahe illallah
Ve yalnız Müslüman
Doğruyu arayandır…
<end>

<start>
Ela gözlerine kurban olduğum
Yüzüne bakmaya doyamadım ben
İbret için gelmiş derler cihana
Noktadır benlerin sayamadım ben
Aşkın ateşidir sînemi yakan
Lûtfuna erer mi cevrini çeken
Kolların boynuma dolanmış iken
Seni öpmelere kıyamadım ben
Terkeyledim ağalarım, beylerim
Bozbulanık seller gibi çağlarım
Anın içün ben ah edip ağlarım
Ayrılık oduna doyamadım ben
Kaldı deli gönül kaldı hep yasta
Mevla'm erdir beni murada kasda
Aşık Ömer eydür sevgili dosta
Allah'ısmarladık diyemedim ben
<end>

<start>
Dedim dilber yanakların kızarmış
Dedi çiçek taktık gül yarasıdır
Dedim tane tane olmuş benlerin
Dedi zülfüm değdi tel yarasıdır
Dedim dilber sana yazıldı kanım 
Dedi niçin dersin benim sultanım
Dedim kimler sarmış ince miyanın
Dedi kendin sardın kol yarasıdır
Dedim bu Ömer'in aklını aldın 
Dedi sevdiğine pişman mı oldun
Dedim dilber niçin sararıp soldun
Dedi hep çektiğim dil yarasıdır
<end>

<start>
Bugün ben bir güzel gördüm
Yeşiller giymiş ağ üzre
Aklımı başımdan aldı
Durabilmem ayağ üzre
Beni mest eden câmıdır
Gonçe gülün eyyâmıdır
Her biri bir harâmidir
Kirpikleri kapağ üzre
Mah cemaline bakılur
Ben kulun yanup yakılur
Söyledikçe bal dökülür
Leblerinden dudağ üzre
Cemâl ü hüsnü âlişan
Ol Yusuf’tan almış nişan
Siyah zülüfler perişan
Dökülmüş al yanağ üzre
Aşık Ömer geldi ise
Hak inayet kıldı ise
Ferhad dağı deldi ise
Ben koyam dağı dağ üzre
<end>

<start>
Ey şahin bakışlı yükseğe bakma
İndirirler seni kola bir zaman
Sadık âşıkları odlara yakma
Hiç lûtfun olur mu kula bir zaman
Âşıka ettiğin başka fen gibi
Hiç görmedim kalbi âhen sen gibi
Seni aşk oduna yaka ben gibi
Açılan güllerin sola bir zaman
Bir âhu gözlüye gönül veresin
Bakmaya pâyine yüzler süresin
Ettiğin işlere pişman olasın
Herkes ettiğini bula bir zaman
Aşık Ömer eydür ey perî-resmim
Eğrilmiş hilâle döndürdün cismim
Şimdi âr edersin anmağa ismim
Hatırından çıkmaz ola bir zaman
<end>

<start>
Gam yükleri ile yükümüz tuttuk
Hicran katarının kervanıyız biz
Feleğin ağusun aşında bulduk
Mihnet tekkesinin mihmanıyız biz
Hakikat yolunu tutmuş gideriz 
Kemlik edenlere iy'lik ederiz
Hazret-i Hüda'nın emrin tutarız
Rah-ı hakikatın rehvanıyız biz
Ey Ömer aşk ile irfan yoluyuz 
Serv-i tubaların servi dalıyız
Bizi sevenlerin biz de kuluyuz
Sevmiyenin şah ü hakanıyız biz
<end>

<start>
Garip bülbül kılur zârı
Varup gülşene yaslanmış
Temaşa eyledim hârı
Gül-i handâna yaslanmış
Bugün ben yârimi gördüm
Tâzelendi eski derdim
01 siyah kâkülün ördüm
Mâh-ı tâbâna yaslanmış
Bir nazar kıldım ol şaha
Saçı sümbül yüzü mâha
Gönül Yusuf gibi şâha
Düşüp zindana yaslanmış
Ömer derde düşüp ağlar
Anı kâmil olan anlar
Katar katar siyah benler
Gümüş gerdana yaslanmış
<end>

<start>
Yine Bir Haber Geldi
Yine bir haber geldi çeşm-i mestimden
Bana rahm eylemiş gelse gerekdir
Çok zamandır cüda düştüm dostumdan
Bir zaman demezdim feleğe beli
Kim ahır elinden ruhleri ali
Hasretinden iki çeşmimin seli
Derd ile kan olmuş silse gerektir
Aşkın ile hasbıhalin söylerim
İnüp aşkın deryasını boylarım
Gamzesine sînem nişan eylerim
Hışm ile bağrımı delse gerekdir
Dostumun hayali gözümden gitmez
Çoktur yarelerim onulmaz bitmez
Korkarım eğlenüp va'deye yetmez
Ömer bu derd ile ölse gerekdir
<end>

<start>
Gönül eğlencesi ey tutu dillim
Ya benim kaşları hilalim mi var
Sarhoş yürüyüşlü mestane gözlüm
Ya benim lebleri zülalim mi var
Varup hakipaye yüzüm sürmeye
Selam olsun bizen ol kaşı yaye
Adem bazirgandır dosta hevaye
Cevahir vermeden elemim mi var
Ne canın var el sözüne uyacak
Kasdeyleyüp canımıza kıyacak
Varup ol rakibe karşu koyacak
Zaifim sultanım mecalim mi var
Der ki Ömer gamdır benim üstadım
Sözün bilmezlere yoktur inadım
Güzel sever deyü çekilür adım
Ya benim bu babda vebalim mi var
<end>

<start>
Fasl-ı şita geçüp bahar erince
Şükufeler verir sana şan dağlar
Dürlü dürlü seyrangehin görünce
Karar edebilmez dil ü can dağlar
Her kaçan deruni eylesen nida
Bir aşık olunca dostundan cüda
Her bir guşelerin vermede sada
Arar sende bulutlar canan dağlar
Ateşin eridir komaz karını
Elden mi aldırdın nazlı yarini
Gözlerin ayağa döker varını
Nedendir serinde bu duman dağlar
Ah ettikçe sine bendin döğerim
Gözlerimden kanlı yaşlar dökerim
Aylar günler geçer hasret çekerim
Yolun ver geçeyim gel aman dağlar
Ömer’e bu dağlar durağ olmuştur
Hemdemi ah işi ferağ olmuştur
Sevgili yarinden ırağ olmuştur
Yaş değil gözleri belki kan dağlar
<end>

<start>
Coşkun sular gibi çağladım aktım
Bülbül gibi ah ü efganımız var
Şadırvan atların seyrine baktım
Ahur kapusunda seyranımız var
Akıntıya saldık biz de gemimiz
Çatladı’da mevcud oldu cümlemiz
Kumkapı’da sürdük zevk-ı demimiz
Çok şükür Yezdan’a devranımız var
Ben seni severim ta ki ezeli
Takınmış başına fıstık kazeli
Sereserpe Yenikapu güzeli
Langa kapusunda yaranımız var
Davutpaşa ara yerde yücedir
Samatya’nın safası eyücedir
Narlıkapu hepisinden ücedir
Köşk ü saray ile ünvanımız var
Yedi kule enbiyalar durağı
Silivrikapı’da yanar çırağı
Yenikapu dervişlerin ocağı
Mevlevihaneyle devranımız var
Topkapu kilidin kimse açamaz
Edirnekapısı’na konan göçemez
Eğrikapu’dan üç adam geçemez
Meyyitler elinden efganımız var
Serin olur Ayvansaray havası
Hüma kuşu gibi yüksek yuvası
Balatlılar pirden almış duası
Derler ki yol ile erkanımız var
Fenerliler taşra çıkmaz baslıdır
Küçükleri büyüklerinden usludur
Derler ki aslı bezirgan aslıdır
Kafeslerde dolu mercanımız var
Ne hoş bula Petro kuyusu yerini
Yenikapu iyan etmez sırrını
Ayakapusu’nda gördüm birini
Ağlar ki yangından viranımız var
Cibali’de içtim aşkın dolusun
Baştan başa seyreyledim yalısın
Tüfekçiler zabteylemiş delisin
Unkapanı gibi mizanımız var
Ayazmakapusu’nda dayanda durdum
Odunkapusu’nun darlığın gördüm
Borcu olanlara Hak ede yardım
Zalimlere çengel organımız var
Zindankapusu aşikar olunur
Borcu olanların bağrı delinür
Her ne millet ister isen bulunur
Baba Cafer gibi rindanımız var
Balıkçılar şikarına dolaşur
Müşteriyi aldatmağa uğraşır
Gümrükte de didebanlar savaşur
Üsküdar’dan gelür kervanımız var
Yenicami gibi yoktur dünyada
Barekallah anı yapan üstada
Namazını anda kılan ziyade
Daima okunur Kur’an’ımız var
Bağçekapusu’ndan taşra inince
Yalıköşkü’nün önüne varınca
Topkapu’nun topşarını görünce
Kanlıca’dan gelen kurbanımız var
Padişah-ı aleme kaldı dua
Muammer ola feyziyle ulema
Cümle erbab-ı devlet hep vüzera
Sultan Ahmed gibi bir hanımız var
Aşık Ömer muradın Hak’tan dile
Şair olan bunun ma’nasın bile
Bizden sonra niçe şairler gele
Ko disünler dilde destanımız var
<end>

<start>
Şu karşıdan gelen dilber
Boyu selvi dala benzer
Yanında bir kızla bile
Gonca açmış güle benzer
Gelinin gözleri bende
Kız cefalar etmez dosta
Gelin şerbet gibi tasta
Kız tabakta bala benzer
Gelin kıza bulur suçu 
Kızın geline yeter gücü
Gelinin ibrişim saçı
Kızın sırma tele benzer
Gelin der adım Huri 
Kız da meleklerin biri
Gelin al çiçekli koru
Kız bahçede güle benzer
Taşlar olsun yapınızda 
Misk ü anber kokunuzda
Aşık Ömer kapınızda
Bir azatsız kula benzer
<end>

<start>
Bize nisbet mi sultanım
Adularla salınırsın
Melek nesli misin canım
Yeşil came bürünürsün
Benim yarim melek nesli
Nedir bu ceylanın aslı
Cemalin afitab misli
Kah doğar kah dulunursun
Hançer gevheri belinde
Kelam cevheri dilinde
Destimalimiz elinde
Nazlı nazlı silinirsin
Aşıklar badesin içer
Güzeller aşkına seçer
Bu güzellik gelir geçer
Elde görür yerinirsin
Ömerin geçti serinden
Vefa gelmez dilberinden
Bu güzellik defterinden
Bir gün olur silinirsin
<end>

<start>
Sebep oldun ayırdın beni yardan
Tig-ı gazab sana yar olsun rakib
Kurtulma cihanda ah ile zardan
Köhne dünya başna dar olsun rakib
Geçir günün gam ile safa sürme
Alemde mahrum ol murada erme
Ahırette rahat yüzünü görme
Cehennemde yerin nar olsun rakib
Ol gözleri meste oldum mübtela
Sen nedamet oldun başıma bela
Güldürmesin seni efendin Mevla
Ağlamaklar sana kar olsun rakib
Dilerim zindanlar olsun durağın
Derd ü mihnet ile geçsin her çağın
Tutulsun daima elin ayağın
Ruz ile şeb işin zar olsun rakib
Doludur gözlerim yaş ile nemden
Ömer’i ayırdın ol gonca femden
Kurtulmayasın sen derd ü elemden
Bela mihnet başna var olsun rakib
<end>

<start>
Salınıp seyran yerine
Çıkan dilber kiminsin sen
Siyah zülfün mah yüzüne
Döken dilber kiminsin sen
Baktım gözüne kaşına 
Benzettim hüma kuşuna
Beni hicran ateşine
Yakan dilber kiminsin sen
Payine yüz süren kullar 
Demadem medhin ederler
Al yanak üstüne güller
Takan dilber kiminsin sen
Seyrana gider bostana 
Bülbül konar gülistana
Bize mestane mestane
Bakan dilber kiminsin sen
Aşık Ömer seyre varma 
Varıp divanına durma
Ela göze siyah sürme
Çeken dilber kiminsin sen
<end>

<start>
Şu karşıdan gelen dilber
Gelir amma neden sonra
Bir selama kail oldum
Verir amma neden sonra
Bahçede açılan güller
Dalında öten bülbüller
Bizi zemmeyleyen diller
Çürür amma neden sonra
Gördüm yarimin yüzünü
Öptüm dostumun gözünü
Aradım buldum izini
Buldum amma neden sonra
Kolumdan uçurdum bazı
Yeter ettin bana nazı
Aşık Ömer'in niyazı
Geçer amma neden sonra
<end>

<start>
Canım senin için işim her gün ah
Akıbet ölürüm bir gün ah ile
Bin sevab yazılır etsen bir gün ah
Sen de benim içün bir gün ah ile
Aşkın beni ahır çektiyse bende
Hidmetinde oldum ne çare bende
Benliğim kalmadı zerrece bende
Yaktı derunumu bir gün ah ile
Aç gözünü değil isen sen de kör
Sen de yokla ne ki vardır sende gör
Menahide sakla seni sende gör
Melek merdud oldu bir gün ah ile
Cehalet kişinin kaddini eğer
Hamakat zahrında olur bir eğer
Kul günahsız olmaz der isen eğer
İns ü cin duymasın bir gün ah ile
Gaflette cismimi kıldı bu derde
Ey gönül mihnet değil bu derde
Ömer bir hal ile düştü bu derde
Korkarım ki yanar bir gün ah ile
<end>

<start>
Beni bana komaz aşk-ı cünunum
Serimi sevdaya saldım ağlarım
Dembedem artmakta derd- i derunun
Seng ile sinemi deldim ağlarım
Ah etmekten elif kaddim oldu dal
Şadilik eksilüp artmakta melal
Vatanım gözüme görünür hayal
Diyar- ı gurbette kaldım ağlarım
Ey Ömer kalmışım ben bu hasrette
Diyar- ı gurbette şam-ı zulmette
Hep iller işrette zevk u sohbette
Ben bir mekan bulmaz oldum ağlarım
<end>

<start>
Be gaziler aşka düşeldenberi
Cam- ı mihnet bana yar oldu gitti
Gam deryası serden aşaldanberi
Tutuştu vücûdum nar oldu gitti
Karban işlemez illerde kaldım
Garib Mecnun gibi çöllerde kaldım
Bir aceb şiddetli yollarda kaldım
Dört yanım işlemez kar oldu gitti
Hastadır vücudum zinde değildir
Zahmim yüreğimde tende değildir
Akl ü fikrim dersen bende değildir
Yarim ağyar ile yar oldu gitti
Ey Ömer artırdım ah ü feryadı
Ayyuka çıkardım nale vü dadı
Melamet dumanı serim kapladı
Bu dünya başıma dar oldu gitti
<end>

<start>
Başınçün bir sual sorayım sana
Nedir bu feryada bahane bülbül
Sen bir kuş olasın deyiver bana
Ya ne bais bunca figana bülbül
Merd ehle derdini takrir edendir
Çıkmayıp yolundan doğru gidendir
Senin bencileyin sığmaz nedendir
İştiyakın şerh ü beyana bülbül
Bir muhannet merde kıyar gücünden
Daima dilerim dosta gecinden
Dikene yar olma gülün ucunden
Gafletle uğrarsın ziyana bülbül
Seherde durmuşsun bahara karşı
Şakıyıp ötersin gülzara karşı
Medet çok açılma bed hara karşı
Korkarım elvermez zamane bülbül
Der Ömer ibret al konce gülünden
Zikreyle bırakma Hakkı dilinden
Bir gün hazan olur gider elinden
Kimlere bakidir bu hane bülbül
<end>

<start>
Bana cevr-i bişümarı neylersin
Tahammül etsin mi dersin ne dersin
Çektirüp feryad ü zarı neylersin
Eflake yetsin mi dersin ne dersin
Tiğ-ı gamzen sinem deldi neylersin
Bakışın aklımı aldı neylersin
Figanım aleme doldu neylersin
Alem işitsin mi dersin ne dersin
Dokunur hasudun taşı neylersin
Artmakta bağrımın başı neylersin
Akıdup gözümün yaşı neylersin
Nara yanmasın mı dersin ne dersin
Bendene bu nisbetleri neylersin
Ya rakibe izzetleri neylersin
Bu çektiğim zahmetleri neylersin
Zayolup gitsin mi dersin ne dersin
Der Ömer bu istiğnayı neylersin
Hışma gelüp ya atayı neylersin
Harab edüp bu sarayı neylersin
Yıkılsın gitsin mi dersin ne dersin
<end>

<start>
Bahar oldu düştük dile 
Sen de efgan eyle bülbül 
Har elinden gonca güle 
Şikayetin söyle bülbül
Kar kalmadı yüce dağda 
Fırsatı fevtetme çağda 
Seyranda bahçede bağda 
Gönlümüzü eğle bülbül
Nazlı dilber benden kaçar 
Adulara göğsün açar 
Günümüz zar ile geçer 
Hep aşıklar böyle bülbül
Gönül ayrılmaz yarinden 
Zevki var aşkın elinden 
Ömer bilür kuş dilinden 
Her ne dersen söyle bülbül
<end>

<start>
Dad elinden kime idem şikayet 
Beni diyarımdan ayırdın felek 
Ne gözde uyku var ne tende rahat 
Sabr ü kararımdan ayırdın felek
Bî- vefa köhnezen değil mi adın 
Akıbet alemde kime yaradın 
Netsen gerek dahi nedir muradın 
Öz ihtiyarımdan ayırdın felek
Bir aşık isterse vasl-ı habibi 
İbtida derd ü gam olur nasîbi 
Komadın halinde bu ben garîbi 
Sevgili yarimden ayırdın felek
Bana bu gurbeti mesken eyledin 
Hemdemimi ah ü şîven eyledin 
Gözüme alemi külhan eyledin 
Bağ u baharımdan ayırdın felek
Bu Ömer' i beter kıldın ölümden 
Şimdengerü kurtul imdi dilimden 
Bir servi kametim aldın elimden 
Hasılı varımdan ayırdın felek
<end>

<start>
Avare gezerken dehri seraser
Bir serv-i balaya kul oldum meded
Aşk eyledi beni hake beraber
Gelen çiğner geçer yol oldum meded
Hep illerin bilişi var yadı var
Gönlümün ne bir yadı var ne zarı var
Biçare Mecnun’un heman adı var
Ben andan ziyade del’oldum meded
Artup gitmededir sinemde dağlar
Cerahatten oldu dağ üstü bağlar
Gözüm yaşı Tuna manendi çağlar
Akar boz bulanık sel oldu meded
Bu sevda-yi aşkı eğlence derdim
Derd imiş başıma geldi de gördüm
Söyünmez ateşim tükenmez derdim
Tutuşup yanarım kül oldum meded
Ömer geçtim çaresinden eminden
Ben bu bezmin işretinden deminden
Bir elif kametim derd ü gamından
Büküldü kametim dal oldu meded
<end>

<start>
Aşk u mahabbetten da’va kılanlar
Başına sultandır bi bak ü perva
Derya-yi hikmette gavvas olanlar
Hakayıkta olur bir dür-i yekta
Laübali olup dehrin seyyahı
Rintler meclisinde eder samahı
Zümre-i uşşaka düştükçe rahı
Sunulur destine cam-ı dilküşa
La deme ey peri pendim aseldir
Ağır ol yeğinlik tab’a keseldir
Şecer-i meyvaya darb-ı meseldir
Dokunur a’dadan bin seng-i hara
Hidayet olunca aşık canana
İrirşir elbette sırr-ı nihana
Serfuru eylemez değme bir cana
Yeksandır yanında a’la vü edna
Aşık Ömer sever dildarı veli
Aşıkare ismin eylemez celi
Evvel mısraların harf-ı evveli
Bir güzel ismine düşer müsemma
<end>

<start>
Aşk beni şerimsar eyleyip gider
Gözlerimden dökmedeyim jale ben
Güller fasl-ı bahar eyleyip gider
Andelibim ha kılayım nale ben
Bilmem ahvalimi kimse söyleyim
Divane gönlümü nice eyleyim
Can ü dilden mail oldum neyleyim
Mah şüzünde çifte çifte hale ben
Cemalin görmesem canım yerinir
Gayrı bana dünyalar mı görünür
Gönül zülfü sevdasına sürünür
Dimi sükker ol lebleri bale ben
Ateş-i aşk ile sinem dolalı
Hasret ile sararıp da solalı
Ben sevda-i aşka zebun olalı
Düştüm türlü türlü garip hale ben
Aşık Ömer hasbıhalim söylerim
Akıbet cismimi üryan eylerim
Hakikiyim ben mecazı neylerim
Baki kalmam bu hırkayı şale ben
<end>

<start>
Arzıhal eylesem ettiğin cevre
Mahabbet sadr olur yüze gelince
Aşık öldürmede yoktur akranın
Bir dem şive ile naa gelince
Kaşlarunu çatup gözler süzersin
Her baktıkça ciğerciğim ezersin
Eller ile yiyüp içüp gezersin
İstiğna satarsın bize gelince
Sen kimden öğrendin cefacılığı
Hançer alup derdli sinem delmeğe
İrtikab etmezsin bize gelmeği
Bakuculu musun bize gelince
Der ki Aşık Ömer bekler yolunu
Gördüm bir yad dermiş gonca gülünü
Söylediler nadan koçmuş belini
Ben koçulmam derdin bize gelince
<end>

<start>
Arızın nihan et berg-i ter içre
Hublar karısazı senden öğrensin
Çık salın sevdiğim güzeller içre
Periler pervazı senden öğrensin
Bilmem ne tal'atsin ey huri sima
Gören mail olur bay eğer geda
Nefsin mürdeler etmede ihya
Güzeller icazı senden öğrensin
Bir aşık aşkına mail olursa
Acep midir aklı zail olursa
Güzeller şiveye mail olursa
İstiğnayı nazı senden öğrensin
Daim irfan ile zevk ü safalar
Hüsne mağrur olup kılma cefalar
Bir adet eyle kim hep bivefalar
Ol kar-ı mümtazı senden öğrensin
Der ki Ömer gören hal-i fülfülün
Bendolur ihtiyar eder kakülün
Arakçinin çıkar dağıt sünbülün
Hublar keşf-i razı senden öğrensin
<end>

<start>
Şita hengâmının şiddeti geçti
Gayrı renge girdi zamane dostum
Bahar demlerinin kokusu düştü
Dağıttı amberin cihana dostum
Eridi karları yeşerdi çöller
Sürüldü zincirin bulandı seller
Şükûfe açılır estikçe yeller
Minnet ne sümbüle reyhana dostum
Der ki Âşık Ömer açıldı güller
Cennet misal oldu sahralar çöller
Seyrü sülûk etti hep ehlidiller
Sen niçin çıkmazsın seyrana dostum
<end>

<start>
Gel dilberim kan eyleme 
Seni kandan sakınırım
Doğan aydan esen yelden
Seni gülden sakınırım
Tabibim hışm ile bakma 
Ben kulun odlara yakma
Yanağına güller takma
Seni gülden sakınırım
Halden bilir haldaşım var
Yola gider yoldaşım var
Üç yaşında kardaşım var
Seni ondan sakınırım
Ömer'im der ben de geldim 
Tazelendi eski derdim
Sen bir kuzu ben bir kurdum
Seni benden sakınırım
<end>

<start>
Göz süzüp de sakın kaşın
Eğme Mevla'yı seversen
Öfkelenip salma başın
Söğme Mevla'yı seversen
Güzeller içinde mahım
Cevr-i düben alma ahım
Bana bağışla günahım
Döğme, Mevla'yı seversen
Aşık Ömer der ki bakın
Seni sevene yol yakın
Bu mahzun gönlüme sakın
Değme Mevla'yı seversen
<end>

<start>
Çok anlamlı olabilirdi: tükenmekteyiz, 
gitmek zorundayız, çağrılmadan geliriz. 
Ama konuşmak ve anlaşamamak, 
ve bir an bile kavuşamayan ellerimiz,
yıkmakta bunca şeyi: kalıcı değiliz. 
İlk adımlarımızı korkutur yabancı işaretler, 
bir çarpı işareti parçalar bakışmaları, 
istenen, yalnızlıklarda eriyip gitmemiz.
(Çeviren: Ahmet Cemal
<end>

<start>
Daha katı günler yolda,yakın
Dönekliğe ayarlanmış zamanlar
Görünür gitgide çevren çizgisinde.
Çekip bağlarsın yakında ayakkabılarını,
Köpekleri avlularına geri kovarsın
Balıkların içi
Çoktan buza kesmiştir.Çünki yelde.
Yoksulca yanar ışığı kandillerin
Sisi tarar bakışların.
Dönekliğe ayarlanmış zamanlar
Görünür gitgide çevren çizgisinde
<end>

<start>
Kayın ağaçlarıyla uyanıyorum bugünlerde 
ve buzdan bir aynanın önünde, 
alnıma dökülmüş buğday saçları tarıyorum.
Soluğumla karışarak 
köpürüyor süt. 
erken saatte kolay köpürüyor. 
Ve nede camı buğulatsam, 
yine senin bir çocuk parmağıyla resmedilmiş 
adın çıkıyor: Masumiyet. 
onca uzun zamanın ardından.
Bugünlerde acı vermiyor 
unutabilmem 
ve anımsamak zorunda kalmam.
Seviyorum. Beyazbir kor gibi tutuşarak 
seviyorum ve teşekkür ediyorum İngiliz selamlarıyla. 
Bunu yapmayı uçarken öğrendim.
Bugünlerde martıları düşünüyorum, 
onlara bir aşağı, 
bir yukarı kanat açarak, 
bembeyaz bir ülkeye uçtum.
Ufukta benim efsane kıtamın, 
oralarda beni, üstümde 
bir kefenle terk etmiş 
kıtamın görkemli çöküşünü 
algılıyorum.
Ben yaşıyorum, 
uzaklardan onun kuğu şarkılarını dinliyorum!
(Çeviren: Ahmet Cemal)
<end>

<start>
Rondo- sevgi bazen yok olur
sönüşünde gözlerin, 
ve sönmüş gözlerine 
bakarız sevginin.
Dokunur kirpiklerimize duman, 
kraterden yükselen soğuk; 
sadece bir defa tuttu 
nefesini, korkunç boşluk.
Ölü gözleri 
gördük ve unutmadık asla. 
Sevgidir en uzun süren 
ve tanımaz bizi bir daha.
(Çeviren: Ahmet Cemal)
<end>

<start>
Bir ölüyüm ben, dolaşıp duran 
artık hiçbir yerde kaydım yok 
bilinmiyorum mülki amirin görev yerinde 
sayı fazlasıyım altın kentlerde 
ve yeşeren taşra yörelerinde
Vazgeçilmişim çoktan 
ve hiçbir şeyle anımsanmamışım
Yalnızca rüzgarla ve zamanla ve sesle
ben insanlar arasında yaşayamayan
Ben Almanca diliyle 
çevremde kendime mesken 
edindiğim bu bulutla 
bütün dillerde sürüklenmekteyim.
Nasıl da kararıyor bulut 
yağmurun tonları da koyulaşmakta 
çok azı yağıyor
O zaman bulut ölüyü daha aydınlık bölgelere taşıyor
(Çeviren: Ahmet Cemal)
<end>

<start>
Gidiyoruz, tozlanmış, onca yitirişten 
nicedir katılaşmış yüreklerimizle. 
Yalnız bizi dinlememeleri değil mesele, 
sağırlaşmışlar da üstelik, tozlanmış 
inlemeleri duyup yakınamayacak kadar.
Şarkı söylüyoruz, ezgi yüreğimizde. 
Oradan çıkabildiği hiç duyulmamış. 
Yalnız arada bilenlere rastlanırmış: 
Tutan olmamıştı bizi, kalalım diye.
Duyuyoruz. Paydos artık ağırdan yürümeye. 
İşin sonu da kalmayacak yoksa. 
Ve çeviriyoruz gözlerimizi Tanrıya: 
Alın terimizin karşılığıdır ayrılık!
(Çeviren: Ahmet Cemal)
<end>

<start>
Haydi bir geziye çıkalım
Haydi selviler altında
ya da palmiyeler altında
ya da narenciye bahçelerinde
Ucuzlatılmış fiyatlarta gün batımlarını izleyelim
Eşi benzeri olmayan günbatımlarını
<end>

<start>
Şarkı söylüyoruz,göğsümüzdeki ezgiyi
Orada,hiçbir zaman çıkmadı.
Yalnızca kimileyin bildi biri.
Kimse bizi kalmaya zorlamadı.
Duruyoruz.Kesiyoruz adımlarımızı
Yoksa sonu da bozulur
Gözlerimizi tanrıya çeviriyoruz.
Biz istedik bunca ayrılığı.
<end>

<start>
İnsan ayrılırken
fırlatmalı şapkasını denize,
içinde yaz boyu topladığı
deniz kabukları
ve gitmeli saçları uçuşarak rüzgârda,
kurduğu sofrayı sevgilisine,
devirmeli denize,
bardağında kalan şarabı dökmeli denize,
ekmeğini balıklara vermeli
ve denize bir damla kan katmalı,
bıçağını dalgalara saplamalı
ve salmalı sulara ayakkabılarını,
yürek, çapa ve haç
ve gitmeli saçları uçuşarak rüzgârda! 
Döner gelir sonra.
Ne zaman? 
Sorma.
Çev: Behçet Necatigil
<end>

<start>
Sorarım anneme akşamları 
çan seslerinin ardından gizlice 
günleri nasıl yorumlamalıyım 
ve nasıl geceye hazırlanayım diye.
Derinlerde yatan tutkum hep 
anlatmaktır olduğu gibi her şeyi 
çevvremde dolanan onca ezgiyi 
seçmektir akorların içinden.
Birlikte kulak veririz hafiften: 
Annem yine düşlemektedir beni, 
bulur, eski şarkılardaki gibi 
ruhumdaki majörlerle minörleri.
(Çeviren: Ahmet Cemal)
<end>

<start>
Yine ikimiz, koyuyoruz ellerimizi ateşe, 
sen nice zamandır yıllanmış gecenin şarabı aşkına, 
ben ise sabahın hiç sıkılmamış pınarı uğruna. 
Körük, güvendiğimiz ustasını beklemekte.
Keder yaydığında sıcaklığını, geliyor cam ustası. 
Gidişi ortalık ışımadan, gelişi çağırmadın sen, hem de 
yaşlı, aklaşmış kaşlarımızın alacakaranlıı kadar.
Yine kurşun dökmekte göz yaşlarının kazanında, 
sana bir kadeh için - kutlamaktır önemli olan yitirilmişi- 
bana da isli cam kırıklarım için - ateşe saçılmakta. 
Ve sana kadeh kaldırıyorum, gölgeleri çınlatarak.
Anlaşılır şimdi kimin çekindiği, 
ve kimin sözünü unuttuğu. Sense 
ne bilirsin, ne de istersin tanımayı, 
kenardan içersin, serindir diye 
ve ayık kalırsın, tıpkı eskisi gibi, 
üstelik belli ki, kaşların hala çıkmakta!
Bana gelince, bilincindeim yaşadığım 
aşk anının, cam kırıklarım saçılıp ateşe, 
yine o eski kurşuna dönüşürken. Duran 
benim merminin ardında, hayal gibi, 
yalnızca tek gözü açık, hedefinden emin, 
ve sıkıyorum onu, sabahın ortasına.
(Çeviren: Ahmet Cemal
<end>

<start>
Gecenin büyük kapısı önündeki kara beygirin nal sesleri arasında,
hâlâ titriyor yüreğim bir zamanlarki gibi ve uzatıyor eyeri uçarcasına,
Diomedes'in ödünç verdiği yular gibi, kıpkırmızı.
Güçlü rüzgâr öncülüğümü yapmakta
karanlık yollarda ikiye bölerek uyuyan
ağaçların kapkara örgüsünü,
öyle ki, ay ışığıyla yıkanan meyveler
korkuyla sırtlara ve kılıçlara atlamaktalar,
ve ben indiriyorum kırbacımı
sırtına, çoktan sönmüş bir yıldızın.
Yalnızca bir kez yavaşlatıyorum adımlarımı, senin nankör dudaklarını
öpmek için, saçların dizginlere dolanmış
bile, ve pabuçların kumlarda sürükleniyor.
Hâlâ duymaktayım soluğunu
bir de hançer gibi sapladığın
o sözcüğü.
Çeviren: Ahmet CEMAL
<end>

<start>
Elbet anlamı olabilirdi: geçip gitmekteyiz dünyadan,
sormamışlar gelirken, çekilmeliyiz şimdi yavaştan.
Ama konuşmamıza karşın, birbirimizi anlamadan
ve karşımızdakinin ellerine bir an bile ulaşamadan,
yıkım bu işte: Çıkamayacağız bu sınavdan.
Denemek bile kalkılmaz bir şey altından,
ve bir çarmıh dikilmiş, kendimizi tanıyamadan,
yalnızlığımızda, silinip gidelim diye dünyadan.
Çeviren: Ahmet CEMAL
<end>

<start>
Düş yürek zaman ağacından, düşün yapraklar
bir vakitler güneşin kucakladığı
donmuş dallardan
düşün apaçık gözlerden dökülen yaşlar gibi.
Gün boyu uçuşsa da saçlar rüzgârda
yanık alnında yer tanrısının
bastırır yumruk gömleğin altında
Bulutlar ince sırtlarını sana
bir kez daha iğseler de yumuşama; 
önemseme Hymettos senin için
bir kez daha doldursa da petekleri.
Azdır çünkü çiftçiye kurakta tek bir sap,
azdır bir yaz bizim yüce soyumuz için.
Ya nedir yüreğinin kanıtladığı? 
Dün ile yarın arasında sallanır durur
sessiz ve yaban; 
vuruşları
vuruşları
düşüşüdür zamandan.
Çeviren: Kundeyt ŞURDUM
<end>

<start>
-Hans Werner Henze'ye, Ariosi dönemi için -
Hiçbir şey gelmeyecek bundan böyle.
bir daha ilkbahar olmayacak. 
Herkese kehanetidir bin yıllık takvimlerin.
Ama yaz, ve hani derler ya, 
"yazdan kalma" diye, onlar da olmayacak- 
artık hiçbir şey gelmeyecek. 
asla ağlamamalısın, 
der bir şarkı.
Onun dışında 
bir şey 
diyen 
kimse yok.
Çeviren: Ahmet CEMAL
<end>

<start>
Ey şair! Değer verme sevgisine sen halkın 
Tez geçer gürültüsü zafer övgülerinin; 
Aptalın yargısına, soğuk kalabalığın 
Gülüşüne de boş ver, aldırışsız ol, sakin.
Sen çarsın: Yalnız yaşa. Yürü özgür yolunda 
Özgür akıl nereye götürüyorsa seni. 
Yetiştir emeğinin sevgili meyvesini, 
Ödül beklemeksizin soylu çabalarına.
Ödül sendedir, çünkü en yüce yargıç sensin; 
Ürününe en titiz değer biçebilensin, 
Ey güç beğenir usta, sen ondan hoşnut musun?
Hoşnutsan, kalabalık varsın küfretsin sana, 
Tükürsün ateşinin tutuştuğu mihraba, 
Şımarık bir inatla rahleni sarsıp dursun.
<end>

<start>
Saray pırıl pırıl. Şarkıcılar hep bir ağızdan
Destan okuyorlardı, filâvta ve rubabın akışıyla.
Melike sesiyle ve bakışıyla
Canlandırıyordu ziyafeti ihtişam içinde.
Gönüller sürükleniyordu onun tahtına doğru
Fakat altın tasın önünde, O, birdenbire daldı derinlere
Mucizeli başını, omuzuna eğip durdu.
Ve şimdi muhteşem ziyafet sanki uyukluyordu,
Davetliler susmuştu. Şarkıcılarda ne ses, ne seda vardı! 
Ama işte, eğilen başını O kaldırdı yine,
Işıklı bir yüzle başladı sözlerine:
"Mutluluğunuz sizin, benim aşkımdadır,
Dinleyin beni, ben dilersem eğer, siz
Benimle bir olabilirsiniz.
İhtiras alışverişine kim giriyor, kim? 
Aşkımı satıyorum ben,
Hayatı pahasına bir gecemi benim
Söyleyin, kim satın alacak içinizden? "
Sustu ve korku sardı herkesi,
Yürekler burkuldu şehvetle...
O, yüzünde soğuk bir cüretle
Dinlemektedir şaşkın mırıltıları
Ve küçümseyen bakışlarını ağır ağır
Hayranlarının üstünde dolaştırmaktadır.
Birden bir insanın çıkışıyla yarıldı kalabalık
Onun peşinden geldi iki kişi daha
Duruşları pervazdı, gözbebekleri ışık.
Melike karşılıyor gelenler ve böylece
Alışveriş bitiyor: satın alınıyor üç gece.
Ölüm odasıdır çağıran onları artık.
Şimdi kutsal kâhinler
Donakalmış davetliler önünde
Uğursuz kâseden
Sıra kur'asını çekiyor birer birer.
Birinci Flavius, son Roma bölüğünde
En yırtıcı asker.
Çıldırtabilirdi onu
Katlanmak bir kadının azametine,
O kabul etmişti zevkin meydan okuyuşunu,
Kızgın kavga günlerinde koşar gibi
Düşmanın davetine.
İkinci, Kriton, genç hakim,
Epikür bahçelerindendi,
Kharite'lerin, Kıbrıs'ın, Amur'un
Şairi ve hayranlarındandı.
Üçüncü, yeni açmış bir bahar çiçeği gibi
Okşuyordu gözü ve kalbi.
Ünlü değildi, adı asırlarda tutmamıştı yer; 
Yavaşça gölgeliyordu
Dudaklarını ilk tüyler; 
Genç yüreğinde tecrübesiz gücü
Kaynıyor ihtirasla; 
Heyecan ışıldıyor gözlerinde.
Mağrur Melike hüzünlü bakışlarını; 
Dondurdu onun üzerinde.
"-Ant içerim... Ey zevklerin anası,
Mislini görmediğin gibi hizmet edeceğim sana.
Satılık bir cariye gibi gireceğim,
Kandırıcı ihtirasların odasına.
Dinle beni, gücü büyük Kıbrıslı sen,
Ve siz yer altı hükümdarları,
Ey gazaplı Ayda'nın ilahları,
Yemin ederim ki, sabah şafak sökene kadar
Arzularıma hükmedenleri, ben
Tatlı ihtiraslarla doyuracağım,
Ve bütün esrarlı aşk hünerleriyle
Ve misilsiz bir rehavetle onları yoracağım.
Ama, kızıl sabah ışıklarıyla,
Sökünce ölümsüz şafak,
Yemin ederim ki ölümün baltasıyla
Bu bahtiyar başlar yuvarlanacak."
Ve işte artık gün batıyor,
Altın bir yay gibi doğuyordu ay.
Örtüldü baygın gölgelerle
İskenderiye'de saray.
Fıskiyeler coşuyor, meşaleler tutuştu.
Buhurdanlar tütüyor ağır ağır, yer yer...
Dünya ilâhlarının bekliyor emirlerini
Tatlı, ihtiraslı serinlikler.
Sessiz ve ihtişamlı karanlıkların,
Gönlü çeken mucizeleri arasında,
Ve gölgesinde erguvani perdelerin
Işıldıyordu altın oda...
1835
Çeviri: Nâzım HİKMET
<end>

<start>
Yurdunun mavi göğü altında
Sararıp soluyordu günden güne…
Tükendi sonunda ve tam üzerimden
Uçup gitti o genç gölge; 
Fakat aşılmaz bir sınır var aramızda.
Boﬂ una canlandırmak istedim içimdeki duyguyu; 
Ölüm haberini kaygısız dudaklar bildirdi bana,
Ve ben kaygısızca dinledim onu.
İşte tutkulu bir ruhla sevdiğim oydu
Acı veren bir yoğunlukla.
İçim yumuşak, gergin bir tasayla dolu,
Çılgınlık ve acıyla! 
Nerede üzünçler, hani aşk? Ne yazık! Ruhumda
O gölge için saf ve zavallı,
Tatlı anısı için geri gelmez günlerin
Ne gözyaşı var ne de bir yakını.
<end>

<start>
Size yazıyorum –daha ne denir? 
Hem daha ne söyleyebilirim ki? 
Şu an, biliyorum, elinizdedir 
Hor görüp cezalandırmanız beni. 
Bu benim mutsuz kaderimdir, 
Bir damla acıyı koruyarak siz, 
Elbette beni terketmezsiniz. 
Susmayı tercih ettim ben önce; 
İnanın: şu rezil yaşamımdan 
Haberiniz olmazdı hiçbir zaman, 
Bir ümide kapılmış olsam bile 
Nadiren, haftada bir sözgelimi
Bizim köyde görebilseydim sizi, 
Yalnız sizi duyarak, işiterek, 
Size bir sözcük söyleyerek ve 
Düşünmek, aynı şeyi düşünmek işte 
Sizinle yeniden görüşünceye dek. 
Ama derler ki, ürkeğin tekisiniz; 
Sıkılırsınız ıssız ve köylük yerden, 
Bizlerse... pek gösterişli değiliz 
Gerçi hoşnutuz o yalın halinizden.
Hem niye ziyaret ettiniz bizi? 
Terkedilmiş köyün ıssızlığında 
Ben hiçbir zaman tanımazdım sizi, 
Tanışmış olmazdım orda acıyla. 
Acemi gönlümün heyecanını da
Zamanla dize getirip (kim bilir?) , 
Belki kalbime göre bir dost bulurdum; 
Onun için sadık bir eş olurdum 
Ve erdemli bir anne, ne denir.
Başkası! .. Hayır, düyada kimim var, 
Hiç kimseye kalbimi vermezdim ben! 
O yüksek bir kurulda alınan karar, 
O göğün dileği: sana aitim ben! 
Bütün hayatımın güvencesiydi 
Sana bağlı kalışı bir buluşmanın; 
Biliyorum, Tanrı gönderdi seni, 
Mezara kadar beni koruyansın... 
Bana rüyalarımda gelmiştin sen,
Görünmesen de yakındın canıma, 
Bakışların baygınlık verirdi bana, 
Bir ses duyulurdu gönlümde senden 
Çoktan beri hayır, rüya değildi bu! 
Sen ancak girdin, tanıdım o an,
Kendimi kaybettim, bendim yanan,
Düşünerek fısıldadım: ta kendisi! 
Doğru değil mi? Duymuştum seni: 
Benimle sessizce konuşmuştun, 
Fakire elimi uzattığımda 
Veya duayla rahatlattığımda 
Hüznünü bu heyecanlı ruhumun? 
Ve sen o sırada gözüme değdin, 
Bu şirin görüntü sen değil miydin, 
Saydam bir karanlıkta sönüp yanan, 
Ve usulca başucuma yaslanan? 
Sen değil miydin sevgiyle, hazla 
Ümidin sözünü bana fısıldayan? 
Kimsin sen, koruyucu bir melek mi, 
Veya yoldan çıkaran sinsinin biri? 
Kuşkularımı çöz, ortadan kaldır. 
Belki de hepsi boşa gidecek 
Acemi bir gönlün aldanışıdır: 
Ve bambaşka bir şeye hükmedilecek...
Ama ne olursa olsun! Ben yazgımı 
Bak senin ellerine veriyorum 
Karşında dökerek gözyaşlarımı 
Beni savun diye yalvarıyorum, 
düşün bir: Ben burda ne çok yalnızım, 
Kimse beni anlamak istemiyor, 
Aklın gücünü yitirmiş demiyor, 
Ve benim sessizce can vermem lâzım. 
Seni bekliyorum: Bir tek bakışla 
Şu kalbin ümidine canlılık ver 
Veya bu ağır rüyayı kesiver, 
Heyhat, o hak ettiğim sızlanışla!
Kesiyorum! Tekrar, dehşet vericidir...
Utanç ve korkuyla donakalıyorum. 
Ama onurunuz benim güvencimdir, 
Ve ona yiğitçe teslim oluyorum...
<end>

<start>
Dinmiş tufanın son bulutu! 
Bir sen gezinirsin açık mavi gökte.
Senindir, kimsesiz, neşesiz gölge.
Sevinç dolu günü, bir tek sen üzersin.
Az önce çepeçevrede sarmıştın gökyüzünü,
Şimşek de seni sarıverdi dehşetle.
Sen ise saçtın gizemli gürlemeni,
Ve açgözlü toprağa yağmur içirdin.
Yeter, defol! İşin bitti artık.
Toprak tazelendi, tufan da kaçtı buralardan.
Ve işte rüzgar da yaprakçıkları okşarken,
Kovuyor seni şu huzurlu göklerden.
***
Tüm arzularımı yaşadım ben
Hayallerime de soğudum artık
Sadece acılarım kaldı içimde
Meyveleri kalbimdeki boşluğun.
Hayın kaderin fırtınaları altında
Soldu güller açan taç yaprağım da
Yaşıyorum hüzünlü ve yalnız
Ve gelir mi sonum diye bekliyorum.
İşte böyle, sonbahar soğuklarına yenik
Fırtınanın kış ıslığı duyuluyor gibi
Çıplak dalda tek başına
Titremekte geç kalmış bir yaprak!
Çeviren: Burhan Deniz
<end>

<start>
Zindandayım, nemli bir karanlıkta.
Beslediğim genç kartal, avluda,
Altında parmaklıkların çırpıyor kanatlarını
Gagalarken kanlı bir yiyecek parçasını,
Gagalıyor ve fırlatıyor, gözleri pencerede,
Sanki aynı arzuyu taşıyor benimle.
Bakışı ve çığlığıyla diyor ki tutsaklık yoldaşım:
“Vakit geldi artık, uçalım dostum, uçalım!
Bizler özgür kuşlarız, hadi davran! 
O beyaz dağa doğru, daha öteye bulutlardan,
Denizin gökyüzüyle buluştuğu maviliklere,
Sadece rüzgârın ve benim gidebildiğimiz o yerlere...”
<end>

<start>
Siz birleştirdiniz o soğuk kalbi derhal
Gözlerinizin ateşiyle
Sizi seven bir aptaldır elbette; 
Sevmeyen biriyse yüz bin kere aptal.
<end>

<start>
Ben sizi sevdim: belki bu sevda
Kalbimde sönmedi, kaldı izi; 
Bu bir hüzne yol açmasın asla,
Hiçbir şeyle üzmek istemem sizi.
Sessizce, ümitsizce sevdim sizi,
Çile çekerek, kıskanç ve çekingen,
Öyle candan, öyle içtenlikli, ki
Başkası da öyle sevsin yürekten.
<end>

<start>
Aşk fıskiyesi, ölümsüz çeşme! 
Sana armağan olarak iki gül getirdim.
Seviyorum bitimsiz konuşmanı
Ve şiirsel gözyaşlarını senin.
Çiseyen gümüşsü tozların
Serin çiğlerle kaplıyor beni:
Ak, ak durmaksızın sevinçli pınar! 
Anlat, anlat bana bildiklerini…
Aşk fıskiyesi, kederli çeşme! 
Okudum ben de mermerinde senin
Uzak bir ülkenin övgüsünü; 
Fakat Mariya’dan söz etmedin…
Ey, solgun yıldızı haremin! 
Burada mı unutuldun yoksa? 
Yoksa sadece mutlu düşler miydi
Mariya ve Zarema*
Ya da sadece imgelemin uykusu mu
Tenha bir alacakaranlıkta resimledi
Kendi bir anlık sanrılarını,
Ruhumun bir anlık idealini?
<end>

<start>
Kocayan evrenin bu ak saçlarını
Tabutları her gün görmüyor muyuz? 
Derjavin
Tabutçu Adriyan Prohorov’un son parça eşyaları da cenaze arabasına yüklenmiş, bir çift sıska beygir, dördüncü keredir, Basmannaya’dan yola çıkarak tabutçunun taşınmış olduğu Nikitinskaya’ya sürüklemişlerdi gövdelerini. Dükkânını kilitleyen tabutçu evin satılık ve kiralık olduğunu belirten bir ilan çivileyip yaya olarak yeni evine yollandı.
Çoktandır hayalinde yaşattığı, sonunda oldukça pahalı bir fiyata satın alabildiği sarı boyalı evceğize yaklaştıkça yaşlı tabutçu içinde hiç de sevince benzer bir şeyler bulunmadığını hissederek şaşırdı. Yabancı eşikten geçip yeni konutuna girer girmez tam bir kargaşalığın ortasına düşünce, on sekiz yıldır her şeyin yerli yerinde, düzen içinde bulunduğu eski, köhne kulübeciğini düşünerek içini çekti; ellerini ağır tutan her iki kızına ve hizmetçi kadına sövüp sayarak kendi de onlara yardım etmeye koyuldu.
Çok geçmeden her şey yerini buldu. İkona mahfazası, kap kacak dolabı, masa, divan ve yatak arka odada kendilerine ayrılmış olan köşelere yerleştiler. Mutfağa ve oturma odasına ev sahibinin elinden çıkma, renk renk, irili ufaklı tabutlar, içinde yas şapkaları, yas mantoları ve meşaleler bulunan dolaplar yerleştirildi. Kapıya, üzerine elinde ters çevrilmiş bir meşale tutan iri yarı bir aşk tanrısı tasvirinin işlenmiş olduğu bir levha asıldı. Levhada şu yazı okunmaktaydı: ”Burada işlemeli ve işlemesiz tabutlar satılır, kiraya verilir, eski tabutlar onarılır.” Kızlar kendilerine ayrılan öndeki aydınlık odaya çekildiler. Adriyan derlenmiş toplanmış evini bir kere dolaştıktan sonra pencere önüne oturup semaveri hazırlamalarını emretti.
Aydın okuyucular Shakespeare ve Walter Scott’un yapıtlarındaki mezarcıları şakacı, şen insanlar olarak tasvir ettiklerini; bu karşıtlıkla da hayalimizi daha şiddetli bir biçimde etkilemek istediklerini bilirler. Gerçeğe olan saygımız dolayısıyla bu örnekleri izlemek, tabutçumuzun kendi iç sıkıcı zanaatına tam anlamıyla denk düşen bir tabiata sahip bulunduğunu itiraf etmek zorundayız.
Adriyan Prohorov genellikle asık suratlı, düşünceli, dalgın bir adamdı. Ağzını sadece, iş güç düşünecek yerde pencere önüne oturup yoldan geçenleri seyrederken yakaladığı kızlarını azarlamak ya da yaptığı tabutlara ihtiyacı olan mutsuz (kimi zaman da mutlu)  kişilerden son derece yüksek fiyatlar istemek için açardı. Yani Adriyan Prohorov pencere önüne oturmuş yedinci fincan çayını içerken, kederli düşüncelere dalıp gitmişti âdeti üzere.
Geçen hafta, emekli kolbaşının cenaze alayı tam karakolun yanından geçerken bastıran sağanağı düşünüyordu. O gün pek çok manto daralmış, pek çok şapka buruşup bozulmuştu. Adriyan birtakım kaçınılmaz masraflarla karşı karşıya bulunduğunu kestiriyordu. Çünkü elindeki cenaze donanımı acınacak bir durumdaydı.
Tabutçu bütün umutlarını bir yıldır ölüm döşeğinde yatan yaşlı tüccar kadın Turyihina’ya bağlamıştı. Fakat hasta, Razgulya’da can çekişmekte olduğu için, ne kadar söz verirlerse versinler, mirasçıların öyle uzak bir yerden kendisini çağırtmak üzere adam göndermeye üşenerek en yakın tabutçuyla anlaşıvermeleri korkusu da vardı.. Kapının üç kere farmasonca çalınması tabutçunun düşüncelerine ara verdi.
- Kim o? dedi. Adriyan.
Kapı açıldı. Alman esnaflarından olduğu ilk bakışta kolaylıkla anlaşılan bir adam girdi odaya. Neşeli bir tavırla tabutçuya yaklaştı. Gülmeden dinlemeye hâlâ alışamadığımız bir Rusça’yla:
- Özür dilerim sevgili komşum, dedi. Sizi rahatsız ettiğim için bağışlayın beni. Bir an önce tanışalım istedim. Ben kunduracıyım. Adım Gottlieb Schultz. Sizden bir sokak ötede, tam evinizin karşısına düşen evde oturuyorum. Yarın evliliğimizin yirmi beşinci yıldönümünü kutlayacağız. Sizi ve kızlarınızı dostça bir öğle yemeği için bize bekliyorum.
Çağrı hoşnutlukla kabul edildi. Tabutçu kunduracıdan bir fincan çay içmesini diledi. Gottlieb Schultz’un girişken bir adam oluşu sayesinde de az sonra dostça bir sohbete daldılar. Adriyan:
- İşleriniz nasıl gidiyor? diye sordu.
- Eh, diye yanıtladı Schultz, şöyle böyle. Şikâyetçi değilim çok şükür. Fakat, kuşkusuz zanaatlarımız epeyce farklı birbirinden. Canlılar ayakkabısız da edebiliyorlar ama ölüler tabutsuz yaşayamaz!
- Çok doğru, diye onayladı. Eğer bir canlı kendine ayakkabı satın alamıyorsa, kızma ama yalın ayak da dolaşabilir. Oysa ne kadar yoksul olursa olsun bir ölü ne yapıp edip kendine bir tabut bulmak zorundadır.
Sohbet bu çizgide bir süre daha uzadı. Sonunda kunduracı kaktı, çağrısını yineleyip tabutçuyla vedalaştı.
Ertesi gün saat tam on ikide tabutçu ve kızları yeni evlerinin kapısından çıkarak doğru komşularına yollandılar. Şimdi ben burada günümüz romancılarının bir göreneğine uymayacak, ne Adriyan Prohorov’un Rus tipi kaytanını, ne de Akulina’yla Darya’nın Avrupa biçimi giyim kuşamlarını tasvir edeceğim. Yalnız şu kadarını söyleyeyim, her iki kız da sadece en tantanalı günlerde ortaya çıkardıkları sarı şapkalarıyla kırmızı potinlerini giymişlerdi.
Kunduracının dar evini çoğunluğu Alman esnaflar, onların karıları ve kalfaları olan bir konuklar kalabalığı doldurmuştu. Rus memurlardan sadece Finlandiyalı nokta polisi Yurko çağrılmıştı. Yurko gösterişsiz unvanına rağmen ev sahibinden özel bir saygı görmekteydi. Pogorelski’nin postacısı gibi o da tam yirmi beş yıldır inanç ve doğrulukla hizmet ediyordu devlet kapısında. İlk başkenti silip süpüren 1812 yangını onun sarı boyalı nöbetçi kulübesini de ortadan kaldırmıştı. Fakat düşman kovulur kovulmaz bu kulübenin yerinde gotik tarzında kirişli direkleri olan gri boyalı yeni bir kulübecik belirmiş, Yurko da elinde baltası, göğsünde çelik zırhı bu yeni kulübenin çevresinde dolanmaya başlamıştı. Nikitskaya kapısının oralarda oturan Almanların çoğu tanırdı onu. Hatta bunlardan kimilerinin, pazarı pazartesiye bağlayan geceyi Yurko’da geçirdikleri olurdu.
Konuklar sofraya oturduklarında onlar yan yanaydılar. Bay ve Bayan Schultzlar ve on yedi yaşlarındaki kızları Lotchen hem konuklarla yiyip içiyorlar, hem de yemek dağıtımında aşçı kadına yardım ediyorlardı. Bira su gibi akıyordu. Yurko dört kişi gibi yiyip içiyor, tabutçu ondan geri kalmıyor, kızlarıysa nazlı nazlı kızarıp bozarıyorlardı. Sofradan gittikçe yükselen Almanca gürültüler arasında kendisini dinlemelerini rica eden ev sahibi, elinde tuttuğu ağzı balmumuyla mühürlü şişenin tıpasını patlatarak, Rusça:
- Sevgili karım Louise’in şerefine! diye bağırdı.
Yalancı şampanya köpürdü. ev sahibi kunduracı, kırk yaşlarındaki karısının gergin yüzüne, candan bir öpücük kondurdu. Konuklar iyi yürekli Louise’in şerefine içtiler, gürültüyle ev sahibi, ikinci bir şişenin tıpasını çıkarırken:
- Sevimli konuklarımızın şerefine, diye bağırdı. Konuklar kadehlerini yeniden boşaltarak teşekkür ettiler. Şerefe içmeler birbirini kovaladı durdu artık. Ayrı ayrı her bir konuğun şerefine içildi. Moskova’nın ve bir düzine Alman kentinin şerefine içildi. Bütün esnaf loncasının, ayrı ayrı her bir ustanın ve kalfanın şerefine içildi. Adriyan canla başla içiyordu. Bir ara öylesine neşelendi ki o da herhangi bir şeyin şerefine kadeh kaldırılmasını önerdi. Konuklardan şişman bir fırıncı birdenbire kadehini kaldırarak:
- Kendileri için çalıştıklarımızın, unserer kundlevte şerefine! diye bağırdı.
Bu öneri de bütün ötekiler gibi neşeyle, oybirliğiyle kabul edildi. Konuklar eğilerek birbirlerini selamlamaya başladılar. Terzi kunduracıyı, kunduracı terziyi, fırıncı hem onu hem ötekini, hepsi birden fırıncıyı selamladılar. Bu böyle sürüp gitti. Karşılıklı selam alıp vermeler sırasında bir ara Yurko yanı başında oturan tabutçuya dönerek:
- Ne duruyorsun azizim, sen de ölülerinin şerefine içsene! diye bağırdı.
Neşeli kahkahalar yükseldi. Fakat tabutçu kendini hakarete uğramış sayıp yüzünü astı. Kimse farkında olmadı bunun. Konuklar içmeye devam ettiler. Sofradan kalkıldığında akşam çanları duyuluyordu.
Konuklar gecenin geç saatlerinde evlerine dağılırken çoğu sarhoştu. Şişman fırıncı ve suratı kırmızı bir marokenle kaplı gibi görünen ciltçi, Yurko’nun kollarına girerek onu kulübesine kadar götürdüler. Böylece; ”Borcun iyisi ödenmiş olanıdır” Rus atasözüne uygun bir davranışta bulunmuş oldular. Tabutçu evine vardığında sarhoş ve öfkeliydi. Yüksek sesle, kendi kendine söyleniyordu:
- Peki, ne demek oluyor bu? Benim zanaatım ne diye ötekilerinkinden daha az şerefli olsun? Tabutçuysak cellatla kardeş miyiz yani? Ne diye gülüyor bu gâvurlar? Yoksa tabutçu deyince panayır soytarısı mı anlıyor bunlar? Şu yeni evin şerefine büyük bir ziyafet çekmek istiyordum ya, avuçlarını yalasınlar artık! Kendi müşterilerimi çağırırım ziyafete ben de! Ortodoks ölülerini çağırırım.
Bu sırada Adriyan Prohorov’un ayakkabılarını çıkarmakta olan hizmetçi kadın:
- Daha neler babacığım? dedi. Tövbe de! Ölüleri ziyafete çağırmak! Amma da iş! Adriyan.
- Tanrı hakkı için çağıracağım, diye sürdürdü sözlerini: Hem de yarından tezi yok. Ey benim velinimetlerim; yarın akşama hepinizi beklerim. Tanrı ne verdiyse yiyip içeriz. Tabutçu bu sözleri söyleyip yatağına girdi. Az sonra da horlamaya başladı.
Adriyan’ı uyandırdıklarında tan yeri ağarmamıştı henüz. Tüccar kadın Turyihina o gece ölmüş, kâhyasının görevlendirdiği bir atlı dörtnala gelerek haberi Adriyan’a ulaştırmıştı. Tabutçu haberciye votka içmesi için on kapiklik bir bahşiş verip hemen giyindi, bir arabaya atlayarak Razgulya’ya yollandı. Ölü kadının evinin kapısında polisler duruyor, tüccarlar leş kokusu almış kargalar gibi bir aşağı, bir yukarı dolaşıyorlardı. Rahmetli balmumu gibi sapsarı bir yüzle, masada yatıyordu. Fakat kokmaya başlamamıştı henüz.
Çevresini akrabalar, komşular ve ev halkı kuşatmıştı. Bütün pencereler açılmıştı. Mumlar yanıyor, papazlar dua ediyorlardı. Turyihina’nın, genç bir tüccar olan son moda bir smokin giyinmiş yeğenine yaklaşan Adriyan, tabut, mum, örtü ve diğer cenaze donatımını kendilerine hemen en iyi şekilde sunmaya hazır olduğunu bildirdi. Dalgın bir tavırla teşekkür eden mirasyedi, fiyat konusunda pazarlığa kalkışmayacağını, bunu tabutçunun vicdanına bıraktığını söyledi. Adriyan alışmış olduğu üzere bu kere de bir kuruş fazla para istemeyeceğine bin türlü yemin edip kâhyayla anlamlı anlamlı bakıştıktan sonra gereken işleri yapmak için çıkıp gitti.
Bütün gün Razgulya’yla Nikitskaya kapısı arasında mekik dokudu. Akşama doğru her şey yoluna konmuştu. Arabacısını savıp yayan olarak yola koyuldu. Aylı bir geceydi. Tabutçu sağ salim Nikitskaya kapısına vardı. Vozneseniye Kilisesi yakınından geçerken bizim Yurko kendisine seslendi. Fakat tabutçuyu tanıyınca iyi geceler diledi. Vakit epeyce ilerlemişti.
Tabutçu tam evinin önüne varmıştı ki birinin kapıya yaklaştığını, açtığını ve içeri süzüldüğünü gördü. ”Bu da ne demek oluyor? ” diye düşündü. Acaba yine kimin işi düştü? Sakın hırsız olmasın bu? Yoksa bizim sersem kızlar âşıklarını mı alıyorlar içeri? Hayırdır inşallah! Tabutçu tam ahbabı Yurko’yu yardıma çağırmayı düşünüyordu ki birisi daha kapıya yaklaştı. Açıp içeri girmek üzereyken, koşarak gelen ev sahibini görüp durdu, üç köşeli şapkasını çıkararak selamladı onu. Adriyan’ın bu yüzü bir yerde görmüşlüğü vardı ya, o andaki telaşı iyice incelemesine engel oldu. Soluk soluğa:
- Hoş geldiniz, dedi. Buyurun, içeri buyurun. Beriki boğuk bir sesle:
- Törene gerek yok babalık, dedi. Sen önden yürü yol göster konuğuna!
Adriyan tören düşünecek durumda değildi zaten. Açık kapıdan girerek merdivenlere yöneldi, öbürü de arkasından. Adriyan, odalarda bir sürü insanın dolaşmakta olduğunu gördü. ”Bu ne şeytan işidir böyle” diye düşünerek bir an önce içeri girmek için adımlarını açtı. Ve girer girmez de dizlerinin bağı çözülüverdi. Oda ölülerle doluydu. Pencereden giren ay ışığı onların sarı ve mor suratlarını, çökmüş ağızlarını, bulanık, yarı kapalı gözlerini, sarkmış burunlarını aydınlatıyordu…
Adriyan bütün bu insanların cenaze donatımları kendisi tarafından yapılmış kimseler olduklarını dehşet içinde anladı. İçeri onunla birlikte giren konuk da o sağanak günü defnedilen kolbaşından başkası değildi. Kadın erkek bütün ölüler yerlere kadar eğilerek, selamlar vererek tabutçunun çevresinde toplandılar. Sadece geçenlerde bedavadan gömülen yoksul bir ölü yırtık pırtık giysilerinden utandığı için kalabalığa yaklaşmıyor, bir köşede boynunu bükmüş duruyordu. Bütün öteki ölüler özene bezene giyinmişlerdi. Kadın ölüler başlıklarını giymişler, kurdelelelerini takmışlardı. Memur ölüler üniformalarını kuşanmışlar, fakat sakallarını kesmemişlerdi. Tüccarlar bayramlık kaftanları içindeydiler. Bütün bu şerefli topluluk adına söz alan kolbaşı:
- İşte, gördüğün gibi hepimiz kalkıp geldik çağrına Prohorov, dedi. Evde artık gücü kuvveti adamakıllı kesilmiş, çürüyüp dağılmış, iskelet haline gelmiş olanlar kaldı sadece. Fakat onlardan biri seni öylesine görmek istiyordu ki bizimle birlikte gelmeden edemedi…
O anda ufak tefek bir iskelet kalabalıktan ayrılarak Adriyan’a yaklaştı. Kafatası tatlı tatlı gülümsüyordu tabutçuya. Parlak yeşil ve kırmızı renkli çuha parçaları ve yıpranmış keten parçaları, tıpkı bir sırığa asılmışlar gibi iskeletin üzerinden sarkıyorlar, kocaman çizmeler içindeki ayak kemikleri havan içindeki havaneli gibi takırdıyorlardı. İskelet:
- Beni tanımadın galiba Prohorov, dedi. 1799 yılında ilk tabutunu, meşeden yapılmıştır diyerek çamdan yapılmış olan o tabutu sattığın emekli muhafız birliği çavuşu Pyotr Petroviç Kurilkin’i anımsamıyor musun?
Ölü bu sözleri söyleyerek tabutçuyu kemikten bağrına basmak istedi. Fakat kendini toparlayan Adriyan son bir güçle haykırarak iskeleti itti. Pyotr Petroviç sendeledi, düştü, darmadağın oldu. Ölülerden bir öfke mırıltısı yükseldi. Hepsi de arkadaşlarından yana çıkıp, sövüp sayarak, tehditler savurarak Adriyan’ın üstüne yürüdüler. Ölülerin bağırtılarıyla kulakları sağırlaşan zavallı ev sahibi soluğu tıkanmış bir halde kendinden geçti, emekli muhafız birliği çavuşunun kemikleri üzerine yuvarlandı.
Güneş ışınları tabutçunun yatağına düşeli çok olmuştu. Tabutçu gözlerini açtığında hizmetçi kadının üfleyerek semaveri körüklediğini gördü. Aklına bir gün önceki olaylar geldi birden bire, tüyleri diken diken oldu, kolbaşı ve çavuş Kurilkin, sisler içinde gelip geçiyordu aklından. Susuyor, hizmetçi kadının konuşmaya başlamasını, geceki olayların sonuçlarını anlatmasını bekliyordu. Adriyan’a sabahlık giysisini uzatan Aksinya:
- Amma da uyudum ha Adriyan Prohoroviç, dedi. Sabahleyin komşu terzi geldi, sonra şu nokta polisi uğrayıp seni kendisinin isim günü eğlentisine çağırdı. Söylemek için uyanmanı bekledik.
- Ya rahmetli Turyihina’dan uğrayan olmadı mı?
- Rahmetli mi? Turyihina ne zaman öldü?
- Budalaya bak! Dün onun cenaze donatımını hazırlarken bana yardım eden sen değil miydin, ahmak!
- Neler söylüyorsun babacığım? Aklını mı oynattın yoksa? Hâlâ ayılamadın mı? Hangi dünkü cenaze? Dün bütün gün Alman’ın evinde şölendeydin. Eve sarhoş döndün, kendini yatağa dar attın. İşte sabah çanı alıyor, sen hâlâ yataktasın.
Tabutçu sevinçle:
- Deme yahu, diye bağırdı. Hizmetçi kadın:
- Elbette, dedi.
- Öyleyse hemen çay koy bana. Söyle kızlar da gelsinler.
<end>

<start>
Aşkın, umudun, dingin şöhretin
Aldatısı uzun sürmedi,
Dağıldı şölenleri gençliğin,
Uyku gibi, sabah dumanı gibi
Umudun azabıyla beklemekteyiz
Kutsal özgürlük dakikalarını,
Nasıl beklerse genç âşık
Şaşmaz buluşma anlarını
Arkadaş, inan: er-geç doğacak
Büyüleyen mutluluğun yıldızı
<end>

<start>
Hoşçakal aşk mektubu, hoşçakal,
Ne kadar ağırdan aldımsa da,
Ne kadar istememiş olsam da,
Elim emrediverdi,
Bütün mutlulukları ateşe vermeyi.
Ama yeter, vakit tamam; 
Yan aşk mektubu!
Hazırım, aldırmaz artık ruhum hiçbirşeye.
Hırslı alevler,
Çoktan sardı sayfalarını.
Bir dakika! 
İşte parladı,
Cayır cayır yanıyor...
Hafif bir duman,
Bükülüp kıvrılarak kayboluyor gözden.
Pahalı taşlardan yapılma,
Sadık bir yüzüğün
Hatırası çoktan unutulmuş.
Erimiş mühür mumu, köpürüyor.
Ah! 
Sağduyu!
İşte bitti hepsi,
Kapkara artık tüm yapraklar.
Hafif küller üzerinde,
Gizli saklı çizgileri beyazlanıyor...
Göğsüm daraldı.
Sevgili kül,
Hazin kaderimdeki sefil lezzet,
Acılı göğsümde,
Asırlarca kal benimle.
Çeviri: Halûk Madencioğlu
<end>

<start>
Çift ve tek üstüne ant içerim,
Kılıç ve haklı savaş üstüne ant içerim,
Sabah yeli üstüne ant içerim,
Akşam duası üstüne ant içerim:
Hayır, seni terk etmedim ben.
Ya kimdi başını okşayarak
O korunaklı yere götürdüğüm,
Amansız takipten saklayarak?
Ben değil miydim çölün sularıyla
Susuzluğunu dindiren? 
Ben değil miydim diline senin
Akıllar üstünde erk veren?
Sıkı dur öyleyse, yalanı hor gör,
Yürü gerçeğin yolunda inançla,
Sev öksüzleri ve Kuran'ımı,
Öğüt ver titreyen yaratığa.
Ey lekesiz kadınları peygamberin,
Siz farklı kılındınız bütün eşlerden:
Ayıbın gölgesi de korkunçtur sizin için.
Yaşayın alçakgönüllülüğünüzü yitirmeden
Tatlı kanatları altında sessizliğin.
Yakıştı size bakirenin örtüsü,
Sadık yüreklerinizi saklayın
Helal ve utangaç zevkler için.
Ve ulaşamayacak yüzünüze
Kurnaz bakışı inançsızların.
Ve sizler, ey konukları Muhammed'in,
Akın akın gelenler akşam ziyaretine,
Sakının, dünyasal telaşlarla
Sıkıntı vermekten peygamberime.
O dindarca düşüncelere dalmışken
Hoşlanmaz laf ebelerinden
Sevmez, gösterişli ve boş sözleri:
Sofrasına kibirsiz gelin,
Ve tertemiz bir duyguyla eğilin
Önünde genç cariyelerinin.
III
Peygamber bozulup yüzünü ekşitti
Körün yaklaştığını işitince:
Koşup geliyor, şaşkınlık gösterip
Günah işlemeye cüret etme.
Sana göksel kitap, ey peygamber
Kibir sahipleri için gönderilmedi; 
Kuran'ımı sakince bildir,
Zorlama dikine gidenleri!
Neden böbürlenir ki insanoğlu? 
Dünyaya çıplak geldiğinden mi,
Ömrünün kısalığından mı,
Güçsüz doğduğu, güçsüz öleceği için mi?
Yoksa Tanrı onu keyfince
Öldürecek ve diriltecek diye mi? 
Mutlulukta da acı yazgıda da
Gökten nasıl belirliyorsa günlerini.
Ona nimetler verdiği için mi,
Ve ekmeği ve zeytini ve hurmayı,
Emeğini kutsayarak
Ve bahçeyi ve tepeyi ve tarlayı?
Fakat İsrafil iki kez öttürecek borusunu; 
Kopacak yeryüzünde göksel tufan:
Ve kardeş kaçacak kardeşinden,
Ve oğul kaçacak anasından.
Ve her şey akacak önünde Tanrı'nın,
Korkuyla allak bullak; 
Ve yok olacak günahkârlar,
Ateş ve külle kaplanarak.
Çeviren: Ataol Behramoğlu
<end>

<start>
Tutkularım bitti.
Düşlerimden de soğudum.
Sade çilem kaldı bana,
Kalbimdeki boşluğun meyvası.
Zalim kaderin fırtınasıyla,
Söndü gürbüz hâlem.
Üzgün ve yalnız yaşarken,
Beklerim, gelecek mi sonum?
Böyle duyulurken fırtınanın kış ıslığı,
Bir yaprak; 
Çıplak dalda tek başına,
Geç soğuklarla vurgun yemiş,
Titriyor, çok geç kalmış.
<end>

<start>
Son çiçekler, hep en tatlısıdır,
Ovaların süslü goncalarının.
Onların da ardından anılar,
Hep hüzünlü, ama canlı kalır.
Bir acı ayrılığın anısının, bazen,
Sevecen bir buluşmanınkinden,
Çok daha canlı kalması gibi.
<end>

<start>
"Koru Beni, Tılsımım"
Koru beni, tılsımım, 
Koru beni, izlenip örselendiğimde, 
Koru, pişmanlık ve telaş günlerinde: 
Bana kederli bir günde verilmiştin sen.
Çevremi kuşattığında 
Kuduran dalgaları okyanusun, 
Bulutlar fırtınayı patlattığında, 
Koru beni, tılsımım.
Yaban ellerde yapayalnızlıkta, 
Koynunda can sıkıcı rahatlığın, 
Savaşın kızıştığı anda, 
Koru beni, tılsımım.
Kutsal ve tatlı aldanış, 
Büyülü yıldızı ruhun... 
Gizlendi benden, ihanet etti... 
Koru beni, tılsımım.
Bırak, tazelemesin bellek 
Yatışsın sonsuzca yürek yaralarım; 
Elveda ümit; uyu, istek; 
Koru beni, tılsımım.
Çeviri: Ataol Behramoğlu
<end>

<start>
Tüm arzularımı yaşadım ben
Hayallerime de soğudum artık
Sadece acılarım kaldı içimde
Meyveleri kalbimdeki boşluğun...
<end>

<start>
Severdim sizi Bu Aşk’tı belki. 
Benimleydin tamamen sevgin içimde sönmedi.. 
Endişelendirmesin bu sevgim sizi artık, 
İstemem hiç bir şeyden üzülmenizi
Severdim sizi, çaresizce lâl olmuş dilim
Bazen üzgün, kıskanç çoğu zamanda çekimserim
Öyle içten bir sevgi ki olabildiğine hassas ve tarifsiz
Dilerim Tanrıdan! Versin size sevginin tükenmezini
tükenmezini
Çeviren: Şeref ÖZER
<end>

<start>
Sorma, neden keder yüklü düşüncemle
Eğlenirken sık sık tasalanışımı,
Neden her şeye mahzun bakışımı ve
Hayatın tatlı düşünden kaçışımı;
Sorma, neden sönüp gitmiş yüreğimle
Neşe dolu aşktan nefret ettiğimi,
Kimseye canımsın demediğimi de,
Hem bir kez seven bir daha sevemez ki.
Mutlu olamaz, bir mutluluğu tadan,
O kısa bir an için verilmiş bize.
Gençlikten, şehvetten ve her türlü hazdan
Bil ki, yalnız keder kalır hepimize.
<end>

<start>
Senin sevecen hayalini son kez,
Hayalimde okşayıp,
Kalbimin gücüyle rüyama can vermeye,
Ve kimsesiz, ürkek, ilahi huzurumla,
Aşkını hatırlamaya,
Cesaret buldum kendimde.
Koşup gidiyor yıllarımız değişerek, 
Değiştirerek herşeyi ve bizi. 
Sen, çoktan giymişsin şairin için, 
Mezarlıkların alacakaranlığını. 
Ve dostun senin için, 
Sönüp gitmiş çoktan.
Kabul et, uzaklardaki sevgilim, 
Kalbimin vedasını, 
Dul kalmış eş gibi, 
Bir mahpusluk öncesi, 
Dostuna suskunca sarılan, 
İyi dost gibi.
<end>

<start>
Gece sisi kaplamış tepelerini Gürcistan'ın; 
	Karşımda akıyor Aragva uğultulu.
Hem hüzün hem bir hafiflik var içimde; kederliyim,
	Seninle dopdolu, aydınlık bir keder bu.
Seninle, sadece seninle... Hiçbir şey
	Bozmuyor, tedirgin etmiyor üzgünlüğümü,
Ve yürek yeniden tutuşuyor, seviyor yeniden,
	Sevmemesi olanaksız çünkü.
<end>

<start>
Anımsıyorum o büyülü ânı
Karşımda beliriverdiğin,
Uçup gidici bir hayal gibi,
Dehası gibi saf güzelliğin.
Bunluklarında ümitsiz hüznün,
Telâşın yorucu tasalarında,
Çınlardı o tatlı ses uzun uzun,
O güzelim çizgiler görünürdü bana.
Yıllar geçti. İsyancı dalgalarında fırtınaların
Dağılıp söndü eski hayaller,
Unuttum tatlı sesini senin
Ve silindi Tanrısal çizgiler.
Issızlıkta, karanlığında tutsaklığın
Sessizce uzayıp gidiyordu günlerim
Tanrısız, esinsiz, gözyaşsız,
Yaşamsız ve sevgisizdim.
Ve bir an geldi, uyandı ruhum:
Ve işte sen yeniden belirdin,
Bir hayal gibi, uçup giden,
Dehası gibi saf güzelliğin.
Ve yürek çarpıyor bir esrimeyle,
Ve yeniden canlanıyorlar onda
Tanrısallık da, esin de,
Yaşam da, gözyaşı da, aşk da.
<end>

<start>
Kurumuş, kokusuz bir çiçek gördüm,
Unutulmuş bir kitabın sayfaları arasında; 
Ve bu çiçek tuhaf hayallerle,
Doldurdu ruhumu ansızın:
Nerede açtın, ne zaman, hangi baharda? 
Çok mu yaşadın, kim seni koparan? 
Tanıdık mı, yabancı bir el mi? 
Ve neden seni böyle bırakıp gittiler?
Sevecen bir buluşmanın mı,
Yoksa ölümcül ayrılıkların anısına mı,
Ya da ıssız kırlarda, orman gölgelerinde yapılmış,
Bir yalnız yürüyüşün ardından mı buradasın?
Yaşar mı şimdi çiçeği solduranlar? 
Acaba şimdi neredeler? 
Yoksa onlar da, şu gizemli çiçek gibi,
Çoktan cansızlaşıp gittiler mi?
Çeviren: Ataol Behramoğlu
<end>

<start>
Şairi Tanrı Apollon
Kutsal özveriye çağırmadığı zaman,
Yılgınca gömülmüştür o
Boş bir dünyanın dertlerine; 
Kutsal liri onun susar; 
Soğuk bir uykuda pinekler ruhu,
Dünyanın önemsiz çocukları arasında
Belki, en önemsizi odur.
Ama tanrısal söz ulaştığı an
Onun duyarlı işitimine değin,
Durgun ruhu silkinir şairin,
Bir kartal gibi, uyanan uykusundan.
Dünyanın eğlencesi ona boğuntudur,
Beşerin lâkırdısı ona yabancı,
Durup divanına halkın putunun
Şair eğmez mağrur başını; 
Koşar o, akansız ve yaban,
Seslerle ve karmaşayla dolu,
Issız dalgaların vurduğu kıyılara,
Gür uğultulu ormanlara doğru...
<end>

<start>
Boş siz, serin sen
Yerini aldı biri, birinin, bir anda
Ve tüm mesut düşleri, birden
Sevme hissi uyandırdı ruhta
Düşüneyazıyorum O'nu çok önceden de; 
Gözlerimi O'ndan ayıramıyorum; 
Ve diyorum O'na: Ne şirinsiniz siz öyle! 
Ve düşünüyorum kendimce: Seni ne çok seviyorum!
<end>

<start>
Bize karşı iyi davranan
Karanlık serince yorganını
Ve itince geceye zaman
Ağır aksak yelkovanını, 
Mutluluk içerisinde yüzen
Aşk, uykusunu yitirince,
Dilsiz zindanımın hemen 
Duvarını terkederim ben de... 
Uçup gidince dakikalar 
Üzüntüye düşerim boş yere,
Ne ki bekçiler uyurlar
İnanarak hayın kilitlere,
Senin konutundayım artık ben... 
Artık hızlı adımlarımdan,
Tutku dolu sessizliğimden, 
Yankılanan soluğumdan,
Cesur ve titrek ellerimden,
Ve ateşli dudaklarımdan.
Tanı bu sevgiliyi; geldi,
Benim coşkum, mutluluğum bu! .. 
Lida, şayet ölüm gelseydi 
Mutluluk ve aşktan üstün olurdu.
1817
Çeviri: Kanşaubiy Miziev-Ahmet Necdet
<end>

<start>
Ey uzak ülke, güzel ülke
Ey bilmediğim ülke! 
Ne kendi isteğimle geldim sana
Ne de soylu bir atın sırtında
Beni, bu yiğit delikanlıyı
Gençliğin ateşi getirdi buraya
Bir de başımdaki şarap dumanları.
<end>

<start>
Ağır aksak geçiyor günlerim, 
Ve her an, çoğalıyor solgun kalbimde 
Tüm acıları mutsuz aşkın 
Ve kaygıdan çıldırmış gibiyim.
Fakat susuyorum, mırıltım işitilmiyor; 
Akıyor gözyaşlarım, onlar avuntudur bana; 
Kederle kaplı ruhum, 
Acı bir zevk buluyor onda.
Ey yaşam düşü! Uç git, acımam sana, 
O boş görüntü karanlıkta yitip gitsin; 
Aşkın acısıdır değerli olan benim için, 
Öleyim ne çıkar, severken öleyim ama...
<end>

<start>
Gurbette saygıyla izliyorum
Geleneğini eski zamanların:
Bir kuşu hürlüğe salıyorum
Parlak şöleninde ilkbaharın.
Artık avuntusuz değilim,
Ve küsmüyorum yazgıma,
Mademki özgür kılabildim
Tek bir varlığı da olsa!
<end>

<start>
Keneler ve sivrisinekler
Çevrende uçuştuğunda gazete kalabalığıyla
Boşuna kafa yorma, harcama ince sözler
Karşı koyma bu küstah gürültüye ve çığırtkanlığa.
Çünkü mantık da üslûp da sevgili dost
Bu inatçı sürüye boyun eğdiremez
Kızmak da boş: fakat kaldır elini ansızın
Ve şimşek gibi bir yergiyle onları ez.
<end>

<start>
.......
3./
yalnız uyuyanların düşlerini getirdim
ellerinde düş çoğaltanların hüznünü
oğullarının cesedi üzerinde ağlıyor annem, akdeniz
maon'ların korkuyla ürperişinden geçip geldim
hurmaların arasından yürüdük, anımsa
yaprakları jilet gibi keskin hurmaların
ve hindistan cevizleri 
sarktıkça aç çocukları emziren
memesiydi bir kadının hemen yanı başımızda
sarhoştuk, ah nasal sarhoştuk acıdan ve kederden
unutmuyorum bunları ay üstümüze devrilirken
devrilirken ayıtey komey'le o akşam
beyaz şarabından içmiştik hurmaların
ve göğün vahşetini vermişti bana, Hena
buzdan elbiseler giyeyim istemişti.
<end>

<start>
7./
süzülüp geldi uzun kanatlarıyla miho
gagasındaki zargana mı, düşlerimiz mi Hena
limanda uyurken uyanıkken bugün
sağ yanımda nefes alıyordu gözlerin
gün nefese kesiliyordu, dudaklarım buza
-sağ yanımdaki ağrı 
çıkıp giderken bıraktığın boşluğun ağrısı
yaralı mihonun sırtında incitmeden bir bulutu 
bilsem diyorum süzülüp gelsem gittiğin ülkeye 
göğsümdeki ağrılar çoğalıyor gittikçe
bulamamak seni ah! ne uzun kelime
süzüm süzüm geldi uzun kanatlarıyla miho
gagasındaki gençliğim mi, ölüm mü Hena
ah uzun yollardaki düşlerim, ah semender
o yalnız kuşun, o yaralı düşün sırtında şimdi 
süzülüp gidiyorum anayurduna ölümlerin
ne çok ölümler verdin bana, Hena
gide gide öldüm, gittin öldüm..
<end>

<start>
1./
gelişin ne zamandı diyesim bir aşk vakti
korsan şarkılar yüzünü şarapla yıkarken
güneş mi doğacaktı neredeydi akdeniz
tuzunda ömrümüzün kavrulacağı su
anlattıkça savrulan
aklımın ayrıntısında gezdirdiğim
sarsak ve kanatan bir aşk olsun
aşk olsun görünsün hiç çıkmadığım yolculuklar
iki gözümün biri sende kalsın Hena
biri görmesin senden başka yeryüzünü
<end>

<start>
2./
gitsem, eski kentlerin seyyahı
akşamları kırılgan, sana koşsam Hena
şer ezan sesine karışıyor nasılsa
içimde uzak dağların atlarını koştursam
vakit tamam desem, haydi yollara
gurbet değil mi ki, göğsümde o eski yara.
<end>

<start>
6./
düştüm bir sancının dibine
akşamlar olmuyor, seni bulamıyorum Hena
mektuplar yazıyorum uzun, fotoğraflar soluyor
öğrendim Hena, sevdanın adresi olmuyor
gittiğim yerde sen, baktığım yerde sen
kordoba’da daha dün, dokundum gamzene
ah bütün köprüler bütün sular eskidi
aklım grnada’ da olanları bilemedi.
(zulüm zifirini gördüm, ki kanadı
aşığın aşkı inkarını gördüm Hena)
inandığım her şey yalan artık
mağdurum, mazlumum sofralarda yok yerim
ah içinde günler, ah! geçiyor günler
ellerime masmavi bir martı konuyor
Hena! 
bu ölüm bana bu ölüm bana bu ölüm bana.
<end>

<start>
5./
karanlık geceler boyunca yürüdüm
geldiğim yerdekine benzeyen sahilini
kaç mevsim ölüsü var ceplerimde saymadım
bilemedim neydi geldiğim yerlerin adı 
ruhum karanlığın kunduzuna teslim olmadan 
ah! Tenese anımsa onu anımsa onu
ay ışığında bir akşam şuracıkta ilahiler okuduğunu 
ve bağrına basarken ölü kız çocuklarını
ah söyle nasıl … ve yalnız olduğunu
ağzını her açtığındaki zencefil kokusunu
bir lejyoneri kalbinden vurduğunu
ellerimdeki ölüyle dolaşıyorum sokaklarını 
ruhum ah! Fransız zulmünün yılgın çocuğu
yanık bir savaşçısıyım aranıyorum öfkeli sokaklarını
Tenese ey hüzünlü şehir, anımsa 
dudakları hızmalı o karaşını
anımsa ah! nasıl… ve yalnız olduğunu
mülteci sayma beni gezgin sayma beni
ellerimi yakıyor eski zaman ölüleri
ah! Tenese anımsa onu 
yeşil elleri hanımeli kokanı
dudakları bizim oraların kirazı 
her yanı tepeden tırnağa fûl kokulu olanı
<end>

<start>
8./
fırtınadan,
ürperten fırtınadan sezdim
aşkın uğuldayan,
durmadan uğuldayan sesinden
zifirden,
zifir karanlığın ardındaki ışıktan sezdim
ilkbaharın amansız kokusundan,
o kokunun arısından
leyleğin kanat çırpışından,
yuvaya dönüşünden sezdim
en çok da yuvaya kederle dönüşünden
bildim ki Hena,
gezmeye her yer olur 
ölmeye vatan gerek.
<end>

<start>
.......
4./
bulduğum her şey eski ve yabancı bana
saplandığım her delikte martı ölüleri
ve kalbim mezar sanki beyaz bir yunusa 
nereliyim, uzuyor mu o siluetin saçları
ah! unuttum unuttum unuttum
-iskenderiye' de vardı (gördüm)
ölümün o bizden olmayan kokusu
-korkuyla kardeşiz buralarda
yarı uygunsuz dolaşıyor telaş her sokakta 
battaniyem ilk yaz, battaniyem hazan, kış yaz
şapkamı alıp gitsem diyorum, ah nereye 
unuttum unuttum unuttum
-nasıl yalnızdı iskenderiye
gitsen gitmemek olur adı, kalsan intihar
durmadan aynı acıyla yaşabilir mi insan 
aşkın kıyısında yolun kıyısında aşkın...
duyguyla ve sonsuzluğa çatlarken tohum
sonsuzluğa değişirken el-dab'a 
ah! unuttum unuttum unuttum
iskenderiye de yine yalnızlık verdi bana, hena
tante'de yanayım yanayım yanayım
<end>

<start>
MEMLEKET HASRETİ
Ölmez, sağ olursam bu yaz inşallah
Sılayı bir daha görmek istiyom
Kırşehir'e varsam ya ağşam, zabah
Topraklara. yüzüm sürmek istiyom
Harmana denk gelse, düvene binsem
Şöyle dabaz olup, kaşınsa ensem
Acık bağ bellesem, acık dinlensem
Çayıra bir pala sermek istiyom.
Kaman'ı, Mucur'u, Çiçekdağı'nı
Kındam, Dinekbağı, hem Özbağ'ını
Köylü, kentli, hastasını, sağını
Görüp bir muhabbet kurmak istiyom.
Bağ bozumu üzüm haftına batsak
Bekmez kazanına hayvalar atsak
Boranıynan damla şiresi datsak
Arı soksa, çamır sürmek istiyom.
Hacı Bektaş, Ahi Evran Sultanı
Aşık Paşa, Kaya Şeyhi cananı
İmarette neslim Şeyh Süleyman'ı
Aşk ile bağrıma sarmak istiyom.
Üç arkadaş şöyle bir bahça bulsak
Çalpıdan hatlayıp, bir üzüm yolsak
Sağbısı dutsa da, bir rezil olsak
O tatlı günlere ermek istiyom.
Ahievran, çarşı içi, hökümet
Kümbetaltı, Kayabaşı, İmaret.
Akrabayı, eşi dostu ziyaret
Uğrayıp, hal-hatır sormak istiyom.
Seğirdip, dolaşsak hep tarla dapan
Keklik dutmak için kursaydık kapan
Daş döğüşü olsa, vızlasa sapan
Kafamı, gözümü yarmak istiyom.
Ne büyüktür zevki yurdu görmenin
Kaç senenin hasretine ermenin
Dört bir yanda methedilen termenin
Şifalı suyuna girmek istiyom.
Bilmem ki olur mu gine becerim? 
Çayırda oynasak zıkka, acerim
Terleyip, karakıp, bir su içerim
Dalağım kabarıp, böğrmek istiyom.
Halam sağ olsa da, sesim duysaydı
Cebime devramel, iğde koysaydı
(Şunda yi)  diyerek alma soysaydı
Cevizi de dişle kırmak istiyom.
Enteremi giysem, sümüğüm aksa
Koluma silerim, yağlığım yoksa
(Başangı)  dır diye mahalle bıksa
Kesekle camları kırmak istiyom.
Bir de gitsem tezem beni görseydi
İçi çokelikli dürüm dürseydi
Hele azıcık da sızgıt verseydi
O an pirzolayı yermek istiyom.
Cesurluğum dutsa, şöyle kasılsam
Yaylıların arkasına asılsam
Kımçıyı yiyince yere yassılsam
Yollarda ağlayıp durmak istiyom.
Dayım gilden acık köğtür aldırsam
Emmim gilden armıt kak'ı buldursam
Ceblerime şak leblebi doldursam
Töhmeleyip, uşgur kırmak istiyom.
Ceviz kaval etsem, sakam da toksa
Çızgılı oynarım, eneğim çoksa
Koluma söylerken bir döğüş çıksa
Sumsuk yimek, hem de cırnak istiyom
Sögürmelik bir et çıksa satırdan
Höşmerim, çullama gitmez hatırdan
Kuşlukleyin hedik gelse tandırdan
Çölmeğin içine girmek istiyom.
Tok, çik, opban, mirre bir aşşık atsam
Sakanın dımığna kurşun akıtsam
Üç yüz enek ütüp, cebe bakıtsam
(Ne şişiyon la)  dedirmek istiyom.
Bir hağbe kemeyi yüklesem sırta
Çıksam bir alamaç yapacak sırta
Beş gö suvan, üç kaynamış yımırta
Bazlama içine sarmak istiyom.
Görür m-ola bu fakirin gözleri
Delice Çay'ını, berrak özleri
Kıssıkkaya serinledir bizleri..
Neyleyım denizi, ırmak istiyom.
Bunları her daim arzular özüm
Memleket mahsülü vücuda lüzum
Tokaloğlu kaysı, dıranı üzüm
Tek, yimeyim, şöyle dermek istiyom.
Kim sorarsa yazdın bunları niye? 
Gelecek nesile kalsın hediye
Kırşehir'de doğdum, Türkmen'im dıye
Her yerde göğsümü germek istiyom.
Bir dügün olsa da bir kayın gitsek
Dokuz butlu tavuk lafını etsek
Dam pilavu, gelse yisek tüketsek
Davullu zurnalı dernek istiyom.
Ey Şemsi Yastıman, ümitli kulsun
Kısmet ise gayen yerini bulsun
Hemşeriler buna vasıta olsun
Kırşehir'e selam vermek istiyom.
<end>

<start>
Ankara’da Yedik Taze Meyvayı
Boşa Çiğnemişim Yalan Dünyayı
Keskin’den De Sildirmeyin Künyeyi
Söyleyin Anama Anam Ağlasın
Anamdan Başkası Yalan Ağlasın
Ankara’yla Şu Keskin’in Arası
Arasına Kara Duma Durası
Çok Doktorlar Gezdim Yokmuş Çaresi
Söyleyin Anama Anam Ağlasın
Babamın Oğlu Var Beni Neylesin
Trene Bindim De Tren Salladı
Zalim Doktor Ciğerimi Elledi
İyi-olursun Dedi Geri Yolladı
Söyleyin Anama Anam Ağlasın
Anamdan Başkası Yalan Ağlasın
Mezarım Başında Kuşlar Ötüşür
Benzim İçtim Ciğerlerim Tutuşur
Ağlama Hatice, Sefer Yetişir
Söyleyin Anneme Çalsın Nennimi
Kim Alırsa Alsın Nazlı Gelini
Binmiş Taksiye De Sefer Geliyor
Annesinin Ciğerini Deliyor
Gelin Hatice’yi Eller Alıyor
Söyleyin Anama Anam Ağlasın
Gelin Hatice’yi Kimler Eylesin
Mezarımı Derin Kazın Dar Olsun
Edirafıda Lale Sümbül Bağ Olsun
Ben Ölüyom Ahbaplarım Sağolsun
Söylen Kardaşıma Çalsın Sazımı
Kadir Mevlam Böyle Yazmış Yazımı
<end>

<start>
Açıl gel ömrümün varı
(yarim ey ey ey) 
Bad-i zabah olmadan
(yürü yürü yürü) 
Bad-i sabah olmadan
(ömrüm ömrüm bi danem belalım gaydalım amman)
İn bahçiye nane biç
Şarab içme rahı iç
İçersen de bi küb iç
Eziyet idiyon bizim piç
Gel beni burdan savuştur
(ey ey ey) 
Annen zalim gelmeden
(yürü yürü yürü) 
Annen zalim gelmeden
(ömrüm ömrüm bi danem belalım eylencem amman)
Uykudan uyandım
Evlerine vardım
O gız benim sandım
Sözlerine gandım
Hafız mekdepden gelir
(ömrüm ey ey ey ey) 
Edayınan nazınan
(yürü yürü yürü) 
Edayınan nazınan
(Ayşa'm Emine'm Fadime'm Gülüzar Gülüzar amman)
Çık daldan kiraz deşir
Altında gayfe bişir
Her gayfe bişirmende
Beni ahlına düşür
Ben Allah'dan çoh istemem
(ömrüm ey hey) 
Geçinirim azınan
(yürü yürü yürü) 
Geçinirim azınan
(ömrüm ömrüm belalım bi danem gaydalım amman)
İn bahçiye nane biç
Şarab içme rahı iç
İçersen de bi küb iç
Eziyet idiyon bizim piç
<end>

<start>
Bir yıldız doğdu yüceden
(aman)  Bir yıldız doğdu yüceden
(yar yar yar yar yar yar amman) 
Şavğı vurdu pencereden (a leylim amman) 
Gavlimiz var dün geceden
(aman)  Gavlimiz var dün geceden
(yar yar yar yar yar yar amman) 
Ganlım oldun sarı yıldız (yıldız amman)
Kıyıdan kenardan ortadan
Yollar çamır olmadan
Alacaksan al beni
Zalım baban duymadan
Barmağında hatem yüzük
(aman)  Barmağında hatem yüzük
(yar yar yar yar yar yar amman) 
Golunda altın bilezik (a leyli leylim) 
Zabah oldu gıza yazıh
(aman)  Zabah oldu gıza yazıh
(yar yar yar yar yar yar amman) 
Ganlım oldun sarı yıldız (yıldız amman)
Kıyıdan kenardan ortadan (tarladan) 
Yollar çamır olmadan
Alacaksan al beni
Zalım baban duymadan
<end>

<start>
Biter biter de Kırşehir'in gülleri biter (efendim) 
Şakıyıp dalında bülbüller öter
Gülüm amman amman aman
Sebep amman amman aman 
Bir tanem aman
Çırpınıp dalında bülbüller öter
Gülüm amman amman aman
Sebep amman amman aman 
Efendim aman
Aynam düştü yerlere
Karıştı gazellere
Tabiatım kurusun
Düşkünüm güzellere
Güzelleri çoktur hep yeni yeter (efendim) 
Kaşının üstünde keman görünür
Gülüm amman amman aman
Sebep amman amman aman 
Bir tanem aman
Kaşının üstünde keman görünür
Gülüm amman amman aman
Sebep amman amman aman 
Efendim aman
Beylik martin duvarda
Bir yar sevdim hovarda
Allah bizi kavuştur
Su yolunda pınarda
Gün be gün eylerim ah ile zarı (efendim) 
Elimden aldırdım gül yüzlü yari
Gülüm amman amman aman
Sebep amman amman aman 
Bir tanem aman
Elimden aldırdım gül yüzlü yari
Gülüm amman amman aman
Sebep amman amman aman 
Efendim aman
Aynam düştü yerlere
Karıştı gazellere
Tabiatım kurusun
Düşkünüm güzellere
Arzum sende kaldı koca Kırşehir (efendim) 
Kervansarayların duman görünür
Gülüm amman amman aman
Sebep amman amman aman 
Bir tanem aman
Kervansarayların duman görünür
Gülüm amman amman aman
Sebep amman amman aman 
Efendim aman
Beylik martin duvarda
Bir yar sevdim hovarda
Allah bizi kavuştur
Su yolunda pınarda
<end>

<start>
Getir berber getir aynanı getir
(aynanı getir of) 
Ak gerdan altına al beni yatır (aman)
Aman aman berberim aman
Mis kokuyor ellerin aman
Bülbül misal dillerin aman
Sahat üşde beşde gel beni götür
(gel beni götür of) 
Söyle dillerine hayran olayım (aman)
Aman aman berberim aman
Tıraş eder ellerin aman
Bülbül misal dillerin aman
Hiç durmadan baksam berber aynana
(aynana aynana of) 
Dünya güzel dolsa almam aynına (aman)
Aman aman perişanım aman
Tenhelerde buluşalım aman
Yarın ahşam görüşelim aman
Issızlarda sevişelim aman
Sahat üşde beşde girsem koynuna
(koynuna koynuna of) 
Acep bana sefa geldin din m'ola (güzel)
Aman aman berberim aman
Mis kohuyor ellerin aman
Bülbül misal dillerin aman
<end>

<start>
Kaküllerin neşte neşte (amman) 
Aklım aldın bir görüşte (amman)
Kaküllerin burma burma (amman) 
Geç güzel karşımda durma (amman)
Alilerin Alisisin (amman) 
Üç güzelin biri sensin (amman)
Beyaz fesli esmer oğlan (amman) 
Çok nazarım kaldı sende (elaman)
<end>

<start>
Yabandan gel kömür de gözlü yarim yabandan
(aslanım gel gel) 
Aldım haberini de fakir çobandan
(aslanım gel gel)
Ufacıksın sözlerine inanamam
Küçücüksün aldanamam
Kız pınar başına da yatmış uyumuş
(aslanım gel gel) 
Ela gözlerini de uykular bürümüş
(amman yürü yürü)
Ufacıksın sözlerine inanamam
Küçücüksün dayanamam
Amman yürü çapraz yürü
Kıvrak yürü yürü oynak yürü yürü
Yaban ellerinin de gülü gülü ben olsam
(aslanım gel gel) 
Şu giden yosmanın da yari ben olsam
(imanım gel gel)
Yürü yürü çapraz yürü
Oynak yürü yürü kıvrak yürü
Ufacıksın sözlerine inanamam
Küçücüksün dayanamam
<end>

<start>
(ehey)  Gelin okuyalım yemek listesin
Canı çeken ne isterse istesin
Taze somun yufka ekmek üstesin
Yiyen ahbaplara afiyet olsun (yekte)
Yekte yavrum yekte
Bastırmalar yükte
Ne olursa ossun
Gardaş bu genşlikte
(ehey)  Bereketl' olur cömertlerin sofrası
Yatmış dolu durur erzah torbası
Evel başdan bir tarhana çorbası
İçen ahbaplara afiyet olsun (yekte)
Yekte yavrum yekte
Bastırmalar yükte
Ne olursa ossun
Deliganlılıhta
(ehey)  Bamyayı severim dolma hoş olur
Ballı börek pişer içi boş olur
Zerdali hoşafı buna eş olur
Yiyen ahbaplara afiyet olsun (yekte)
Yekte yavrum yekte
Bastırmalar denkte
Ne olursa ossun
Gardaş bu genşlikte
(ahah)  Maharna yüzünden nohuda küsdüm
Semizotuynan da selamı kesdim
Sumahlı mantı da pek yakın dosdum
Yumulun ahbaplar afiyet olsun (yekte)
Yekte mantı yekte
Bastırmalar denkte
Ne olursa ossun
Gardaş bu genşlikte
(ehey)  Gurufasülyaynan yaprak sarması
Olur mu cacığın uzah durması
Sütlacın garşıdan gerdan gırması
Yiyen ahbaplara afiyet olsun (yekte)
Yekte yavrum yekte
Bastırmalar denkte
Ne olursa ossun
Haydi bu genşlikte
(ehey)  Gel aldanma çoh yemenin gastına
Az yemeyi öğüt eyle dostuna
Gayfe ister yemeklerin üstüne
İçen ahbaplara afiyet olsun (yekte)
Yekte yavrum yekte
Bastırmalar denkte
Ne olursa ossun
Gardaş bu genşlikte
<end>

<start>
Yürü güzel yürü de saçın sürünsün
Eşim aman aman sebeb aman aman gel gel aman
Aç beyaz gerdanı da sinen görünsün aman aman
Aman olsun badeler de dolsun
Bize düşman olan Allah'dan bulsun
Yürü güzel yürü de yolundan kalma
Eşim aman aman sebeb aman aman gel gel aman
Her yüze güleni de dost olur sanma aman aman
Aman olsun badeler de dolsun
Bize düşman olan Allah'dan bulsun
<end>

<start>
(ah)  Gençlik geçer diye yare ben derdim
Seksende doksanda yüzde seyreyle
(ey)  Cemalin güllerin yare ben derdim
Yanakta dudakta yüzde seyreyle
(ah)  Toz kalkınca yıkılırmış yar dedim
Cevr ü cefa etme yeter yar dedim
Vur neşteri dertli sinem yar dedim
Hele cism ü tenim yüz de seyreyle
(ah)  Karari bin gazel yazdım divane
El bağlayıp durdum şaha divane
Dedi git karşımdan behey divane
Aşkın deryasını yüz de seyreyle
<end>

<start>
Allah her kula bir zenaat vermiş
Meğer ki bol nasip kısmet yazıla
Kimine hoş geçim kanaat vermiş
Kimine hırs vermiş doymaz az ile
Terk-i sıla ettim on beş yaşımda
Dolaştım bir hayli kendi başımda
Her ne iş tuttuysam felek karşımda
Nâçar kaldım paylaşılmaz koz ile
Garip kaldım kimse yardım etmedi
Küçük memur oldum maaş yetmedi
Ev geçimi hiç de düzgün gitmedi
Ceryanı kestiler kaldık gaz ile
Tuhafiyeciliği seçtim olmadı
Terzi oldum kestim biçtim olmadı
Kumaş mağazası açtım olmadı
Hep malları güve yedi haz ile
Marangozduk el kaptırdık hızara
Tellal oldum kıtlık geldi pazara
Fırıncı oldum yangın çıktı kazara
Malım mülküm harap oldu köz ile
Kasap oldum bereketin adı yok
Kimi et yağsız der kimi budu yok
Aşçı oldum yemeklerin tadı yok
El âlemi suya yaktım tuz ile
Manav oldum hep çürüdü yemişler
Kunduracı oldum bilmez demişler
Reçber oldum bütün ters gitti işler
Aylar yıllar geçti kurak yaz ile
Dabbak oldum hep çürüdü deriler
Celep oldum ölüp gitti sürüler
Bakkal oldum kaçtı hep müşteriler
Başka bir iş yapsam hangi yüz ile
Demirci oldum herkes beni haşladı
Gürültüden şikayete başladı
Çöpçü oldum mahalleli taşladı
Süpürürken evler doldu toz ile
Nalbur oldum kimse kapım çalmadı
Saatçi oldum sağlam saat kalmadı
Takımları sattım kimse almadı
Mezatçıya verdim yüz bin naz ile
Eczacılık yaptım arttı ölümler
Mühendis oldum ağır geldi ilimler
Fotoğrafçı oldum yandı filimler
Müşteriye karşı döndük rezile
Çiçekçi oldum hep goncalar buruştu
Nakliyeci oldum kamyonlarım vuruştu
Telefoncu oldum hatlar karıştı
Tamirat bitmedi hemen tez ile
Karaborsa bilet sattıramadım
Sahte makbuz kestim yutturamadım
Spor toto oynadım tutturamadım
Haftalıklar bir bir gitti vız ile
Hakim oldum cezayı çok gördüler
Trafikçi oldum fazla yordular
Polis oldum çok vazife verdiler
Kaçırdım mahkumu yorgun göz ile
Maliyecilik de değil pek kolay
Gümrükçülük yaptım duydum çok kolay
Bankacı oldum bir ay sonra bir olay
Açık verdim vızıla da vızıla
Halıcı oldum bonolarım çatıştı
Çünki işim taksit ile satıştı
Yorgancı oldum hep pamuklar tutuştu
Kaldım bir tek iğne bir top bez ile
İşportacı oldum malım basıldı
Şoför kahyası oldum sesim kısıldı
Sütçü oldum bütün sular kesildi
Çoğaltma çaresin bulduk buz ile
Elektrikçi oldum çektim telleri
Karıştırdım odaları holleri
Hep cereyan çarptı tutan elleri
Tesisatı söktürdüler tez ile
Asker oldum anam yollara baktı
İzin istemekten amirler bıktı
Subay oldum sık sık tayinim çıktı
Turist gibi şarkı garbi gez ile
Boksör olsam kuvvetli kol istiyor
Sarraf olsam parayı bol istiyor
Öğretmenlik ince bir yol istiyor
Atatürk’ün gösterdiği iz ile
Şekerci oldum şekerlere zam geldi
Kabzımal oldum hep meyvalar ham geldi
Camcı oldum bütün kırık cam geldi
İşin yoksa hem ağla hem sızıla
Matbaacı oldum karıştı harflar
Tersinden okundu kağıtlar zarflar
Müşteriden duyduk çok ağır laflar
Bedduayla dedi işin bozula
Emlakçi oldum çok söyledim yalanı
Göremedim benden bir ev alanı
Mimar oldum çözemedim planı
Geçti ömrüm yanlış formül çiz ile
Tapucu oldum hep karıştı sınırlar
Sahipleri garez etti sanırlar
Kadastrocu olsam gaddar tanırlar
İnkisarla uğrattılar nüzule
Berber oldum belediye kapattı
Kahvecilik yaptım sermayem battı
Meyhaneci oldum dükkan top attı
İçen kaçtı hepsi ayrı poz ile
Şoför oldum arabayı devirdim
Pilot oldum tayyareyi savurdum
Vatman kaptan oldum dümen çevirdim
Hiçbir gün gitmedi rotam düz ile
Doktor oldum tedaviye geldiler
İlaç verdim zehirlenip öldüler
Dişçi oldum suçu benden bildiler
Zayıf gelen çıktı şişman yüz ile
Müteahhit oldum tez iflas ettim
Avukat oldum hep boş dava güttüm
Gazeteci oldum çok fazla öttüm
Tıktılar hapise birkaç söz ile
Üfürükçü oldum kendim çıldırdım
Müezzin oldum cemaati yıldırdım
İmam oldum yanlış namaz kıldırdım
Müftü el çektirdi işten vaz ile
Baktım hayırsızım ortada kaldım
Vazgeçtim sanattan başka iş buldum
İnşaata girdim amele oldum
Ta üst kattan yere düştüm hız ile
Velhasılı hiçbir işte gülmedim
Meğer kader böyle imiş bilmedim
Bir de hovardalık yapayım dedim
Yedik malı mülkü karı kız ile
Şemsi der münasip bir iş bulamadım
Gidip bir baltaya sap olamadım
Bağlamadan başka saz çalamadım
Akıbet ırızkım çıktı saz ile
<end>

<start>
Harab ettin tütün beni
Hem Vallahi, hem Billahi
Harab etti tütün beni
Bu bir afet-i ilahi
Harab etti tütün beni
Yılandaki zehir gibi
Afet yapan nehir gibi
Bombalanmış şehir gibi
Harab etti tütün beni
Doktorlar boşa mı söyler? 
İçmen deyi telkin eyler
Duyun ey hanımlar,beyler
Harab etti tütün beni
Gündüz demem, gece demem
Ana sütü değil emem
Bir iştahlı yemek yemem
Harab etti tütün beni
Sağlam idim, oldum çürük
Sinem oldu sanki körük
Uykuda dahi öksürük
Harab etti tütün beni
Hastalığı seri seri
Nefes darlığı,kanseri
Hele midede ülseri
Harab etti tütün beni
Hani bunu kim önlüyor
Öğüt versen kim dinliyor
Çoğu yatakta inliyor
Harab etti tütün beni
Söylesin kim gördü ise
Faydası neymiş herkese? 
Gitti sıhhat ile kese
Harab etti tütün beni
Bir ibret almadım fenden
Kim hoşnut icat edenden? 
Çoluk çocuk bıktı benden
Harab etti tütün beni
Yüzbinde bir terk eden mert
Tiryakilik onulmaz dert
İnanın darbesi pek sert
Harab etti tütün beni
Nişanlıma ağzım koktu
Dedi bana talip çoktu
Hayırlı işe nifak soktu
Harab etti tütün beni
Ne dersiniz gençler buna? 
Yol giderim kona kona
Sanki esir olduk ona
Harab etti tütün beni
En sert tütünü seçerdim
Günde dört paket içerdim
İçmezle dalga geçerdim
Harab etti tütün beni
Öyle Yüzsüz bir misafir
Hem de imansız bir kafir
Armağanı safi zifir
Harab etti tütün beni
Ben bunu böyle sanmazdım
Bilsem şeytana kanmazdım
Babam derdi inanmazdım
Harab etti tütün beni
Şemsi der bu vaziyetim
Kendimeymiş eziyetim
İçenlere vasiyetim:
'Harab Etti Tütün Beni'
<end>

<start>
rüzgâr, böğürtlenlerin, kekik kokularının, deniz kestanelerinin
             bestelediği türküleri kulağınıza umulmadık zamanlarda fısıldıyorsa
toprak, elinize aldığınız zaman pul pul balıkçı motorunun sesini taşıyorsa 
                                                                                               (insan kalbinize
bilin ki bir italyan maria çocuk, bir faslı hüseyin'e aşık olmaya yüz tutmuştur
zeytindağ'da, bin yıllık bir zeytin ağacı yaşlı gövdesinde
toma'nın meyhanesinde zeytinyağı saflığıyla gülümsüyorsa ellerine cunda'nın
adını cunda'nın, ali bey adası olarak değiştirilmesi dayatmasını
bir türlü içine sindiremiyorsa pulları gümüş bir papalina
bilin ki hüzün kaplar kirpiklerini akdeniz'in
bu yüzden bir emmanuella çocuk dinlerken madrigallerini
bütün güvercinleriyle birlikte havalanır kalbinde şairlerin
bu yüzden beyaz ve duman renkleriyle güvercinler
birer ikişer konar düşlerine acıların
ve uzaktan eski bir aşk şarkısını fısıldar kır çiçekleri maltepe'nin
'bu adamı ağlatırsa akdeniz ağlatır
 bir gül konar dudağına yalnızlığın
 bir de bakarsınız ağlarım'
her akdeniz, kendi iklimini, kök boyasını kalbinin
yalnızca kendi aşkıyla dokur
çünkü santur
çünkü dans ve büyü
çünkü küçük bir kızın topuklarıdır akdeniz
ve incir ve zeytin ağaçlarının ülkesinde
deniz minarelerinin ruhunda gizlidir madrit'ten havalanan
uçuk mavi kanatlı bir yalıçapkını
ve bergama'da, atmaca mahallesinde
elinde klârnet, elinde bakır, dudaklarının kıvrımı dans
bir kuğu konar konar dünyanın aşklarına
bu yüzden çingeneler
bu yüzden müzik
bu yüzden hüzün
bu yüzden aşk
bu yüzden bergama'da doğar dolunay
ve dikilirse bir gece ansızın pan
ansızın zeus
ansızın ölüm
bilin ki her ay bir akdeniz
her aşk bir ay taşır alnında.
<end>

<start>
nedense hep bende durdu
akrep
geriye dönüp bakmadı ne
ses tanesi patika gözlerine
ne de kalan votka vişnesine
tunç yaprağı çala kalem ölüm
kim ki işaret ederdi seslerime
daire içre daire döndü
şeytan
baş parmağı denizi gösterirdi
kan hep.
<end>

<start>
1. ellerin niye
    niye böyle yumuşacık
gözlerin bana dağları hatırlatır
    gözyaşların kandamarları sanki halkın.
2. ellerinin ucu bir mavi yolculuk
    yuntdağında tek diri kalan kekik kokusu
onun da yüreği yoksulluk
    neredeyse baharda dolunay uykusu.
3. gece güzeldir
    şiir de öyle
karanlığı kurtlar sevsin
   şiiri Dolunay.
<end>

<start>
ölür...
bütün babalar ölür
biraz ebemkuşağı
yeşil zeytin gözlerinde hüzün
incir ağacının altında yatan narin/
kaşlarının kıvrımı çandarlı körfezi
bin yıllık zeytin ağacının kırılan dalları
kırılan bir ömrün yapraklarıyla öylece durur
ölür
bütün babalar ölür.
<end>

<start>
ağlarını topluyorduk âmâ balıkçıların
güllerle kalkar konardı yakamozlar yakamıza
dünya çok gençti
birden zaman şok gibi geçti
artık gözleriyle konuşuyor
ama balıkçılar.
<end>

<start>
dün bir düş gördüm
düşüm elimde mürdüm eriği
hâyâl aldım semender sattım
kırmızı iki gün gördüm
kadınlarım kuş ölüleri
yastık altında sesler gördüm
gördüğüme inanamadım
kuşun göğsü gül ölüsü.
<end>

<start>
merhaba baba
evimden yazıyorum sana
biraz mutlu muyum ne sanırım
sanmıyorum yorgunum. karım
geçen ayın yirmisinde
saat onaltıotuzbeşte
bir dolunay doğurdu bana
dolunay'ın doğduğu gökte
doğduğu gece sen mi istenmiştin ne
melekler bir dolunay yerleştirdiler gökyüzüne
kızım çatık kaşlı ve çıkarken ana rahminden
gözleri açık ve gülümsüyormuş büyücüye öcüye
sanki bu sevi götüresi dünyaya 
mutlulukmuş gibi gelmek
kızma bana e mi koca zeytindağ'lı
seni birdenbire özledim
ihtiyacın olursa bak ha
'önce bana yazacaksın'
demiştin ya
senin koynuna, kucağına
yüreğine ve kafana ihtiyacım var
köydeki o duvar
hani o doğduğun beyaz yüzlü
evin kerpiç beyaz dumandan duvarı
yıkılıyordu az daha seninle beraber
saçakları ağlıyordu hafif oynak kalçalarıyla
yağmur dallarını çıkarıp çırılçıplak öylece
yıkanıyordu ki o gece bütün bunları gördüm
o güzel babacan fransızcan
o şarkıyı dinlediğimde her seferinde
yüreğimde bir kıpırtı bir fırtına
yüklü kalyonlarımla sana geliyorum
gözlerini yum
gözlerini gençliğim
o kadar açık ve gerçek ki
o akşam tutamamış olmam ellerini
anlatılamayan, hissedilen şeyler de vardır
diyordun ve genellikle suskun ve bir zeytin 
tanesini çatlatırcasına gururluydun. şimdi de
suskunsun. ya da ben göremiyorum. körüm belki
çandarlı ovası, aç öldüren kimsesiz
yöresi artık aç öldürmüyor kimseyi
hayır, muhakkak görmelisin buğdayı
öyle güzel ki ve öylesine hayatın
kan damarlarından dolaşan o güzel
sevdayı ve tutkusunu yaşatıyor ki
sanırsın bu yazın hüzün
nazlı bir kızın hazin
gözleridir dolunay
senden sonra köyün küçük bir sokağın adını
biliyor musun yazıcı sokağı koydu köylüler
küçük temiz bir de tabela astılar beyaz
hani kahveyle kasabın arasındaki sokak
hani çay içip, tekrar çay içip tekrar
yağmurun altında tarlaya gittiğimiz
o sokak şimdi beni görünce korkak
ve yapayalnız adımlarla gözlüyor
ellerini arkasına bağlamış
taklit edercesine seni
arkamdan dolaşıyor
köy boyunca 
usulca
ve ben farkında değilmişim de
bu fırtınanın, tarlaların ve usul
güzel kimsesiz yoksullukların
daracık çatıları çatık kaşlı
sokakları geçerek getirdim
onu tuttum oturttum 
dolunay'ın kucağına
malum oyuncaklar
   pahalı mı pahalı
   ben de bir sokak
   hediye ettim ona
koca zeytindağ'lı
sana hasretiz
yüreğine.
<end>

<start>
mintanı mavi desenli çocuk
sislerini arala, gir koynuna düşlerimin
dokun tenine denizlerimin
hanidir kanatları üşüyor sensizliğimin
nasıl da büyüyor gözleri çocukluğumun
işte bu aşk benim istediğim
düşleri mavi çiniler çoğaltan çocuk
usulca gir koynuna aşklarımın
sesinde tahta at arabalarının
işittim bütün güvercinlerini annemin
yum gözlerini çocukluğum
ki sarsın ömrünü bir ölü güzgârgülü.
<end>

<start>
bütün yağmurlar çocuktur
bütün aşklar yağmur
yüzlü çocuk
<end>

<start>
yürüyorum
kalbimde sarhoş balıklar
bi telâş bi heyecan bende
dışarda aşk meğerse.
<end>

<start>
mavi gözlerinde sardunyalar, düşler
papatyalar, kağnılar, hanımelleri
yanardağ kalbi, şarapnel parçası
savaşlar, incelikler, göçler
bir aralık kapıdan gülümser
anneannemin tül kalbi.
<end>

<start>
bir taşı kaldırırsan eğer
ait olduğu topraktan
büyük bir yalnızlık düşer
taşın ait olduğu boşluktan
boşluktaki ayak izleri
bu yüzden uyutmaz geceleri
taşın geleceği ile oynayan
kirli elleri.
<end>

<start>
ağustos sıcağında
ardıç ağacının dalında
bi böcek
el sallar, gül sallar, aşk sallar
dudağında bir sarı klârnet
el
  gül
      aşk
ağustos sıcağında
tam kapı aralığında
çiftleşirken ay
komşu kızı leylayla
gece bekçisi kılığında
gül
    ey
       aşk.
<end>

<start>
evvel zaman içinde
kalbur saman içinde
bir varmış bir aşkmış
tüketirken kendini insan
kuş dönermiş teleğinden
deve tellâl iken
pire berber iken
bir varmış hep aşkmış.
<end>

<start>
ay doğarken şili üstüne
arenada şarkılar söylenir
söyle romen kızı kaşın neden
neden bakıyor öyle mahsun
çıplak ayaklı bir kelebek midir ömrün
ellerinse gümüş kanatlı adı yoksulluğun
söyle romen kızı türkiyeli midir baban
baksana başakları gösteriyor
dans ederken kaşları
ay doğarken şili üstüne.
<end>

<start>
bir çocuğun dudaklarından seken kurşun
hani parmak kadar bir çocuğun
parmak kadar ömründen
eksilen gün
gibiydi sevgim.
<end>

<start>
her gün yağmur yağmalı
mümkünse lütfen
sımsıcak olmalı
kırlangıçların sessizliği
-kırlangıçların sessizliği sımsıcak değil midir zaten-
papatya toplamalı patikalarında
beyaz gözlüklü tavşan kaç kez ağlamalı
karcı dağının en derin kar kuyusunda
minik gözlüklerinde gülümserken
kırmızı kiremitleri kasabanın
koro; bir bulutun gözlerindeki ay
                     ay doğuyor
ay doğuyor bu yüzden
her gün yağmur yağmalı
mümkünse lütfen.
<end>

<start>
durakta na beklenir sence serçe kardeş
patiska eteğini yıldızlara savuran ses
sende ne beklenir sence aşk kardeş
rüzgârların getirdiği yıldız tenesi ipekten sis
uçurtmalarım yırtılır, kasnaklarım kırılır
bildiğim ne varsa yeniden biçimlernir
bilmem neden ikiye ayrılır orta yerinden
bu deniz yeniden
yağmurlar ıslanır
bunu yapar hep deli vapurlar
görmezlikten gelir
üstelik seni bütün körler
süzerken kalbini kan tanesi
a kardeş aşklar.
<end>

<start>
ne zaman aklıma bir aşk gelse
aklım açar sessiz uçurumlar
mor bulutlar geçer paletinden
allahın uzak ikliminden
taş plak, çivi iğne, ses gramofon
kum sahil, kırmızı boya, ölü devrimciler
birer ikişer büyür ayçiçekleri
kıvrılır düşer ince boyunları
ne zaman aklımdan bir ölü geçse
aklım ayrılır orta yerinden
ne ceylanlar seker taş üstü aşk görünce
akşamüstü aklımdan aşk sekince.
<end>

<start>
ben bir ışıkkırıcıyım
küçük öykülerim var cebimde
derdim işim budur benim
kanadı kırık hercai menekşe
kekik toplarım kır çiçekleriyle
kağıt helva kar eşliğinde
beyazları toplarım
çocukların ve gözlerinden devlerin
gülümsemem bu yüzden ölürken
serçe parmağına tutunmam
mor tonlarına uçurtmalarımın.
<end>

<start>
yağmur türküsü
yağmur altında
sırılsıklam söylenir.
<end>

<start>
nereye baksam elimde bir çıplak toprak
yıkılan cumbalı arnavut kaldırımları aşkları
deli ahmet çıkmazındaki çivit kaşlı çocuk
dik köşeli cümlelerim, bilya torbasındaki
saklayan kelimeleri, yumuşak yokuşları
nereye baksam elimde çivit satar sarhoşlar
dik dizeleri aşklarımdan geriye alırlar
ah, ağustos içinde kaybolurum.
<end>

<start>
zakkumlar merhaba
sarı zakkumlar, pembe zakkumlar
iyi zakkumlar, cici zakkumlar
ay ışığında yalancı zakkumlar
neden benziyorsunuz ay ışığında aşklarıma
şimdi anladım sizi zilli zakkumlar.
<end>

<start>
'demek istediğim sevgili anlamım
              sana bir türlü yakıştıramadığım/
dan mıdır nedir denizin bu gümbürtüsü
              üstüne devrilen güldür dil balıklarım...
mırıldandıklarım'
döner dolaşırım işte bu somun ekmeğin
kıyısından köşesinden
yine de cevap veremem dediklerime
kalbim sen öylece kal dediklerine
ne diyebilirim ki sessizce
aşklarımdan geriye kalan gürültüme.
<end>

<start>
yağan karın sesi 
en iyi nerde duyulur?
nerde duyulursa 'ölü kelebeklerin dansı'
en iyi orda duyulur.
yağan karın sesi
uyandırıyorsa kalbindeki sesi
daha güzel duyulsun diyedir
bir kar damlasının sesi.
<end>

<start>
yaşadığım halde bir balığın pulunda
kuşkuyla bakar oldum denizin ruhuna
ihanetler karşısında şaşkın sakar oldum
nasıl ölür babam, açar mı gözlerini bir daha
martının kanadında, zeytinin tanesine şaşar bakar oldum
dünyanın bütün denizlerine dalıp, ne yaşadıysam yazar
köyde yürürken kedileri, böcekleri, rüyaları kovalar
kendi kendime sorar, sorgularken aşkoldum.
<end>

<start>
geçerken yavaşça savaşın treni
aşkla yorumla beni
mızıkayla büyür ve kanla esmerleşirdi
çünkü dünyanın teni.
<end>

<start>
hayatın soğuk ve dağyalnızlığı bir zamanıdır
öyle ki
elleri dağlarla kaplı bir kız güzelidir gece
ve hayatın penceresinin o saydam perdesinden
ak bir bulut çiseler durur kirpikleri yaşlı
ne nefesi yaşlı bir caz sesi  vardır sevgimi dolduran
ne yıldızlar vardır saçları mavi ve yeşil flarlı
nasıl anlatsam
elleri dağlarla kaplı bir kız güzelidir gece.
<end>

<start>
en iyi arkadaşlarım
hayalperest arkadaşlarım
bi ışık bi fırtına
çocukluğum sığırcık sürüsü
deniz kestanelerini ve ayrılıkları yaşadım
bi de sarhoş balıkları
onları sakladım kristal aynaları
Bergama sokaklarındaki delileri
uçurtma uçurduk çember çevirdik
elimizde aşk elimizde devrim güvercinleriyle
<end>

<start>
esen rüzgâra es dedim. dinlemedi kimse
esmeyene ses oldum. yürüdüm sessizce
çam ağaçları sarı kıvırcık dudakları
ali kaşlı sığırtmaçları ebemkuşakları
anlamadılar. anlamıyorlar
sabahtılar
yol kenarındaki gül
gül kenarındaki aşk
incecik toplandılar
durmadan soruyordum. dedim ki; yeniden doğdum
hep aynı kumruydum aynı yuvadaki
bir türlü anlatamadım. dur dedim
ana tanrıça ebemkuşağına
ama su. ama ateş. ama toprak
ama ömrüm. gamzeli bisikletim
devrildi.
üzgünüm. düştünüz. pembeydiniz
halelerle uçuşuyordunuz. suçtunuz
elimden geleni yaptım. durmadım. su taşıdım
su taşıdım. parmaklarımdan akan kana bakmadım
görmedim. kimse şimdi dur demedi. ölüler gördüm
melektiler. kalplerinde büyülerle büyüdüm.
<end>

<start>
Gülistânda gülü handân eden dost
Ana bülbülleri nâlân eden dost
Dilerse katreyi ummân eden dost
Kimini kul kimin sultân eden dost
Bakarsan âleme bir özge üslûb
Kimi tâlib olupdur kimi matlûb
Kimini ağladıp mânend-i Ya'kûb
Kimini Yûsuf-ı Ken'ân eden dost
Tılısm olup benî-Âdemde sûret
Konulmuş anda esrâr-ı hakîkat 
Mukaddem görünüp şevk ü mahabbet
Tecellî-i cemâl ihsân eden dost
Habîb'e emrin ile hısn olup gâr
Halîl'e gülşen oldu şiddet-i nâr
Za'îfin eylesen derdine tîmâr
Ne var ey derdlere dermân eden dost
Şunu kim ede Mevlâ mazhar-ı zât
Hüdâyî tan mı bulsa nice lezzât
Cemâline edip insânı mir'ât
Kemâl-i hüsnünü seyrân eden dost
<end>

<start>
Yoğiken âlemleri var eylemek
Hep senindir pâdişâhım hep senin
Bir tecellî ile izhâr eylemek
Hep senindir pâdişâhım hep senin
İstesen deryâ edersin katreyi
Kudretin hûrşîd eder her zerreyi
Cümle âlem senden alır behreyi
Hep senindir pâdişâhım hep senin
Ger nesîm-i rahmetin ede hübûb
Açılır ebvâb-ı cennât-ı kulûb
Zâhir ü bâtın eğer gayb-ı guyûb
Hep senindir pâdişâhım hep senin
<end>

<start>
Erişdir fazlın ile nûr-ı zâta
İnâyet eyle Sultân'ım inâyet
Erişsin cân ü dil bâkî hayâta
İnâyet eyle Sultân'ım inâyet
Şu kim sebk etdi senden ana hüsnâ
Sa'âdetden ol aldı hazz-ı evfâ
Olalım vâsıl-ı matlûb-ı a'lâ
İnâyet eyle Sultân'ım inâyet
Koyup sırrım hevâyı mâsivâyı
Makâm olsun ana vahdet sarâyı
Hüdâyî anlayıp bilsin Hudâyı
İnâyet eyle Sultân'ım inâyet
<end>

<start>
Edeb yolun gözleyen
Erkânı bilmek gerek
Hakk'ı bilmek isteyen
İnsânı bilmek gerek
Men arefe men aref
Kad arefe va'teref
Kullar isterse şeref
Sultân'ı bilmek gerek
Şeklin insân eyledi
Ehl-i îmân eyledi
Bunca ihsân eyledi
İhsânı bilmek gerek
Derddir âşıkın işi
Yokdur gayrı teşvîşi
Kur'ân'ı bilen kişi
Furkân'ı bilmek gerek
Mâsivâdan elin yu
Kandırmasın değme su
Hüdâyî katreyi ko
Ummânı bilmek gerek
<end>

<start>
Alan sensin veren sensin kılan sen
Ne verdinse odur dahi nemiz var
Hakîkat üzre anlayıp bilen sen
Ne verdinse odur dahi nemiz var
Tutan el ü ayak senden gelipdir
Gören göz ve kulak senden gelipdir
Efendi dil dudak senden gelipdir
Ne verdinse odur dahi nemiz var
Hudâyâ biz bu zâtı kande bulduk
Yâ ef'âl ü sıfâtı kande bulduk
Fenâyı yâ sebâtı kande bulduk
Ne verdinse odur dahi nemiz var
Bizim ahvâlimiz ey Hayy u Kayyûm
Cenâb-ı pâkine hep cümle ma'lûm
Buyurdun oldu illâ kaldı ma'dûm
Ne verdinse odur dahi nemiz var
Hüdâyî'yi sen erişdir murâda
Senindir çünki hükm arz ü semâda
Efendi dahli yok gayrın arada
Ne verdinse odur dahi nemiz var
<end>

<start>
N'ola dîvânına karşı durursam
Kulun Efendiden gayrı kimi var
Ne var dergâhına yüzüm sürersem
Kulun Mevlâ'dan ayrı yâ kimi var
Cemî'-i zenbim ey sultân-ı ekber
Bağışla mâ-tekaddem mâ-teahher
Visalin zevkini eyle müyesser
Kulun Efendiden gayrı kimi var
Lekad ebda'tenâ bi'1-kâfi ve'n-nûn
Te'âlâ şânüke ammâ yekülûn
Olalım lutf u ihsânına makrûn
Kulun Mevlâ'dan artık yâ kimi var
<end>

<start>
Miftâh-ı bâb-ı Hazret insân-ı kâmil ancak
Varlık anın hakîkat gayrısı zâ'il ancak
Mevcûd O'dur vucûdu ola anın hakîkî
Yohsa vücûd-ı zâ'il bir vehm-i bâtıl ancak
Biri iki sananlar ahveldir vü hem a'mâ
Tevhîdi bilmeyenler gâyet de câhil ancak
Zenb-i vücûdu mahv et eriş sarây-ı kurba
Cân ü tenin arada cânâna hâ'il ancak
İki cihânı âşık verir Hüdâyî yâre
Ol zevke ermeyenler cennâta kâ'il ancak
<end>

<start>
Karîn-i bezm-i hâs eyle
Meded senden Kerîm Allah
Alâyıkdan halâs eyle
Meded senden Kerîm Allah
Ta'alluk defterini dür
Yürekden gayra meyli sür
Sarây-ı vahdete irgür
Meded senden Kerîm Allah
Sana varmağa yok çârem
Onulmaz kaldı uş yârem
Meğer derd ile yalvaram
Meded senden Kerîm Allah
Geçip dünyâ vü ukbâdan
Geçir ednâ vü a'lâdan
Doyur sırr-ı Ev-ednâ'dan
Meded senden Kerîm Allah
Vücûdum cümle yok olsun
Fenâ-ender-fenâ gelsin
Bekâ içre bekâ bulsun
Meded senden Rahîm Allah
Olup Rıdvân'ına mâlik
Görünsün küllü şey hâlik
Erişsin matlaba sâlîk
Meded senden Kerîm Allah
Ta'ayyün lâ ta'ayyünden
Münezzehsin Hudâyâ sen
Yine sensin seni bilen
Meded senden Rahîm Allah
<end>

<start>
Derd ile giryân olayın bir zamân
Aşk ile sûzân olayın bir zamân
Rûz u şeb feryâd edip gül şevkına
Bülbül-i nâlân olayın bir zamân
Erişem şâyed ki bahr-i Kulzüm'e(*) 
Katre-i nîsân olayın bîr zamân
Nâr-ı aşka cân atıp pervâne-veş(*) 
Yanayın biryân olayın bir zamân
Gördüğüm Leyli sanıp Mecnûn gibi
Vâlih ü hayrân olayın bir zamân
Kalmayınca tâ vücûdumdan eser
Hâk ile yeksân olayın bir zamân
Vâsıl olunca hakîkat gencine
Yıkılup vîran olayın bir zamân
Hazret-i Yûsuf'la İsmâ'îl gibi
Kul olup kurbân olayın bir zamân
Zerreler gibi gehi edip zuhûr
Geh yine pinhân olayın bir zamân
Erişem şâyed sarây-ı vahdete
Tekyede mihmân olayın bir zamân
Cân ü ten kaydından olmağa halâs
Soyunup uryân olayın bir zamân
<end>

<start>
Hakk'a kul olmak istersen
Edeb gözle edeb gözle
Murâdın bulmak istersen
Edeb gözle edeb gözle
Nedir bu kibr ü hıkd ü kîn
Utanmaz mısın ey miskîn
Nice bir olasın hod-bîn
Edeb gözle edeb gözle
Rızâ'u'llâh murâd ise
Sakın aldanma telbîse
Nazar et hâl-i İblîse
Edeb gözle edeb gözle
Seni nefsin yabanda kor
Şeyâtîne karîn olur
Yürü var bir bilire sor
Edeb gözle edeb gözle
Edeb erkân yolundan doy
Kalıp olma yabanda toy
Tarîk-i enbiyâya uy
Edeb gözle edeb gözle
Bu kibr ile riyâdan geç
Yürü olmaz hevâdan geç
Cemi'-i mâsivâdan geç
Edeb gözle edeb gözle
Şu fâsid zu'munu terk it
Sırât-ı müstakîme git
Ulular menziline yit
Edeb gözle edeb gözle
<end>

<start>
Gelin diyelim şevk ile
Lâ ilâhe illa'llah
Aşk ile sıdk u zevk ile
Lâ ilâhe illa'llah
Cehennemden âzâd eder
Dost yoluna irşâd eder
Gamgîn gönüller şâd eder
Lâ ilâhe illa'llah
Cennet onunla açılır
Mü'minlere nûr saçılır
Dost illerine göçülür
Lâ ilâhe illa'llah
Açılalım güller ile
Ötelim bülbüller ile
Diyelim pâk diller ile
Lâ ilâhe illa'llah
Kanı bir kalbi uyanık
Kanı bir ciğeri yanık
Doğru yol isteyen âşık
Lâ ilâhe illa'llah
Derdlilerin dermânıdır
Hakk'ın bize ihsânıdır
Tesbîhlerin sultânıdır
Lâ ilâhe illa'llah
İster isen hayr-ı ezkâr
Durma hemân tevhîde var
Hüdâyî'ye yol soran yâr
Lâ ilâhe illa'llah
<end>

<start>
Lutf eyleyip bir kez nazar
Eylerse ger sultânımız
Kürsî değil arşdan dahi
Âlî olur unvânımız
Benlik aradan dûr olur
Zulmet gidip pür-nûr olur
Mahzûn gönül mesrûr olur
Ma'mûr olur vîrânımız
Vahdet şarâbın kim içe
Fânî alâyıkdan geçe
Ger haşr ola niçe niçe
Ayılmaya mestânımız
Şevk ile bülbüller öte
Âvâzı âfâkı tuta
Her lahza taze gül bite
Hîç solmaya bostânımız
Ola Hüdâyî'ye atâ
Cân sem'ine ere nidâ
Derdin veren Kâdir Hudâ
Bir gün vere dermânımız
<end>

<start>
Ey zâhir ü pinhân olan
Âşık seni bulsa n'ola
Âlemlere sultân olan
Sâdık seni bulsa n'ola
Gökçek cemâlin gizleyen
Uşşâkı hayretde koyan
Ey Semme vechu'llâh diyen
Âşık seni bulsa n'ola
Mi'râc'a edip da'veti
Veren Habîb'e vuslatı
Tâlibden alsan gafleti
Âşık seni bulsa n'ola
Kimi sıfâta irgüren
Kimini zâta irgüren
Bakî hayâta irgüren
Âşık seni bulsa n'ola
Eyle Hüdâyî'ye atâ
Geçir kamudan mutlaka
Bulsun bekâ-ender-bekâ
Sâdık seni bulsa n'ola
<end>

<start>
Ey pâdişâh-ı bî-vezîr
İhsân cenâbından senin
Ey bî-şebîh ü bî-nazîr
İhsân cenâbından senin
Her şey'e sen verdin vücûd
Cümle sana eyler sücûd
Cânım seni kılsın şuhûd
İhsân cenâbından senin
Kapındaki bî-çâreler
Koyup ya kande varalar
Ayrık kime yalvaralar
İhsân cenâbından senin
Her emri tedbîr eyleyen
Eşyâya te'sîr eyleyen
Cân ü teni bir eyleyen
İhsân cenâbından senin
Sana Hüdâyî ey Kerîm
İster sırât-ı müstakîm
Sensin çü Rahmân ü Rahîm
İhsân cenâbından senin
<end>

<start>
Eyler seherde gulgule
Dost gülşeninin bülbülü
İster vere cânın güle
Dost gülşeninin bülbülü
Feryâd edersin rûz u şeb
Bu derdine n'oldu sebeb
Gülden ne eylersin taleb
Dost gülşeninin bülbülü
Bin cân ile âşık olan
Yolunda hoş sâdık olan
Dost bezmine lâyık olan
Dost güllerinin bülbülü
Bülbül ki ârif cânıdır
Dost ilinin mihmânıdır
Derd ehlinin yârânıdır
Dost gülşeninin bülbülü
Dost bâğına kılmak nazar
Cânında etdi mi eser
Vergil Hüdâyî'ye haber
Cân gülşeninin bülbülü
<end>

<start>
Sultân-ı kevneyn doğduğu
Mâh-ı mübârekdir gelen
Âlem münevver olduğu
O1 mevlid ayıdır gelen
Dâ’im Hakk'ı zikr eylegil
İhsânını fikr eylegil
İn'âmına şükr eylegil
Mâh-ı mübârekdir gelen
Ma'mûr iken mülk-i beden
Kasd et kazan hulk-ı hasen
Ey Hakk'ı bulmak isteyen
Mâh-ı mübârekdir gelen
Geldi çün ol Hayrü'1-enâm
Oldu müşerref hâs ü âm
Hak'dan ana bin bin selâm
Mâh-ı mübârekdir gelen
Envâra er etvâra er
İrfana er esrâra er
Kasd et Hüdâyî yâra er
Mâh-ı mübârekdir gelen
<end>

<start>
Mevlâ'm senin âşıkların
Devrân ederler Hû ile
Yolundaki sâdıkların
Cevlân ederler Hû ile
Aşkın şarâbından içip
Fânî alâyıkdan geçip
Vaslın hevâsından uçup
Seyrân ederler Hû ile
Arzûlayıp dost illerin
Kokmağa ma'nâ güllerin
Açıp muhabbet yolların
Meydân ederler Hû ile
Durmaz dönerler felekler
Arz edip Hakk'a dilekler
Arşın etrâfın melekler
Cevlân ederler Hû ile
Bülbül gibi aşk bâğına
Kim düşe şevk ırmağına
Derd-i muhabbet dâğına
Dermân ederler Hû ile
Gör bülbülun sevdasını
Gül şevkine gavgâsını
Açıp gönüller pâsını
Handan ederler Hû ile
Güller tutar elde varak
Bülbüller okurlar sebak
Her seyde gorüp nûr-ı Hak
İz'ân ederler Hû ile
Bunca merâtib geçmeği
Dost illerine uçmağı
Hakk'a erip râz açmağı
Âsân ederler Hû ile
Hurşide iltüp zerreyi
Bedr-i tamâma lem'ayı
Deryâya salıp katreyi
Ummân ederler Hû ile
Gayra Hüdâyî meyli kes
Mevlâ yeter bâkî heves
Zikrini Hakk'ın her nefes
İ'lân ederler Hû ile
<end>

<start>
Islâh ediver hâli
Esirge inâyet et
Âsân ediver yolu
Esirge inâyet et
Sen sâbit ü kâ’imsin
Hem Bâki vü dâ’imsin
Ahvâlime âlimsin
Esirge inâyet et
Zikrin olıcak dilde
Sâlik kala mı belde
Bizi bu uzak yolda
Esirge inâyet et
Tâliblere kuvvet ver
Âşıklara kurbet ver
Sâdıklara vuslat ver
Esirge inâyet et
Lutfunla Hüdâyî'den
Ger râzı olasın sen
Her hâli olur ahsen
Esirge inâyet et
<end>

<start>
İki cihân sultânının
Doğduğu ay geldi yine
İlm u meârif kânının
Doğduğu ay geldi yine
Gelsün şefâat isteyen
Bulsun safâ anı seven
Ol sâhib-i hulk-i hasen
Doğduğu ay geldi yine
Bedr-i dücâ şems-i duhâ
Verd-i gülistân-ı Hudâ
Hakk'ın habîbi Mustafâ
Doğduğu ay geldi yine
Bir âşık u sâdık kanı
Râhat bula cân u teni
Sırr-ı hakîkat mahzeni
Doğduğu ay geldi yine
Anı Hüdâyî kim sever
Matlûba bulmuştur zafer
Fahr-ı cihân Hayru'l-beşer
Doğduğu ay geldi yine
<end>

<start>
Sadr-ı cemî' mürselîn
Sensin Yâ Rasûlallâh
Bedr-i eflâk-i yakîn
Sensin Yâ Rasûlallâh
Nûrun sirâc-ı vehhâc
Alemler sana muhtâc
Sâhib-i tâc u mi'râc
Sensin Yâ Rasûlallâh
Ayîne-i Rahmânî
Nûr-i pâk-i sübhânî
Sırr-ı seb-a'l-meânî
Sensin Yâ Rasûlallâh
Şâhidin leyl-i isrâ
Sübhânellezî esrâ
Câmi-i cümle esmâ
Sensin Yâ Rasûlallâh
Ey menba-ı lutf u cûd
Yerin makâm-ı mahmûd
Yaradılmışdan maksûd
Sensin Yâ Rasûlallâh
Canlar içinde cânân
Ma'den-i ilm u irfân
Ceddim ü pîrim sultân
Sensin Yâ Rasûlallâh
Açan râh-ı tevhîdi
Bulan sırr-ı tefrîdi
Hüdâyî'nin ümmîdi
Sensin Yâ Rasûlallâh
<end>

<start>
Açıver lutfedip doğru yolunu
Allâh'ım Allâh'ım güzel Allâh'ım
Sensin esirgeyen âşık kulunu
Allâh'ım Allâh'ım güzel Allâh'ım
Nice bir dünyâdan usanmayalım
Nice bir gafletten uyanmayalım
İr-gör sana hasretle yanmayalım
Allâh'ım Allâh'ım güzel Allâh'ım
Ger bizde yoğ-ise sana liyâkat
Fazlınla ey Mevlâ'm eyle inâyet
Hüdâyî kulunda kalmadı tâkat
Allâh'ım Allâh'ım güzel Allâh'ım
<end>

<start>
Gelin şükr edelim
Derdlere dermân gelsin
Hakk'ı zikr edelim
Cânlara cânân gelsin
Varımız hâk idelim
Yakalar çâk idelim
Kalbimiz pâk idelim
Tahtına sultân gelsin
Terk eyle cümle vârı
Koma elden ikrârı
Mahv-et şekk ü inkârı
Yerine îmân gelsin
Bakma yalan dünyâya
Akma kuru sevdâya
Yalvar Gânî Mevlâ'ya
Lutfile ihsân gelsin
Varlığın eyle zâil
Ola-gör Hakk'a vâsıl
Geç katreden ey gâfil
Bahrile ummân gelsin
Tealluk defterin dür
Mâsivâyı dilden sür
Hakk'ı anla bile gör
İlmile irfân gelsin
Hüdâyî aç gözünü
Pâk eyle kend'özünü
Hakk'a döndür yüzünü
Her işin âsân gelsin
<end>

<start>
Ey tâlib-i dîdâr olan
Gel Hakk'a pervâz edelim
Ey derd ile bîmâr olan
Gel Hakk'a pervâz edelim
Menzil uzaktır himmet et
Cân ile yolda hizmet et
Vârın nisâr-ı Hazret et
Gel Hakk'a pervâz edelim
"Emmâre bi's-sû"i bırak
Olma Hakk ehlinden ırak
Gör sıdk ile yola..râk (sh.99) 
Gel Hakk'a pervâz edelim
Bir gün bi-kem gitsen gerek
Dünyâ'yı terk etsen gerek
Fikrin nedir nitsen gerek
Gel Hakk'a pervâz edelim
Şol kimse kim açtı gözin
Cânâna tabşırdı özin
Dinle Hüdâyî'nin sözin
Gel Hakk'a pervâz edelim
<end>

<start>
Nedir bu ellerle ayak
Nedir bu dillerle dudak
Aç gözün ibret ile bak
Âlem temâşâ-gâh imiş
Cümle merâtibden geçip
Tevhîd-i zâta vâsıl ol
Ko Zeyd ü Amre bakmağı
Ef'âl-i küll Allâh imiş
<end>

<start>
Ey Alîm ü Habîr olan Mevlâ
Ey Semî' ü Basîr olan Mevlâ
Kullara lutf ile inâyet et
Ey mu'în ü nasîr olan Mevlâ
Zu'afâyı sakın belâlardan
Ey Kavî vü Kadîr olan Mevlâ
<end>

<start>
Dışını gerçi lâle vü âle sarmış
Velî hoş bûyu yok kalbi kararmış
Gülü gör kim bu denli hâr içinde
Ne hoş sultân geçer ezhâr içinde 
Gel imdi sûrete mağrûr olma
Meânî meclisinden dûr olma
<end>

<start>
Gönül verme bu fânî mülke zinhâr
Yürü var himmetin ukbâya eyle
Ne dünyâ geç iki âlemden ey yâr
Tedârik Hazret-i Mevlâ'ya eyle
Makâm-ı Kâbe kavseyn'i güzer et
Teveccüh sırr-ı Ev-ednâ'ya eyle
<end>

<start>
Elin altındadır dünyâ vü ukbâ
Eden sensin kamu emvât ü ihyâ
Murâdın tâlibin eylersen i'tâ
Bize de vaslın ihsân eyle Mevlâ
<end>

<start>
Şems-i duhâ bedr-i dücâ
Envârı eyler ilticâ
Hep kullarındır ey Hudâ
Yâ kimden etsinler recâ
<end>

<start>
Eğer Sidre eğer Tûbâ
Eğer ulâ eğer uhrâ
Eğer dünyâ eğer ukbâ
Senindir hep güzel Mevlâ
<end>

<start>
herhangi bir kıyısında tanışıp dünyanın
iki hırçın güvercin telaşıyla sevdik
hayatı ve kavgayı
ay düştü. yıldız koptu. güneş doğdu yüzümüze
karanfil kokulu düşler yaşadık mapusluğumuzda
yakarak avucumuzda özgürlük ateşini
-a-
yastığımı ver cürüm. başım ağrıyor
gece duyabilmek için dünyanın bütün seslerini
gökyüzüne bakıyorum koğuşun penceresinden
kadife bir ayın önünde yıldızlar oynaşıyor
ve birden
pencerenin camında buğulanıyor suretin
-gazetecilerin flaşlarında
yorgun yüzüyle hayata gülümseyen
bir 'terörist' kız oluyorsun-
ellerin çiçeğe durmuş
güneş vurmuş alnına
dimdik ayaktasın
işkencehanelerde ölmüş yoldaşların anısına
yastığımı ver cürüm. başım ağrıyor
-b-
nişanlayıp uzak bir yıldıza gözlerimi düşünüyorum
sahi nerede tanıştık biz
ne zaman böyle kaynaştık
ve ne çok şey
böyle ne çok şey paylaştık
o günleri biz yaşadık 
gördüğümüz düş değildi
kan sıçradı beynimize
gererken kaslarımızı elektrik
çırılçıplak yandı etimiz
beton gibi çarparken vücudumuza su
ve sildik gizleyerek kendimizden bile
yüzümüzden akan iğrenç kirimizi
hücrenin duvarlarına
o günleri biz yaşadık
gördüğümüz düş değildi
ihanetin ve direncin ateşi içinde
korktuk kendi gizimizi gizlemekten
çatladı direncin iğbirar çiçekleri avucumuzda
düşünüyorum uzak bir yıldıza nişanlayıp gözlerimi
-c-
ihanet değil belki bu. yüzünü gizleme
fareli köyün çobanlarının utancı
yüreğimi yakmıyor artık
alnım açık
elegüne karşı başım dik
içim kavga ve sevda dolu
müthiş kendimle barışık
oysa içten içe yiyip bitiriyor kendini en yakınım
ve göstererek azı dişlerini ağzınca saldırıyor
aldırmayıp diyorum ki ona
ayakları yere sağlam basmak
artık iş değil bu çağda
toprak da kayıyor dostum
insanın ayakları altında
toprak da kayıyor
toprak da
toprak
bastığın yere iyi bak
ihanet değil belki bu. yüzünü gizleme
-d-
bir bardak su verir misin. içli bir türkü
yüreğimde ince yağmurlar çiseliyor şimdi
bu doğurgan yüzlü gecelerinde nisanın
tahliye muştusu geliyor uzaktaki bir dostun
çığlıklarla uçuyor gecekuşları başımın üstünde
morkanatlarına takıyorum kirpiklerimi
afacan bir çocuk gibi sevinip
ben de çıkıyorum onunla
özgürlük şarkıları söylemeye
lacivert dağların kurşuni yamaçlarında
-ve ikimiz birden
durmuşuz da sanki dalgaların kıyısında
ellerimizi uzatıyoruz yakamozlara
ansızın portakal çiçekleri açıyor avucumuzda
konuşmadan öylece duruyoruz yanyana
sen gökyüzüne dikiyorsun gözünü
ben suya düşürüyorum yüzümü
ve birden gelincikler yağıyor
martıların kanatlarından
karışıyor sularına akdenizin-
bir bardak su verir misin. içli bir türkü
-e-
saat kaç oldu şimdi. neden herkes uyuyor
sessizce açıp yeniden okuyorum
yazdığın bütün mektupları
kök salıyor yüreğimde gizli bir sarmaşık
aralıyorum geçmişin tülperdesini
o zamanlar orada herkesin adı ULAN'dı
ve her asker KOMUTAN'dı
oysa şimdi burada
onların hamlamış ezgilerinde
yoksul bir direncin türküsünü dinliyorum
o günleri biz yaşadık
gördüğümüz düş değildi
a blok. zemin. birikiüçdört
aslankafesi tecrit
ve bilcümle mamakta
yüzlerce insanın içinde
42. güne erişen bir avuç insandı
ki yüzakıydılar mamağın
o günleri biz yaşadık
bir düş olamaz bu haydarım
bir düş olamaz bu sezai
ve adlarını unutup yüzlerini unutmadığım dostlarım
bir düş olamaz bu
sorun raci tetikin korkularına
ayrılık ve ölüm nasıl gerçekse
ve acıları ne denli büyükse
öylesine gerçekoğlu gerçekti herşey
ve öylesine büyüktü acı
ve utanç çırılçıplaktı
saat kaç oldu şimdi. neden herkes uyuyor
-f-
-arif acar'a
çayı avluda içsek. yarın hava güzel olacak
yitirilmiş bir duygunun dayanılmaz kederidir bu
o zamanlar yaralıydı yaşdığımız aşklar
şimdi bedeli ödenmiştir yıllarımızın
kanımızla ödenmiştir canımızla
ve ansızın bir sigara yakar gibi
uzun bir şiir söylercesine
içli bir türkü dinler gibi
usul ince bir kadın severcesine
sürüp gidiyor işte kavga
en haklı ve güzelini yaşıyoruz sevdaları
'hüzünlü bir şiir yaz' diyor ranza arkadaşım
'karıma göndereyim'
boşver diyorum hüznü
sırasımı şimdi efkarlanmanın
ve ona
kadınlar koğuşundan gönderilen
kurutulmuş karanfilleri veriyorum
çayı avluda içsek. yarın hava güzel olacak
-g-
gece çok mu kısa. yoksa bana mı öyle geliyor
avluda volta atıyorsun yıldızlarla
okşayabilmek için saçlarını
özenle açıyorum pencereyi
ve yıldızlar doluyor içeri
dördüncü koğuşta herkes koynunda bir yıldızla uyuyor şimdi
ve ben ranzama astığım bir fotoğrafın
çocukca yanan gözlerine nişanlayıp yüreğimi
düşünüyorum
sahi nerede tanıştık biz. unuttum
ve ne zaman böyle kaynaştık. bilmiyorum
ve ne çok şey
böyle ne çok şey paylaştık
ah...seni nasıl da seviyorum
gece çok mu kısa. yoksa bana mı öyle geliyor
<end>

<start>
yağmurda yürü saçlarına karışsın gökyüzü
kurumuş dere yataklarına aksın
yanlış hüzünleri yüzünün
tutuşsun teleklerin telaşlı adımlarında
bir çiğ buğusu kadar
hüzünlü bulut parçası: işte sevgin
avuçiçinde yanmamış kına tazeliği
yağmurda yürü saçların ıslanırken belki beni düşünürsün
danteline işlediğin yanlışlığında yağmurda yürü
bulutlar ve nemin buğusu. toprağın kokusu yaksın yüzünü
kurtulsun ellerin senden.. uçup gitsin rüzgar kuşları
sadece iki kocaman oluk olsun gözlerin
ve şairler yağmurda ağlanmaz deseler de
sen durma akıt kirpiklerini yüzüne
yağmurda yürü saçların ıslanırken belki beni düşünürsün
yaşanmamış bir duygunun burukluğudur bu
mayıs gülüşlü bir çocuğun
ak kağıttan yaptığı yelkenliler
yüzer yüreğinin süzgün göllerinde
ayrılıkların derin anlamıdır yüzündeki çizgiler
yağmurda yürü saçlarına karışsın gökyüzü
bir sigara içimi değil elbet ayrılık
yağmurda yürü açarken dağlarda gelincik
harman yerinde yüreğinin diner özlemi
boğulur bahar çığlıklarında aklını çıldırtan suskunluk
yağmurda yürü saçların ıslanırken beni düşünürsün
<end>

<start>
Onlar savaşçıdırlar sabah akşam
İnançlar örer umutlarından
Ellerin karanlıkta üşüdü, gir içeri! 
Saçların yıkandı soğuk yağmurda,
Gel sobanın yanına sokul da,
Al eline sıcak kestaneleri,
Kuş masalları anlat,
Acıyı katık etme duruşuna!
<end>

<start>
Beni rüzgâra verme
Öfkeli bir deniz gibi
Üstünden atma beni
Yazdığın gibi silme
Yumlama parçalama
Ne yapsam kırılmaz diye
İtme koca dağlardan
Gidip gelip ağlatma
Bu bensiz yapamaz de
İçimin derinlerine sakla
Gösterme kimseye beni
Gönlünde tut bırakma
Kuşlara parçalatma
Çöllere koyup dönme
Gözden çıkarma beni
Tam her şeyimi aydınlatırken
Yeter bu kadar deyip sönme
Bir gidip bir gelip
Çocuk gibi oyalama
Korkutma yıldırma beni
Beni sakın bırakma
<end>

<start>
Yaşamak bir denizdi önceleri
Şimdi olsa olsa yalnız sevinçtir
Ne acılar ne gözyaşları
Onun güzelliğini silebilir
Kayaları ellerimizde ufalayarak
Kurduğumuz küçük evlerde
Küçücük devler gibi ölesiye seviştik.
Ağaçlar diktik çocuklar büyüttük
Savaşmayı ve paylaşmayı bildik
Doğrudur her zaman bir şey eksik
Doğmadan ölmeye benzer
Bir şey var içimizde
İnancı ve sevdası bize yeter
Ürkek bir gidiş gelişte
Benim sende aralıksız yaşadığım
Bilgelerin kitaplarda tanımladığı
Sonsuzluk budur işte
<end>

<start>
Bulutlarla süzül denizlerde yıkan
Kopar ufuklarda yağmurlardan sonra açan
O görülmemiş çiçeği ellerinle
Rüzgar ol dağlara doğru yaslan
Özlemin seni yanıltmayacak
Sen uzak sevdaların yolcususun
Bırak boşluklara yavaşça kendini
Ne aynalara sığın ne kapı arkalarına
Gez dolaş uzayları
Işıklarla kamaşsın gözlerin
Bulutlar sıcak sıcak sarsın seni
Su kuşlarının uçtuğu yerden bak kocaman dünyaya
Onlar ki delisidir maviliğin
Her sezgilerinde ölümsüzlük vardır
Seni çılgına çevirir
O acayip kuşların güzelliği
<end>

<start>
Bir akşamüstü balçık kuşları
Sessiz dökülürler yorgun akşama
Zehirli saatler emzirir suları
Günün ardından uzanıp dağlara
Yağmacılar doruklarda yıldızları çalarlar
Zamanın örgüsünü dişler gece kuşları
Uykunun kanını emer vampir
Güzelliğe kezzap döker karanlık
Sevinci tutsak eder korsanlar
Yavaş yavaş açılır yılan yumurtaları
Düşleri eksik imgelerle bozar
Kirpiler, kuzgunlar, kokarcalar
Geceye çakılır eskiyen kasımpatı
Uzaklardan boş kahkahalar gelir
Çocuğun boynunu takarlar ipe
Çirkinleştirerek yalnızlıkları
Bu cellatları kim besliyor
Kim yerleştiriyor çiçek diye
Kente bu gülünç sehpaları
Kim doğruyu kime benimsetiyor
<end>

<start>
Düşüncemde yanan mum yüreğime vuran ışık
Bildik sevgilerin uzağında büyüyen
Yepyeni bir dünyada açan ilk menekşe
İğreti sevinçlerin hiç mi hiç yaşamadığı
Geleceği bağrında yaratan güçlü toprak
Deli ırmak dik yamaçlardan süzülen su
Çiğ düşen bembeyaz akşamın vurgunu
Bir varlığı bütünüyle anlatan koca kitap
Lambanın çevresinde dönüp duran pervane
Uslu bir yanardağ bağda bir salkım üzüm
Varılmaz doğrusu yetkinliğin sonsuzun
Anılarımı dolduran karasevda yaşadığım
Her duygu ve ben herzaman vazgeçilmez
Bir kesinlik adıyla güzellediğim sevinç
Anlayışım sezişim mantığım gücüm bilgim
Denizlere koşan ırmak yağmura duran bulut
Taze ekmeğim suyum arkadaşım sevgilim
<end>

<start>
Otur da konuşalım
Gelmeyen bahardan
Sıcak uzun yazlardan
Yeşil rüzgârlardan
İki çift söz edelim
Otur da konuşalım
Olmadık mutluluklar biçip
Olmadık zamanlardan
İçimizde anlatılamayanı
Yarım kalan sevinci
Otur da konuşalım
Bu şehir kurtlar şehridir
Büyük korkaklar şehridir
Kuşkular kuyusudur
Açlık deliliğidir
Otur Ahmet kardeşim
Otur da konuşalım
<end>

<start>
Onlar savaşçıdırlar içlerinde
Gökleri yeni baştan kurarlar
Böyle çıkma gece vakti balkona
Havalar soğudu üşümesin ayakların
Acıya salıverme kendini bir çırpıda
Sonumuz nasıl olacak diye yorma kafanı
Umutsuzluğa kapılma, gelip geçenlere bak
Umutsuzluk suçunu işlemek bize yasak
<end>

<start>
Kendimi hiç akşam olmayacak
Bir gün doğumu için saklıyorum
Kendime kendim olmamayı yasaklıyorum
Yasak artık bana çaresiz kalmak
Yasak bana bocalamak
Olmayanda eriyip gitmek yasak bana
Yasak bana geceysem gündüzmüşüm gibi
Bir gül pembeliğinde uyumak
Zor bir şeyi umduğumu biliyorum
Yasak bana tükenmişi korumak
Her çeşit umutsuzluk yasak bana
Durmuşum, umudumu sürdürüyorum
Bir ağaç altında göğü seyrediyorum
İçimde ne ölüm, ne yaşam korkusu var
Korku bütün yasak bana, yasak bana bitmişlik
Bütün yol kavşaklarında, dönemeçlerde
Kendimi bir namlu gibi dosdoğru çiziyorum.
<end>

<start>
Baba kar çok olunca balkonda
Çıkıp kardan adam yapalım mı? 
(İyi giyiniriz üşümeyiz) 
Ama ya kar tutmazsa
Eskiden yapmıştık
Havuç oturtmuştuk burnuna
Burnuna gene havuç oturtalım mı? 
Süpürge verelim mi eline gene? 
Bir güzel süpürsün mü karları?
Kardan adamın başına koyalım mı şapkanı? 
Baba kar yağıyor
Dağlara çıkıp biz de kayalım mı? 
Dağlar uzak, olsun gideriz baba
Neden gülmüyorsun, neden dağlara gitmiyoruz? 
Neden kardan adam yapmıyoruz eskisi gibi? 
Neden hep düşünüyorsun, neyi, kimi? 
Baba çıkıp kartopu oynayalım mı? 
(İyi giyiniriz üşümeyiz)
<end>

<start>
Bir suyun akışına dalar gibi kalıyoruz
O zaman gün sızıyor saçaklardan ince ince
Biz birbirimizi karşılıksız sevmeye başlayınca
Birlikte bir kirazı dişler gibi oluyoruz
Uzun bir kervan gibiyiz güneşte ağır ağır
Aydınlığı iki ayrı sevinç gibi yaşıyoruz
İki ayrı sevinci bir bütünde eriterek
Şurada otursak mı yürüsek mi biraz daha
Ötelere uzanmadan köşeyi bile dönmeden
Birkaç yüzyıl sonraki bir şiiri okur gibi
En küçük bir kıpırtıda sonsuzluğa varıyoruz
Üşütür gibi titreten buydu az önce bizi
Şimdi denizin sesiyle rüzgar belki de aynı şey
Bu senin saçların mı yoksa benim saçlarım mı
Aramıza girmeye çalışan yaramaz bir esinti mi
Uzun uzun düşünmeye başlamadan
Bütün zamanları birden şimdiye damıtarak
Bir kuşun kanadını öper gibi kalıyoruz.
<end>

<start>
Sevdiğimin kulaklarımda sesi
Bembeyaz bir gül demeti
Kim bilir kaç yüzyılın gülşeninden
Duvar gibi kalınlaşırken bekleyişler
Birden bütün katılığın dağılması
Ve sesini duyuşum bir yerlerden
Kim bilir kaç yüzyılın gülşeninden
Ağır bir duyguyla birarada
Onsuz da olunur gibi gelirken bana
Gittikçe basan sis artan duman
Ve kilitlenmesi zaman zaman
İçimde bir ağırlığın aşk adına
Nasılsın nereden çıktın
Gerçekten bana mı geldin
Sen miydin o olmasa da olur gibi görünen
Şimdi yosun gözlerin gözlerimde
Binbir türlü rüzgarla rüzgarlanır
Kim bilir kaç dünyanın denizinden.
<end>

<start>
Ölümsüz gülüşünle başlıyorum
Her güzelliğe her sevince
Bir yağmur ince ince
Sürerken beni başka zamanlara
Zamanla yorgun hanlara
Dönüyor işte gördün her şeyim
Kuru topraklar gibi dağılıyor belleğim
Sınırsız bir boşluğu süre süre
Yorgunum çok uzaklardan geldim
Kaygılar sıkıntılar yaşadım uzun uzun
Korkuyu yakından tanıdım
Ölümsüz düşmanı oldum korkunun
Şimdi bakışınla bağlanıyorum
Kocaman bir dünyaya umutla
Bir akşam aşılmaz kaygılar
Çağırırken beni sozsuzluğuma
Sıcaklığın beni alıştırıyor
Soğuk ve yağmurlu akşamlara
Üşümüş bir kedi gibi sığınıyorum
Ellerine ayaklarına saçlarına
<end>

<start>
Ateş ve yağmur
Bütün yanlışları yıkar götürür
Gün gecenin sonunu temizler
Ses arındırır sessizliği
El değmemiş beyazlığı bulmak için
Gerçek deniz kuşları açıklardan geçer.
Yoksun kalıyoruz sevinçlerden
Kendini savunmanın bir yüzü bu
Bir şeyden vazgeçebilmek
Ben varım diyebilmek ne güzel
Ne güzel kendini
Akşamüstü şöyle bir çiseleyen
Yağmura atabilmek.
Dimdik kalabilmek
Gözünün içine baka baka
Kralın imparatorun
Hayırsız sevgilinin
Ne güzel artık bitti diyebilmek
Kimse bilmez gün olur
İnsan boşluklara düşer değişir
Ne derler
Ağaç rüzgârı yedikçe
Gün geceyi gördükçe güzelleşir..
<end>

<start>
Aşk dediğin ince iş
Ben onun beceriksiz kuyumcusu
Aldım elimle işledim kaç zaman
Kaç kere kırdım dağıttım
Neler çıktı içinden.
Sonra bir kez daha denedim
Denemekle olmuyor
Denemezsem hiç olmaz
onu da iyi anladım
Aşk dediğin zorlu iş.
Aşk dediğin ince ip
Çekmesem de kopuyor
Belki de eğip bükmeli
Ben yanlış yaptım okşadım
Aşk dediğin bir garip
dokunmadan eriyor..
<end>

<start>
Adını andığımda bir deniz sessizliği
Kentin uzak yerlerine işlerdi
Martı çığlıkları ve vapur düdükleri
Bazen de çılgınlıklar arasında
Bilenler özlem derdi
Bilmeyenler elbette kınamıştır
Dört yanımda kemikten kahkahalar
Hep böyle yapmazlar mı?
Adını andığımda bir yaban menekşesi
Sevinçlerle gözlerini çizerdi
Duvarlara camlara suyun yüzüne
Gör bendeki sevinci.
Adını andığımda susup kalırdım
Bir deniz açılırdı önüme
İki yanı silme çiçek tarlası
Nerelere gitmezdim
İçimde ellerinle kurduğun
Aşkın en büyük krallığı..
<end>

<start>
Sana bir haberim var
Verdiğin şişeyi kırmadan getirdim
Eve girer girmez açtım
Yaptığın reçel dünyanın en güzel reçeli.
Yüz bin renk vardı içinde
Bir milyon sevinç
Bir kucak dost selamı.
Kavakların eylülü
Yakut işlemeli mavisiyle
Senin güzel ellerinde
Bir avuç bala dönmüş
Kapağı açar açmaz
Martılar yayıldı ortalığa.
Bir haberim daha var
Seni çok seviyorum..
<end>

<start>
Üsküdar’da bir başıma kaldım tutuklu gibi
Deniz kirli, martılar yorgun, gök kapalı.
Bir yağmur geldi martıları kopardı
Tozlu mavilerle durgun bir sessizlikten
Korka korka biraz da kızarak düşündüm
Bu acı ne bu tutku neyin nesi
Baktım ki ne o ne bu koca bir özlem
Çekip gidebilirdim yapmadım ellerini öptüm
Zaten nereye sorusunu yanıtlamadan gidemezdim
Dünya o kadar dolu ki sandıklar çalı süpürgeleri
Mutluluğa aday olmayan tek kişi yok
Ama herkes parmağının ucuyla tutuyor dünyayı
Tozlu resimler bıyıklar mutfak robotları
Daha neler neler saymakla bitmez
En iyisi ben buradan gideyim dedim
Ey boşluğa ıslık çalan fabrika bacaları.
Üsküdar’da bir başıma kaldım deli gibi
Kötüydüm bir yere koyamadım kendimi..
<end>

<start>
Baştan bütün filmleri
Ve bütün romanları
Unutturacak gibiydi,
Birden alışkanlık oldu.
Şurada oturur
Bir şeyler konuşurduk
Gelecek günler üstüne
Derken alışkanlık oldu
Alışkanlık oldu senin birden
Gül yaprakları gibi invermen
Erguvanlı yokuşu.
En uyumsuz şeydi belki
Birden alışkanlık oldu
Saatler boyu yorulmadan
İkimizi öre öre
Duya duya özlemi koyu koyu
Dünyanın iki ayrı yüzünde
Aynı şey gibi olmak
Birden alışkanlık oldu..
<end>

<start>
Günün akşama çalan mavisinde
Uzun yağmurların ardından
Bekleyişlerin buruk sessizliği
Neydi o okyanuslardan saraylar kuran
Şimdi hiç tanımadığımız özlem
Durmadan bana sorardı seni
Keşke hiç eskimeseler derdim
Artık bizi korkutmuyor
Tanıdık tanımadık hiçbir acı.
En güzel seni sevmek dediğim
O sevinç şimdi çok uzaklarda
Arayıp bulsam tanımaz beni
Kuşlar ne bilecek demek kolay
Onlar göklerde sınadılar kendilerini
En iyisi uzayların ışığında yolcu olmak
En doğrusu onlar gibi yapmak
Gecenin koyu karanlığında bile
Güneşin peşine takılıp gitmek en iyisi..
<end>

<start>
Tutkular kimden yana
Kimden yana kaygılar
Gün geceye değişirken
Bu sancılı akşamda?
Soğuk anlamsız kadınlar
Şarkılarla ezerken her sevinci
Kimden yana bekleyişler
Kaçışlar kimden yana?
Önü sonu belirsiz bir akışa
Kilitleyip gittiler zamanı
İnce ipliklerle ördüler tutsaklığı
Saldılar sokaklara.
Odalara çekildiler
Sözde doygun ve mutlu
Akbabalara attılar gülerek
İçlerinde son kalan çocukluğu.
Sevgiler eridi tükendi
Ayrılıklar kimden yana? 
Sen kimden yanasın şimdi,
Sevdalar kimden yana?
<end>

<start>
Salının arkası hemen perşembe
Bir günde nasıl oldu pazara geldik
Ah gülüm oyuna geldik
Sezilmeden geçiyor zamanın çoğu
Her dokunuşumuzda bir şey eksik
Eksik olmayan tek şey koşu
İçimizde zehir gibi bir tortu
Yüreğimizde mıh gibi bir sancı
Hep böyle bir şeylere yetişeceğiz..
Gün sanki az önce doğmamış mıydı
Yoksa bize mi öyle geldi
Sen az önce çıkmadın mı kapıdan
Kapıdan çıktığında sabah mıydı
Dururken ne çabuk akşam oldu
Her sevişmemizde bir şey eksik
Ne kadar çırpınırsak çırpınalım
İçimizden gitmeyecek bu kuşku
Hep o yöne akıp giderken bu su
Yaşamakta hep eksik kalacağız..
<end>

<start>
Çok zaman geçmiş aradan,
Nasıl kaçırmışız güzel yazları,
Bazı akşamlar hiç olmamış,
Nereye gidiyoruz demeden,
Yokuş aşağı salmışız atları.
Öylesine akıp gitmiş sular,
Rüzgarlar esmiş, duymamışız.
Gündelik şeyler gibi yaşamışız aşkları,
Sonra kendimizi sakınmak için,
Yükselttikçe yükseltmişiz duvarları.
Sevinçleri ertelemişiz en kötüsü,
Sevgileri anlatmaya dilimiz varmamış,
Sonsuz bir yarına inanmışız belki de,
Elmayı dalından koparmaya üşenmişiz,
Nasıl boşa harcamışız zamanları...
<end>

<start>
Çocuğum uyusan bir güzel
Ölümleri düşünmeyi bıraksan da
Nasıl olsa şimdi korkunç amcalar
Ateşler akıtmıyor göklerden
Çocuğum güzelce uyusan da
Uyansan güneşli bir güne
Nasıl olsa şimdi uzaktan
Tank gürültüleri gelmiyor
Nasıl olsa dindi, yağmur gibi
Makineli tüfeklerin sesleri
Sanırım yarına kadar bizi
Öldürmeyi düşünmez kimseler
Sen de bilirsin ki; bir akşamla bir sabah
Arasında ne güzel yüzyıllar vardır
Uyu, tadını çıkar yaşamanın
Değil mi ki savaşların çocuğusun
Daha çok sevmelisin herşeyi
Çocuğum bir güzel uyu şimdi
Hem o kadar üstünde durma
Öleceksek öleceğiz nasıl olsa
Yaşam dediğimiz bu güzellik
Kırılgandır dayanamaz korkuya
<end>

<start>
Beyaz bir gün üstüme kapanıyor
Yeşilini süze süze ormanların
Ah deniz dipleri neredesiniz
Derin deniz dipleri
Gözleri kadar güzel sevdalımın
Uzayan gölgelere uzanıyorum
Üstümde hırçın bir mavi
Yeni bir zamana başlar gibiyim
Batan günün ölgün kırmızısında
Usulca koyuluyor akşam türküleri
Gün bir koşuda dağıldı gitti
İnsan, olursa olsun diyemiyor
Dokunduğum ne varsa kayıyor ellerimden
Ben, bir şey olmamış gibi
Ölümsüz bir tutkuya davranıyorum
Nasıl olsa geceye daha çok var
Yasalarına sıkı sıkıya bağlı güneş
Ufka doğru süzülüyor olsa da
Her sevince yeniden başlıyorum.
<end>

<start>
Ölümün üstüne sünger çekin
Yaşayandan başkası bilmez yaşadığını
Ölümü zambaklarla süslemeyin
Giden aldı götürdü yanlışını
Geriye umut kalmış gibi
Acıyı anılarla beslemeyin
Vazoya dün koyduğunuz çiçeği
Kısaca herşeyiyle astığınız gerçeği
Ölü resimleriyle süslemeyin
Yalnızlığa o kadar gücenmeyin
Saplanmayın bilgi kitaplarına
Çaresiz kalanı da anlayın
Sıradan sevinçleri küçük duyarlıkları
Akşamcılıkları hoş karşılayın
Sakın ölüme geç kalmayın
Kızmayın çanları erken çalana
Ölü evlerinde toplanmayın
Hele yaşadıysanız hiç korkmayın
Ölüm el sürmez yaşayana
<end>

<start>
Gölgem ol ve beni izle
Kimselerin bilmediği yerlere
-Ne güzeldir ıslak kıyılar şimdi-
Gülerek gidelim seninle
Ben senin gölgen olayım
Durarak koşarak hep arkanda
Görülmedik yerlere savrulayım
Her çekip gidişinde
Ben hep senin yanında
Ayaklarının izi
Çorabının alacalı yeşili
Kafandaki düşünce
Yüreğindeki karasevda
Düşlerindeki uzaklar özlemi
Kim derlerse beni göster çekinme
Hırçın uzak denizlere
Açılmak istediğinde
Bilerek isteyerek güvenerek
Her zaman beni bağla yedeğine
<end>

<start>
Bir seferden döneriz seninle bazı akşamlar
Gün bulutları açık mora boyadıktan az sonra
Bile bile karanlığın bizi kalın örtülerle örteceğini
Son ışıklara dalarız koşa koşa gene de
Sürgününüm, izini sürerim her yerde seve seve
Alacakaranlıkta hem özlemlin hem öksüzün olmak için
Kapanmaya hazırımdır kat kat kendi üstüme
Yağmurdan, güneşten, poyrazdan, uzun yollardan
Biz şimdi gurbetimize çıkıyoruz, vakit tamam
Çanlarla, türkülerle, davullarla ayrılmak uzak bize
Yüzüme vuran sıcaklığınla çocuk dudaklarınla
Sen giderken, ellerimde ellerinden ayrılmanın öfkesi
Varlığında yeniden kurulur eksiksiz bir sıla
Seni her düşünmemde benzersiz bir yurt özlemi
Bana düşen, gelişini aralıksız beklemek
Beklerken bakışında eriyip gitmek yavaşça
Beklerken sonsuz bir ormanı yürümek saçlarında
Benim tutkum, ölümüm, serüvenim bu işte.
<end>

<start>
Nicedir elimde gül dalıydı
Değişti, değişti hançer oldu
Baba bunu kendime mi saplasam
Ya da bir gündoğumuna saklasam
Daha gün ortalığa dağılmadan
Al diye çekip vursam mı adamı
Sevince inanmayanı, yaşamı paylaşmayanı
Ekmeği ortadan ikiye bölmeyeni
Aşktan döneni, savaştan kaçanı
Kapılara nöbetçiler dikeni
Köpeklerin sofrasında besleneni
İnanç alıp-satanların hepsini
Baba, bu gümüş hançerle vursam mı
Nicedir elimde gül dalıydı
Değişti, değişti hançer oldu
Sardı uzayan yansısıyla
Sardı nar çiçeği kırmızısıyla
Bugünden çekip gidecek olanı
Gül dalıydı hançere dönüştü birden baba
Soframızdan aşımızı çalanı
Çekip bu güzel hançerle vursam mı
<end>

<start>
Onlar savaşçıdırlar korkuyu geçerken
Bıraktılar dipsiz bir kuyuya
Korku seni korkaklar ülkesine
Kral yaptım çıkardım ülkemden
Bende kalan neyin varsa
Al götür giderken
Şimdi kral benim kendi ülkemde
Kendi ülkemde halk benim
Şimdi artık kendi ordularımı
Bildiğim gibi sürerim savaşa
Korku seni korkaklar ülkesine
Kral yaptım çıkardım ülkemden
Bende kalan neyin varsa
Al götür giderken
<end>

<start>
Muhammed'i candan sevdin
Ali'ye selman olasın
Elibyete gönül verdin
Ali'ye selman olasın
Allah Allah Allah Allah
Muhammedi hazır bilki
Can hak’ka nazır bilki
Her gördügün Hızır bilki
Ali'ye selman olasın
Allah Allah Allah Allah
Muhammede gönül kapki
Ya değip rehbere yetki
Bir gerçekten etek tut ki
Ali'ye selman olasın
Allah Allah Allah Allah
Hasan ile girdim cem'e
Hüseyin'in şirini deme
Musayipsiz lokma yeme
Ali’ye selman olasın
Allah Allah Allah Allah
Zeynel Bakır Cafer Kazım
Kul Rıza'ya baglı özüm
Hatırı kırma Şah bazım
Ali'ye selman olasın
Allah Allah Allah Allah
Taki'ye Naki'ye eriş
Askeri'de biter her iş
Mehti'nin sıratına karış
Ali'ye selman olasın
Allah Allah Allah Allah
Hatayı'yım özün kırma
Bir gerçekten sözün ırma
Her ademe şirin verme
Ali'ye selman olasın
Allah Allah Allah Allah
<end>

<start>
Ali İsmail'im geldim
Alemi seyran eylerim
Zülfekar durmaz kınında
Günde bin kez kan eylerim
Görürüm düzen düzeni
Kırarım yoldan azanı
Yeni baştan bu düzeni
Bir kavim erkan eylerim
Yürdü vilayet leşkeri
Zuhur oldu meydan eri
Gözlü olan gelsin beri
O cana burhan eylerim
Şah Hatayi emrim kanı
Yokdurur leşkere sanı
Kayırmaz süflüler canı
Sırrı cana can eylerim
<end>

<start>
Akıl beru gel beru
Gir gönüle nazar eyle
Görür göz işidir kulak
Söyler dile nazar eyle
Baştır gövdeyi götüren
Ayak menzile yetüren
Türlü maslahat bitüren
İki ele nazar eyle
Sofi isen alub satma
Helaline haram katma
Yolun eğrisine gitme
Doğru yola nazar eyle
İki elim kızılkanda
Çok günahlar vardır bende
Ya ilahi kerem sende
Düşkün kula nazar eyle
Hatai eydür ya gani
Veren Mevla alur canu
Evvel kendi kendin tanı
Sonra ele nazar eyle
<end>

<start>
Bir usul bilmez insan elinden
Usul ağlar erkan ağlar yol ağlar
Bülbülün figanı gonca gülünden
Bülbül ağlar diken ağlar gül ağlar
Kamil olanların bellidir yeri
Aşk yoluna koydum can ile seri
Hakk'ın didarını görenden beri
Çöğür ağlar cura ağlar tel ağlar
Kaçan cuşa gelse akar bu seller
Açılmış laleler kırmızı güller
Çalır davlumbazlar seslenir diller
Şahin ağlar murad ağlar dil ağlar
Eyi ile konuş olasın eyi
Felek eyi bilir paşayı beyi
Bu çerhin elinden elaman deyi
Hünkar ağlar vezir ağlar kul ağlar
Şah Hatayi'm neler geldi dilinden
Hakikat kulağın çözme belinden
Nice özün bilmez derviş elinden
Hırka ağlar dülbent ağlar şal ağlar
<end>

<start>
Gaipten delil göründü
Dedem hoş geldin hoş geldin
Bizi sevüp sevindirdi
Dedem hoş geldin hoş geldin
İki can idik birleştik
Muhabbet kapusun açtık
Şükür didara eriştik
Dedem hoş geldin hoş geldin
Üstümüze yol uğrattın
Gevher aldın gevher sattın
Erliğini isbat ettin
Dedem hoş geldin hoş geldin
Bir ağaçta güller biter
Dalında bülbüller öter
Şahıma bergüzar gider
Dedem hoş geldin hoş geldin
Böyle Şah Hatai'yim böyle
Pirim destur versin söyle
Şaha benden niyaz eyle
Dedem hoş geldin hoş geldin
<end>

<start>
Hakıykat içre ger cansan
Yol içinde hicaptan geç
Vahid ile vahid olgıl
Yürü gayrı hisaptan geç
Ohu bu defteri gayrı
Eylegil hazrete seyri
Budur ehl olanın hayrı
Yürü özge sevaptan geç
Ohu bu defter-i ışkı
Gör ne pend etmiş ol üstad
Kelam-ı ışktan al irşad
Bu burhansız kitaptan geç
Gördün ki bir günahkar can
Muhammed ışkına afvet
Ali-sıfat bir iş işle
Ki lutf eyle gazaptan geç
Didar isteyene ey can
Uyhu haramdır şöyle bil
Hemişe çeşmi bidar ol
Yürü ol datlı habtan geç
Bu dünya bir yıkık evdir
Hezar yapsan abad olmaz
Baş ağrıtma gel ey arif
Bu bünyadsız haraptan geç
Kemal ehliylen hemdem ol
Hatayi sen Şahı tanı
Ummagıl hasisten ihsan
Bağludur gel o baptan geç
<end>

<start>
Hakikat bir gizli sırdır
Açabilirsen gel beri
Küfür içinde iman vardır
Geçebilirsen gel beri
Açıldı cennet kapusu
La'l ü gevherdir yapusu
Kıldan incedir köprüsü
Geçebilirsen gel beri
<end>

<start>
Ali'yi severem candan içeru
Yolunun sürerem yoldan içeru
Bana bende demen bende değilem
Dahi bendeler var benden içeru
Dinin terk edenün işidür küfrü
Ol ne küfürdür imandan içeru
Şeriat tarikat ma´rifet haktdır
Hakikat od´u var andan içeru
Süleyman kuş dilin bilür dediler
Süleyman var Süleyman´dan içeru
Hak rehberi varır Hak´ka yetürür
Dahi rehber var rehberden içeru
Şah Hatâyî özün Hak´ka yetürür
Kapuda kul dürür sultan içeru
<end>

<start>
Bahârın geldiği neden bileyim
Gül dikende biter bülbül daldadır
Eyyûb’un teninde iki kurt kaldı
Biri ipek sarar biri baldadır
Gönlüne getirme şek ile gümân
Seyyid Nesîmî’ye de ol oldu şân
Tanrı ile bin bir kelâm söyleşen
Ali Medîne’de Mûsâ Tûr’da dır
Şerîat yolunu Muhammed açtı
Tarîkat gülünü Şah Ali seçti
Şu dünyadan nice yüz bin er geçti
Anlar ittifakta Mehdî yoldadır
Âdemin hâtemin zât-ı Fazlullâh
Eşyâyı gark etmiş bu bir sırrullâh
Şehinşâh-ı kutb-i âlem zıllullâh
Kudret-i nârı mü’min kuldadır
Şah Hatâyî’m eydür sırrını deme
Kılagör namâzın kazâya koma
Şu yalan dünyâda hiç sağım deme
Tenin teneşirde sinin saldadır
<end>

<start>
Bâtınımda dedi bana bir aziz
Mahabbetten geçen Hakk’dan da geçer
Vermen nasîbini kesin gıdâsın
Mahabbetten geçen Hakk’dan da geçer
Mahabbet Âdem’i Hakk’a yaradır
Mahabbet etmeyen can müdârâdır
Dünyâ vü ahrette yüzü karadır
Mahabbetten geçen Hakk’dan da geçer
Gerçek olan bir nefese inana
Canımız veririz kurbân cânâna
Lâ’net olsun ikrârından dönene
Mahabbetten geçen Hakk’dan da geçer
Mahabbetten hâsıl oldu Muhammed
Ali’ye verildi cümle velâyet
On iki imâmın erkânı şefâat
Mahabbetten geçen Hakk’dan da geçer
Dört kapu kırk makâm yetmiş iki kat
Mahabbet dedikleri tecellî-zât
Mü’mine müslime hayır nasîhat
Mahabbetten geçen Hakk’dan da geçer
Mahabbet dediğin haslar hasıdır
Mahabbet olmayan Hakk’ın nesidir
Dost Hatâyî’nin bu Hakk nefesidir
Mahabbetten geçen Hakk’dan da geçer
<end>

<start>
Ben de bildim benlik yoktur özümde
Benliğim mürvete saldım ezelden
Tuttuğumuz îman ikrâr kapusu
Bir pîrin eteğin tuttum ezelden
Şerîat öğrendim bin bir ad içün
Hakîkat öğrendim ayn-ı zât içün
Ma’rifet öğrendim bu sıfât içün
Tarîkate hizmet ettim ezelden
Şerîatın ince yolları vardır
Hakîkatin derin gölleri vardır
Ma’rifetin gonca gülleri vardır
Bülbülüm gülşende öttüm ezelden
Rahmân kılıcıdır Seyf-i Ahmedî
Çaldı çâr pâreden Tîğ-ı Hayderî
Fâtıma hem Zülfikâr-ı Kanberî
O demde kırklara yettim ezelden
Nûh ile ben bir gemiye binmişem
Yûsuf’u tufanla sele vermişem
Sanma bu cihâna henüz gelmişem
Bunca geldim bunca gittim ezelden
Hüseynî’yem bugün meydân içinde
Okudum dinledim irfân içinde
Yetmiş bin yıl evvel Fürkân içinde
Cebrâil’e kelâm ettim ezelden
Hatâyî ümîdim kesmezem Hakk’tan
Bizi vâr eyledi o demde yoktan
Balçığımız yuğurmuştur topraktan
Türâbîyem yerde bittim ezelden
<end>

<start>
Bendesiyem can ü dilden padişahımdır Ali
Gözlerim nuru ziyası bedr-i mahımdır Ali
Yoluna hak olduğum püştü penahımdır Ali
Kıblegahımdır Muhammed secdegahımdır Ali
Men Hasen Hulk-i Rıza'nın bir muhibb-i haliyem
Hamdülillah kim hasedle kibr ü kinden haliyem
Şah Hüseyn-i Kerbela'nın baş açık abdalıyem
Kıblegahımdır Muhammed secdegahımdır Ali
Şah Zeynel Abidin hem Bakır ile Ca’fer‘i
Biliniz bunları sevmektir iman ey din eri
Daima söyle bu nutku olmayasın serseri
Kıblegahımdır Muhammed secdegahımdır Ali
Musa-i Kazım'ı her kim bildi oldu ehl-i Hak
Gel şehim şahı Ali Musa Rıza'dan al sebak
Ten gözünü giderüb can gözü ile ana bak
Kıblegahımdır Muhammed secdegahımdır Ali
Şah Taki vü ba Naki'nin kulu ol ey bahtiyar
Bunları sevene rahmet eyledi Perverdigar
Mü'min olanlar bu nutku zikr ederler aşikar
Kıblegahımdır Muhammed secdegahımdır Ali
Askeri'ye asker olmak diler isen ey hümam
Kıl tevella hanedana Ahmed'i bulgıl tamam
Hatm oliserdir imamet Mehdi'de beyn-el-enam
Kıblegahımdır Muhammed secdegahımdır Ali
Ey Hatâyî gafil olma işbu dünya fanidir
Her ne kim geldi vücude alemin mihmanıdır
Bu kelamı vird edinmek arifin erkanıdır
Kıblegahımdır Muhammed secdegahımdır Ali
<end>

<start>
Bir can bir can özenüb gelince
El uzatmayınca etek tutulmaz
Rehberinden tevbe okunmayınca
Yuyma anın insanlığı bilinmez
Kâmil rehber dürür özünü yuyan
Ol kerem kânıdır suyunu koyan
Varub Hakk ceminde yerini bulan
Musâhibsiz anın özü yuyulmaz
Musâhibi olan özü yuyulur
Hak ceme elsiz ayaksız varılur
Kahrı küfrü lûtfu hep imân olur
Aşnasız işleri varsa da olmaz
Aşna gerek imiş yola gitmeğe
Cehd eyleyüb dost gediğin aşmaya
Dört kapu içinde bir ev yapmaya
Mürşidsiz ol dört kapudan girilmez
Mürşid olur dört kapudan girilür
Özün teslîm edüb rızâ sürülür
Mü’min ise nûrdan kefen sarılur
Pirsiz cemâatte namâz kılınmaz
Namâz kılar cemâatte irfânda
Cânın yargılasın o tatlı sinde
Yarın varırsanız mahşer yerinde
Yargılanmadan cennete girilmez
Hatâyî’m türâba indirdi teni
Âleme nûr ile doldurdu seni
Pîrin meydânında kurtarsın seri
Anlar cehennemin od’una yanmaz
<end>

<start>
Bir gün Muhammed evde otururken
Dört melâik ana nidâ getürdü
Selmân’ın çeğnide geldi bir oğlan
Ne güzel izzetle kelâm getürdü
Muhammed oğlanın selâmın aldı
Kalkuben ayağa buyurun dedi
Muhammed oğlana yerini verdi
Oğlan geçti seccâdeye oturdu
Cebrâil der bu oğlanı bilsevüz
İzzet edüb selâmını alsavuz
Üstümüzde benlik vardır görsevüz
Ayağına yüzümüzü sürüdü
Muhammed der bu oğlan Ali’dir
İns ü cinn ü meleklerden uludur
Gerçeklerin izzet etmek yoludur
İşitti Cebrâil özün yitürdü
Ali yaradılmış mısın sen dedi
Muhammed yüzünü gördü dost dedi
Melekler Ali’den nişan istedi
Zühre yıldızın alnında getürdü
Oğlanın Ali idüğün bildiler
Mürvet deyüben dârına durdular
Özlerine hayli sitem sürdüler
Birisi cennetten elma getürdü
Elmayı getürüb tercemân kodu
Şah eline alub çâr pâre kırdı
Birini Muhammed nitti gördü
Uçan melekler dergâha yetürdü
Hakk Teâlâ gör nice nazar kıldı
Cümle velâyeti Şah ana verdi
Biri Düldül biri Zülfikâr oldu
Fâtıma vü Kanber anda yaturdu
Şah Hatâyî eydür özün bilenler
Arayub özünde gevher bulanlar
Üstad nazarında kâmil onlalar
Anlar da özün dergâha yetürdü
<end>

<start>
Bir güzelin vücudunun şehrine
Bak nazar eyle de hemen arif ol
Dükkanında dediğin metaına
Bak nazar eyle de heman arif ol
Seyr et özge erenlerin göresin
Tabib sarar yüreğimin yarasın
Çerb eyleme muhabbetin çırasın
Yak nazar eyle de heman arif ol
Hercai güzele koşma başını
Hercailik edüb atar taşını
Müşteri bulursan çöz kumaşını
Sat nazar eyle de heman arif ol
Beş vakit farzdır sünneti de kaç
Özünü tanış da müşkilini seç
Hakikat tarlasına Ma’rifet ler saç
Ek nazar eyle de heman arif ol
Hatâyî’m der rahm etmezem yalana
Özün teslim eder kendi gelene
Ay Ali’dir gün Muhammed bilene
Bak nazar eyle de heman arif ol
<end>

<start>
Bir nefescik söyleyeyim
Dinlemezsen neyleyeyim
Aşk deryâsın boylayayım
Ummâna dalmağa geldim
Aşk harmanında savruldum
Hem elendim hem yuğruldum
Kazana girdim kavruldum
Meydâna yenmeğe geldim
Ben Hakk’la oldum âşinâ
Kalmadı gönlümde nesne
Pervâneyem âteşine
Şem’ine yanmağa geldim
Ben Hakk’ın kemter kuluyam
Kem damarlardan berîyem
Ayn-ı cemin bülbülüyem
Meydâna ötmeğe geldim
Şah Hatâyî’dir özümde
Hiç hilâf yoktur sözümde
Eksiklik kendi özümde
Dârına durmağa geldim
<end>

<start>
Bir kandilden bir kandile atıldım
Türab olup yeryüzüne saçıldım
Bir zaman Hakk idim Hakk ile kaldım
Gönlüme od düştü yandım da geldim
Evelden evvele biz Hakkı bildik
Hakktan nida geldi Hakka Hakk dedik
Kırklar meydanında yunduk pak olduk
İstemem yunmayı yundum da geldim
Şunda bir kardaşla kayda düşmüşüm
Pirler makamında yanmış pişmişim
Kırklar meydanında hem görüşmüşüm
İstemem yanmayı yandım da geldim
Şah Hatâyî eder senindir ferman
Olursun her kulun derdine derman
Güzel şahım sana bir canım kurban
İstemem kurbanı kestim de geldim
<end>

<start>
Biz de hânedana gider der idik
Mihmân canlar bize safâ geldiniz
Her sabah her sabah yüzüm üstüne
Mihmân canlar bize safâ geldiniz
Beli dedik bir gerçeğin destine
Canım kurbân olsun Hakk’ın dostuna
Her sabah her sabah yüzüm üstüne
Mihmân canlar bize safâ geldiniz
Tuttuğumuz bir gerçeğin elidir
Gittiğimiz imâmların yoludur
Serçeşmemiz Hacı Bektaş Velî’dir
Mihmân canlar bize safâ geldiniz
Gitti yoldaşlarım kaldım yalınız
Bağçede açılur gonca gülümüz
Şeker mahabbetiz tatlı dilimiz
Mihmân canlar bize safâ geldiniz
Baykuş gibi ne beklersin vîranı
Şükür olsun seni bize vereni
Sultan Hatâyî’nin işi yereni
Mihmân canlar bize safâ geldiniz
<end>

<start>
Biz ezelden ta ebed meydana gelmişlerdenüz
Şah-ı Merdan aşkına merdane gelmişlerdenüz
Yazmağa Hakk'un Kelamullah'ı natık şerhini
Bu beyanun ilmine Kur'an'e gelmişlerdenüz
Gayı mutlak'dan temaşa'yı ruh-i ziba içün
Bu şehadet mülküne seyrane gelmişlerdenüz
Kainatı suret-i Rahmene tebdil eylerüz
Ruh-i Kuds'ün Ruhıyuz insane gelmişlerdenüz
Bir mu'anber turranın küfrine amenna deyüb
Hakk'a teslim olmuşuz iymane gelmişlerdenüz
Sak-i Baki elünden mest olub içmekteyüz
Katre-i mest olmışuz mestane gelmişlerdenüz
Ey Hatâyî iyd-i Ekberdür cemali dilberün
Biz bu iyd-i Ekber'e kurbane gelmişlerdenüz
<end>

<start>
Bizim içtiğimiz dolu
Erenlerin dolusudur
Ummânlara dalub giden
Erenlerin gemisidir
Hiç ummâna dalmadın mı
Dalub gevher almadın mı
Tâlib yola gelmedin mi
Yine kendi bilisidir
Ulu şarlar bedestânlar
Al çiçekli gülistânlar
Ala gözlü mestâneler
Pîrim Ali korusudur
Kimdir bunu böyle deyen
Erenlerden öğüd alan
Yeşil alem çeküb gelen
Pîrim Ali kendisidir
Şah Hatâyî Didâr’a bak
Mansur ipin boynuna tak
Nesîmî oldu Hakk’la Hak
Ol üzülen derisidir
<end>

<start>
Bu yolun yolcusu olayım dersen
Elde iki karpuz tutmalı değil
Derviş olup şalvar giyeyim dersen
Gâhi giyüb gâhi atmalı değil
Laden bahçesinde gonca gül olmaz
Kâmil ile yoldaş olan yorulmaz
İki mahlûk vardır Hakk’a kul olmaz
Mağrurluk kibirlik etmeli değil
Mağrurlar orada olurlar yalan
Kibir imiş yorulub yollara kalan
Eğer yolcu isen köprüyü dolan
Göz göre çamura batmalı değil
Koyun kuzusuna nasıl meledi
Öküzün kulağına kimler enedi
Garib bülbül gül dalında tünedi
Her çalı başında ötmeli değil
Şah Hatâyî İmam Câfer muhbiri
Hakk’ın yârânıdır Veysel Karânî
Hakk’ın haznesinden gelen güheri
Müşteri olmayana satmalı değil
<end>

<start>
Bugün ele almaz oldum ben sazım
Arşa direk direk çıkar avazım
Dört şey vardır bir karındaşa lazım
Bir ilim, bir kelam, bir nefes, bir saz
Güzel Ali´m çıksa çıksa salınsa
Bedir aylar gibi doğsa dolunsa
Dört şey vardır bir karındaşa lazım
Bir hayr, bir şer, bir ibadet, bir niyaz
Yaz olunca çayır çimen üstüne
Armağan sunarlar dostu dostuna
Dört şey vardır avı almış destine
Bir şahin, bir doğan, bir espir, bir baz
Cahil olan söyler sözün bilmez
Meydana gelince özünü bilmez
Dört şey vardır cennet yüzünü görmez
Bir münkir, münafik, bir yezid, gammaz
Şah Hatâyî´m eydür sen kulun nider
Güzel dünyasını terk eder gider
Dört şey vardır yıldan yıla devr eder
Bir aydır, bir gündür, bir kıştır, bir yaz
<end>

<start>
Çıktım kırklar yaylasına
Çağırdım üçler aşkına
Özümü ummâna saldım
Muhammed Ali aşkına
Gelsin Muhammed’im gelsin
Düşmüşlerin elini alsın
Cânım Hakk’a kurban olsun
Muhammed Ali aşkına
Gelin şu faktan geçelim
Akı karayı seçelim
Âb-ı kevserden içelim
Muhammed Ali aşkına
Bu dünyâ kurulu bir faktır
Gerçeklere sözüm yoktur
Allah bir Muhammed haktır
On İki İmam aşkına
Şah Hatâyî’m der varalım
Anda dîdarlar görelim
Gerçeğe canlar verelim
Muhammed Ali aşkına
<end>

<start>
Dâimâ fikrimde zikrim ya Muhammed yâ Ali
Gönlümün evinde şükrüm yâ Muhammed yâ Ali
Kendi özün tanıyamaz seni yakin bilmeyen
Âlemin âyînesisin yâ Muhammed yâ Ali
Kalmışam zulmet içinde sen inâyet kıl bana
Men günahkârem günahkâr yâ Muhammed yâ Ali
Seyyid-i Battâl Gazî, Hacı Bektâş-ı Velî
Cümlesinin sırrı sensin yâ Muhammed yâ Ali
Baş açık yalın ayak yüğürüşür abdallar
Kerbelâ’da çağrışurlar yâ Muhammed yâ Ali
Bu Hatâyî vâsıl olmuş sıdk ile şâha müdâm
Dü cihanda matlabım bu yâ Muhammed yâ Ali
<end>

<start>
Dervişlik eydür bana
Sen derviş olamazsın
Bari diyeyim sana
Sen derviş olamazsın
Özünden gecmeyince
Birliğe yetmeyince
El etek tutmayınca
Sen derviş olamazsın
Özün ile fakırsın
Dürlü diller okursun
Var yok yere kakırsın
Sen derviş olamazsın
Kakmak eğer olaydı
Muhammed´den kalaydı
Derviş terkin kılaydı
Sen derviş olamazsın
Hatâyî´m Hak kuludur
Akar çesmi selidir
Dervişlik pek uludur
Sen derviş olamazsın
<end>

<start>
Dilbera hüsn ü ruhin gülzar ü cennet bilmişem
Her ne kim senden gelürse ayn-ı rahmet bilmişem
Her ne kim cevr ü cefa kılsan bu miskin gönlüme
Ben gamından ağrıman bu cana minnet bilmişem
Tende can oldukça gitmen astanından senin
Kakipayın ey sanem başımda devlet bilmişem
Her ne kim senden gelürse haste canım nüş eder
Kahrını rahat senin cevrini hürmet bilmişem
Men Hatâyî bendeyem bir padişah-ı vakte kim
Eşiğinde kulluğun sultanca izzet bilmişem
<end>

<start>
Dinim içinde îmândır musâhib
Gönül tahtında sultândır musâhib
Koruk değil ana çubuk denilmez
Tarîk evinde tersândır musâhib
Yolumuz incedir varabilene
Sefil gönülde mihmândır musâhib
Yola eğri giden menzile ermez
Sülûk içinde erkândır musâhib
Musâhib yol varandır ey Hatâyî
Muhibb-i hânedanımdır musâhib
<end>

<start>
Diz çöküben zikr edelim
Cân ü dilden illâllah Hû
Yedi ceddin yarlığamış
Anınca illâllah Hû
Bunda yanar imiş odlar
Anda olurmuş heybetler
Cehennem kapusun kitler
Anınca illâllah Hû
Okumuşam dört kitâbı 
Âyet âyet ü harf be harf
Cümlesinden gürbüz erdir
Anınca illâllah Hû
Başı yasdığa düşünce
Gezer imânın kasdına
Şeytan ana zafer kılmaz
Anınca illâllah Hû
Can Hatâyî’m hepisine
Andan şâhın tapusına
Sekiz uçmak kapısına
Yazmışlardır illâllah Hû
<end>

<start>
Dön beri dön beri yüzün göreyim
Ben seni Ali'nin yoluna saldım
İkrarı boynuna zencir olası
Ben seni Ali'nin yoluna saldım
Yarden ayrılmışam bu gündür yasım
İşitsün avazım dinlesün sesim
Yollar karim olsun ikrarın hasım
Ben seni Ali'nin yoluna saldım
Fatma ana oturur muhkem yurduna
Yüzün gören yanmaz tamu od'una
İmamda okunan hutbe adına
Ben seni Ali'nin yoluna saldım
Şah Hatâyî'm eydür derdlerim komam
Yezidler çevirmiş vermiyor aman
Yardımcımız olsun On İki İmam
Ben seni Ali'nin yoluna saldım
<end>

<start>
Dün gün intizârım sana Kerbelâ
Varalım İmâm-ı Hüseyn aşkına
Serden gayrı sermâyem yok elimde
Verelim İmâm-ı Hüseyn aşkına
Ne hûb öter şu seherin bülbülü
Mani söyler îman ehlin kulları
Taze açılmış Askerî’nin gülleri
Derelim İmâm-ı Hüseyn aşkına
Rehber tâlibini arıkla getür
Tamâm eyle eksik yerlerin yetür
Rızâ lokmasını meydâna getür
Yiyelim İmâm-ı Hüseyn aşkına
Kapuyu kakdı kırkların birisi
Birisinden mest olubdur vârısı
Sarı kaya pâdişahın korusu
Konalım İmâm-ı Hüseyn aşkına
Şah Hatâyî’m bu yola beli deyu
Çağrışurlar Muhammed Ali deyu
Cümlemiz bir ikrârın kulu deyu
Varalım İmâm-ı Hüseyn aşkına
<end>

<start>
Geldin ve icimin ormanlarina yagdin
Pencereme vuran yagmurdu sesin
Issizligima düsen gölge, unutulmus söz
Beni sevgiye kilitleyen sensin
<end>

<start>
Bundan böyle sen benim en büyük sirdasim olacaksin. 
Kimselere söylemedigim ya da söyleyemedigim seyleri sana 
Söyleyecegim. 
Senin sayfalarina düsen her harf, 
Bilinenlerin ötesinde kimbilir hangi anlamlari yüklenerek 
Benim dünyami sana aktaracak.
Bilirsin, asklarin o karmasik dünyasinin en büyük özelligi, 
Her seyiyle herkese anlatilamayacak olmalaridir.
Sevmek, 
Önüne gecilemez bir köpüklenme, saydam bir duygu. 
Onu anlatabilecek yeterince sözcük var mi dilimiz de bilmiyorum. 
Ama ben onu anlatmak istiyorum. Yasamin calkantili denizlerinde 
Yelken acarken yüregim kipir kipir. Çünkü seviyorum.
Yine bilirsin ki, ask, belki söylemememiz gereken ama asla 
Söylemeden edemiyecegimiz biricik duygu. Onun gizlerini 
Seninle paylasmak isteyisim bundan. Yazarken hep içtenlikli 
Olacagim. Sana karsi dürüst olmam, ayni zaman da  kendime karsi da dürüst olmam demek.
Hem, sevgi en küçük bir yalanin 
Bile bulastirilmamasi gereken tertemiz bir duygu degil mi? 
Icimi saran büyük sevinclerin, coskularin altinda cildirtici 
Cekiciligiyle kanimi kaynatan sevgi yatmiyor mu?
Defterim, sana aciliyorum. Gizle beni. 
Ölümün, ucuk benizli bir yabanci gibi gelip, beni alip götürecegi günler sanirim daha cok uzak.
Bunun icin cok uzun süre susmak zorunda kalabilirsin. Biliyorum, nice firtinayi icinde barindirarak, 
Kösende öyle sessizce durmak çok zor. Buna katlanman güc olacak.
Toprak altindaki gizli bir hazinenin, herkesten ve her 
seyden uzak onca degeri ve pariltiyi, kendi karanliginda 
Barindirmasi gibi bir sey bu.
Sevgili defterim, al, hazinem senindir.
Yüregimin kapilarini sana aciyorum. Saklamadan, sakinmadan 
Sana anlatacagim herseyi.
Gencim ben. Belki de cocugum. Kendi rüzgarlarimla savruluyorum. 
Sevginin, deli bir yagmur gibi camlarimi dövdügü günlerimin gülleri icinden 
Sana sesleniyorum.
Icime akani ve o büyük ugultuyu duyuyor musun?
Öyleyse hadi, acil artik!
Acil, ey asklarimin gizli defteri! Bak, bir esinti dolduruyor 
Yelkenlerimi. Daglarim ayaklaniyor. Sevgi sözcükleri, 
karanligimda kivilcimlar gibi kayarak ucusmaya basladilar bile!
Acil ey! ..
<end>

<start>
bırakın dünyayı dolaşsın sesim
ışığın hükmüne ersin
yoklasın bütün yollarını kara parçalarının
bırakın dünyayı dolaşsın hırçın sesim
dayansın kulaklarına
kara gözlerinden karanlıklar fışkıran adamladın
sözüm var benim de
dünya dolusu sözler içinde
sözüm var
halkın mor inancı deli kırmızısı
ırmaklar gibi ırılarken
sözüm var
dünyaya karşı
<end>

<start>
bu şehir
artık kirletilmiştir
yağmur kılıçlarıyla kesilen caddelerde
ay bıçaklarının yansıması
yalnızlığın kırbaç izleri bedeninde
yorgun siluetin bulanık sularda
bu şehir 
artık kirletilmiştir
tıpkı senin gençliğin gibi
hücrelerde
küflenen bir geçmiştir artık
onulmaz yıkıntılar içinde
küskün bir güneş gbi batmak
kendi dağlarının ardında
sonra fırlayıp gitmek kozandan
o korkunç çatlamayla
şimdi hangi kimliğinle dolaşacaksın
bu kişiliksiz şehirde
sürüp giderken bu dişağrısı geceler
bu kasvet
bu kuşku
bütün yolların bittiği yerde
'insin kara perdeleri çağın, insin
ki bu zulmü gizleyebilsin'
desen ne çıkar
gönlü görklü sesi kırık halkın
sana kör, sana sağır, sana dilsiz
nice gül diksen yollarına
seni gördükçe yön değiştirir
o dalga dalga kadını geçsen
sonra yorgun bir ölümle
serilsen karşı kumsala
sulara düşmüş bir karanfil kadar mutsuz
ve kızıl
bir nokta olarak kalsan orda
ağıtın dudaklarda
kod adı: mansur
bir hallaç gibi yağmurlu sokaklarda
<end>

<start>
sisleri geçtim, geliyorum
hüznü sil, ebruli günü agart
yere gögün öpüstügü
buz mavisine yaz beni
kurusun kirpigindeki son damla
dinlensin yorgun gözlerin
kis yollari bitti, yönüm sanadir
ucu görünen aydinlik
siliyor daglarimin karanligini
yanan yüzüne degen
kuzey serinligiyim
o uzak gecelerde özledigin
uzak sesim kapinin önünde iste
atilsan var ya, kollarim birden deniz
birden gögsümde çilgin dalgalar
artik seninleyim
ateslerden atladim, sulardan sektim
savrulan kül söylesin yanginimi
buzullarda uzayan gölgem
sana uzanan elimdi benim
gecmise dönmek yok artik
adlarimizi bile degistirelim
sevgiyle yogrulsun sevincimiz
gökkusagidir önümüzde acilan
hadi, altindan gecelim
<end>

<start>
-benjamin moloisi'nin idamı dolayısıyla
                          dünya kalemkıranlarına-
1.
afrika doğurdu seni
güçlü kıldı bunun için
ey yiğit oğlu kara kıtanın
moloisi, genç adam
şimdi adın ırmaklar gibi akıyor afrika dillerinde
biz de türkülerimize katıyoruz seni
süzülerek yükseliyorsun
ortak sesleri arasında dünyanın
asıldığın daracağı
kuruyor kahrından kabuklarını çatlatarak
o topraklarda doğup büyümenin utancıyla
2.
artık ağız değiştiremeszin ey yargıç
kırdın kalemimi çünkü
vurdun boynunu moloisi'nin
şimdi 
kimbilir neler anlatır sana ölüm
gecenin derinliklerinde kendine bakarken
bir kanat vuruşu gibi hışırtıyla
usul usul
artık ağız değiştirsen de yararı yok
bütün günlerin bir ölüyle dolu
duruyor sonraki hayatın işte önünde
asılmış kapkara bir gövde olarak
artık ağız değiştiremezsin
koca bir dünyanın yüreği çırpında senin ağacının dallarında
bir bayrağı yırtmış kadar oldun
ölümü bir kez bile sınamadan
karar verirken ölüme
artık ağız değiştirsen de yararı yok
bizim yüreğimize çöken acı
buralardan, ta buralardan
gelip bulacak seni
orda, afrika'nın ucunda
bulacak
ve kavuracak!
3.
orda bir beyaz leke
geceler mi gündüz
gündüzler mi gece
afrika karanlığında
orda bir beyaz leke
utancın gönderlerinde
afrika karanlığında
orda bir beyaz leke
insanlığın alnında
afrika karanlığında
<end>

<start>
gökler kanıyordu ıssızlığın bozgununda
seğiren sulardı tenimizi ürperten
can içre sancıyan sanrılarda
bulduk kendimizi yeniden
yeniden ayrılıp kavuşmalarda
deniz karanlığına sığındığımız zamandı
köpükleri kıvılcım yüklü dalgalar
saçıp savurarak bizi bizden ötelere
bir kıyıyı arıyorlardı, kıyıda bir kulübeyi
dingin bir sağnağı emiyordu göğsü denizin
gülüşen ışıkların kaynaştığı o uzak limandı
ikili sarmaldık akıl almaz bir boşlukta
seslerimiz sevişiyordu sevincin ağızlarıyla
parmak uçlarımızda kıvıl kıvıl kumların kıpırtısı
gök bulut yığılı, inadına çoğalan bir öfkeyle
iki ömrün sığdığı küçücük bir andı
bir düş seli miydi sürükleyen bizi
gerçeklerin kıskacında döne döne
birden bulup birden yitirdiğimiz
geldiğimiz ve gidecek olduğumuz o yöne
bilmem ki hangisi doğru, hangisi yalandı?
<end>

<start>
vakit irişti, kuzeye vurdu gün
birden kızıştı baharın ışıklarıyla toprak
buğusu tüten o çoşkuyla göverdi her şey
soğuk sırmalar söküldü, açıldı gizem kapıları
yapyalın bir yağmur indi sislerin ardından
vakit irişti, kuzeye vurdu gün
çözüldü buzlar, kuşlar yayıldı tundralara
sokul, sokul, yakın olsun gördüğün!
vladimir ilyiç lenin sağ mıydı o zaman?
günün  ağaran vaktiydi
binyılların ardından
usulca uyandı kar altında insanlar
gümüş çizgileriyle yapayalnızdı kışlık saray
o baykuş öttü, son ıslak yele verildi
leon troçki sürgün müydü o zaman?
baltık'ta hangi batıklardı dipsularında soluyan
hangi işçiler uyukluyordu  metroda
hangi trenler sızıyordu baldırına sibirya'nın
unutulmuşluğun o ıssız kahrıyla
sürgünlerin yüreğine işlenirken gül döğmesi
vladimir mayakovski tabancasını doldurmuş muydu o zaman?
o yitik ütopya, unutulmuş av akşamları
inceldi zaman, kopacak gevildiği yerden
sokaklar sesi tanıdı, alanların üstünde kuş bulutları
hoyrat bir poyrazın dondurduğu dudaklar çatlıyor
oraya dokunma, yosif, yosif stalin
ağzımızın kıyısında pıhtılaşan
mihail gorbaçov doğmuş muydu o zaman?
abdaldı
söz uğultusunu boşluklara okuyan
maviydi gözleri, bizim yalnızlığımızdı o
ve büyük büyük bakmışlığımız dünyaya
tarihi kime ağdırıyordu yazan?
nazım, vera'ya tutulmuş muydu o zaman?
ünledik, dünyayı çağırdık şölenimize
bir düş seliydi sürüklendiğimiz
inerken o gençlik yamaçlarından
suskun ve inatçıydık, alabildiğine kahraman!
deniz'leri asmış mıydık o zaman?
<end>

<start>
Bir daha rüzgara kapilma
Öyle ucusmasin eteklerin
Küllerim savrulur birden
Sonra seni de tutusturur alevlerim
Bir daha rüzgara kapilma
Öyle toprak gibi dirilmesin tenin
Tohum olup serpilirim
Bulutlari da indirme
Bütün filmleri yakan o bembeyaz tenine
Önce ben eririm
Söyle günese
Cekilsin kirpiklerinden
Satasmasin kulaklarinin altindaki sari tüylere
Her hal-ü karda
Dövüsebilirim senin icin
<end>

<start>
Ah ile vah içinde rüzgârla çakıl, 
Çılgın iskele inler de durur; 
Balçıklı her taş bunaklaştırır 
Denizin dalgalarını daha da bir.
Sıcacık sararım O’nu soğuğun çığlığına 
Ve keskin gri denize karşı. 
Ve dokunurum titreyen kemikli omuzlarına 
Ve oğlansı koluna.
Sarmalamış korku bizi, karanlıkta 
Düşerken kar gibi yılgı 
Ve yüreğimde sonsuz nasıl da 
Sevda acısı!
(Trieste, 1914)
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
Gene! 
Gel ve ver bana bütün gücünü! 
Uzaktaki üzgün bir ses soluklanır çatlamış beyinde 
Acımasız durgunlukla, boyun eğişin derdiyle, 
Yatışır korkusu ilk ruhta olduğu gibi. 
Yeter, suskun yürek! Yazgım benim!
Kör et beni kara yakınlığınla, ah merhamet et, 
Muradımın sevgili düşmanı! 
Cesaretim yok bu soğuk dokunuşa karşı durmaya. 
Çek al sessizliği benden 
Ve durgun hayatımı! Daha da eğ önümde korkutulmuş başını, 
Yıkılışımdan onur duy, hatırla ve acı 
Benim sonuma ve geçmişime!
Yeniden! 
Birlikte, kıvrılmışlar toprakta geceyle. Duyuyorum 
Uzaktaki üzgün sesinin çatlamış beynimde soluklandığını. 
Gel! Ne olursun. Eğil önümde! Buradayım işte. 
Sen tek sevincim, tek acım, boyun eğdirenimsin, gel gitme. 
Al beni, kurtar beni, avut beni, ah acı bana!
(Paris, 1924 İlkyaz) .
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
Gökyüzünde mahcup bir yıldız geçerken 
Kızoğlankız edasıyla ve hüzünle, 
Duy uyuşuk akşamın arasından 
Şakıdığını bir sesin eşiğinde. 
Çiy’den daha narindir O’nun sesi 
Ve görmeye gelmiştir seni.
Ah ne dalgınlığa bat artık 
Ne de kafa yor: Kimdir kapımda bu şakıyan acaba? 
Çağırırken O, akşam vaktinde 
Düşünme yüreğine ağan türküyü! 
İşte söylüyorum, dinle aşığının şarkısını, 
Benden başkası değil kapındaki şarkıcı.
(1903)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Güvercinim, bir tanecik güzelim, 
Doğrul bakalım! 
Kaplamış gece çiy’i 
Dudaklarımı ve gözlerimi.
Mis kokulu yeller örer 
İç çekişlerin müziğini: 
Doğrul bakalım, 
Güvercinim, bir tanecik güzelim!
Sedir ağacının yanında bekliyorum 
Bacım, sevdalım. 
Yatak olacak bağrım 
Senin beyaz göğsüne.
Bakışımın önünde bir peçe gibi 
Durur solgun çiy öylece. 
Bir tanecik güzelim, güzel güvercinim benim, 
Doğrul bakalım!
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Danseder Mayıs rüzgârları denizde 
Dolanırken beyaz dalgaların üstünde, 
Gezinir kıyıdan kıyıya yüzeyde 
Köpürür sonra denizle birlikte, 
Süzülerek gümüş iplikler gibi havada. 
Söyleyin, gördünüz mü benim canımın canânını? 
Kutlu gün! Kutlu gün! 
Mayıs rüzgârıyla giden! 
Aşk acı verir aşkı yitirirsen!
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Dinle canân, dinle 
Sevdiğinin sesini; 
İnsan üzülmeli 
Dostluk bittiğinde.
Bilmeli ki insan 
Dostlar güvenilmez olmuş 
Ve bütün o sözlerden 
Geriye biraz kül kalmış.
Ne ki sarar biri O’nu 
Kavrar yavaşça 
Ve yatıştırır O’nu 
Aşkın kollarında.
Tombul beyaz memeleri 
Kavrar elleri; 
Acısı olan 
Avunç bulur mutlak.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Sevgili yürek, niçin hor kullanıyorsun beni? 
Beni azarlayan sevgili gözlerin 
Hâlâ güzel, güzel ama - ah 
Güzelliğin ne de gizli!
Gözlerinin berrak aynası 
Ve öpüşlerin iç çekişleri arasından 
Eser inleyen yeller bıçak gibi 
Aşkın gölgeli bahçesinde.
Ve yakındır aşkımızın dağılıp gitmesi 
Eserken yaban yeller üstümüzden - 
Ama nedendir, sevgilim, ey sevgili dostum 
Ah! nedendir bana eziyet vermen?
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Issız bir gök, loş deniz, batıda 
Parıldayan bir yıldız gibisin 
Ey çılgın kalbim, ve hatırlanmakta 
En çok soluk saati aşkın.
Pırıl pırıl gözlerin tatlı bakışı, dürüst alın 
Mis kokulu zülüf 
Gibi düşüyor sessizliğin arasından 
Alacakaranlık.
Öyleyse neden, ansımak o ürkek 
Ve hoş cazibeleri ve üzülmek? 
Bir iç çekişle seslenirken sana 
Her şeye karşın senin sevgilindi O.
(Trieste, 1914, Temmuz 13) .
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
Duydum gençlerin sevda nağmelerini 
Parıldarken kürekler aşkla meşkle 
Ve bozkır çimlerinin iç çekişlerini: 
Asla, dönüş yok geri!
Ah yürekler, inleyen çimler, 
Beyhude aşkın şişirdiği sancakların kederi! 
Değil mi ki tez ayak yeller 
Dönmez, gelmez geri.
(Trieste, Eylül 1912)
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
Uyu şimdi, ah uyu artık, 
Ey uslanmaz yürek! 
”Uyu şimdi” diye bağırdığını bir sesin 
İşitir yürek.
Kapıda tak tak 
Sesleri kışın. 
Uyu şimdi, değil mi ki bağırır 
Kış: ”Uyuma artık! ”
Öpüşüm sana huzur verecek şimdi 
Ve yüreğine rahat verecek 
Haydi iyi uykular şimdi, 
Ey uslanmaz yürek!
(1903-4)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Doğrul ruhum, çiy berrağı düşlerden, 
Sevdanın derin uykusundan ve ölümden, 
Bak işte! İç çekişler içinde ağaçlar 
Terk ediyor sabahı öğütlerle.
Usulca tutuşan alazın doğusunda 
Yayılır şafak usulca, 
Titretir bütün bu boz altın 
İlmiklerden örülmüş duvakları.
Usulca, şefkatle ve gizlice 
Canlanır sabahın çiçeklenen çanları 
Ve perilerin bilge korosu 
Başlar şakımaya (çok ender!)  bir şarkıyı.
(31 Ağustos 1904)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Yüreğimin yakınında çırpınan bu yürek 
Umudum ve varsıllığımdır benim, 
Mutsuzum ayrılırsak 
Ve mutluyum öpüşler arasında; 
Umudum ve varsıllığımdır - elbet! – 
Ve bütün mutluluğum.
Çünkü orada, bazı yosunlu yuvaların içi gibi 
Çalıkuşu saklar çeşitli mücevherleri, 
Gözlerim ağlamayı öğrenmeden evvel 
Biriktirmiştim, benimdi bu define 
Onlar gibi bilgece davranmayalım mı 
Aşk bir gün sürse bile?
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Soylu bayan, söylemeyin lütfen 
Biten bir aşkın kederli şarkılarını; 
Bırakın kederi bir yana ve şakıyın 
Nasıldı aşkın alazı.
Şakıyın uzun derin düşünü 
Ölü sevdalıların ve nasıldır 
Anlatın o aşkın gömütü: 
Yorgundur şimdi aşk.
(1903-4)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Usulca gel ya da git usulca: 
Yüreğin kederi sezse de 
Koyakları ve hayli yitik güneşi, 
Oread takınsın gülüşünü, 
Dağın saygısız havasına 
Tarat uçuşan saçlarını.
Usulca, usulca gel daima: 
Koyağın üstünü sarmalayan bulutlar 
Bu akşam yıldızı vaktinde 
Alçakgönüllü refakatçilerdir; 
Sevda ve gülüş şarkıda çözülmüş 
Gönül ağırlaşmışsa eğer.
(1904)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Karanlık geçmişten
Bir çocuk doğuyor; 
Sevinç ve üzünçle
Yüreğim parçalanıyor.
Dinginlik içinde beşikte
O yaşayan yatıyor.
Sevgi ve acıma
Açmalı gözlerini!
Körpe yaşam buğulandı
Camın üzerinde; 
O fani dünya
Geliyor geçmeye.
Bir çocuk uyuyor:
Bir yaşlı adam öldü.
Ah, terk edilen baba,
Bağışla oğlunu!
15 Ocak 1932
Çeviri: Kenan HANOK
<end>

<start>
Doygun ırmağın üstünde salınırken 
Altın koyusu iri salkımlar 
Yakamozlu suların üstündeki kanatlar dalgınlaşır 
Kasvetli günlerle.
Kızgın bir dalga tufanı 
Sallar ve kabartır kara kuru yelesini 
Donuk gururuyla 
Günlerin kasvetle süzdüğü yerde denizi.
Yüksel ve salın, ey altın asma 
Salkım salkım yemişlerinle sevda ırmağında, 
Irmak da senin kararsızlığın gibi 
Parıltılı ve engin ve insafsız!
(Trieste, 1915) .
James Joyce 
Türkçe’ye çeviren: İsmail Aksoy 
“Pomes Penyeach”den (1927)
<end>

<start>
O şirin bağrının içinde olaydım keşke 
(Ah ne güzel ne de şirin!)
Hiç bir yabansı yelin bana ulaşamayacağı yerde. 
Bedbaht hırçınlıklar yüzünden 
Olmak isterdim bağrının içinde.
İsterdim her daim yüreğinde olmak 
(Ah usulca çalıyorum kapını ve yalvarıyorum!)
Orada payıma düşen yalnızca huzur olacak. 
Hiç bir sertlikten incinmeyeceğim Yüreğinde kiracı olarak.
(Ekim 1904)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Senin Mithridates’in olsaydım 
Karşı koysaydım zehirli bir oka karşı, 
Gene de basardın beni bağrına 
Vecd olurdu yüreğin 
Ama itiraf etmeliyim ki 
Şefkatinde biraz garez de yok değil.
Zarif ve antik bir deyimi arayıp durmaktan 
Ne çok bilgeleşti dudaklarım, ey sevgili, 
Ama görmedim sevdanın 
Kulak tırmalayan şairin kitabını övdüğünü, 
Ne de içinde birazcık yalan bulunmayan 
Bir aşk gördüm.
(30 Eylül 1904)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Şanını ve gücünü yitirip de 
Bir dost dahi bulamamışa, 
Küçümseyen ve öfkeli düşmanları arasında bile 
Soyluluğunu elden bırakmayana, 
Avutan türküdür, yoldaştır 
Sevgi.
(Eylül 1904.)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Saçlarını usulca tarar, 
Tarar uzun saçlarını, 
Usulca ve zarafetle mırıldanır 
Neşeli bir şarkıyı.
Güneş vuruyor söğüdün yapraklarına 
Ve benekliyor çimeni, 
Ve tarıyor hâlâ uzun saçlarını, 
Bakarak aynaya.
Bırak saçlarını ayırmayı, lütfen 
Tarama uzun saçlarını, 
Çünkü hoş bir şarkıdaki 
Gücünü duymuştum büyünün,
Ki hem yürütürmüş bir şeyi 
Hem de bırakırmış aynı yerde, 
Her şey güzel çok hoş bir şarkı ile 
Ve büyük bir kayıtsızlıkla.
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Parlak kep ve flamalar içinde, 
Şakıyor çukurun dibinden: 
Gel peşimden, gel peşimden, 
Dilediğin sevda ise.
Peşimizden gelmeyecek hayalpereste 
Bırak düşü, 
Bu şarkıyı ve gülüşü 
O kadar da önemseme.
Flamaların dalgalanmasıyla 
Daha yüreklice söylüyor türküyü 
Kaplıyken omuzlarının üstü 
Yaban arılarının vızıltısıyla.
Ve bırakalım şimdi düşleri bir yana da 
Yaşayalım günümüzü 
Gün sevdalıların günü 
İşte geliyorum, sevdiceğim.
(1903)
James Joyce 
Türkçe’ye çeviren: İsmail Aksoy 
“Chamber Music”den (1907)
<end>

<start>
Bu cadde İstanbul Caddesi,
Aziziye minaresinde çifte ezan
Nal sesleri, motor gürültüleri
Arasında kaybolursunuz bazan.
Burası dellal pazarıdır
Eski eşyaların satıldığı
Cömert oturak alemlerinin
Kayıtsızca anlatıldığı...
Ağzına kadar dolu dükkanlarda.
Duyun ki ne ümitler eridi! 
Oturup seyredin şöyle-leyin
Cadde değil, sinema şeridi! 
Bir para sesidir duyulmasın
Tekmil kulaklar kirişte.
Teraziler, vitrinler, hanımlar
Alışverişte...
Günbatı tarafından bizim dükkan
Halı, kilim, çepeçevre yanları.
Karşımızda çitlem çitlem bir otel
Duvarında banka ilanları...
Yolunuz İstanbul caddesine
Düşmez mi bir zaman, ne dersiniz? 
Pahalılıktan falan konuşur
Bir acı kahvemizi içersiniz...
<end>

<start>
Dün gece kendimi gördüm düşümde
cebimde ipek mendil, 
güvey tıraşı oluyorum Berber İdris’te, 
kulağımda karanfil. 
İçme şu mereti, diyor İdris 
Tiryaki Tevfik Dayıma, 
dayım hiç aralı değil, 
sanki hala Yemen’de. 
Bakkal dükkânını batırdı geçen kış, 
çardaklı kahveyi açtı bu yaz 
Balıkçı İlyas’ın bitişiğinde. 
Bir Rumeli havası tutturmuş davul zurna, 
kazanda pilav zerde. 
Şu düşten hiç uyanmasam da, 
sayıklaya sayıklaya 
dünya evine girsem bu gece.
<end>

<start>
Yıllar sonra Alplerden inerken
bir dağ yolu mu bu diye kendine sorarsan
daha binbir soru varken zihnini kurcalayan
elinde bir dağlalesiyle seni karşılayan
şu küçük kızı alnından öp
ve dinlen biraz.
Yıllar önce, uzaklarda,
doruklarına tırmandığın,
rüzgârlarını ezberlediğin,
başka dağları düşün.
O bildik dağların koyaklarında biriken,
sonra eriyip boz bulanık ırmaklara karışan
kadarıyla ak git sen de
uzaklara, dağların ardına,
kavruk çöllere.
Uçak gürültülerinin, kum fırtınalarının içinden,
Düşlerinde o küçük kız,
Bir dağlalesi elinde.
<end>

<start>
Kanıt aramadı hiç; kuşku duymadı.
Düşündü durdu geride bıraktıklarını,
genç ölüleri.
Nereye yerleşeceklerdi karaya çıktıklarında? 
İşte şu boş ahşap ev kıyıda, Rumlardan kalma,
O bildik sesi denizin aynı dili konuşan.
Oysa susarak geçirebilir o, kalan günlerini.
Kim sürecek şimdi bıraktığı mallarına
Karşılık verilen on dönüm tarlayı,
Kim toplayacak zeytinlerini yüz kırk ağacın?
Alış alışabilirsen yeniden
Bu yeni rüzgara, meraklı komşulara.
Martılar aynı martılar mı
Unutmaya çalıştığın adada uçan?
Kanıt aramadan, kuşku duymadan
baktı durdu denize
onu çok uzaklardan
sağ kalanlarıyla
bu kıyıya getiren.
<end>

<start>
Gollik Mustafa diye biri
Muhtaramcamın dünürü,
kaymakam ne zaman köye gelse,
cevizin altına masa kurulsa,
Gollik sofranın bülbülü.
Kaymakam ehlikeyf adam.
Muradı türkü dinlemek
bir elinde kadehi.
Muhtarda ne ses, ne kulak,
türkü de Gollik'in işi.
Çöküp dünürünün yanına,
attımı elini kulağına,
bozlağın, hoyratın türlüsü,
Gel gör ki Gollik'in eli parmaksız; 
askerken Sarıkamış'ta,
cıva düşmüşken eksi otuza,
donmuş dökülmüş her biri.
Şimdi ne zaman otursam,
bir cevizin altına,
gözümde Gollik'in parmaksız eli,
kulağımda bir yanık türkü.
<end>

<start>
O yanan yaz günleri,
kamaşmış koca bir  cam göz deniz
ve hızla sararan bir karasevda:
Güz.
<end>

<start>
Son yağmurlar da dindi dinecek,
yazın habercisi kırlangıç
saçakta
senin o atlıkarınca gülümseyişinle.
<end>

<start>
İçimin içime sığmaması
Canevimde çırpınan
Küçücük bir kuş
Olmasından mıdır aklın?
<end>

<start>
Buraya, denizi gören bu dağın eteğine
dilimde yarı unutulmuş şarkı sözleri,
kulağımda su sesi, suların sesi,
rüzgâra sarınıp geldim.
Ağaran gün, kararan geceyle,
kirazın kızarma hızıyla geldim,
bir uzun havayla çok uzaklardan
can havliyle
bu tutuk dil çözülsün diye
bekledim.
Şimdi
tek ses, zeytin ağaçlarından gelen
ağustosböcekleri,
tek ateş, kızgın kayalardan yansıyan
ağustos güneşi,
tek umut, yıllarca dolaştığım imgelemin
koyaklarında
bize sevgiyi sezdiren bütün o yitirdiklerimizle
birlikte soluduğumu sandığım
o derin sessizlik,
o akşam serinliği.
<end>

<start>
Yıllar sonra
odanın kapısını açınca
senin yerine
arkası dönük iki kadın görüyorum
yaşları belirsiz
biri kollarını balkonun korkuluğuna dayamış
öbürü kapının pervazına yaslanmış
uzanıp giden ovaya bakıyorlar
akşam serinliğinde.
Bakışlarının ucunda
mor dağlar yükseliyor
ve inen davarın
çan sesleri duyuluyor uzaktan.
Kapıyı aralık bırakıp
alacakaranlıkta
dağın doruğuna tırmanıyorum
yorgun atımın yedeğinde.
<end>

<start>
Cimin, cengice, hah -
köylerde dolaştık bütün gün,
Üzüm yedik bağlarda, buğulu,
bir başka dilde konuştuk.
Soluyan atlarımızla girdik geceye,
düşlere durduk.
<end>

<start>
El eleydiler,
Yerdeki toz toprağın içinden
seyrediyorlardı gökteki bulutları,
külrengi denizi.
Bir yerden vinçlerin gürültüsü
geliyordu, doldurulan, boşaltılan
şilepler,
mavnalara bindirilen vagonların
                 tekerlekleri arasından
                 bir çeşmeyi, bir ağacı, bir
                 kırlangıç yuvasını görüyorlardı sanki..
Öyle duruyorlardı.
Bildikleri bütün sözcükleri susarak
                 yöneliyorlar, ezberlerindeki
                 renklerin birbirine akarak
biriktirdiği gölde
bir kayığın yosunlu bir iskeleye
yanaşmasını bekliyorlardı.
Belli belirsiz bir kaval sesi
karışıyordu sokak satıcılarının
bağrışmalarına..
El ele, bitkin, kaygılı bir ezinti içinde
han kahvesine bıraktıkları,
tulum peyniri, bulgur, dut kurusu
avluda esans satan kitapçının
cam kutularından yansıyordu
kararan yüreklerine..
Birden, taş baskısı kitap
kapaklarının birinden,
Hazreti Ali Düldülüyle çıkıp geliyor
alıp Hayber Geçidinden Kan Kalesine
götürüyordu onları Zülfikarla
ikiye böldüğü gecede..
Gecenin bir dilimi soğuk çöl,
öbürü kızaran şafak, kızan kumdu.
El ele bekliyor, beklerken
kuru bir kan tortusuna dönüyordu
istekleri..
<end>

<start>
Adın deliye çıksa da
alıp başını gitmiştin uzaklara,
çok uzaklara.
Biz geride kalanlar,
elimizde silik bir harita
arayıp durduk seni sessiz
o uzak yıldızların şavkında.
Bir ortaoyunu doğaçlaması
      bizimki.
Sözü hep sana bırakıyorum,
sen de o deli rüzgrâlara.
Savrulup gidiyoruz sonunda
şaşkın seyircilerin bakışları
      arasında
ezberimizdeki uzaklara.
Ne kadar "s" sesi var adında! 
Sessiz bir şarkı gibi fısıldıyorum
     seni çağırmak için
kendi gürültülü karanlığıma.
Sen ıslak bir mendil sallıyorsun
     uzaklaşan trenden
kırlarda kalan çocukluğuna.
Sözcükler, Eylül-Ekim 2008
<end>

<start>
Rodos'tan Bodrum'a geçerken 
       kayığımla.
Dante'yi okudum, demişti Balıkçı, 
       ay ışığında.
Paluko teknenin burnunda
suların derinliğini ezberliyordu
mavi gözlerinde balık bir dünya.
Anlattığın o uzak denizlerin
kumsalları da ıslanmış olmalı bu sabah
birden boşalan sağanakla; 
belki kayalar bile yumuşamıştır
yağmurlu dalgalarla.
Coğrafyacı Strabon anlatıyor,
çok pınarlı İda'nın eteklerinden
Ege'ye akan ırmakların kıyılarındaki
          yeşil ovaları.
Sonra da Zeus'un, kendine şarap sunucusu
         yapmak için,
bir kartala dönüşüp pençeleriyle
Kral Tros'un yakışıklı oğlu
         Ganymides'i
nasıl kaçırdığını.
(Sözcükler 4, Kasım-Aralık 2006)
<end>

<start>
Senin için yazdığım şiirleri 
Dün teker teker okudum 
Nasıl sevmişim bir zamanlar 
Örneğin bu yüzden yıldızları 
Bunca mavisini göklerin 
Fark etmemiştim şimdiye kadar
Bari bari beni eski bir tanıdık diye hatırla 
Tut ki ölümsüz anlar yaşadık seninle 
Bana sevgiyi öğrettin yalnızlığı 
Bir de uykusuz gecelerde kurduğum 
O acılı umutsuz hayalleri
Şimdi uzaksın bir karanlık öte 
Ay ışığı yok karanlık her gece 
Şu sokak başı buluştuğumuz köşe 
Mahalle yolu tozlu ıslak perdemde
Sanki aradan yıllar geçmemiş 
Beraberiz mutluyuz güven içinde 
Öyle zor ki yokluğuna inanmak 
Fark etmeden içim içimi yemiş
Bu aşk içimde aynı hızla akarsa 
Önleyemem diyorum O içimden gitmezse 
Belki belki bir gün ben giderim bilemiyorum
Aralık kapıdan karanlık geliyor örtmeliyim 
Kimsesizliğim duyulsun istemiyorum 
Ben ben sana susadım masumluğuna 
Donuk bakışlarım gözlerini arıyor 
Ne olur yaşadıklarımızın sevgimin hatrına
En azından hiç olmazsa 
Beni eski bir tanıdık diye hatırla
<end>

<start>
Bir bir çatlıyordu kılcal damarlar.
“mutluluktandır.” dedin.
Yeşil bir koku yayılıyordu havaya
biçilen otlardan.
Bilinmez bir yönden esiyordu meltem
bir düşten uyanmadan,
bana senden haber getirircesine.
Acemi gözlerle baktım eskimiş dünyaya:
sabahın ovada dağılan sisini gördüm,
sendin uzaklaşıp giden dağlardan dağlara.
*****
“Güzel ” anlamını yitirdi diyordu derviş
akşamın geceye dönüştüğü bu saatlerde.
Ey dünya, koca dünya, uçsuz bucaksız çöl,
oysa kendini alışmış sanırdın sen gülüne
dikenine…
Şimdi yürürken Karasu boyunca
daha Murat’ karışıp Fırat olmadan,
atının yedeğinde, aklında bilmediğin
uzaklar ve daha kavuşmadığın gece.
*********
Çıkar dağlara uzakları getirirdin bize kekiklerle
sabahları denizi sererdin önümüze olanca
maviliğiyle,
karşıda ıssız bir adanın çakıllı koyuna sığınan
korsanlar, geceleri lacivert sularda yansıyan
ateşler yakarlardı, sessizce beklerdik biz.
Kayaların ucunda yaşlı bir kadın, siyahlar içinde,
dip sulardaki yosunlara bakarak
bir zamanlar deniz kızlarından öğrendiği
şarkılar mırıldanırdı kendi kendine.
*******
Lambanın titreyen ışığında seyrederdim seni
kış için bana eldiven örerken,
Uyuya kalırdım elimde mavi kalem
boyarken harita defterimdeki denizleri.
Göller yeşil olmalı diye sayıklardım düşümde,
kamışlar sarı,
ve bembeyaz durgun suda yüzen nilüferler.
******
Bir şarkı söylerdim içimden
seven herkesin bildiği,
geleceklerin gelmediği
bir ağustos sonu.
Uzak bir yel değirmeninde
bizimle vedalaşırken yaz.
****
Bir zeytin ağacının gölgesinde,
Ağustosböceğinin sesinde,
nasıl canlanıyor şimdi
zamanın göz kırpan ışıltısında
o deniz feneri gülümseyişin.
<end>

<start>
Sana ne söylemek isteyebilirim
gözlerinden 
uzaklara bakarken
<end>

<start>
Bir gün sana gene yollarda rastlasam,
birlikte kır kahvelerine gitsek,
konuşmasak.
<end>

<start>
Bir sesler dünyasında yaşıyoruz son günlerde:
Deniz Kızı Eftelya, hamiyet Yüceses; 
bazı geceler mehtap bizi sürüklüyor sularda.
Nicedir uzaklara uğurladığımız dostlardan
haber almadan,
sabahları sessizliğe açılan pencerelerden
toprak damlarda düşlere sinen gölgeleri
yorumluyoruz.
Seslere renkler karışıyor bazı geceler:
nerdeyse unutmuşken o yaz geçen günleri
yanan bir yalının alevlerini seyrediyoruz
bir başka kıyıda.
Bir adam ormanla konuştuğunu sanıyor
ağaçların adlarını fısıldayarak; 
bir kadın her akşam denize bakıyor durmadan
o saatlerde geri döneceklerini umarak
sabah karanlığında yaka paça götürülenlerin.
Çocukların gözleri göklerde, uçan kuşlarda,
kuş seslerinde kulakları. -
bir sesler dünyasında yaşıyoruz ne de olsa -
ve sararan fotoğraf koca dünya.
Bitmeyen bir yolculuk bu karabasan
feryatla imdat arasında.
<end>

<start>
Her şey bir güzel kız için yazılır, diyor.
Kırkına yakın, yılgın biraz.
İsteksizce yanıtlıyor derginin sorularını.
Öğrenci derneğinde konuştuğu akşam
uzaklarda gibi dinleyenlerden, güvenle konuşuyor -
üst üste kazandığı yenilgilerin güvenliği içinde.
Oyunlarından sahneler geçiyor gözlerimin önünden,
değişik zamanlarda, değişik sahnelerde izlediğim:
çürüyen bir şey, çocukluktan erginliğe geçerken,
yarı kaçık soylular, saray artıkları, kırık bilgeler,
şehvetle kutsallığın kucaklaştığı tenha köşeler…
Sonra kurtulmak için boğuntusundan günlük kokulu
karanlıkların,
kırlar, kırlar ve uçsuz bucaksız ovalar.
“Bir ırmağın kıyısında sevişmiştik o yaz.”
Her şeyi bir güzel kız için yazmış olmanın erinciyle
açıyor yaz kapılarını
yenilgilerinin güvenliği içinde.
Yorgun ama hâlâ içinde o yakıp tüketen özlemi
bilinmeyenin.
<end>

<start>
I
Eller, eller -
eller uzanır gecede
senden.
Bir sıcaklık yayılır
türkülerinde
bilinmeyenlerin.
Unutabilirdim de.
II
İlk karı bekliyorum gecede
senin sıcaklığından uzak
Pencereleri düşünüyorum,
yağmurlu günlerimizi,
seni.
Başka rüzgârların insanı
ikimiz,
başka dağlardan esmişiz
bir güne.
III
Sislerin ötesinde olmalısın,
sisli gecelerin ötesinde.
Bilmediğin bir İstanbul düşünde,
bir türkü anlamadan dinlediğin
sonra bir mavi yaz gecesi
mavisini yitirmeyen.
Uykun gelmiş olmalı sevmekten,
yavaşça yağmura dokunmalısın:
bir şehir ki şimdi uzakta bizden,
bir nehir, bir dost
aynı gün sevip vedalaştığımız.
Unutma,
bir Eylül günüdür beklediğimiz
meyve meyve dökülen.
Ben gecelerce özleyen,
sen bekleyen sevgiyle hep.
Bir Eylül günüyle
bitmeyen.
<end>

<start>
Haydi bir sayfa daha çevirelim denizden,
üzerinde beyaz yeleli aslanların dolaştığı bir sayfa -
Bu kez gerçek bir olayı anlatıyor eski masalcı,
gözlerinde gene binbirgecenin ayartıcılığı,
sesinde uzaklıklar, deli rüzgârlar,
körkuyular, yolculuklar, kervansaraylar.
Çiçekler çizen, onları renk renk boyayan
bir ressamın son günleri anlattığı.
Birbirine karışıyor sözlerle görüntüler:
O uzun yürüyüş, okunaksız bir yazıyla yazılmış
mektupları andıran kalabalıklar,
hastaların yüzlerindeki acı.
Her yolcu gibi, nereye gitse,
sılasını yüreğinde taşıyan bir yolcu.
Masalcı arada türkü söyler gibi mırıldanıyor,
sonra bize bir yankıda gizlenen
bütün o sevdiklerimizin sesiyle
yeniden başlıyor anlatmaya.
Ama artık ben orada değilim,
ya da şimdiden
yağmurunu dökmüş bulut hafifliğinde,
karanlığın sessizliği,
sessizliğin bize düşen mutluluğu içinde.
masalcının masalının sonunda
varacağı yerdeyim.
<end>

<start>
Sana
Bir zamanlar birlikte yürüdüğümüz o sokakların
serinliğini getirdim bu kez.
Elimden tutarsan
altından geçtiğimiz saçakların gölgesi,
saksı saksı fesleğenlerin kokusu
sinecek bakışlarına ve soluklarına.
Her şeyin yitirildiği
ve yeniden bulunduğu bu yol kavşağında
bütün o kalabalıkla karşılaştığımızda,
seni benden uzaklaştıran zamanın
beni sana ne kadar yaklaştırdığını anlayacaksın.
<end>

<start>
Dokunduğum, okşadığım her şeyin
inancımı tazeleyen gücüyle
bir köprüde yürüyorum
gelgitle alçalıp yükselen
bir nehrin üzerinde.
Kim bilir bu kaçıncı geçmişe dönüş
külrengi bu güz gününde?
“Selva Oscura” adını takmıştım sana.
Karanlığında yolunu yitirmek istediğim
bir ormandın sen,
bense nereden geldiği bilinmeyen
bir yolcu.
Gezgin oyunculara rastlamıştık bir bahçede
Gorki’nin “Yazlıkçılar”ını oynayan.
Daha önce çalıştıkları bir aşk sahnesini
yineliyor gibiydiler.
Şaşırdıkça seviniyorlar,
bu beklenmedik sevinçle
yeniden şaşırıyorlardı.
“Oyunculuk zor zanaat,” demiştin sen.
Şimdi bu güz akşamı,
kararan suların saatinde,
gün ışığı da bırakıp giderken bizi,
senin oynadığın
başka sahneler canlanıyor gözümde,
belleğimde yarım kalmış cümleler,
senin sesinden…
<end>

<start>
Şu garip gönlümü eğler gezerim
Bir zatı envere vardığım bu dem
Kendi ahvalimle okur yazarım
Hakikat gülünü derdiğim bu dem
Ruhumuz inandı beli bes dedik
Evladı Resula candan dost dedik
Mürşüdü kamilden himmet istedik
Hakkın didarını gördüğüm bu dem
Aşkı hicran ile yanar aşıklar
Aşkın badesinden kanar aşıklar
Arzuhalim yare sunar aşıklar
Menzili maksuda erdiğim bu dem
Muhabbet açılır ehli kamilden
Çözme metanını sakla cahilden
Faşetme sırrını gizle pahilden
Enel Hak darına durduğum bu dem
Daimi'yim alem binişan oldu
Çok şükür bu iller ürüşan oldu
Gönlüm ağlar iken şaduman oldu
Yareme merhemi sardığım bu dem
<end>

<start>
Dilber sevdakarım gönlüm sendedir
Halimi sormaya merhamet eyle
Hak bilir ki senin aşkın bendedir
Halimi sormaya merhamet eyle
Aşkın ile ince belim büküldü
Du çeşmimden kanlı yaşım döküldü
Ah çektikçe yarelerim söküldü
Halimi sormaya merhamet eyle
Yeter aşığını güldür ağlatma
Ciğerciğim aşk oduna dağlatma
Varıp zülfün yad ellere bağlatma
Halimi sormaya merhamet eyle
Seni seven aşık yanar yakılır
Aşk hançeri şu sineme çakılır
Zülfün kement olmuş cana takılır
Halimi sormaya merhamet eyle
Daimi'yim eriştiğim çağlara
Bülbül figan eder iner bağlara
Mecnun olup düştüm yüce dağlara
Halimi sormaya merhamet eyle
<end>

<start>
Şol alem üstünde mahi tabanız
Ama olan görmez enverimizi
Aşıklar bezminde kutbu devranız
Her kişi alamaz gevherimizi
Almak isterisen eğer bir murat
Bağlan pendi yare eyleme inat
Kimin abat eyler kimini berbat
Her aşık içemez kevserimizi
Meftunem sevdiğim kaşında yaya
Cemalin benziyor gökteki aya
Yüzümüzü sürdük ol haki paya
Hamdülillah bulduk rehberimizi
İlmi hakikate amil olanlar
Farkeyler bizleri kamil olanlar
Surette görüşür cahil olanlar
Fakat görmez gizli peykerimizi
Daimi özümü Mansur eyledim
Küfrü delaletten menfur eyledim
Gönül sarayını mamur eyledim
Kadem mehman ettik serverimizi
<end>

<start>
Aşıkını bu menzile erdiren
Her ne halde isem bilir dost beni
Bir noktada bin bir hikmet gördüren
Her ne halde isem bilir dost beni
Çekip katarını yola gelene
Canım kurban olsun halden bilene
Şu gönlüm yar olmaz yüze gülene
Her ne halde isem bilir dost beni
Mümin olan muhabbeti hal eyler
Özünü alemde türap yol eyler
Nadan olan ismimizi pul eyler
Her ne halde isem bilir dost beni
Kerem eyle kurtar ulu yaradan
Ayırma bizleri cemden sıradan
Cahil olan seçmez akı karadan
Her ne halde isem bilir dost beni
Daimi eriştim seyran çağıma
Kumru dudu konar dal budağıma
Ben bağban olmuşum kendi bağıma
Her ne halde isem bilir dost beni.
<end>

<start>
Gücenme sevdiğim açma arayı
Bir gün geleceğim illerinize
Işıklansın gönlünüzün sarayı
Hoyratlar değmesin güllerinize
Bülbül şakımazdı senin yanında
Bir volkan kükrerdi kızıl kanında
Bir şafak sizinle sohbet anında
Doyamadık tatlı dillerinize
Orda çağıl çağıl çağlamıştınız
Saz inlerken sizler ağlamıştınız
O demde bir kemer bağlamıştınız
Ne hoş yakışmıştı bellerinize
Nükteler güzeldi sözler güzeldi
Gönüller güzeldi gözler güzeldi
Sakiler güzeldi yüzler güzeldi
Badeler sunmuştuk ellerinize
Daimi'dir muhabbetin aşığı
Muhabbettir karanlığın ışığı
O bahçenin olduk bir sarmaşığı
Dolandık sarıldık dallarınıza
<end>

<start>
Girdim dost bağına seyran eyledim
İki gonca bitmiş dalın üstünde
Laleler sümbüller boynunu eğmiş
Bülbüller ötüşür gülün üstünde
Dalgaları gelir sere yanaşır
Aşka düşen aşık yanar dolaşır
Nazlı yari gören gözler kamaşır
Parlıyor yeşiller alın üstünde
Koynu çiçek açmış bahar yaz gibi
Salınıp da gezer kumru baz gibi
Altın küpe kulağında köz gibi
Dökülmüş saçları belin üstünde
Sevdiğimin koynu meyvalı bağdır
Gonca güllerini derecek çağdır
Aşıklık dediğin bir ulu dağdır
Berdar olup kaldım telin üstünde
Daimi'de der ki kaşları hilal
Beni mecnun etti o zülfü delal
Yarimin cemali kevserden zülal
Yalnız bir beni var elin üstünde
<end>

<start>
Bir mahi güzelin aşkı ile ben
Gezerim illeri divane gibi
Gül gibi açmadan soldu bu beden
Kaldı bir yıkılmış virane gibi
O yar seyran eder kumru baz ile
Mesteyler özümü hep avaz ile
Nazlı canan gelir yüzbin naz ile
Eladır gözleri şahane gibi
Dökülmüş gerdana zülfün telleri
İlmi hikmet okur şirin dilleri
Açmış yanağında taze gülleri
Ağzında dilleri dürdana gibi
Sor da hikmetinden gör ifadeyi
Sevmez miyim böyle asil zadeyi
O da benim gibi içmiş badeyi
Mest olmuş geziyor mestane gibi
Daimi'yim der ki benim efendim
Özüm kul eyledim bendine bendim
Unutturdu aşkı bilmiyom kendim
Bilmem deli moldum efsane gibi
<end>

<start>
Bu gün canan geldi bize
Dudak saki diller meze
Yarim tazelerden taze
Koklamaya kıyamam ki
Benim yarim güle benzer
Ovada sümbüle benzer
Şakıyan bülbüle benzer
Sohbetine doyamam ki
Yıldız gibi muallakta
Doğarken gördüm şafakta
Gerdanında nokta nokta
Benlerini sayamam ki
Bozucuya dahil miyim
Uyur gezer gafil miyim
Madem Aşık Daimi'yim
Ben cahile uyamam ki
<end>

<start>
Havada uçuşan kuşlar
Nazlı yare vardınız mı
Geçti bahar geldi kışlar
Kuşlar yare vardınız mı
Yücelerden uçup gelen
Soğuk sular içip gelen
Dost ilinden geçip gelen
Kuşlar yare vardınız mı
Benim yarim gençler genci
Dişleri incidir inci
İki cihanda birinci
Kuşlar yare vardınız mı
Benim yarim pek nazlıdır
Kendi bülbül avazlıdır
Eli sedefli sazlıdır
Kuşlar yare vardınız mı
Daimi'yim durmaz gezer
Zülüfler gerdanı çizer
Al elleri şerbet ezer
Kuşlar yare vardınız mı
<end>

<start>
Her kişi aşık olamaz
Pir dolusun içmeyince
Arasa didar bulamaz
Külli vardan geçmeyince
Ta ezelden adetimiz
Yare yar muhabbetimiz
İzhar olmaz vahdetimiz
Hakikate göçmeyince
Aşık olan ar mı eyler
Şol alemde kar mı eyler
Sefil bülbül zar mı eyler
Gonca güller açmayınca
Helal karım haram yemem
Yolumda kemlik eylemem
Her kişiye beli demem
Müşkülümü seçmeyince
Daimi'yim der erilmez
Bu sır ağyara verilmez
Meydanda Pazar görülmez
İnci gevher saçmayınca
<end>

<start>
Gece gündüz okuram
La ilahe illallah
Bülbül oldum şakıram
La ilahe illallah
Alemlerin hudası
Oldum pirin gedası
Gönüllerin cilası
La ilahe illallah
Mümin olur takınan
Kör nefisten sakınan
Dört kitapta okunan
La ilahe illallah
Münkür olan azılı
Bu defterden kazılı
Dört kitapta yazılı
La ilahe illallah
Aşıklara sevdası
Eser aşkın havası
İmamların duası
La ilahe illallah
Hakikatin çırası
Müminlerin töresi
Geldi hakkın süresi
La ilahe illallah
Müminlerin topusu
Muhabbettir tapusu
Sekiz Uçmak kapusu
La ilahe illallah
Düştük Hak taktirine
Varılmaz tedbirine
Seltna'nın keşkürüne
La ilahe illallah
Gider Şaha siyadet
Oldu bize bu adet
Ehlimana şahadet
La ilahe illallah
Dört kapının çırağı
Müminlerin durağı
Yerin göğün direği
La ilahe illallah
Şen olur aşk otağı
Açılır cennet bağı
Okunur seher çağı
La ilahe illallah
Daimi'nin yücesi
Geldi Kadir gecesi
Cebrailin hecesi
La ilahe illallah
<end>

<start>
Yüce dağ başında kar bölük bölük
Şimdi seyran çağı gel leyli leyli
Şu sinemde olan yareler delik
Kadir kıyametimi bil leyli leyli
Sürüler yayıldı bayıra kıra
Nazlı sevdiğimin benleri sıra
Aşkın yarasıdır bendeki yara
Çeşmimin yaşını sil leyli leyli
Sevdiğimin boyu benzer nergize
Sürmeler çektirmiş o ela göze
Lütfeyle sevdiğim bazı gel bize
Gönülde mihmanım ol leyli leyli
Kurtulmadım asla gamdan firaktan
Unutamam seni gözden ıraktan
Gece gündüz budur dileğim Haktan
Sende benim gibi ol leyli leyli
Daimi'yim düştüm sevda badına
Doyamadım nazlı yarin tadına
Dertli kerem gibi aşkın oduna
Yana yana oldum kül leyli leyli
<end>

<start>
Bu nasıl devrandır bu nasıl demdir
Gel bazı halimi sor nazlı güzel
Ruzu şep çektiğim hicrandır gamdır
Ne müşkül haldeyim gör nazlı güzel
Aşkın bülbül gibi beni zareler
Çıkardım alleri giydim kareler
Bulamadık şu derdime çareler
Lütfedip yaremi sar nazlı güzel
Hülyalar ederim coş eder gönlüm
Ömür baharını kış eder gönlüm
Aşkın zehirini nuş eder gönlüm
Sensin şu özüme kar nazlı güzel
Nazar kıl gönlümün yanan narını
Aşığım çekerim aşkın darını
Dağ olsa taşımaz ahuzarımı
Dünyalar başıma dar nazlı güzel
Daimi der şeker misin bal mısın
Lale misin sümbül müsün gül müsün
Huri misin melek misin kul musun
Bilinmiyor öten giz nazlı güzel
<end>

<start>
Kainatın aynasıyım
Mademki ben bir insanım
Hakkın varlık deryasıyım
Mademki ben bir insanım
İnsan hakta hak insanda
Arıyorsan bak insanda
Hiç eksiklik yok insanda
Mademki ben bir insanım
İlim bende kelam bende
Nice nice alem bende
Yazar levhi kalem bende
Mademki ben bir insanım
Bunca temenni dilekler
Vız gelir çarkı felekler
Bana eğilsin melekler
Mademki ben bir insanım
Tevrat'ı yazabilirim
İncil'i dizebilirim
Kuran'ım sezebilirim
Mademki ben bir insanım
Enel Hakkım ismim ile
Hakka erdim cismim ile
Benziyorum resmim ile
Mademki ben bir insanım
Daimi'yim harap benim
Ayaklarda türap benim
Aşıklara şarap benim
Mademki ben bir insanım
<end>

<start>
<end>

<start>
Koyma bizi arasatta
Medet Şahım mürvet Şahım
Kurtar bizi zulumatta
Medet Şahım Mürvet Şahım
Kerem eyle Şah'ı Merdan
Sensin ol dermani derdan
Etme alemde sergerdan
Medet Şahım Mürvet Şahım
Seni sevdim camı tenden
Eyle bizi şadü handan
Mahrum eyleme ihsandan
Medet Şahım Mürvet Şahım
Rahmeti kesme kulundan
Ayırma doğru yolundan
Düşkünlerin tut elinden
Medet Şahım Mürvet Şahım
Daimi kemine kuldur
Gönlümü nur ile doldur
Nevsi ammeremi öldür
Medet Şahım Mürvet Şahım
<end>

<start>
<end>

<start>
Ben bir öküz gördüm çıktı zafere
Onun dağıttığı yuvayı söyle
Nefsin tuzağına düştü bir kere
Onun kaybettiği davayı söyle
O öküz misafir oldu Musa'ya
Düşürdü Musa'yı derde tasaya
O öküz ihanet etti Asa'ya
Sırtına yediği sopayı söyle
O öküz ahırda kırdı yuları
Musa'nın küpünden içti suları
Kaçtı Mıısa'cığın hep uykuları
Muamması gizli manayı söyle
Öküz firar etti Ağrı Dağı'na
Gitti girdi ejderhanın bağına
Ejderha öküzü al kursağına
Midesi bozuldu ikrahı söyle
Yeter ey Daimi yorma özünü
Arif olan anlar senin sözünü
Biliyorsan o öküzün izini
Aşık mısın be hey enayi söyle
<end>

<start>
Ey erenler gelin nazar eyleyin
Hakikat bağının gülünden geldim
Açtım metahımı pazar eyledim
Bezmi muhabbetin gölünden geldim
Azmeyleyip nazlı pire dayandım
Himmet etti gafletlerden uyandım
İçtim dolusunu nura boyandım
Firdevsi alanın elinden geldim
Münkürler düşerler gümana pasa
Devranımız vardır düşmeyiz yasa
Göklere çekildi Hazreti İsa
Hazreti Meryem'in telinden geldim
Arif olan kişi irfana gelsin
Men aref sırrını fehmedip bilsin
Aşk ehli olanlar nasihat alsın
Muhammet Ali'nin yolundan geldim
Daimi'yim vardır ülfetim nazım
Erenler bağında kumruyam bazım
Özbe öz dedemdir Musayi Kazım
İmamı Rıza'nın belinden geldim
<end>

<start>
Ey nazlı sevdiğim mestane gözlüm
Ne müşkül haldeyim bil insaf eyle
Şahin kırdı kanadımı kolumu
Bunaldım çöllerde gel insaf eyle
Bu aşkın ateşi gizli tendedir
Damardadır iliktedir kandadır
Derdin bende ise derman sendedir
Elimi eline al insaf eyle
Doldurmuş testiye yayla suyunu
Selviler kıskanır usul boyunu
Türkmen misin öğreneyim soyunu
Çatma kaşlarını gül insaf eyle
Hoş geliyor bana sitemin nazın
Mest ediyor beni bülbül avazın
Geçmeden baharın bitmeden yazın
Dili süt dudağı bal insaf eyle
Mor zülüfün ak gerdana düşmesi
Daimi'nin sinesini deşmesi
Sensin aşıkların hayat çeşmesi
Ak biraz kalbime dol insaf eyle
<end>

<start>
Hem söyleyim hem de beyan edeyim
Nuri Ahmet nesli imamda kaldı
Hakikat sırrını ayan edeyim
Kırkların mekanı pünhanda kaldı
Gör sual içinde sual sorarlar
Aşkın tarağıyla seni tararlar
Per kanattır se noktayla ararlar
Pe-ka-ja-ça ile harfanda kaldı
Kırsak yezitlerin bağrın taşını
Akıtsınlar gözden kanlı yaşını
Eğer sorar isen Şahın Başını
Yedi oğul kesen Rahban da kaldı
Nurumuzdan halkeyledik İsa'yı
Firavuna nisbet verdik asayı
Eğer sorar isen Turi Musa'yı
Yazılıpka nutki İmran da kaldı
Daimi kemterim hikmet arisi
Hatmolüben geldi beytin gerisi
İsmail'e inen koçun derisi
Ol Emrü Ümmiye Sultan'da kaldı
<end>

<start>
Salını salını gelen sevdiğim
O kaşların bütün cihana bedel
Yad güzele meyil katan değilim
Ömrüm feda olsun bu cana bedel
O siyah zülfünü gerdana asma
Ararım bulunmaz sen gibi yosma
Hüsnüne nakşolmuş allemel esma
Gözlerin fel fecri Kur'an'a bedel
Geceler düşümde eylerim sayık
Giyin al yeşili hep sana layık
Hep güzeli sana tutam halayık
Bir telin Yusuf'u Kenan'a bedel
Ak göğsüne gonca güller takışın
Kimseye benzemez senin yakışın
Lütfedip naz ile bir kez bakışın
Yüz bin huri onbin gılmana bedel
Daimi'yi aşka saldın ne yaman
Alemde sergerdan oldum elaman
Şu gönlüme attı sendeki rüşan
Bu muhabbet nice devrana bedel
<end>

<start>
Sırrı sır eyledim vardım canana
Ol cemalullahın pervanesiyem
Bir niyaz eyledim sahi mugana
Ol cemalullahın pervanesiyem
Hünkar Hacı Bektaş sahi evliya
Göründü bizlere nuri kibriya
Tevekkül babında olur mu riya
Ol cemalullahın pervanesiyem
Özün kul eyleyip birliğe satan
Türap olup Babı Rıza'ya yatan
Mahrum kalmaz mürşit yedini tutan
Ol cemalullahın pervanesiyem
Muhabbetle olmuş şu gönlüm kuşat
Mürşüde varanlar olurlar irşat
Bir esrara vakıf olur harabat
Ol cemalullahın pervanesiyem
Daimi'yim der ki şar gönlümüzde
Gezmeyiz yabanda yar gönlümüzde
Hakikatli olan kar gönlümüzde
Ol cemalullahın pervanesiyem
<end>

<start>
Gönül hanesine kadem gelenler
Ol nazlı pirimin pervanesiyem
Car diyen kulların elin alanlar
0 nazlı pirimin mestanesiyem
Hayranım efendim lebin lalına
Doymak olmaz lezzetine balına
Şeyda bülbül kondu aşkın dalma
01 nazlı pirimin mestanesiyem
Eser gönlümüzde hakikat yeli
Çok şükür açıldı muhabbet gülü
Desti kudretinden içtim bir dolu
Ol nazlı pirimin mestanesiyem
Nefsin askeriyle ederiz cengi
Durmaz dalgaların aşkın ahengi
Hakikat rahmin pirdir pörşengi
Ol nazlı pirimin mestanesiyem
Dertli Daimi'yim yololdum kaldım
Aşkın ateşine kül oldum kaldım
Bir piri muğana kul oldum kaldım
Ol nazlı pirimin mestanesiyem
<end>

<start>
Bülbülün sesinden inledi bağlar
Ötme bülbül ötme gönlüm hoş değil
Yarından ayrılan her zaman ağlar
Ötme bülbül ötme gönlüm hoş değil
Seher vakti dertli bülbül ağlama
Ateşinle yüreğimi dağlama
Bir gül için karaları bağlama
Ötme bülbül ötme gönlüm hoş değil
Dertli Daimi'yim gönül sevdada
Baştan başa gülen var mı dünyada
Ben gurbet ellerde nazlım sılada
Ötme bülbül ötme gönlüm hoş değil
<end>

<start>
İçtim erenler demini
Ruhum uyandı uyandı
Gördüm kırkların Cemini
Nura boyandı boyandı
Evvel sofu eşler geldi
Dostur deyu gülbenk aldı
Mürşüt anda himmet kıldı
Çırak uyandı uyandı
Sürüldü semah havası
Biçildi birlik libası
Yayıldı kudret lokması
Erkan dolandı dolandı
Budur erenlerin yolu
Açıldı marifet gülü
Coş etti hakikat seli
Aktı bulandı bulandı
Daimi dilimde virdim
Hakkın didarını gördüm
Hakikat şehrine girdim
Bennik talandı talandı
Ruhum uyandı uyandı
Gördüm kırkların Cemini
Nura boyandı boyandı
Evvel sofu eşler geldi
Dostur deyu gülbenk aldı
Mürşüt anda himmet kıldı
Çırak uyandı uyandı
Sürüldü semah havası
Biçildi birlik libası
Yayıldı kudret lokması
Erkan dolandı dolandı
Budur erenlerin yolu
Açıldı marifet gülü
Coş etti hakikat seli
Aktı bulandı bulandı
Daimi dilimde virdim
Hakkın didarını gördüm
Hakikat şehrine girdim
Bennik talandı talandı
<end>

<start>
Bahar geldi bağımıza
Gonca güller biter şimdi
Nazar eyle çağımıza
Sefil bülbül öter şimdi
Terk olayım külli vardan
Çıkıp gidem bu diyardan
Ayrı düştüm nazlı yardan
Hasretimle tüter şimdi
Dağ başında kar olurmuş
Dünya başa dar olurmuş
Bu dert bize zar olurmuş
Artık hicran yeter şimdi
Olur güzelin vefası
Çoktur aşığın cefası
Benimle yarin sefası
Beterinden beter şimdi
Daimi'yim der gezelim
Döküldü gitti gazelim
Benim o nazlı güzelim
Ele meyil katar şimdi
<end>

<start>
Evvel yol erkanı sürdüğüm demler
Semah dönmek bize Ali'den kaldı
Hakikat gülünü derdiğim demler
Semah dönmek bize Ali'den kaldı
Mümin olan sürer bu kadim rahı
Ziyaret eyledik ulu dergahı
Kırkların ceminde yaptı semahı
Semah dönmek bize Ali'den kaldı
Mümin olanlarda nişan bilinir
Mürşidi kamilden ilham gelinir
Tarikat babında menzil alınır
Semah dönmek bize Ali'den kaldı
Riayet eyledik bir gerçek zata
Teberra okurlar eğri sıfata
Dört kapı sırrını geldik ispata
Semah dönmek bize Ali'den kaldı
Daimi'yim bu menzile göçmeli
Yetmiş üç farz ile müşkül seçmeli
Talip olan hicabını açmalı
Semah dönmek bize Ali'den kaldı
<end>

<start>
Gitme turnam gitme nerden gelirsin
Sen nazlı canana benzersin turnam
Her bakışta beni mecnun edersin
Sen kaşı kemana benzersin turnam
Turnam gökyüzünde pervane döner
Maşuk aşıkına badeler sunar
Aşar karlı dağı engine konar
Sen mahi tabana benzersin turnam
Üzülüdür deli gönlüm üzülü
Mah yüzüne çifte benler düzülü
Seni sevmeyenler haktan yüzülü
Abdal Pir Sultan'a benzersin turnam
Bu yanada telli turnam bu yana
Çevirme yüzünü bizden o yana
Az gelmiş emsalin fani cihana
Yusuf u Kenan'a benzersin turnam
Daimi'yim aşkın sinemi yakar
Ah ile feryadım semaya çıkar
Vuruldum sinemden kanlarım akar
Sen Şah'ı Lokman'a benzersin turnam
<end>

<start>
Gel nazlı sevdiğim zülfü delalım
Sevdalar serime doldu da geçti
Çekilmez bu dertler nicolur halım
Hasretin sinemi deldi de geçti
Yardan özge kime kılam nazımı
Lütfü kerem eyle duy avazımı
Uçurdum elimden kumru bazımı
Divane gönlümü çaldı da geçti
Aşkıyla dönerim pervane gibi
Kaldı ömrüm bağı virane gibi
Bilmem deli miyim divane gibi
Aklımı başımdan aldı da geçti
Ben bir güzel gördüm düştüm izine
Sürmeler çektirmiş ela gözüne
Siyah zülüfleri dökmüş yüzüne
Beni sevdalara saldı da geçti
Daimi'yim eder devran çağımda
Döküldü yaprağım dal budağımda
Möhnet ile beklediğim bağımda
Gazel vurdu güller soldu da geçti
<end>

<start>
Güz gömleği giydi şiir
Hüzün sanıyor görenler
Açık kalmış bir düğmesi
Ki rüzgâr girsin diyedir
Cebinde yağmur kokusu
Bir tutam kurutulmuş ot
Yeni bir imge arıyor
Onunla, ince akan su
Bir kadın eli değmiştir
Belki de yıllar öncesi
Saklar durur unutamaz
O gömleği giydi şiir
<end>

<start>
Her şey hazır belki
yarın giderim
Yağmurun sesini de
alırım yanıma
Gömleğimin cebindedir
kuruyan otlar
Eski yerinde kalır gene
bozkır kokusu
Herşey hazır kesin
yarın giderim
Kırgın güz sokağı
uğurlar beni
Benim için rüzgâra
bürünür evler
Kapısını açık bırakırım
ıssız avlumun
Her şey hazır olamaz
hayal bunlar
Şehrini bulamaz bulanık
akan nehir
Savrulur derin vadilerden
düşer köpüğü
Kırık bir dal ucuna döner
kırgın şiirler
<end>

<start>
yaz geceleri daha sık
öpmeliyiz sevdiğimiz kadınları,
ay vakti yüzlerinden
öpüş izlerine benzer,
yosunlar üzerinde kalan
izleri, yaz yağmurunun
yaz ırmağının rüzgârla
öpüştüğü gece,
tülünü düşürerek gelir ay
temmuzda öpmek istesem
sevgilimi, yanık izleri
kalır dudağımda
<end>

<start>
seni öptüğüm sokakta mı 
kaldı o yağmur, o rüzgar
duvarların ardı karanlıktı üşütürdü 
soluğumuzla ısıtırdık ıssızlığı
ve biz aşıktık o yüzden aşkla 
katılırdık işçilerin direnişine
ahmed arif'i arardık ulus'ta 
hasan hüseyin içerdeydi
bulvarda şiir okur, sokaklara sığınırdık 
parklara usulca kar yağardı
aklımızdan geçmezdi 
kırılan bir dal, susuz kalan bir ağaç olmak
bir gün ölecektik iki güzel 
kırmızı gül açacaktı toprağımızda
seni öptüğüm sokakta 
ne o yağmur kaldı, ne o rüzgar
<end>

<start>
Geceyi aldattım suç ortağı
arıyorum kendime
Geçen ömrümü aldattım aşklar
kapatmadı yaramı
Bir çocuk ağlıyordu içimde
yaz yağmuru sandım
Ah, yaşlanarak mı silsem onun
ıslak yanağını
Uzun koşu bitti yarısını bile
geçemedim çölümün
Deli dikenli kaktüsün tutamadım
yasak yemişini
Yenildim bu kuşatmada da uzun
mızrağım kırıldı
Yere düşürdüm aşk burcundan
simgesini üçgenimin
<end>

<start>
Kurulalı neler çekmiş 
Yalan dünyaya sorsana
Nice bin türlü kan etmiş
Akan deryaya sorsana
Bilinmez ne acep aldır 
Gönül sarhoş bir misaldir
Aşıklık ne müşkül haldir
Çeken şeydaya sorsana
Bu derdin çaresin bilmem 
Akar çeşmim yaşın silmem
Olaydın yar ile bir dem
Çekip tenhaya sorsana
Kelamı naz ile söyler 
Garip gönlüm alıp n'eyler
Niçin cevr ü cefa eyler
Melek simaya sorsana
Cihanda bulmadım bir yar 
Ruz u şeb ederim efkar
Der ki Ömer cümlemiz var
Eden Mevlaya sorsana
<end>

<start>
Ey dil eser fena badein olursun
Mesim-i subuh veşten müberra
Yahşi kem söyleme nadim olursun
Özün bilmezlere Hayren ve şerra
Gahilin bed sözü cana dikendir
Arife lec düşmez başı esendir
Arifin kelamı misk-i Huten’dir
İrdiği dimağı kılar mutarra
Şeriat tarikat bir özge kandır
Ma’rifet meydanı ali meydandır
Hakikat esrarı genc-i nihandır
Ana yol bulmaz duni teberra
Görmeyen leddünnün karasın akın
Bu babı fehmeder zannetme sakın
Ebkar-ı ma’naya olamaz yakın
Zahiri olanlar sureta garra
Aşık Ömer şimdi Mecnun’a akran
Olmuşum bade-i gafletle sekran
Şerab-ı aşk ile valih ü hayran
Diyar-ı gurbette mest i muharra
<end>

<start>
Ey bağıban senden bir sualim var
Güllerin yanında harın aslı ne
Anların çektiği derd ü belayi
Ağyara yar olur bunun aslı ne
Dergah-ı izzetten Şeytan dur iken
Adem’in mekanı cennet hur iken
Şem’-i ruyin aşıklara nur iken
Yakar pervaneyi narın aslı ne
Bu hikmet benim yüreğimi yaktı
Bu kudret Hakk’ındır gönlüm inandı
Bir bilirim eden eyleyen kendi
Ya bu kadar karbanın aslı ne
Der bu Ömer daim vahdette iken
Aşık ma’şuk ile sohbette iken
Gülün karşısında vuslette iken
Bülbüle ah u efganın aslı ne
<end>

<start>
Elem çeküp deli gönül gam yeme
Bir gün ağlamanın gülmesi vardır
Aduya intikam kalır mı deme
Herkes ettiğini bulması vardır
Halk içün ibadet eder sadıklar
Mevlasını bulur kalbi yanıklar
Bivefa dilberi sever aşıklar
Gah ağladup gahi gülmesi vardır
Bu bir eski sözdür söylenir ezel
Dilber para ister dinlemez gazel
Zengin aşıkı bulunca bir güzel
Züğürdü feryada salması vardır
Bu aşıklık bir yöldürür derince
Bülbül feryad eder gülü görünce
Bir dilberin kendi gönlü olunca
Tenhaca odaya gelmesi vardır
Zikr edelim bugün Cenab-ı Hakk’ın
Hele aduların ölmesi yakın
Ey Ömer dilbere meyletme sakın
Heman bir yüzüne gülmesi vardır
<end>

<start>
Efendim gisü-yi siyehkarında
Mihmanın değildir ya nedir gönül
Manend-i andelib gül' izannda
Zülalin değildir ya nedir gönül
Huda kemal üzre vermiş kemali
Gönlümden gider mi hüsnün hayali
Şöyle senden ayrı Ya'kub misali
Giryanın değildir ya nedir gönül
Ne bilir esrar-ı Mevla'yı cahil
Muhabbetle olur rizayı tahsil
Cemalin gördükçe mest-i laya'kil
Hayranın değildir ya nedir gönül
Ah etsem ahımdan yerde taş oynar
Akar gözlerimden kanlı yaş oynar
Çevgan-ı zülfünde can ü baş oynar
Galtanın değildir ya nedir gönül
Ben Ömer kulunun fedadır canım
Serv-i hıramanım şah-ı hubanım
Sen de insaf eyle benim sultanım
Kurbanın değildir ya nedir gönül
<end>

<start>
Pay-i taht içinde mislin bulunmaz
Sencileyin kaşı keman efendim
Bu fena dünyada yarsız olunmaz
Gel bir dem sürelim hemen efendim
Gamzen oklarıyla bağrım delersin
Ariflik eyleyip yüze gülersin
Gönülünü benden almak istersin
Kıyma ben kuluna aman efendim
Nitekim can tende severim seni
Nice koçmayayım ol nazik beli
Hasret yatağından gel kaldır beni
Var ise göğsünde iman efendim
Ömer'in göğsünde sular çağlasın
Aşkın ateşiyle sine dağlasın
Sarılalım kıyamete kalmasın
Kalksın üstümüzden duman efendim
<end>

<start>
Dudu dillim meclis üstüne geldin
Safa-yi kalb içün nuşeyle bade
Çün bizi ziyaret kasdıyla geldin
Barî Huda’m etsin ömrün ziyade
Mey içüp felekten alanlar kâmı
Geçirir zevk ile hem subh u şamı
Gonca veş elinden bırakma camı
Hatır-ı şerifin olsun küşade
Kıyamet kametin Tuba-yi şerdir
Mahbublar içinde bala-yi serdir
Letafette femin helva-yi terdir
Leblerin sükkeri getürür yade
Şu fenada şuh-ı zebanım gibi
Bir hup yok sen kaşı kemanım gibi
Saklarım sinemde imanım gibi
Faşetmem sırrını bilişe yade
Ciğer parelendi akmada kanım
Derdinle eftake çıktı fiğanım
Ağlatma lutfeyle yeter sultanım
Ömer’i unutma dar-ı fenada
<end>

<start>
Dilbera bendene divane dersin
Divane dağd’olur şehre gelir mi
Nezaket yüzünden düşnam edersin
Hiç demezsin hatırcığım kalır mı
Mestane çeşmimin ref’eyle habın
Kamil olan bilir kamil cevabın
Cemalin arz eyle yetür nikabın
Kem olan hakikat sözden alır mı
Şiveler ettikçe kaşı kalemler
Ne denlu yolunda çekse sitemler
Gelir aşıklara lutf u keremler
Gönül sevdiğinden fariğ olur mu
Ey gönül artırıp ah ile zarın
Cevr ü cefasına incinme yarın
Bildirdin aleme hep cümle varın
Sağ olan derdlinin halin bilir mi
Gamzeler çeşminden devaç umarlar
Hatır-ı hasteden mizaç umarlar
Derdliler Ömer’den ilaç umarlar
Biçare derdine derman olur mu
<end>

<start>
Dil verip sevdiğim şivekar olsa
Sinesi bendleri çözülse dursa
Gayetle sevdiğim hüsnüdar olsa
Ruyinde benleri dizilse dursa
Yaremi istese tutsa rıza mı
Hizmetin eylesem olsam gulamı
İçirsem destinden bir dolu camı
Ol ahu gözleri süzülse dursa
Gayet hazzederim ol mehcebinden
Letafet […] gabgabindan
Dolasam kolumu emsem lebinden
Aduların bağrı ezilse dursa
Ömer Aşık’ın artınca ahı
Seni sevenler niderler günahı
Hüsnünün zekatı olmuştur ahı
Fukara karşında dizilse dursa
<end>

<start>
Devretmedi muradımca zamane
Beni cananımdan ayırdın felek
Kaza tiri gibi attın yabana
Kaşı kemanımdan ayırdın felek
Gittikçe arardın ah ü figanım
Aleme şay oldu raz-ı nihanım
Ne yerim var benim ne hod mekanım
Nam ü nişanımdan ayırdın felek
Gözüme görünmez laleler güller
Mecnûnum mekanım sahralar çöller
Bana mekan oldu gurbetlik eller
Öz aşiyanımdan ayırdın felek
Korkarım gurbette derd ile ölem
Bir mahal bulamam açılam gülem
Haristana düşmüş garib bülbülem
Bağ- ı cananımdan ayırdın felek
Ey Ömer sinede artmada yare
Cünunum intizar olalı yare
Saye-veş ayakta kaldım ne çare
Serv- i revanımdan ayırdın felek
<end>

<start>
Deveyi deveye çattım
Nenni nenni nenni nenni oy
Yuların boyuna attım
Nenni de nenni de nenni de nenni
Kaynanamdan hicap ettim
Nenni nenni nenni nenni oy
Yurt yerine varana dek
Nenni de nenni de nenni de nenni
Bebeğin beşiği bakır
Nenni nenni nenni nenni oy
Yuvarlardı takır tukur
Nenni de nenni de nenni de nenni
Bebek değil bu bir fakir
Nenni nenni nenni nenni oy
Nenni küçüğüm nenni
Nenni de nenni de nenni de nenni
<end>

<start>
Dedi bir pir bana pişman olursun
Razın açma Huda’dan gayrı ferde
Vücudun şehrine sultan olursun
Sabredersen Eyyub misali derde
Sanma isteyenler murada ermez
Kimsenin ettiği yanına kalmaz
Zalimin zulmüne Hak kail olmaz
Ya mazlumun ahı kalır mı yerde
İste muradını Bari Huda’dan
Bekle tevekkülü geçme rızadan
Yakar Arş ü Kürs’ü geçer semadan
Feryad-ı garibe olur mu perde
Felek camlar sundu semler alursun
Kurtulmaz ebedi gamda kalursun
Namerde yar olma namerd olursun
Merd olursun yar ol merd oğlu merde
Ömer köpeklerin dil olsun bağı
Tevekküle bend et can ile teni
Gam çekme murada erdirir seni
Biçare devletin var ise serde
<end>

<start>
Cüz’i hidayetin dünyaya vermez
Kemal-i keremin müştakı Mevla
Sun’-i hikmetine akılları ermez
Yerlerin göklerin hallakı Mevla
Hicr ile Eyyub’u nalan eyleyip
Kebşi İsmail’e ihsan eyleyip
Hazret-i Yusuf’u sultan eyleyip
Ya’kub’a çektiren firakı Mevla
Azameti birle var edip Arş’ı
Yedi yıllık yoldur karşı be karşı
Lutf-i kudretiyle var edip ferşi
Bu yedi kubbe-i nüh takı Mevla
Yok iken akranı ins ü melekte
Getirip dünyaya devr-i felekte
Hazret-i Yunus’un batn-ı semekte
Virdini eyleyen ya Baki Mevla
Afveder Ömer’in cürmün götürür
Kullarının muradını yetürür
Yerde gökte kısmetini bitirir
Herkesin rızkının razzakı Mevla
<end>

<start>
Çünkü güzel gönül alıp gidersin
Hoşça tut yanında mihmanın olsun
Beni ferdalara salıp gidersin
Unutma ahd ile peymanın olsun
Meylettiği için Ferhad'a Şirin
Ol dahi yolunda terk eder serin
Aramızda olan mahabbet sırrın
Sakla can içinde pinhanın olsun
Kaldır nikahını yüzün göreyim
Varıp hakipaya yüzler süreyim
Ben senin yolunda canlar vereyim
Heman senin bana fermanın olsun
Sağ olursam yine görem bir zaman
Gönülden çıkarma sevdiğim heman
Unutup bendeni istersen nişan
Sinemde yaveler nişanın olsun
Sen var iken hergiz bakmazım yada
Eş olayım Mecnun ile Ferhad'a
Sen sağ ol sevdiğim dar-ı dünyada
Aşık Ömer kulun kurbanın olsun
<end>

<start>
Çünki yarın kibr ü kini yok bize
Kurulmuş gamzeler üzre o ya ne
Var gibi zalimin kasdı çün bize
Gel gönül bir dahi varma o yane
Bir kez hüsnün görüp olalı bende
Sığmaz gözüm yaşı değme bir bende
Sabre takat kalmaz zerrece bende
Görsem hûni çeşmin habda uyane
Benim için demiş o yar uyanmış
Şevkım ile kara bahtı uyanmış
Firakla ateşle belki o yanmış
Ben yandıkça bir gün dahi o yane
<end>

<start>
Çünki beni derunundan sevmezdin
Evelden yüzüme gülüp neylerdin
Dermanı yoğidi sende bu derdin
Gamzen ile bağrım delüp neylerdin
Evvel bizden gayrı dostun yoğidi
Sitem hançeriyle kastın yoğidi
Kadimi dostluğa gönlün yoğidi
Bizimle aşina olup neylerdin
Cevrinle bağrımı ezmek isterdin
Gayrılarla gezüp tozmak isterdin
Akıbet pazarı bozmak isterdin
Gönlünü uşşakın alup neylerdin
Der ki Ömer yandı gönlümüz yare
Aşkın ateşinden oldum avare
Çünki gönlün yoktu ey kaşı kare
Ya niçe gönlüm alup neylerdin
<end>

<start>
Çün halka-i dilde destires oldum
Gönül muradından bir misal yine
Kavlini tut fi’line uy Resul’ün
Selam olsun ashabına aline
Derunun içinde koma kal u kil
Eda et farzını sünnetini kıl
Bihude işlerden çek el tevbe kıl
Belki din incine iman alına
Cihanın zahmetin çektin bir ‘ki kat
Kalmayıp takaın kıldın bitakat
Kalbin siyahların gözyaşına kat
Ağladıkça zemin üzre al ine
Aşk ile kal olan er aşk eridir
Eridir aheni bu aşk eridir
Ali Düldüli Hamza Aşkaridir
Gerektir sayılıp menzil alına
Ömer Hu çek sana denmiştir dön ya
Ne çare bizlere dedikte dun ya
Çok yaşlı bir köhne zendürür dünya
Er isen aldanma mekr ü aline
<end>

<start>
Çün garip garip ötersin
Yahşi söyler dilin bülbül
Aşıklara dert katarsın
Açıldıkça gülün bülbül
Seher vaktinde cuş eyler
Aşıkın gönlün hoş eyler
Bade-i aşkı nuş eyler
Sakıdıkça dilin bülbül
Dolu sunar sana saki
Yüreğinde aşkın oku
Gel bizim bağlarda şakı
Uğradıkça yolun bülbül
Seher vaktinde coştukça
Hak dehanını açtıkça
Bahar eyyamı geçtikçe
Perişandır halin bülbül
Yüzüm sürünce yerlere
Hizmet eyledim pirlere
Der ki Ömer bu yerlere
Garip düştüm bilin bülbül
<end>

<start>
Cümlenin ma’budu yaradan Huda
Fermanı var fermanından içeru
Aradım derdime bulmadım derman
Dermanı var dermanından içeru
Çar köşe muhaldir dört köşe birdir
Münezzeh Mevla’dır keremi bindir
Yedi kat zemindir yedi kat göktür
Asüman var asümandan içeru
Ben virdimi hatm eyledim Kur’an’a
Bihamdillah sığınmışım Sübhan’a
Niçe Süleymanlar geldi cihana
Süleyman var Süleyman’dan içeru
Aşık Ömer der ki sözün erbabı
Anın içün Hakk’a eyler serayı (?) 
Sekizdir cenneti yedidir tamu
Tamusu var tamusundan içeru
<end>

<start>
Hilal ebruların şekl-i meddini
Çekenler sineye teslim eder ruh
Sehhar-i cevr ile büker kaddini
Kal’a–i visale bulunca fütuh
Gönül aşkın ile erdi ülfete
Belalı başımı saldı gurbete
Hayal-i zülfünle düşen zulmete
Ne ay ü gün görür ne şam ü sabuh
Mekr eden ruhleri ali değildir
Gamzeler fitneden hali değildir
Bizimle ol laübali değildir
Sayd-ı cana peyler bu güruh güruh
Ey gönül hazer kıl baht-ı biferden
Çıkarır akıbet yolunu serden
Eğer kadir isen aşk-ı dilberden
Fariğ ol tevbeni ide gör Nasuh
Ömer biçareni ağlatma canım
Hublar şahı isen ruh-ı revanım
Hüsne gururlanıp deme filanım
Gerçek aşıkların yeridir bu ruh
<end>

<start>
Hicran köşesinde yatarım hasta
Zayıfım cisme ter ne zaman gelir
Gözlerim yoldadır kulağım seste
Dilberden bir haber ne zaman gelir
Terketti bendesin kaşları hilal
Anınçün ayrılmış kalmadı mecal
Sözü şehd ü şeker lebleri zülal
Dişi durr ü gühar ne zaman gelir
Ağlarım ruz ü şep aman el'aman
Bu hicri çekmeğe kalmadı derman
Muradımız üzre döner mi devran
Felekten o hüner ne zaman gelir
Çekelim cevrini derd-i gurbetin
İçelim zehrini hicr ü mihnetin
Nihayeti yok mu acap firkatin
Bu zulmete seher ne zaman gelir
Ruz ü şep yolunda fikr ü hayalim
Kimlerle eğlenir ruhleri alim
Anar mı bendesin gahice zalim
Acap Aşık Ömer ne zaman gelir
Çünkü dilber bende meylin yok idi
Ezeliden ikrar vermiye idin
Muhabbetin güzelliğin nişanı
Oğrun oğrun bakıp gülmiye idin
Siyah zülfün dökmüş yüzüne perde
Sen uğrattın beni bin türlü derde
Ben kendi halimde gezdiğim yerde
Getirip bergüzar vermiye idin
Hani benim ile yiyip içtiğin
Çözüp düğmelerin göğsün açtığın
Şimdi fayda vermez benden kaçtığın
Soyunup koynuma girmiye idin
Aşık Ömer der ki canıma kastin
Eziyet eyleme gözleri mestim
Severler güzeli incinme dostum
İncinirdin güzel olmıya idin
<end>

<start>
Gel vahş u tyuru beyan edelim
Gör neler halk etmiş Bari Taala
Her birin ismiyle ayan edelim
Ayn-i ibret ile eyle temaşa
Zor ü kuvvet düşer aslan şanına
Ancak karakulak varır yanına
Yüce taht kurup fil üstühanına
Demir mıh kakarlar kar etmez asla
Ayıya hor bakma ateştir özü
Gerçek kurdun dahi soğuktur yüzü
Gergedan bir hayvan onun boynuzu
Zehir nuş eyliyen canlara şifa
Tavuşan tutamaz bu kuhisarı
Tazı diriğ etmez eldeki varı
Parsı alır asla komaz şikarı
Çakal hırsızlıkta cümleden ala
Kepçekuyruk dersen ateş-i suzan
Maymuna her fenni öğretir insan
Daim bulut ile cengeder kaplan
Pars ile hasımdır bibak ü perva
Hudanın emriyle geldi cihana
Hizmet etmek için beni insana
Hak hidayet verdi Veysel Karan'a
Deve fetiştedir hayvan sureta
Bak kelerle kirpilerin derdine
Ta beseher kurbağanın virdine
Atmasalar kaf dağının ardına
Yıkardı alemi heman ejderha
Meşhurdur müşgü ceylanın zahir
Sırtlan dahi kefen soymada mahir
Hınzir-i murdarı bulsa bir kafir
Can verir bir lokma etine amma
Sincap daldan dala yelip gezmede
Siçan dıvarları delip gezmede
Gelincik bulduğun çalıp gezmede
Huda köstebeği yaratmış ama
Yaban eşeğine eyledim nazar
Beğendiği yerde dolaşır gezer
Sığır her tarafı otlayıp keser
Camus gölde sürer zevk ile safa
Koyun mübarektir çıktı cennetten
Keçide bulmadım eser lezzetten
Katır eşek dönmez düşen hizmetten
At yanında ester misal-i sıpa
Kedi ne kaşmerdir gör küçücükten
Porsuğu öldürsen almaz dayaktan
Hele hakikatli yoktur köpekten
Nan yediği yere eyler can feda
Miktarı küçüktür gerçi karınca
Neydigün bilirsin zahmın uranca
Gör kaplumbağayı adem görünce
Hicab ile başın çeker hırkaya
Örümcek tel çeker görünmez hayal
Akrep kimi soksa olur bimecal
Çekirge de yağar ol baran misal
Hikmetine akıl erişmez amma
Zehirde galiptir yılana çıyan
Sokunca öldürür ademi heman
Ol engerek ise bir afet-i can
Kertenkele durur kırlarda hakka
Kande ise kürkçü dükkanın bulur
Baha vü kıymetin ekabir bilir
Kürk olur bunların kürkü giyilir
Tilki vaşak kakum samur zerduva
Ömer hayvanların kadri bilindi
Cümle eylediğin kadar bulundu
Dile gelenleri takrir olundu
Kuşların da vasfın edeyim şeha
<end>

<start>
Hal-i sevda ile pür inkisarım
Umarım müşkilim fethede Fettah
Diriğa görünmez zahirde yaram
Ne bilsün derunum derdini cerrah
Ne mehruda meylim ne mehveşteyim
Söyünmeyip yanar bir ateşteyim
Cünun-i aşk ile keşakeşteyim
Rah-ı meşakkatte olalı seyyah
Yokladım taliim sütude kemde
Hak ü nar u badım bahr-ı elemde
Devredüp gezerim girdab-ı gamde
Olmuşum keştîi firaka mellah
Bir visal özlerken hatır-ı ebkem
Melahatte Yusuf sehade Hatem
Vasfında lal ola vessaf-ı alem
Cemal-i hüsnünün medhinde meddah
Ömer hali değil cahil şöyle bil
Ehl olanı bilür yine ehl-i dil
Hak-i mezellette sürüne bin yıl
Fehmeder görünce gevheri semmah
<end>

<start>
Hak'tan gayri kimse bilmez dilinden
Bülbül şakır yazı kışı Sakız'ın
Kurtar deyü çün adunun elinden
Hak'ka niyaz eder taşı Sakız'ın
Öğme gidi yezid neye öğersin
Seng-i siyah ile sînen döğersin
Sen islama bir gün boyun eğersin
Zira görülmüştür düşü Sakız'ın
Yüğrük gemilerin salma engine
Labüd sataşırsın bir gün rengine
Mağrur olup ateşine çengine
Vire idüp kurtar başı Sakız'ın
Yeni burca Kıral burcu dediler
Muhkem bina imiş kafir gidiler
Der ki Ömer üçler yediler kırklar
Var mıdır dünyade eşi Sakız'ın
<end>

<start>
Hakikat rahında gönül bülbülü
Gonca evrakını rayegan okur
Fem-i fesahatle depredüp dili
Gahi Bostan gahi Gülistan okur
Çün saba goncanın açtı nikabın
Saf olup ref’etti anda hicabın
Her can fark eder mi usul kitabın
Mekteb-i irfanda arifan okur
Fehmeder görünce vakıf-ı esrar
Herkesin rümuzun hak üzre ızhar
Arif-i billaha görünür her bar
Sanma her cahil-i bed zeban okur
Çar harfile kalbin eylemeyen saf
Dem urup bihude etmesün güzaf
Yazılmış rümuz-ı ayn ü şin ü kaf
Bu babı zümre-i aşıkan olur
Bunu duyaluben guş eden inler
Hakikat cür’asın nuşeden inler
Sem’-i idrak ile cuş eden inler
Hal ehli bu ilmi her zaman okur
Zebanını buy-i anber eylemiş
İrdiği dimağı muattar eylemiş
Tarikat ilmini ezber eylemiş
Bir şeyh-i kamil-i nüktedan okur
Ehl-i ma’rifetin olan hemdemi
Guşe-i vahdette etmede demi
Bulanlar kutb içre hal-i alemi
Nüsha-i eşyada dideban okur
Ehl-i hakikatle olan musahib
Kemal ü ma’rifet olmada hasib
Mükafatın bilen ehl-i menasıb
Sanma bu kaf ilmin her lisan okur
Mührü ana ızhar edince Cebbar
Hikmete ram oldu kamu nur u nar
Divanda bir nesne kılmayup ızhar
Kuş dilidir anı Süleyman okur
Kand misali olur zeban-ı hikmet
Nevbenev gösterir hilaf-ı suret
Yazdı dil levhine katib-i kudret
Dil olur dehende terceman okur
Derununun virdi sığmaz beyane
Yalınız kendini sanma divane
Kulak tutar isen halk-ı cihane
Her biri bir yüzden dasitan okur
Bu hikmet ilmin behimmet-i dana
Eyler İskender’e fasl-ı münteha
Süleyman nüshasın açar bir daha
Kıssa-i Rüstem’dir Kahraman okur
Akiller akl ile çeker yabane
Sülük etmeyenler bulur bahane
Hace derler bildim Nuşirevan’e
Olup olacağın bigüman okur
Kim ki taklid ile bu raha girer
Sözü yok bihude kendüyi yorar
Sır görür yanlışça haberler verir
Her kaçan bu ilmi kehkeşan okur
Cahil atar elbet meydana kendin
İstemez akılın çeke semendin
Uydurur kendüye birinin fendin
Kendi yaman anı her yaman okur
Ömer anın içün eylerim figan
Döker nem yerine didelerim kan
Korkarım icadım öldüğüm zaman
Bulur bir cahil-i kec dehan okur
<end>

<start>
Ela gözlü nazlı dilber
Halimden haberin var mı
Seni benden ayırdılar
Zulümden haberin var mı
Bugün dersin yarın dersin
Ağyara yardım edersin
Ayrılığı zulüm dersin
Ölümden haberin var mı
Ela gözlerin süzülmüş
Lebinden şeker ezilmiş
İbrişim kuşak çözülmüş
Belinden haberin var mı
Ömer eder gülüşmüşler
Aşıkların yanılmışlar
Bahçende gülün dermişler
Bağından haberin var mı
<end>

<start>
Güzel benim senden şikayetim var
Buna derler devr-i zaman bilmiş ol
Al eder gönlümü benden alırsın
Ah ederim ahım yaman bilmiş ol
Nazik olur gonca gülün yaprağı
Yüzümüzdür ayağının toprağı
Sana dedim ey güzeller ablağı
Üstümüzde ölüm heman bilmiş ol
Anlar güldür gülistanda biterler
Erenlerin himmetine yeterler
Aşıka cevredeni oda yakarlar
Zebaniler vermez aman bilmiş ol
İki yarım vardır gelir kavuşur
Kavuşur da hasret ile görüşür
Ah ettikçe dağlar taşlar tutuşur
Söndürmez derya-yi umman bilmiş ol
Aşık Ömer eder dili bimare
Ara kim bulasın derdine çare
Arzıhal sunaydım sevgili yare
<end>

<start>
Beni bülbül gibi şirin sözlerin
Şakıdır gözleri sözleri güzel
Muhabbet dolusun sunar gözlerin
Sakidir gözleri sözleri güzel
Bakışın beyhude yere değildir
Cananın garazın sırra değildir
Sitemin sinede bere değildir
Yakıdır gözleri sözleri güzel
Sineme tuz konsa sıkmaya başlar
Reva mı urasın sen ana taşlar
İki didelerin kan ile yaşlar
Akıdır gözleri sözleri güzel
Gören divan' olur hüsnüne afet 
Görmese öldürür aşığı hasret
Hub olan ademi hast' eder elbet
Bakıdır gözleri sözleri güzel
Methiden dilberin şehd-i nebatın
Neylesin alemin kand-ı nebatın
Aşık Ömer'e ver lebin zekatın
Hakkıdır gözleri sözleri güzel
<end>

<start>
Gönül muntazırdır nazlı yarine
Bad-i seher selam söyle dostuma
Takdir Huda’nındır tedbirin kime
Yolumuz gurbete düştü bu sene
Kahbe felek bundan özge iş eyler
Düşmüş mezelerle meyler şişeler
Yurdum senin ile tenha köşeler
El erişmez mahabbete bu sene
Gönül intizarda nazlı yarına
Benzettim boyunu servi dalına
Müyesser olur mu aceb görüne
Dostumun yüzünü görmek bu sene
Aşık Ömer sana meftun o alı
Gönül aşnasından cüda olalı
Bin altmış bir sene tarih olalı
Herkes sevdiginden ayrı bu sene
<end>

<start>
Gönül melul olup eyleme ahı
Aşıka ayrılık olagelmiştir
Gel sözümü dinle güzeller şahı
Ağlaşanlar bir gün gülegelmiştir
Hatırını yıkma bu ben gedanın
Bir edna kuluyum ben de Huda'nın
Nice senin gibi gonce fidanın
Açılan gülleri solagelmiştir
Doğan aylar gibi doğup dulunma
Çıkıp karşımızda güzel salınma
Beni sevdi deyu sakın alınma
Dilberi severler olagelmiştir
Güzelsin sevdiğim ben de bilirim
İltifat idersin deyu gelirim
Sevdiğim ben seni arar bulurum
Mecnun Leylasını bulagelmiştir
Der ki Ömer mana vardır bu sözde
Derdimiz kalmadı binde beş yüzde
Kızların yoluna kurbanız biz de
Güzel aşık canın alagelmiştir
<end>

<start>
Sibirya madenlerinin derinliklerinde
Bekleyin, yitirmeden gururlu sabrınızı.
Boşa gitmeyecek acılı çabanız
Ve düşüncelerinizin yüce amacı.
Bahtsızlığın sadık kızkardeşi
Umut, karanlık zindanınızda
Diri tutacak dinçliği ve neşeyi
Ve gelecek beklenen o zaman da:
Kırarak kilitleri aşk ve dostluk
Ulaşacak yanınıza.
Sürgün hücrenize nasıl
Benim özgür sesim ulaştıysa.
Düşecek ağır prangalar; 
Ve yıkılan zindanların kapısını
Aşarak sevinçle girecek içeri özgürlük
Ve kardeşleriniz uzatacak kılıçlarınızı.
<end>

<start>
şiir oku bana
uzaktan
kanat sesleri
titretsin kalbimi
şiir oku bana
yürürken
parkta
otobüste
sevişirken
iki kedi
bir bulut
bir çocuğun gözlerinden
geçerken
gözlerinden
şiir oku bana
doğarken
direnirken
kanatları
kanatırken
aydınlığını
kalbimin yalan
şiir oku bana
kitaplarım
deniz kabuklarım
üşürken
düşünürken
ölürken
beyaz bulut
dönüşürken eski
kalbim
üşürken
düşünürken
üşürken
çoğulken
ölürken
yalnızken
evim
yürürken
öz suyu
kalbimin
dağlara
şiir oku
bana.
<end>

<start>
sesler geçiyor gözlerimden akşam vakti
ne desem dinlemiyor bu saatte kimse ay halimi
bıraktım ben de yelesini taylarımın soğuk iklimlere
alnından öptüm bütün sularını dünyanın sessizce
babam da annesini öpmüştü alnından o gece
büyürken ıssız iklimler halinde ay kendi halinde
bu yüzden hâlâ sesler geçiyor alnımdan her gece.
<end>

<start>
1. kalan ne
    giden kim
    konuşan neden
büyüyen ay
   çürüyen aşk
yarın sen değil
   gün değil ki ölen.
2. durudu su
   yürürdü gün
dar bir an
   aralığından.
<end>

<start>
incecik ay, incecik ay
dün akşam sana baktım ağladım
incecik ay, hey incecik ay.
<end>

<start>
ben söz dinlemiyorum
ömrüm hep bir yorum
içine giriyor birbirinin
halkaları şiirimin
ne yapsam faydasız
kaç kez balık olmayı denedim
küçük cam kırıklarından
renkli yıldızlar yarattım
yine de kumrular, günler
kelimeler, incelikler
ne desem peşimdeler
bütün sular bütün sularımın
kim bilir kimin aklı haklıdır
üstü örtülü pembe pazen
patiska saçlı kırmızı benli
dansları çilli kızların
istersen tuzak ol sapan telinden
bir kuşun kanayan sesine ulaşsın okun
bilirsin, bilmediğin ne varsa o sensin
akan ince bir derenin
gümüş sesine dokun
karışsın akışı pınarların
o zaman anlarsın nedir
nedendir, nasıl büyür ömür.
<end>

<start>
boyun atkısına bakıp göğün ağlardık
gizli gizli, kırmızı, gizli
düşlerimiz vardı
ateşböceği yüreğinden damlayan
tutunup kanatlarına alevden yelesine aşkın
kor olur uçardık, ölürdük, çocuktuk
gizli gizli, kırmızı, gizli
öldük.
<end>

<start>
koştum
kaslarım alevden donuncaya
damarlarım asitle doluncaya
kadar koştum
sarışın atlar kekiklere duruncaya
doru kalbim güvercinleşinceye
kırmızı narlarla
koştum
sonra baktım yarılan kan pıhtısına
baktım elimde kalan saydam cama
duru tayların yelesine
durdum.
<end>

<start>
zeytin ağaçları zeytin ağaçları
ben niye döndüm zeytin ağaçları
sorar mısınız babama zeytindağ'lı babama
zeytin ağaçları zeytin ağaçları
ellerimden tutun zeytin ağaçları
yağmur yağıyordu yalan dolu rahmine günün
derinlik olmalıydı zeytin ağaçları 
bin yıllık hasretinde yeşil
derinlik açmalıydı ayrılığın
aydınlattığı yolda
gözlerinden öperim zeytin ağaçları
kendine iyi bak
ona da.
<end>

<start>
bu şiir bi yere götürmez beni biliyorum
hangi şiir hangi yere götürdü ki beni biliyorsun
dönüp dolaşıp durduğum yer
bin yıl önce su içtiğim sunaktan yer
usta amcam demişti de inanmamıştım
bu yüzden yıkanıp durduğum yer
hep aynı aynadan  yer
ya mehter kovaladı düşlerimi
ya da çok sevdim çok sesli kedileri

işte diyorum a bu yüzden 
bi türlü karar veremiyorum
oturup döşemesine baksam taştan aşkın
dönüp yeniden kendinden aşk ki aşkın.
<end>

<start>
yazmam gereken bir şey kalmadı
rüzgâr esin sesini doldurup cebine
benden habersiz gölgelere gecelere
göz kırpmaz oldu kimse nedense
düşündüm ki
düşümem gereken bir şey kalmadı
yeteri kadar papatya toplanmadı
bu yüzden dizlerim kanıyor durmadan geceleri
bunu bir ben biliyorum bir de ölüsü gençliğimin
bahar gelmeden yazın gelmesi beklenir oldu
şairler sesleri sesler şairleri sevmez oldu
soyunup çırılçıplak balıklar pullarından
sinemalara gider oldu kedilere sormadan
bilmem gereken bir şey kalmadı
bildiğim ne varsa kuluçkada kartal yuvasında
baldıran zehrinde sokrat düşünde
yaşamam gereken bir şey kalmadı
hepsini yeniden geçirdim gözlerimden
siyah beyaz sinema perdesinden
ellerime baktım avuçlarıma göklere 
kuyudan su çeken ağır taşlara
sünger avcılarına ve ceylan
kalan ne varsa onlara baktım
gizli meleklerime plaklarıma.
<end>

<start>
ateş sınar göğü
ölüm lâlezar, kadın yağmur
düş uçar, kırılır incelikler
adam mağrur
kar dolanır diline kadının
adam yalnızlık öncesi.
<end>

<start>
aynı kelimeleri kullanıyorum
suları kurulamak gibi
yaşıyorum
elimin biri diğerini tutuyor
akan nehri duruluyor
sardunyanın biri
sabah akşam günaydın diyorum
hiç bu vakitlerde ölmezken
üstelik birileri
aynı heceleri kekeliyorum
her gece aynı ayda yıkanmak gibi
seni seviyorum.
<end>

<start>
belki bir hüznü yeniden yaşama hükmü
değilse de hayatın yarım kalan hecesi
biliyorum ki ayrılık getirir ayrılıklar
ve belki de her ayrılık bir kavuşma sevinci.
<end>

<start>
tarla kuşları; 
                       - uzun buğday tanesiyim
ark'tan akan su; 
                              - döndüm. gül döndüm
eflatun gün; 
                      - dayan. ses içindeyim
yıl.sıyrılan ölüm; 
                            - git. ebegümeci topla. gel
<end>

<start>
yirmi on vapurunda saçlarını tarayan zaman
bağdaş kurmuş da akıp giden sessiz su sesine
dünyanın kum saatlerini ters çeviren zaman
düş kurmuş da denizin teleğinden düşen
mor tuvalin sır perdesine
bunu gören cambazı düşmüş mahallenin
boşlukta sallanan ince ipten.
<end>

<start>
Dans ederken renkleri bulutların
bil ki kalbi çarpıyordur papatyaların
İşte bu yüzden seni seviyorum
Okşarken kalbini kırların bulutlar
duman renkli güvercinler konar dudağına
gökyüzünün
Minik tavşanların beyaz dünyaları
dalıp dalıp gidiyorsa gözyaşlarımın buğusuna
Ve siyah beyaz kirpikleriyle piyanonun nehri
direniyorsa ters akan sulara bir gece yarısı
Elleri kocaman bir çocuk ağır demir işçisi
pamuk gözlerinden kirpiklerini doğrultup
Bakıyorsa şaşarak dünyaya
İşte bu yüzden seviyorum seni.
<end>

<start>
Enver Gökçe'ye
artık ölüme inanır oldum gök gözlü kardeşim
gökçe kardeşim, bulut kardeşim, toprak kardeşim
ve hüzün süzerken yaprak gözlerini altın çanak yüreğinden
ağladı munzur, domates, biber fideleri, meri keklik ağladı
ve / soğuk / asvan / pulur / hıdır-öz / ve / hûni / su / 
payniği / zalbar / ve / guci / kırani / 
haskini / henisik / hulmin / karapınar / ecüzlü / 
vahşin / venk / ve / südürek
dirilerek ağladılar bir sabah batan bir günün hüznüne
yaşanası bir sabah tek tek ve birleşerek halkın
doğurduğu tüm dağlar kalktılar panzerlerin üzerlerine
ve tersine esiyordu artık yel
artık yelin tersine esişine inanır oldum
birden güzel oldum, çiçek oldum, insan oldum
diyebilmenin sevinciyle avuçlarımızdaki kan oldun
gök gözlü kardeşim, bulut kardeşim, toprak kardeşim
insan kardeşim.
<end>

<start>
bütün kuşlarım öldü
önce biri öldü
önce biri ölen
birdenbire yok oldu
kafesteydi
tel kafeste
annem sabah
sabah kahvaltısını hazırlamıştı
onun öldüğünü gördüm
-hayır görmedim-
birisi beyaz ve sarı
bulut ve ellerim
rengindeydi
ve gerek yoktu
yemin ediyorum gerek yoktu
çünkü dağ, henüz dağ değildi
hazır değildi henüz ellerim
gerçekten değildi
hazır karanfillerim vardı
her an 'bir uçuruma hazır'
yüz kilometre hızla giden
bir kuşun dağa çarpması gibi
hazır karanfillerim vardı
yemin ediyorum gerek yoktu
ben buradaydım. ellerim
buradaydı. biliyorum
plaklarım -hani bildiğin hüzün-
o da buradaydı - ki hiç ayrılmayan benden-
hep seni bekledik
gerçekten gerek yoktu
yedi memeli şehirden
ne istiyordun yüzlerce kilometreden
kuşların kanadından
bütün kuşlarım öldü
önce biri öldü
ne istiyordun
kuşlarımdan.
<end>

<start>
hadi durma uç
uç insan kalbim
herşey nasıl başladı
nasıl bitti demeyeceğim
çünkü nereden ve nasıl başlayacağını
benden çok daha iyi biliyor insan kalbin
bana sensiz yaşayamayacağını bildiğin gibi inan/
dığın için seviyorum seni yaşanan sevgim
ama yaşadığım her saniye için bir şiir
her ayrılık için bir destan yazabilirim
ayaklarımızla yaşıyor ve düşünüyorduk
yapılan yanlışın en güzelini yaşıyorduk
çünkü 'nereden ve nasıl gelirse gelsin'
hala inanıyorum en güzeline sevginin
hadi durma uç
uç insan kalbim
bir uçurum daha
bir kırmızı dağa
bir daha yuvarlan.
<end>

<start>
beştaş oynar düşlerim
tahta kayıklar, bayramlar
horoz şekerini çalar cin alim
bir ucu arşa değer dudağı arap devimin
diğeri aşka.
<end>

<start>
vokal, akustik gitar ve flütte ben
şarkı söylüyorum sizlere sakıncası yoksa
tuğla kadar sağlam örüyorum
ölenlerle çoğalan ömrümü yeniden
şarkılarla emziriyorum
bağımsızlığı bir İrlanda kıyısından
ağaçları bile görebiliyorum inan
ömrümün önünü kaplasa bile orman
gece uçuşunu deniyor
pilotu olsam diyorum geleceğin
ne diğerleri şarkı söyleyecek bana
ne de ben dinleyeceğim onları oysa
ışığa doğru koşuyor olacak çünkü
sonuncu oyuncu silahlarıyla sevginin
sizlere bir elem oyunundan şarkılar söylüyorum
hem dünyayı bile değiştirebiliyorum giziyle flütümün
öldürülsem bile sonunda
bir dansör olarak
sahnenin ortasında.
(1984)
<end>

<start>
terimin terine bulaştığı gün
başlar tınlamaya senkron sesiyle
bir zafer şarkısıdır tenor sax
arkasından inci dilleriyle zencilerin
hayatın yarım küresi güney zilleriyle
bir zafer şarkısıdır tenor sax
hüznün hüznüme bulaştığı gün
başlar atmaya nabzında şiirimin
bir zafer şarkısıdır tenor sax
o yıllardır ölgün akan fısıltısı flütümün
çoğaltır nasılsa zenci elleriyle sevinci
bir zafer şarkısıdır tenor sax
özgürlüğün özgürlüğümü çoğalttığı gün
bütün nehirleri birleşir dünyanın
bir zafer şarkısıdır tenor sax.
<end>

<start>
yağmur yağıyor
seller akıyor
-havada caz kokusu var-
kısa saçlı aşklar
camdan bakıyor.
<end>

<start>
1. izmir vapurunun bacakları kızılten beyaz
    tülden akar üstüne dumanı ölü karanfillerin
uslu bir çocuk omzu okşar saçlarını körfezin
2. ışıkları sarı gri bir yelkovan kızını kışkırtan zaman
    beyaz yüzlü aydın
bu yüzden yalnız akşamları açar akşamsefaları
3. akşamüstü kelebek gelecek
    beyaz gazoz ve çekirdek getirecek
tanrım siyah beyaz aşıkhava sineması.
<end>

<start>
pigmeler uçuşuyordu afrika'da
adımları hintli sevgilim
uzuyordu bir ülkenin esirliği
ingilizceydi gramajı ekmeğin
bir insandan daha uzun olur mu
ömrü ve omzu bir silahın
atıyor nabzı sevgimle
harp yaşıyor sanki kemanlar.
<end>

<start>
çıplak
beyaz
ve satendendi gece
uylukları kadının
wos bira wos ve
şiirdendi kasıkları
erkeğin
ay ve aşk birleşti
geçerken tünelinden
spermlerin tren.
<end>

<start>
adını bilmediğim bir şehrin son durağından
şu sigara kağıdına yazıyorum şarkılarınla çoğalan
hatıralar uçup giderdi avuçlarımdan
dışarda olağan ayyaş bir sabahı yaşayan istanbul
cebimde eskimeyen bir eluard nefesi
ve terkedilmeye hazırlanan bir sevgi
sanki şarkıların yangınıdır şimdi
birden gülümseyen dudağındaki gül.
<end>

<start>
gökyüzüne iz bırakan kuş busesi
gibisin ey yüreğime yerleşen kalabalık
ne varlığın belli 
ne yokluğun yalnızlık.
<end>

<start>
kalbimi uzatıyorum
ara sıra sev diye
ara sıra değil
durmadan sev
beklediğim
umduğumdan
kalbimi uzatıyorum
şarkılarımdan
çocukluğumdan
bilmediğimden
sakin sulardan
derinliklerden
kalbimi uzatıyorum
yeraltından yeniden
sıra aramadan
sev durmadan
diyorum sana
çiçeklerim solmadan.
<end>

<start>
adam meyhanedeydi
garsonu çağırdı
- yakamoz lütfen
suya koydu adam kalbini sonra
uçurumun kenarında iki prizma
garson geldi
-saat bin çeşit ışık yılı -
- yakamoz kalmadı
   prizma vereyim
garsonun elleri allegro
garson elleriyle yaşama sevinci
koyar tepsiye
adam bir dikişte içer
dışarda olağan ayyaş bir sabahı yaşayan İstanbul
nedir anlamı 
bir şehir terkedilirken 
bir insanın terkedilmesi
diye düşündü adam
bir anlam veremedi 
elleri allegro garson
bir anlam veremedi 
neredeyse kayıp giden 
yaşama sevincine adamın ellerinden
adam meyhanedeydi Denizli'de
kadınsa yedi memeli şehirde
tekrar fısıldadı adam
eğilerek kulağına garsonun
- prizma lütfen.
<end>

<start>
İbâdı nefs-i şûma gâlib eyle
Kerîm Allah Rahîm Allah meded et
Sana sıdk ile lutf et tâlib eyle
Kerîm Allah Rahîm Allah meded et
<end>

<start>
Niyâzın dâ’imâ Allah'a eyle
Uyan gafletden ey gâfil gözün aç
Çün olur melce-i erbâb-ı hâcât
Olupdur hâs ü âmm ol bâba muhtâc
<end>

<start>
Ey kerem kânı hudâvend-i Alîm
Kullara lutf ile ihsân et meded
Hâliku'1-kül Hâdî-i Dâr-ı Na'îm 
Yolların fazlınla âsân et meded
<end>

<start>
Ey kerem kânı ibâdın dâ’imâ işi kusûr
N'ola ger fazlın ile sen rahmet etsen yâ Gafûr
Fazlına ihsânına mevkûfdur cümle umûr
Dâ’imâ işi ibâdın zillet-i cürm ü kusûr
<end>

<start>
Gerçi nefse güç gelir dünyâdan ayrılmak kişi
Lîk merzât-ı İlâhiyye gözetmek hûbdur
Nice bin yıllar otursa âkibet eyler sefer
Lîk merzât-ı ilâhiyye gözetmek hûbdur
<end>

<start>
Râh-ı hidâyetden sapıp
Çâh-ı dalâle düşme kim
Serrâda vü darrâda Hak
Her hâline âgâhdır
<end>

<start>
Günler gelip geçmekdedir
Kuşlar gibi uçmakdadır
Ehl-i fesâdın yeri nâr
Ehl-i salâh uçmakdadır
<end>

<start>
Kış günleri zahmetlidir
Yaz günleri ni'metlidir
Rahmânımız rahmetlidir
Kullarına ihsân eder
<end>

<start>
Şeştâ vü çeng ü tanbûr
Hak'dan seni eder dûr
Uyup hevâ-yı nefse
Dünyâya olma mağrûr
<end>

<start>
Hayr ü şer bunda her ne kim ede kul
Âhiretde cezâsını bula ol
Kâfir ü müslim eğerçi cümle kul
Lîk îmân ehlinindir Hakk'a yol
<end>

<start>
Iyd-ı adhâya erişdirdin bizi
Sana çok hamd ü şükürler ey Kerîm
Zevk-ı a'lâya erişdirdin bizi
Sana çok hamd ü şükürler ey Kerîm
<end>

<start>
Hidmet eyle pîrine sıdk ile sen
Hak yolunda bezl ede gör cân ü ten
Her ne kim emr ede et anı kabûl
Kapusında ola gör cân ile kul
<end>

<start>
Tecellî eylese ol Hayy u Kayyûm
Olurdu mâsivâ hep cümle ma'dûm
Bu ma'nâ ger sana olduysa ma'lûm
Sivâdan var yürü imdi gözün yum
<end>

<start>
Nedir bir dâneden bunca senâbil
Bu sırrı bilmez illâ ehl-i irfân
Hayâl-i zılla benzer fî'1-hakîka
Vücûdun aynâsında hâl-i ekvân
<end>

<start>
Bahâristân bahâristân
Güzeldir bâğ ile bostân
Safâ ile edip seyrân
Hemîşe şâd ola dostân
<end>

<start>
Aç gözün gafletden uyan
İbâdet eyle her zamân
Receb şa'bân ü ramazân
Mübârek aylardır gelen
<end>

<start>
Hubb-ı Hak ve Hubb-ı dehr-i dûn
Cem' beyne't-tıb ve'n-nûn
Aklını başına devşir
Ko sivâ hubbunu hey mecnûn
<end>

<start>
Bize fazlı ile eden inâyet
Efendim sevdiğim sultânım Allah
Rızâsı yoluna ede hidâyet
Efendim sevdiğim sultânım Allah
<end>

<start>
Esirge hey inâyet ıssı Mevlâ
Cemî'-i zenbime estagfiru'llâh
Yine senden olur her derde dermân 
Cemî'-i zenbime estagfiru'llâh
<end>

<start>
Kişiye nef' ü zar Hak'dan gelirken
Muvahhid işbu ma'nâyı bilirken
Koya isnâdı Zeyd ü Amr ü Bekre
Hemân sa'y ede istiğfâr u şükre
<end>

<start>
Sır matlaba vâsıl ola
Mevlâ kerem ihsân ede
Kalbe safâ hâsıl ola
Mevlâ kerem ihsân ede
<end>

<start>
Ey Mün'im ü muhsin ilâh
Ey rahmeti çok pâdişâh
Zabtındadır halk-ı cihân
Bir dahi yok püşt ü penâh
<end>

<start>
Ne hûy ile kişi olsa sirişte
Komaz ol hûyun olsa rişte rişte
Felekler de meleklerle uçarsa
Ne mümkindir ki dîv ola firişte
<end>

<start>
Bu haber ma'lûmu olsun sâmi'in
Şem'e olmaz ihtiyâcı câmi'in
Halik anın emrini tedbîr eyledi
Zikr ü tesbîh ile ta'mîr eyledi
<end>

<start>
Bu âciz kullarına Rabb-i Kâdir
İnâyet ede kuvvetler vereydi
Yolunda hidmete tevfîk edip hem
Kuvâya dahi sıhhatlar vereydi
<end>

<start>
Kemâl-i lutf ü ihsânından ey şâh
Dedin Lâ taknetû min rahmeti'llâh
Bu ma'nâdan şu cân kim oldu agâh
Olupdur rahmet ümmîdinde her gâh
<end>

<start>
Aceb mi Ka'beden eşref olursa kâmilin kalbi
Bunu cân ile isgâ et efendi kavl-i sâdıkdır
Binâsı Ka'be'nin mahlûk işidir seng ü hâk ile
Gönül hod dest-i kudretle yapılmış sun'-i Hâlik'dir
<end>

<start>
Ger verilse bir kişiye ömr-i Nûh
Hâsıl olsa ana envâ'-ı fütûh
Menzilidir âkibet tahte't-türâb
Kimseye bâkî değildir bu harâb
<end>

<start>
Yüz sürüp dergâhına abd-i za'îf
Lutf ile ihsânın ister ey Kerîm
Ber-murâd olsun o bî-çâre nahîf
Fazl ile ihsânın ister ey Kerîm
<end>

<start>
Nebiyy-i müctebâ geldi
Resûl-i murtazâ geldi
Habîb-i bâ-safâ geldi
Muhammed Mustafâ geldi
Gönüllere şifâ olan
Kamu derde devâ olan
Bize Hak'dan atâ olan
Muhammed Mustafâ geldi
<end>

<start>
Nutfe-i nâ-çîzi insân eyledin
Hamd ü minnet sana ey Rabb-i Kerîm
Ehl-i islâm ehl-i îmân eyledin
Hamd ü minnet sana ey Rabb-i Kerîm
Giydirip halka vücûdun hil'atin
Bize gösterdin kemâl-i kudretin
Umarız iki cihânda rahmetin
Çok şükürler sana ey Rabb-i Kerîm
<end>

<start>
Taht-ı teshîrindedir cümle cihân
Yâ ilâhî sen inâyet et meded
Fazlına muhtâçdır pîr ü civân
Yâ ilâhî sen inâyet et meded
Cümle mevcûdâta sen verdin hayât
Lutfun ile oldu cümle kâinât
Yine mü'min kullara sen ver sebât 
Yâ ilâhî sen inâyet et meded
<end>

<start>
Beyza-i zâğı kosan tâvûs ile
Gülşen-i cennetde yapsan âşiyân
Dürlü ni'metlerle etsen terbiyet
Zâğdır andan zuhûr eden hemân
<end>

<start>
Beyza-i zâğı koyup tâvûs-ı kudsün altına
Cennetü'l-me'vâ içinde ana yapsan âşiyân
Terbiyet etsen anı envâ'-ı ni'metle beğim
Zâğdır ancak yine andan zuhûr eden hemân
<end>

<start>
Görüp dört nûru Cibrîl-i mükerrem
Var ortasında hem bir nûr-ı a'zam
Dedi yâ Rab nedir bu penç envâr
Diledi olmak anlardan haberdâr
Dedi Cebrâîl'e ol Rabb-i ekrem
Muhammed nûrudur ol nûr-ı a'zam
O dört envâr dahi o dört velîdir
Ebû Bekr ü Ömer Osmân Alî'dir
<end>

<start>
Zulmet-i şirk ü hevâyı def' içün
Nûr-ı pâk-i Mustafâ ola şefî'
Aradan cümle hicâbı ref' içün
Nûr-ı pâk-i Mustafâ ola şefî'
Âleme rahmet şefâ'at kânıdır
Lî-ma'a’llah kasrının mihmânıdır
Âşık-ı dil-bestenin dermânıdır
Nûr-ı pâk-i Mustafâ ola şefî'
Mustafâ'dır hâdî-i ehl-i yakîn
Müstafâ'dır şâdî-i kalb-i hazîn
Oldurur çün kim Şefî'ü'l-müznibîn
Nûr-i pâk-i Mustafâ ola şefî'
<end>

<start>
Gâr-ı sardırma Habîb'im olalı aşkın nihân 
Başını üstünde hamâm-ı gam yapıpdır âşiyân
Ankebût-ı dâğ-ı mihnet perde çekmişdir ana
Bu değildir gördüğün ey yâr-ı sâdık her zamân
Âfitâbım bir hilâl-ebrû kulundur mâh-ı nev
Âsumân şeh-nişînindir sipihridir nişân
Dolanır her şeb çerâğ-ı encüm ile kevkebi
Bir tarîk ile sana yol bulmak ister keh-keşân
Şâne ile âşinâ olup sabâya uymasa
Dostum çıkmazdı başdan kâkül-i anber-feşân
Müşkilin es-sabru miftâhü'l-ferecle hâil edip
Ba'de usrin yüsr fikriyle nazar kıl her zamân
Sûret-i bî-ma'nîden pâk eyleyip dil deyrini
Halvet ü celvetde zikru'llâhı et vird-i zebân
<end>

<start>
Aceb bu nevm-i gafletden gözün açıp uyandın mı
Bu fânî âlemin zevk ü safâsından usandın mı
Hevâlarda izâ'at eyleyip sermâye-i ömrü
Bu hâl ile huzûr-ı Hakk'a varmakdan utandın mı
<end>

<start>
Za’îfim sabra yokdur iktidârım
Garîbim yerde gökde yok karârım
Buyurmuşdur Nebî El-fakru fahrî
N'ola fakr ile olsa iftihârım
Fenâ buldu sivâ-yı Hak
Hüdâyî Hudâ'dan gayrı yok bir dahi varım
<end>

<start>
Gâlib olsa kişide hubb-ı Habîb-i medenî
Zerrece gelmez ana zînet-i dünyâ-yı denî
Terk edip bid'atı râh-ı sünene sâlik olur
Bezl eder Hakk'a ibâdet yoluna cân ü teni
<end>

<start>
Vahdet-i Hâlık'ı inkâr etme 
Doğru yolu koyup eğri gitme
Rüşdü olana yeter bu şâhid
İnnema'llâhu ilâhun vâhid
<end>

<start>
Ne denlü rahmet etsen kullarına
Efendi rahmetin hod yok değildir
Ne denlü çok ise cürmü ibâdın
Bihâr-i rahmetinden çok değildir
<end>

<start>
Ne işlerse eğer hayr ü eğer şer
Göriserdir eğer avrat eğer er
Var imdi âkil ol hayr işle dâ’im
Olasın tâ iki âlemde sâlim
<end>

<start>
Yaz olsa soğuk ister kışın ıssı
Meğer kim nefs eder ana tekâzî
Esîr-i nefs olup bî-çare insân
Anınçün olmaz ol bir hâle râzî
<end>

<start>
Her kim bu yolda hâk ola
Aşk ile sîne-çâk ola
Erip sarây-ı vahdete
Kalbi sivâdan pâk ola
<end>

<start>
Sürüp yüz bâb-ı Hakk'a ilticâ et
Cenâb-ı pâkîne vuslat recâ et
Sivâ levsinden el yuyup dem-â-dem
Erip matlûba hoş zevk ü safâ et
<end>

<start>
Sıhhat-ı ebdân ile îmân-ı kâmil var iken
Tâc ü taht ister mi Mevlâ'dan aceb âkil olan
Ni'met-i sıhhat dahi îmân-ı kâmil var iken
Mâl ü mülk ü saltanat ister mi hîç âkil olan
<end>

<start>
N'olaydı hay n'olaydı hay n'olaydı
Gönül râhat beden sıhhat bulaydı
Cemî'-i müşkilât âsân olurdu
Hudâ'dan zerrece rahmet olaydı
<end>

<start>
Bendene eyle hidâyet ey Rahîm 
Tâ ola âsân sırât-ı müstakîm
Rahmetin bî-had durur fazlın azîm
Lutf u ihsân hep senindin ey Rahîm
<end>

<start>
Var iken dergâh-ı Hak ayruk ya kande varayın
Hâlık'ım Rabb'im dururken ya kime yalvarayın
<end>

<start>
Kâ'be'den eşref tutulsa kalb-i insanî n'ola
Dest-i kudretle yapılmış sun'-ı Rabbânî durur
<end>

<start>
Kalb-i kâmil Ka'beden eşrefdir okursan sebak
Kâ'beyi mahlûk yapdı kalbi sun'-i pâk-i Hak
<end>

<start>
Kul oldunsa eğer Kâdir Hudâ'ya
Kulunu hıfz eder ol Hayy u Kayyûm
<end>

<start>
Nakıs işi hep hatâ isyân olur
Kâmil işi afv ile ihsân olur
<end>

<start>
Her ne takdîr etse ol Kâdir ilâh
Cümlesi hikmetledir bî-iştibâh
<end>

<start>
Aklın senin ger yâr ise hem Hakk'a meylin var ise
Bin cân ile kul ola gör Mevlâ rızâsın bulagör
<end>

<start>
Vahdet-i Hakk'a gel olma câhid
İnnema'llâhü ilâhün vâhid
<end>

<start>
İlm bi'llâha çalış sen yürü ey himmeti dûn
Nice bir câze yecûzü nice bir kâne yekûn
<end>

<start>
Ura gör esb-i nefse tâziyâne
Seni uğratmaya ol tâ ziyâne
<end>

<start>
Çekmeyince erba’îni rüzgâr
Ana yüz göstermemişdir nev-bahâr
<end>

<start>
Kârbân-ı sâlikân etse sülûk
Anlara olur gıdâ ezkâr-ı Hakk
<end>

<start>
Visâlin zevkini cânâ ne bilsin zâhid-i miskîn
Efendi kande fehm eyler cimâ'in lezzetin ı'nnîn
<end>

<start>
Âkil olan anlar bunu dünyâ misâfir hânedir
Bâkî safa tahsîline sa'y etmeyen dîvânedir
<end>

<start>
Mâziye kılma te'essüf yeme müstakbel gamın
Hâlini hoş gör ki ömrün hâsılı imrûzdur
<end>

<start>
Ganîdir Hakk ile bâlim n'ola ger yoğise mâlim
Umarım fazl-ı Hak ile hemîşe hoş ola hâlim
<end>

<start>
Hidmet eyle pîrine sıdk ile sen
Hak yoluna bezl ede gör cân ü ten
<end>

<start>
Gaflet ile her ne denlü eylese kullar günâh
Rahmetinden çok değildir ey kerem kânı ilâh
<end>

<start>
Zînet-i dünyâya mağrûr olma gafletden uyan
Ne iyi kalır ne kem bunda konan göçer hemân
<end>

<start>
Bal demekle tatlı olmaz bu dehân
Yürü anı tatmağa sa'y et hemân
<end>

<start>
Ârifin bir cenneti var âlem-i dünyâda kim
Âhiret cennâtına aslâ tehassür eylemez
<end>

<start>
Hâlık'ın ger ola tevfîki refîk
Feth olur sâlike ebvâb-ı tarîk
<end>

<start>
Emr-i Hakk'a imtisâl etmek kula matlûb imiş
Hem rızâu'llâh tahsîl eylemek mahbûb imiş
<end>

<start>
Bulmak istersen eğer kadr-i cemîl
Ne vasî ol ne vekîl ol ne kefîl
<end>

<start>
İlâhî çün halâs etdin müderrislik kazasından
Visâlin lutfedip kurtar bizi varlık azâbından
<end>

<start>
Derdli olan kullara eyle nazar
Hep senin halkınla olur hayr ü şer
<end>

<start>
Benim diyen kati ahmak kişidir
Ki zîrâ ben demek şeytân işidir
<end>

<start>
İyiliği et suya at bilmezse ger balık anı
Bilir ey dil âlim ü dânâ olan Hâlik anı
<end>

<start>
Gele bir nesne ki min gayr-ı taleb
Anı Hak'dan bilir ashâb-ı edeb
<end>

<start>
Sa'y edip yolunda sâdık ola gör
Hâb-ı gafletden uyanık ola gör
<end>

<start>
İnâyet olsa Hak'dan bir kuluna
O kul sâlik olur Mevlâ yoluna
<end>

<start>
Bakma nâdân olana Hüsrev-i devrân olsa
Kıl nazar ehl-i dile hâk ile yeksân olsa
<end>

<start>
Sebzeyi yabanda mı buldu sanırsın nev-bahâr
Çekdi hamsînin içinde nice nice erba’în
<end>

<start>
Buhlü terk eyle bahîlin yeridir nâr-ı cahîm
Hem refîki olısardır anın İblîs-i racîm
<end>

<start>
Bir akçacık ziyân etsen ki başlarsın vâ-veylâya
Yarım pûlca kayırmazsın giderse dîn yağmaya
<end>

<start>
Lâzım olan sâlike yokluk durur
Mâni' olan Hazrete çokluk durur
<end>

<start>
Hidmet-i Hakk ile şeyhin hidmeti cem' olsa ger
Hıdmetini şeyhinin sâdık olan takdîm eder
<end>

<start>
Eğer zehr ise hoşdur yâr elinden
Yemezler sükkeri ağyâr elinden
<end>

<start>
Ger dilersen sende bite verd-i pâk
Meskenetle kendini hâk eyle hâk
<end>

<start>
Bevvâb-ı bâb-ı Hazret insân-ı kâmil ancak
Miftâh-ı kenz-i vahdet ol merd-i vâsıl ancak
<end>

<start>
Tecevva' terânî tecerred tasıl
Dilersen Hakk'ı mâsivâdan kesil
<end>

<start>
Ente Rabbî ente Hayrü'n-Nâsırîn
İki âlemde kerem senden hemîn
<end>

<start>
Edip eyliği suya eyle ilkâ
Balık bilmezse bilir anı Mevlâ
<end>

<start>
Yerler ü gökler lisân-ı hâl ile hep çağırıp
Derler Allah'a gelin kim mâsivâda yok bekâ
<end>

<start>
Bu meseldir söylenir halkın dilinde dâ’imâ
Dinleme avrat sözünü umma avratdan vefâ
<end>

<start>
Bâb-ı Hakk'a yüz sürüp ihsânını etsen recâ
Ber-murâd eyler seni lutf ile ol Kâdir Hudâ
<end>

<start>
Nice yüz bin hamd ü şükürler ana
Andan olur çünki her derde devâ
<end>

<start>
Olsun ana nice bin hamd ü senâ
Kim bize dâ’im işi lutf u atâ
<end>

<start>
Efendim pâdişâhımsın Hudâyâ
Rahîm'imsin ilâhımsın Hudâyâ
<end>

<start>
Fazl ile ihsânın ile sen bize her rûz ü şeb
Lutf-ı bî-pâyânına kul doymak olur mu sebeb
<end>

<start>
Bir kişi deryâya baksa rûz ü şeb
Aklının noksânına olur sebeb
<end>

<start>
Devlet-i dünyâ için çekdin emek
Sıhhatin kadrini bildin mi aceb
<end>

<start>
Ederse bir kişi mazlûma nusret
Makâm olur ana gülzâr-ı cennet
<end>

<start>
Bu kâleb-i zulmânîde tahsîl ede gör nûr-ı zât
Ârif bu ma'nâyı bilir zulmetdedir âb-ı hayât
<end>

<start>
Fazlın ile çün bize verdin hayât
Senden olur yine hüsn-i iltifât
<end>

<start>
En-nisâ’u nâkısâtu'1-akli ve'd-dîn'i işit
Dinleme avrat sözünü var ana göre iş et
<end>

<start>
Devlet ü dünyâ içün çekdin ta'ablar er ü geç
Bari sıhhat ni'metinin kadrini bildin mi hîç
<end>

<start>
Zehî sultân-ı kâdir âsumânî haymeler kurmuş
Arazîyi mihâd etmiş cibâli eylemiş evtâd
<end>

<start>
Hak kapısında biter cümle murâd
Âkil isen muhkem eyle i'tikâd
<end>

<start>
Nahve sarf eyleme ömrün yürü mahv öğrenigör
Kişi mahbûb-ı hakikîye fenâ ile erer
<end>

<start>
Açıldı çün bezm-i elest
Devr eyledi peymânesi
Andan içenler oldu mest
Ayılmadı mestânesi
Ol bâdeden kim nûş eder
İçdiği dem serhoş eder
Deryâ gibi ol cûş eder
Esrük olur dîvânesi
Savm-ı sivâyı kim tutar
İyd-i visâle ol yiter
Bülbül gibi dâ’im öter
Gülşen olur kâşânesi
Bayrama ol âşık erer
Kim Hak cemâlini görer
Dost bezminin zevkin sürer
Pür-nûr olur dil-hânesi
Aç gözünü Hak ile bak
Oku Hüdâyî'den sebak
Kâmil olurmuş ehli-i Hak
Doğmazdan evvel anesi
<end>

<start>
Nefy etmeğe ağyârı
Tevhîd edegör tevhîd
Yoklukla bulup varı
Tevhîd edegör tevhîd
Fırsat ele girmişken
Menzilde oturmuşken
Nevbet sana gelmişken
Tevhîd edegör tevhîd
Şirki süregör gitsin
Sırrında safâ bitsin
Vahdet iline yitsin
Tevhîd edegör tevhîd
Gûş et sözü sâdıkdan
Geç fânî alâyıkdan
Duymağa hakâyıkdan
Tevhîd edegör tevhîd
Bi-çâre Hüdâyî sen
Geç gayrıya bakmakdan
Zevk etmeğe cân ü ten
Tevhîd edegör tevhîd
<end>

<start>
Cân terkini urmadan
Cânân eline girmez
Zünnârını kırmadan
İmân eline girmez
Ey lâf urucu nâ-merd
Âhen döğülür mü serd
Olmadan esîr-i derd
Dermân eline girmez
Su gibi arınmazsan
Yerlere sürünmezsen
Taşlarla urunmazsan
Ummân eline girmez
Nâz olur işi hûbun
Çokdur gamı mahbûbun
Sarpdır yolu matlûbun
Âsân eline girmez
Sen bu yolu bilmeden
Erkân edeb almadan
Sıdk ile kul olmadan
Sultân eline girmez
<end>

<start>
Cenâb-ı pâkine lâyık amel yok
Yine âhir kerem Mevlâ senindir
Nesi var kulun eksiklikden artuk
Yine lutf u kerem Mevlâ senindir
Buyurur lâ-tekilnî Fahr-i Âlem
Bizi ısmarlamagıl nefse bir dem
Hem a'lemsin hem erhamsın hem ekrem
Yine âhir kerem Mevlâ senindir
Usâtı rahmetin zeyli bürürken
Kapına ağlayıp yüzler sürerken
Kime yalvaralar yâ sen dururken
Yine lutf u kerem Mevlâ senindir
Uyar gafletden aç gönül gözünü
Cenâbından yana döndür yüzünü
Koma âşıkların algıl özünü
Hemân ön son kerem Mevlâ Senindir
Hüdâyî'ye nasîb et feth-i bâbı
Cemâlinden götür lutf et nikâbı
Gider zulmânî nûrânî hicâbı
Yine âhir kerem Mevlâ senindir
<end>

<start>
İnâyetle nazar eyle kuluna
Meded senden inâyet ıssı Mevlâ
Hidâyet eylegil doğru yoluna
Meded senden inâyet ıssı Mevlâ
Za'îfin sabra asla tâkati yok
Dahi in'âma şükre sür'ati yok
Sana lâyık efendi hizmeti yok
Meded senden inâyet ıssı Mevlâ
Gönüller derdine dermân senindir
Kamu sultânlara fermân senindir
Efendi lutf ile ihsân senindir
Meded senden inâyet ıssı Mevlâ
Safâ ver kalbimizde kalmasın pâs
Olavuz tâ karîn-i meclis-i hâs
Hakîkat bahrına sen eyle gavvâs
Meded senden inâyet ıssı Mevlâ
Hüdâyî'nin edip kalbini ta'mîr
Yine sen eyle her emrini tedbîr
Cenâbından erişsin ana te'sîr
Kerem Senden inâyet ıssı Mevlâ
<end>

<start>
Bizi varlık hicâbından halâs et
Meded ey pâdişâhlar pâdişâhı
Kerem kıl bâde-nûş-ı bezm-i hâs et
Meded ey pâdişâhlar pâdişâhı
Münevver eyleyip nûr-ı şerî'at
Sırât-ı müstakîm olsun tarîkat
İhâta eylesin bahr-ı hakîkat
Meded ey pâdişâhlar pâdişâhı
Tarîkat potasında nefsi kâl et
Bu kâl içinde koma ehl-i hâl et
Esirge lâyık-ı bezm-i visâl et
Meded ey pâdişâhlar pâdişâhı
Geçir âşıkların savt u sadâdan
Güzer kılsın cemî'-i mâsivâdan
Hayât ersin ana bûy-ı bekâdan
Meded ey pâdişâhlar pâdişâhı
Esirge bu Hüdâyî derd-mendi
Ki zîrâ mahz-ı fazlına dayandı
Sarây-ı vahdete irgür efendi
Meded ey pâdişâhlar pâdişâhı
<end>

<start>
Müsahhar emrine hep cümle eşyâ
Senindir kul senindir hükm efendi
Elin altındadır dünyâ vü ukbâ
Senindir kul senindir hükm efendi
Ne istersen edersin kudretin var
Her işde nice nice hikmetin var
Esirgersin usâtı rahmetin var
Senindir kul senindir hükm efendi
Kiminin derdine tîmâr edersin
Kimine âteşi gülzâr edersin
Kimini Mustafâ Muhtâr edersin
Senindir kul senindir hükm efendi
Kanı Eyyûb gibi bir sabra tâkat
Yâ İsmâîl-veş kurbâna cür'et
Meğer kim edesin fazlınla rahmet
Senindir kul senindir hükm efendi
Usâta rahmet ü gufrân eden sen
Gönüller derdine dermân eden sen
Hüdâyî'ye atâ ihsân eden sen
Senindir kul senindir hükm efendi
<end>

<start>
İbâdın dâ’imâ işi kusûr ü sehv ü zilletdir
Senin ihsânına lâyık efendi fazl u rahmetdir
Cihânı var eden sensin yoğu izhâr eden sensin
Senin her sun'una yâ Rab bakılsa özge hikmetdir
Hudâyâ bir avuç hâkin sana lâyık nesi ola
Anı tekmîl eden ancak yine senden inâyetdir
Resûl'ün sünnetin tutmak hakîkat yoluna gitmek
Sarây-ı vahdete yitmek ne devlet ne saâdetdir
Hüdâyî'ye hidâyet et seninle tâ seni bula
Her işde asl olan yâ Rab çü tevfîk ü hidâyetdir
<end>

<start>
Gelin ey dostân isteyelim (sıdk ile)  Mevlâ'yı
Olup ol matlaba tâlib koyalım gayrı sevdâyı
Hakîkat üzre eşyâyı görüp bilmek nasîb ola
Mecâzî mevce bakmayıp bulalım asl-ı deryâyı
Rızâsı Tûr'ına varan cemâli nûrunu gören
Hitâbı zevkine eren eder özge temâşâyı
Şular kim ehl-i kâl oldu seni bilmek muhâl oldu
Meğer aklı ikâl oldu kodu hayretde dânâyı
Geçip varlık hicâbından varan vahdet sarâyına
Erişir Kâbe kavseyn'e bilir sırr-ı Ev-ednâ'yı
Hüdâyî'ye bu yollarda hidâyet rehber olursa
Olur maksûduna vâsıl bulur lâ-büd müsemmâyı
<end>

<start>
Rûz u şeb yeter denî dünyâyı gör
Anı halk eden Ganî Mevlâ'yı gör
Âkil isen maksad-ı aksâyı gör
Ko sivâyı matlab-ı a'lâyı gör
Ahvel olup bire iki bakmagıl
Kendini şirk âteşine yakmagıl
Gaflet ile her yanaya akmagıl
Ko sîvâyı matlab-ı a'lâyı gör
Kıl hazer bâtıl tarîka gitmeden
Bâkiyi fâni metâ'a satmadan
Key sakın tazyî'-i evkât etmeden
Ko sivâyı matlab-ı a'lâyı gör
Nefse kalbin gâlib olması güzel
Hakk'a rûhun tâlib olması güzel
Sırr u ahfâ râgıb olması güzel
Ko sivâyı matlab-ı a'lâyı gör
Ey Hüdâyî dîde-i Hakk ile bak
Şerh eder tevhîd-i Hakk'ı her varak
Mekteb-i irfândan aldınsa sebak
Ko sivâyı matlab-ı a'lâyı gör
<end>

<start>
Tevfîk eyle bizi vuslat yoluna
Efendim meded hey sultânım meded
Kereminden irgür vahdet iline
Efendim meded hey sultânım meded
Yardım eyle bize işbu yollarda
Tâ ki kalmayavuz yüce bellerde
Ayrılık güç imiş gurbet illerde
Efendim meded hey sultânım meded
Zerrece lutfunla günâhlar gider
Rahmetin deryâsı zenbi mahv eder
Sen kabûl etmezsen kim kabûl eder
Efendim meded hey sultânım meded
Kimin kapısına yüzüm urayım
Kimin dîvânına el kavşurayım
Efendimi koyup kande varayım
Efendim meded hey sultânım meded
Kulun günâhından rahmetin çokdur
Doğrulup gelene kapın açıkdır
Kereminden mahrûm kalmışı yokdur
Efendim meded hey sultânım meded
Gücümüz yetdikçe her yana yeldik
Âhir dermân senden olduğun bildik
Yüzümüz sürüyü kapına geldik
Efendim meded hey sultânım meded
Nice bir hicâbdan arınmayalım
İrgür sana yolda sürünmeyelim
Kâmillere bakıp yerinmeyelim
Efendim meded hey sutânım meded
Kulun sana lâyık işi yoğımış
Yokdan sudur eden zîrâ yoğımış
Hüdâyî'ye senin fazlın çoğımış
Efendim meded hey sultânım meded
<end>

<start>
Yorgun kuşlar dökülüyor göklerden
Kaskatı rüzgârlara çarpa çarpa
Yorgun kuşlar dökülüyor uzaklardan
Yorgun kuşlar göklerin avucunda
Sonsuzluğa serpiliyor dağlardan
Ne düştüğün gök, ne varacağın toprak
Seni bir bitmişlik diye anlamayacak
Her yerde izi var kanatlarının
Her yere saçıldı duyarlıkların
İşte sonu geldi yorgunlukların
Başka kuşlar olacak bundan sonra
Zaman kadar bitimsiz göklerde
Güneşe en yakın doruklarda
Yeni kuş yuvalarında, yeni kuşlar
Kanatlanıyor çığlık çığlığa
Göklere yeni çırpınışlar gelecek
Ne üzül, ne kıskan, ne acı çek
Bir sonsuzluk gibi geçtiğin göklerden
Artık başka güzellikler geçecek
<end>

<start>
Kaptan amca beni geçerken
Karşı kıyılara bırakır mısın? 
Oralarda ne mi var? herşey
Çocuklar, sesler, ışıklar var
Bayramlar ve her türlü uzaklar
Kaptan amca beni bırakır mısın
Gittiğin kıyıların ötesine? 
Oralarda ne mi var? herşey
Oralarda çalgı var, sevinç var
Kaptan amca beni götürmez misin
Gittiğin güzel yerlere şimdi? 
Uzakların tutkusu nicedir
Çöller gibi yakıyor içimi
<end>

<start>
Sen ölürsün de yapamazsın bunu
Öldüremezsin bataklıkta kayık yüzdüren
Sabahların altın saçlı çocuğunu
Kimseyi umudundan edemezsin
Toprağa ekemezsin ölüm korkusunu
Sevinçleri kökünden sökemezsin
Değirmende kimsesiz bırakamazsın unu
Sen ölürsün de yapamazsın bunu
Vuramazsın kıyıda uzakları gözleyen
Sabahların gül yüzlü çocuğunu
<end>

<start>
Şiirin ölüm kalım savaşı verdiği bir dünyada yaşıyoruz. Gerici güçler gerçek bilimi gerçek felsefeyi gerçek sanatı boğma yolunda bütün çabalarını ortaya koyarken ince bilge kırılgan şiir gökdelenlerin siyasetlerin çıkarların markaların adaletsizliklerin tankların altında eziliyor. Bir kazanma hırsıyla dünyaya ele geçiren sermaye herkese ileri teknoloji ürünleri pazarlarken şiiri de bütün gerçek değerlerle birlikte yok etmek istiyor. İletişim araçlarının yetkinliğine karşın yanlış bilinç üretmeyi görev bilenler yüzyılların getirdiği değerleri geçersiz kılmaya, parayı tanrı sayan bir uydurma değerler dizgesini yaşama geçirmeye çalışıyor. Evrensel cahillik her gün biraz daha yaygınlaşıyor kurumlaşıyor kökleşiyor saldırganlaşıyor. Hiçbir değer tanımama konusunda kararlı görünen dünya sermaye güçleri bu amaçlarını gerçekleştirme yolunda adım adım ilerlerken demokrat görünen demokrasi düşmanlarından, ahlak değerlerini her şeyin üstünde tutar görünen ahlak düşkünlerinden, devrimciliği kimseye bırakmayan kurulu düzen yardakçılarından alabildiğine destek görüyor.
Bu yüzden şiire bugün daha çok gereksinimimiz var. Kurtuluşun yalan yanlış tasarılarda, köksüz temelsiz düşlerde, ikiyüzlü ya da çokyüzlü ilişkilerde, basit ve bayağı siyasetlerde olmadığını, güçlünün eline bakmanın onursuzluk olduğunu bilenler dünyanın ancak şiirle, şiiri yaratanlarla ve şiiri özümleyenlerle kurtulabileceğini de biliyor. Şiir bize daha da insan olma yolunda neler yapmamız gerektiğinin öngörüsünü sağlıyor. Şiir bize kim olduğumuzu, insan için ne yapmamız gerektiğini, insana adanmanın nasıl bir şey olduğunu öğretiyor. Şiir kimseyi öldürmüyor, kendi için bir şeyler elde etmek istemiyor, insanlığı üçe dörde beşe bölmeyi düşünmüyor, insana güzelin yüceliğini duyururken aç yatan çocuklar için işsiz babalar için acılı anneler için daha doğru bir dünya kurmaya çalışıyor. Şiir insan olmanın ve insana adanmanın bilincidir. Şiir ışıktır umuttur savaştır inanıştır arayıştır. Şiir ün değildir unvan değildir zenginlik değildir, bir köşeyi tutmak bir yeri ele geçirmek ve orada cahilliğin ve çıkarcılığın saltanatını kurmak değildir. Kendilerini şiire adayanlar, yüce duyguların gerçek savaşçıları, gelin hep birlikte dünyayı şiirle kurtaralım, çünkü bugünkü koşullarda şiirden başka hiçbir şey bize aydınlıkların yolunu açacak gibi görünmüyor.
<end>

<start>
Akşam soğan kavrulan evlerde
Yoksul bir çorbayı ateşe koymadan önce
Son geleni bekler gibi seni beklemek
Bir yudum alır gibi bir kadeh buzlu rakıdan
Çocuk annesine güvenir gibi
Sonu belirsiz bir yolculuğa çıkar gibi
Hiçbir şey olmuyormuş gibi sevmek seni
Hiçbir yalanda, hiçbir kandırmada payı olmamak
Hiçbir kaygının peşinde küçültmemek kendini
Bir yaz sabahında balkondan nasıl bakarsa
Dışarıya salınmamış çocuklar
Biraz özlemle ve biraz sevinçle
Nasıl bakarsa o çocuklar sokağa
Senin yolunu hiç yılmadan gözlemek
Benim için ölümsüzlükle birdir
Hep yüzünde kalmalı bu gülüş
Bu seni çağlara direnecek bir yontuya
Döndüren bu sevinç pırıltısı hep kalmalı yüzünde
Hep bu kadar büyük ve bu kadar güzel olmalısın
Bu kadar ölümsüz ve bu kadar olağan
<end>

<start>
Bembeyaz akşamlara çıkmak
Deniz kıyılarında ya da dağ başlarında
Daha doğar doğmaz sarhoş
Pırıl pırıl bir günden
Akşam gelin gibi süzüle süzüle
Yamaçlardan ağır ağır inerken
Seni duymak, seni sevmek, seni okşamak
Seni konuşmak ve seni susmak
İlk karanlıkla birlikte erkenden
Senin hazırladığın sofraya oturmak
Senin yaydığın çarşafların üzerine
Uzanıp uzun uzun düşünmek seni
Dünyayı yepyeni güzelliklerle
Yeniden yaratır gibi
Elinle kapladığın yorganı örtünüp
Seni duymak, seni düşünmek, seni bulmak
Haritaya yeni bir ada yazdırır gibi
Her yanını, herşeyini öğrenmek
Saçlarını, boynunu, sırtını, belini
Kollarını, omuzlarını, dizlerini, ayaklarını
Hatta ayıp olmasın en gizli yerlerini
Yanı baştan sona seni ezberlemek
<end>

<start>
Gelişin önceden belli olmalı
Yola çıkarken haber sal sularla
Ne yap yap üç gün önceden bildir
Ağaçlarla göklerle kuşlarla
Geldiğinde akasyalar
Karlar gibi vuracak camlara
Güller çıldıracak sevinçten
Seni görebilmek için
Pencereden sarkacak sardunyalar
Ayva çiçekleri selam duracak
Sapsarı bakışına
Dayanamam birden gelirsen
Güneş doğar gibi yavaş yavaş gel
Gelişin yıkım gibi duyulmamalı
Yağmurlara söyle geleceğin günü
Gelişin önceden belli olmalı
<end>

<start>
İlkyaz kendiliğinden
Sana hiç sormadan gelir
Dokunsan uçar gider
Az önce buradaydı
Bir kelebeğin kanadında
Bir demet çiçek gibi
Dalın üstündeydi gördüm
Bir yapraktan süzüldü
Dağıldı suyun parlak yüzünde
Sonra yayıldı yere
Az önce buradaydı
Aşk da ilkyaz gibidir
Yaşadığın yerde vardır
Aradığın yerde yok
<end>

<start>
Yeni bir tutkuyu kaldırmaz o
Yeni bir aşk öldürür ceylanı
O sevdi mi çocuklar gibi sever
Sen olsan ateşe verirsin tarlanı
Çiçeklerini yerle bir edersin
O bir duvar dibinde yatar sesizce
Düş gibi görür inen akşamı
Kelebekler yanaklarından öper
O sevdi mi rüzgar gibi sever
Sen olsan yere çalarsın şapkanı
Yeni bir tutkuyu kaldıramaz o
Yazık olur küçücük saçlarına
Doyamadan gider derenin
Işık beyazı çakıl taşlarına
O sevdi mi yüreği bakakalır
Sen olsan yeniler giyip gezersin
Belki bir günde harcarsın paranı
O yemeden içmeden kesilir
Sevdiğini bir üzse bin üzülür
Sen olsan üzersin sevdiğini
O günde binkere ipe çekilir
<end>

<start>
Neden onu görünce
Karışıyor ellerin birbirine
Onu görünce neden
Kendini bırakıp gidiyorsun giderken
Bırakıp gidiyorsun ve sende
Sevinç gibi bir acı koyuluyor
Öyle durup kalıyorsun gecende
Onu görünce sende neden
Bin tohum ekiliyor birdenbire
Birdenbire nice ürün kaldırılıyor
Onu görünce neden hızlanıyor
Suların akışı kendi kendine
O gidince neden başka birisin
Adın başka, susuşun başka, sesin başka
O gidince hiç kimse değilsin
Tükenmiş bir rüzgârsın ağaçta
<end>

<start>
Benim bir canla sevip
bin özlemle andığım,
Bari gölgeni bırak bana
Su çiçeklerinin en güzel yanları
budur,
Giderken gölgelerini verirler suya.
Güz akşamları dal kıpırdamazken,
Suda halkalanan gözleridir
Sen de gölgeni bırak bana.
Gönlümün bin güzelliğiyle inanıp
sevdiğim,
Güzelliğini burada ince ince aratma.
Bir kıyıya, bir gün inen fırtına gibi
Birdenbire bir şeyler bırak.
Bir şeyleri soğut,
bir şeyleri yak,
Dağıt bir şeyleri,
bir şeyleri kur.
Kendini hiç yokmuşsun gibi aratma.
<end>

<start>
Yürürlükte hava su ateş toprak
Yürürlükte irili ufaklı atomlar
Çürümüş sanıların karşısında
Bu arada yalnızlık sürümden kazanıyor
Uydurma aşkların yanı başında
Kuş uçmuyor korku ormanlarında
Sıkıntı denilen timsah uyanık
Erdemi ve inancı savunuyor kendince
Belki güler geçersin belki de
Gülmeyi bile düşünmezsin
Anlatmazsın bile birilerine
O kadar çıplak
Oh olsun yalancı şairlere
Kokuşmuş bilgelere oh olsun
Gene sokaklar baskın
Her iyide her doğruda her güzelde
Kaçak evlerin sanrılı karanlığı
Demek ki çoktan bitti
Şimdi her yerde orada burada
Eşsiz yağmurlar altında
Bütün kara deniz ve gök haritalarında
Zor ve sessiz bir çocukluktan kalma
Serseri şair ruhum geçerlidir
Geçerlidir dayattığım her özlem
İstanbul'un bütün sokaklarında
<end>

<start>
Kır saçlı görgülü adamlar
Akşam peynirle rakı içer
Dünyayı yorumlardı
Bazıları şiir bile yazardı
Bazen de denk düşerdi takılınca
Kitaplara bile geçti
Sessiz akardı sular
Kalçalı gecelikli kadınlar
Hem anlayışlı, hem titiz
Gün boyu güzel yemekler yapar
Durup durup bir kaygıyı anlatırdı
Ben türkü söylerdim bu sesimle
Süslü kızlar düş kurardı geceleri
Sabah adı konulmamış bir sevda için
Erkenden sokaklara düşerdi
Arkalarından seslenirdi anneleri
Yitirilmiş bir şeylere ağlar gibi
Garip garip oğlanlar
Anlaşılmaz sevdaların peşinde
Koştururken sabah akşam
Sözde kuşkulu, duygulu, sevecen
Kimbilir hangi bozgundan kalma nineler
Komşulara torunlarını anlatırken
Kış gelir, alabildiğine yağmur yağardı
Evlere çekilirdik erkenden
<end>

<start>
Gün doğarsa denizlerin üstüne dalgalardan
Güneşin en azından bir umut olduğunu
Duymalısın her zaman
Hep çok uzun bir gemi gibi açılır suda
Bir şey taşır ufuklara, ufuklardan
Çiçeklenir sonsuzlanır
Biliyorsun geçmeden gidemezsin zamanlardan
Gün doğarsa saçlarından saçlarıma
Kavga büyük bir deniz varış yok ufuklarda
Her şeyin en güzeline yazgılanmışız gitmişiz
Gün doğarsa saçlarından saçlarıma
Biliyorsun geçmeden gidemezsin zamanlardan
Gün doğarsa gün geçmeden doğamaz çocuk uykularından
Denizlerden, kayalardan, kuytulardan, sulardan
Geçmeden gün doğamaz karanlık dağlar gibi kuytulardan
Denizlerden, kayalardan, kuytulardan, sulardan
Gün doğarsa denizlerin üstüne dalgalardan
Güneşin en azından bir umut olduğunu
Duymalısın her zaman
Biliyorsun geçmeden gidemezsin zamanlardan
<end>

<start>
Önce bir sancı olur sonra bir duyumsama
Sonra günler kaygılı duruşlarla
İnce yağmurlardan seni alır getirir
Birlikte özlemek bekleyişlerin
Sevinçlerle duyurduğu sezgidir
Güçlü bir direnme biçimidir biraz da
Süzülür geceden damıtılan ışıkta
Aşklar işte bu özlemden oluşur
Gerçek ve haklı savaşlar da
Önce bir seziş olur sonra bir duyumsama
Sonra bir esinti ta deniz içlerinden
Bir akşamda beklenmedik bir yazla
Bir boşluğu sevdaya dönüştürür
<end>

<start>
Şiirler yazdırdı bana bakışın
Eline kırk yıl kalem almamışlara
Soğuk yürekleri ısıttı aşkın
Kendini büsbütün bitmiş sayanlara
Duyurdu yaşadığını içten içe
Utandırdı yoksunlukları renk renk dünyan
Suskunluktan başka şeyi kalmamışlara
Doğanın dinmeyen sesini getirdi
Şarkılar söyletti duruşun
Sevinmeyi unutmuşlara
Yılgınlığa sürükledi kimini
Kimini ölüme attı
Uykusunu kaçırdı kiminin
Kimine sensizliğin
Bıçak gibi acısını sapladı
Çok zaman güç kattı inanmışlığa
Saçların gibi dindirdi sancıyı
Durup-kalmışlıkları kamçıladı
Sarstı hiçliğin saltanatını
Yangınlar getirdi donmuşluklara
<end>

<start>
Herkesin her yaşta
Dizinde ağlanacak bir annesi olmalı
Oradan bilinmedik uzaklara doludizgin
Çocuklardan da çocuk tahta atlarla
Aşılmaz dağları geçip ulaşmalı
Kapalı kapıların arkasında
Bekleşir ölü gözlü adamlar
Çocukluğu çarmıha germek için
Bunu bilen her çocuk annesinin dizinde
Tek o adamlara inat olsun diye
Bitmeyen sevinçleri uyumalı
<end>

<start>
Yalnızlığın üstüne incecik bir beyazlık
Örtüsü örttü karlar
Şimdi kar tanelerini kocaman rüzgarlarda
Eğiriyor kemanlar
Aramasan da olur bozuldu büyü
Aramasan iyi olur kar başladı
Uzun günlere çok var
Az önce doğan gün aydınlanmadan
Kararmaya başladı.
Ben bu karlarda sessizce eskidim
Kemanlar arka çıkınca sessizliğime
Göz gözü görmez kemanlar
Yokluğunu adınla çalmaya başladı
Yalnızlığın üstüne koyu bir korkusuzluk
Örtüsü örttü camlar
Ölümümü sıcacık yünler gibi
Eğiriyor kemanlar
<end>

<start>
Karşımızda bir deniz yağmuru birden
Mavinin donduğu yeşilin kaçıştığı
Koca bir tutkuya karşı neyi anlatıyorum
Doğrulara alışkın bir bilge gibi
Yanıyor avucum saçlarını okşarken
Öyleyse sana neyi kanıtlıyorum
Kaldı ki beyaz tenli martılar
Bunu çoktan açıkladı ikimize
Kuşlar kadar zorunluysanız birbirinize
Sizin işiniz tamam artık kimseye sormayın
Artık ne bir kural gerekir size ne bir yasa
Size engin bir deniz gerekir
Üstünde her mavinin bir özleme dönüştüğü
Üstümüzde incecik bir gök beyazlığı
Bütün sandallar uslu biri çılgın
Kıyıya tos vuruyor habire
O gün ben on beşinde delikanlıyım tepeden tırnağa
En sağlam yelkenleri germişim içime
Usulca saçlarına dokunuyorum belki zamansız
Bütün masmavileri bir açık yeşil geçe
<end>

<start>
Hangi saatte durur şiir
Hangi saatte başlar
Horozlar hangi saatte öter
Hangi saatte yıkanır ışıkla
Gecenin çamuruna batanlar
Böyle sen mi geldin sabaha karşı
Alkol tütün ve yalnızlık içinde
Böyle sen mi geldin sessiz
Çocukların doğmasından, günün ışımasından
Kavgada insanların ölmesinden korkarak
Böyle sen mi geldin kaça kaça
Kaygılar hangi saatte başlar
Hangi saatte yenik düşer
Gecenin bitimi doğan güne
Ve neden güne başlıyor gibi
Bazen çok sevdiklerimiz bile
Yeniden geceye başlarlar
Hangi saatte susar şiir
Hangi saatte yazar ölümün yazgısını
<end>

<start>
Bir de onlar inancı örer gibi
Kendilerini gererler boşluğa, ölüm gibi
Bir günlük çocukluğa, bin yılını verirdin
Artık çocuk değilsin, büyüdün artık
Yolda yürürken kendine dikkat et
Yemek yerken sakın üstüne dökme
Kömür mü taşıdın, kapkara tırnakların
İyi bir işin olsun, gösterişli bir çantan
Güzel bir ceket, pantolon yaptır
Annenin elini öp, dostlarına telefon et
Bir sözün, bir sözünle çelişmesin
Sokakta türkü söyleme, ayıptır
İçinden gelmese de
Her zaman, bir şeyler yapacakmış gibi dur
Şiir ve aşk üstüne konuşmayı bil
Donla denize girme, çok içme rakıyı
Ne olursun o berbat kasketi değiştir
Bir günlük çocukluğa, bin yılını verirdin
Ama çocuk olmadın bir gün bile
(Büyük insan gibidir benim yavrum) 
Sen şimdi sessiz bir deniz kıyısında
Dönüşsüz büyümüşlüğünle durmadan
Panayırlar, balonlar, kayıklar özlüyorsun
<end>

<start>
Yorgun bir günden kalan
Avuçların uyudu avucumda
Saçların yüzümde, omuzumda
Bana neler anlattı
Yüreğinin atışlarını duydum
İçimde, içimin derininde
Yol bitmesin istedim, uzasın
Alabildiğine dalsın karanlığa
Beklediğimiz oldu, çatıldı
İki cana bir beden
Ya da bir başka deyişle varoldu
Bir bedende iki can
Bir iki silkindi deniz uzakta
Ay ikimize el salladı
İrili ufaklı bütün yıldızlar
Işık yolladı sevincimize
Ne olup bittiğini
Bizi görenler anlayamadı
Aşkın benzersiz güzelliğinde
Zaten kimse anlayamaz kimseyi
<end>

<start>
Bir de pisliğin çiçek gibi büyüttüğü
Uyuşuk ve anlamsız otlar var
Ünlü yayınevlerinde
Halka ışık tutan bütün romancılar
Öfkeli öfkesiz bütün ressamlar
Ve bütün ince kemancılar
Büyük adamların anlayışlı eşleri
İnsan pazarının reklam şairleri
Ben gidince geriye kalacaksınız benden
Her zaman böyle olur
Rüzgâr toz bulutları bırakır giderken
İçindeki karmaşayı dünyaya taşıyanlar
Eğri düşünenler, doğru konuşanlar
Eli kalem tutanların bütünü
İçki sofralarının eşsiz bilgeleri
Emeğe alkış tutan tembel sürüleri
Ben gidince geriye kalacaksınız benden
Her zaman böyle olur
Rüzgâr toz bulutları bırakır giderken
Gönlündeki yalnızlığı içimize getiren
Bütün kafalılar, bütün şakacılar
Felsefeye önem veren düşünür artıkları
Sanat dünyasının doygun yaratıkları
Düşünce toptancıları, duygu işportacıları
Ben gidince geriye kalacaksınız benden
Her zaman böyle olur
Rüzgâr toz bulutları bırakır giderken
<end>

<start>
Uçurtmam geceye takıldı kaldı
Gece onu kapkara etmiş midir
Ya da götürmüş müdür uzaklarda
Sinsi sinsi parlayan bataklığa
Uçurtmamı gece yitirmiş midir
Gece uçurtmamı pisletmiş midir
Bırakmış mıdır tankların altına
Çirkin uçaklara vermiş midir
Götürün demiş midir onlara
Çocukların sevincini yaşatan
Hiçbir şey kalmasın buralarda
Baba gece uçurtmamı ne yaptı
Buraya koymuştum götürdü mü
Yoksa rüzgârlara verdi de
Onlar da olmadık bir yere mi bıraktı
<end>

<start>
Sandığa koy bu mendili, kullanma
Üstünde martılar uçuşuyor
- Her biri bir mavinin telaşçısı -
Başedilmez bir deniz demektir bu
Kimseye gösterme, sandığına koy bunu
Onu benden daha genç,
Daha dirençli, daha umutlu
Bir savaşçıya sakla
Kavuştuğunuz en güzel sabahta
Çıkarırsın sandıktan
Bu deniz yıllarca seni bekledi dersin
Söz bilmez, söz anlamaz kuşlarıyla
Seni karşıladı dersin bu mendil
Hiç ıslanmadı boş bir anıyla
Ya da sen başka mendil ver ona
Denizi daha mavi, kuşları daha çılgın
Kıyıları daha temiz ve güzel
Bu da kalsın sandığında öylece
Kimindi, nedendi, nasıldı bilinmeden
<end>

<start>
Kimseyi aramıyorum kapandım kendime
Kimse de artık beni aramasın
Koşa koşa gelen yazı denizin mavisini
Her duyguyu düşünceyi tek başıma yaşarım.
Birilerini aradım kapılarını çaldım
Yıllarca belki de yüzyıllarca
Kendimi anlatmak istedim birilerine
Neye yaradı bunca yakınlığım
Sandılar ki onlar olmadan
Taşıyamam kendimi bir yerden bir yere
Oysa benim amacım yalnız şuydu
Birlikte gidelim güzelliklere.
Yüreğim uyuyan dalgalar gibi durgun
Kafam tam anlamında bir kaçak
Ben kimselerin anmadığı adam
Yüz yıl yaşamış gibi yorgun
Daha dün doğmuş gibi çocuk..
<end>

<start>
İçerde sessizlik dışarıda durgun bir yaz
Kendini az az tüketen yorgun temmuz
Soluk soluğa açan geç kalmış güller
Adı sanı adresi bilinmeyen sevgili
Bir anı denizinde sürüklenir gider.
Yıkıp geçmişse kendinde her şeyin
Adı sanı bilinmeyen sevgili
Kapamışsa kapılarını bile
Bir çayın buğusunda düşündükçe yitirdiklerini
Ne yapardı düşleri onu başka dünyalara götürmese.
Bakmak kolay değil zamanın gözlerine
Durmadan beklemek bir yol kavşağında
Dalga dalga yığılırken üstümüze boş saatler
Boynumuz bükük öylece bekleriz bizler
Bir şey varmış gibi yaşamın ötesinde..
<end>

<start>
Başlayacak gibiyken konuşuyorsun, bitiyor, 
Yeniden geliyoruz başladığımız yere. 
Aşklar ve inançlar da aynıdır, 
Bir başka yanına geçemezsin 
Bir yanını yaşayıp bitirmeyince.
Ne çok şey bildiğimiz çıktı ortaya, 
Seninle akşamları konuşa konuşa. 
Kendimizi ve her şeyi 
Anlata anlata kendimize 
Ne çok akşam tükettik, 
Ne çok da kendimizi.
Kitapların doğru olduğu tamam,
Ayrıntılarında bile anlaşıyoruz.
İş yaşamaya geldi mi,
Her seferinde yarım kalıyoruz.
Öylece bırakılmış gün bitiyor,
Öylece bırakılmış akşamlardan geçerek,
Öylece bırakılmış bir güne başlıyoruz...
<end>

<start>
Yakışmıyorum, kim ne derse desin,
Yakışmıyorum yalnızlığa.
Sizde başlamadan bende bitmesin,
Benim de olmasın sizin olmayacaksa.
Çam kokusunu genzime çekişim,
Sizin gülü sevmenize çok benzer.
Bizde incinmesin bu dirilik,
Bu yağmura dayanıklı saçlar,
Bu ayakta durabilme sevinci..
(Bu ölüm tiksintisi içimizden gitmesin)
Ben bir ağaç gibi dallarımın kırılıp
Toprağa batırıldığını görmek isterim.
Dallarımın yepyeni ağaçlar olması,
Tek yüceliğim, tek kutsallığım benim.
Bir başıma ne işe yararım? 
Dostum, sevgilim, kardeşim, bacım,
Neye yarar bir insan tek başına?
<end>

<start>
Yaşamak alışmaktır
İşportada satılan kadın geceliklerine.
Alışmak manavlara, doçentlik tezlerine
Alışmak yaşamaktır.
Hep bu yeşilleri giy
Bu moru tak saçlarını topla da
Bunu sen de bilirsin
Alışmak yorulmaktır bakıp bakıp kendine.
Yaşamak bir gün uyanmaktır
Bir gün birdenbire yalnız kalmaktır.
Yaşamak alışmalardan sonra
Alıştığı her şeyle savaşmaktır.
<end>

<start>
Dışarıda zamanı yürüten kırık bir arabanın
Soluğunda uyur bütün akşam saatleri
Günün yanıbaşında güne uzak kalmanın
Unutmayla kapanır perdeleri.
Nasıl beklenmeden gelir yağmur bulutu da
Nasıl ince yağmurlarla sarar serüvenleri
Dünyada bir benzeri olmayan saatleri
Koyar eski sandıkta tozlanmış kutusuna.
Hiçbir eksik sağınmanın gölgeleyemediği
Bir yalnız kalmanın son yaprakları dökülür suya
Bitmeyecek güneşleri içen sonbahar var ya
Hem kendini eskitir hem dağda çiçekleri.
Eskiyen kurbağalarla sesi çıkmaz suların
Gece bütün bir karanlıkta aralıksız sancılanır
Aynı suları doldurur senin zaman dediğin
Onda hem bir sen olma hem kaçma umudu vardır..
<end>

<start>
Bozuldu iğreti denge
Değişmekte olanı süze süze
Düş de olsa güzeldi
Kalakaldık kendimizle
Sesler nasıl geçiyorsa uzaktan
Ölü duygular gibi.
Menekşeler birden döküldü
Soldu bir çırpıda sardunyalar
Kartallar uzaklara gitti
Kalakaldık kendimizle
Suçsuz suçlular gibi.
Utancı gün boyu emziren
Korkularda yerimiz yok bizim
Durup durup kanar içimizdeki yara
Korsan denizlerinden geçiyoruz
Karanlık suları yar yara
Yıkıntılarda ölü kuşları toplayan
Küskün çocuklar gibi.
<end>

<start>
Dün ü gün isteğim budur Hudâ’mdan
Mürşidimden gayrı nem var benim de
Dâimâ ayırdı beni izinden 
Mürşidimden gayrı nem var benim de
Mürşide hile olmaz doğru gelinür
Yalanın bünyâdı yoktur delinür
Her ne ister isen anda bulunur
Mürşidimden gayrı nem var benim de
Yedi yerde İmam Ca’fer makâmı
Verdiler elime çün erzâkımı
Nakd elinde Şeyh Safî’nin makâmı
Mürşidimden gayrı nem var benim de
Muhammed Ali’nin doğru erkânı 
Mürşidine var ki göresin seni
Mürşidin gemidir tâlib yelkeni
Mürşidimden gayrı nem var benim de
Bu sözü söyleyen Sultan Hatâyî
Hatâyî’den gayrı kim var gedâyî
Saların üstüne bin bir kazâyı
Mürşidimden gayrı nem var benim de
<end>

<start>
Dünyâdan elin çek divâne gönlüm
Ulaş bir üstâda er ile görüş
Mürşid nazarını yâd ederse dil
İkilikten geçüb bir ile görüş
Er eteğine yüz sürmek dilersen
Aslına zâtına ermek dilersen
Hakk’ın Cemâl’ini görmek dilersen
Nûr ile nûr olup sır ile görüş
Sen nefsini öldür olagör yeksân
Varlık gömleğini eylegil üryân
Yedi iklim dört köşede Lâmekân
Erenlerin sırrı nûr ile görüş
Âşık-ı sâdıklar ola gelmiştir
Ağlayanlar bugün güle gelmiştir
El ele el Hakk’a bula gelmiştir
Tanı kendi özün pîr ile görüş
Hatâyî biçâre kuldur şâhına
Hünkâr Hacı Bektaş nazargâhına
Deli gönül hâk ol düş dergâhına
Er olayım dersen er ile görüş
<end>

<start>
Eğer tarikattan haber sorarsan
Murtaza Ali’dir pirimiz bizim
Göre geldiğimizi süre gideriz
Kırklardan ayrılmış sürümüz bizim
Hak yolundan özge yola sapmayız
Rıza kapısından taşra çıkmayız
Cennet cehennem korkusu çekmeyiz
Bunda sorulmuştur sorumuz bizim
Sırrı Hakka gerçeklere baş koştuk
Çiğ yerimiz yoktur kürede piştik
Ne yoldan ne farzdan sünnetten düştük
O can gediğidir yerimiz bizim
Kazancımızı meydana getiririz
Eksikliğimiz varısa bitiririz
Aşna meşrep evinde otururuz
Bine sayılmıştır birimiz
Eydür Şah Hatâyî’m gerçek erenler
Orda pişman olur burada yerenler
Bin kana bir Mürvet dedik erenler
Gerçekler eridir darımız bizim
<end>

<start>
Elif ânı bilmişem ben lâ fetâ illâ Ali
Ye yalanı silmişem ben lâ fetâ illâ Ali
Be bekâ mülkünde hâkim Mustafâ vü Murtezâ
Lâm elif lâ dimezem men lâ fetâ illâ Ali
Te temennâ eyledim sırrında izhâr eyleyüb
He hilâl levhinde gördüm lâ fetâ illâ Ali
Se sebâtım od u su toprâk u yeldendir benim
Vav vücûdun şehriyem ben lâ fetâ illâ Ali
Cim Cemâl’inle Celâl’in isteyüb kıldım taleb
Nun nihâyet buldu cânım lâ fetâ illâ Ali
Hâ hayâl eyler zebânım âlini yâd etmeğe
Mim Muhammed Mustafâ’dır lâ fetâ illâ Ali
Hı haber verdi Hasen hulk-ı Rızâ etbâına
Lâm letâfet mülki içre lâ fetâ illâ Ali
Dal dilimde Şah Hüseyn-i Kerbelâ’nın mehdi var
Kef kerem kânı Ali’dir lâ fetâ illâ Ali
Zel zelîl et nefsini Zeynel-Abâ’nın aşkına
Kaf karibdir Hakk yolunda lâ fetâ illâ Ali
Rı riyâ etti havâricler Muhammed Bâkır’a
Fe Furât akub dedi kim lâ fetâ illâ Ali
Ze ziyâde kıldı gönlüm Ca’fer’in mahabbetin
Gayn gayrı dimezem ben lâ fetâ illâ Ali
Sîn serhûş eyledi Mûsî-i Kâzım bil meni
Ayn-ı aynımda ayandır lâ fetâ illâ Ali
Şîn Şâh-ı Horâsan İbn-i Ali Mûsâ-er-Rızâ
Zı zuhûr oldu cihanda lâ fetâ illâ Ali
Sad safâ ehli Takî’dir âlem içre gerçi kim
Tı tarîkı gösterir hem lâ fetâ illâ Ali
Dad zamîrim mülküne server Nakî’dir bilmişem
Askerî’nin zikridir hem lâ fetâ illâ Ali
Ya Muhammed Mehd-i Sâhib Zaman Sırr-ı Resûl
Tesbîhim zikrim dilimde lâ fetâ illâ Ali
Ey Hatâyî ger hayât-ı câvidan bulsan nola
Gönlüne mihmân olubdur lâ fetâ illâ Ali
<end>

<start>
Erenler cemine her can giremez
Edep ile erkan yol olmayinca
Her kamberim diyen kamber olamaz
Sahin kanberine kul olmayinca
Arama uzakta vardir yakini
Gerçek olan talip bulur hakkini
Yüklemezler sana yolun yükünü
Bükülü kametin dal olmayinca
Sah Hatâyî’m eder bu sirri beyan
Kamil midir cahil sözüne uyan
Bir bastan aglamak ömüre ziyan
Iki bastan muhip yar olmayinca
<end>

<start>
Erenler serveri Şâh-ı Velâyet
Aldı mü’minlerin elin eline
Hânedan dostuna eyler hidâyet
Mü’min olanları çeker yoluna
Eğer bende isen Şâh-ı Merdân’a
Ali gibi sen de kalma noksâna
Bir tâlibi pişir, getür meydana
Ezel ebed lâ gelmeye diline
Nasîhattır benden sana emânet
Sâdık emânate etmez hiyânet
Yemek ile içmek içün bir âdet
Kurdu Hakk Arslanı mü’min kuluna
Erenler gittiği yolları gözle
Gözlet bir kâmilin izini izle
Mü’min kardeşlerin aybını gizle
Girmek ister isen rahmet gölüne
Mürşide rehbere eyle itâat
Zâhirde bâtında gözle sadâkat
Muhammed Ali’den kaldı emânet
Bağçe donanınca güller alına
Muhammed Ali kırklara katıldı
Anda varlıkları cümle atıldı
Bir Yahûdiye kul oldu satıldı
İstek Hakk olduğu bundan biline
Şah Hatâyî cennet kapusun açtım
Cömerd olanların dolusun içtim
Bahîl olanları ayırdım seçtim
Bahîlden gayrısı cemde buluna
<end>

<start>
Erenlerin erkânına, yoluna,
Tâ ezelden talib oldum, erenler.
Cân ile gönülden durdum, düşündüm,
Bu gün mürşüdümü buldum, erenler.
Cân ile gönülden gezdim aradım,
Hakk'ın dîdârını görmek muradım,
Didar ile mehebbetdir telebim,
Ya bu gün, ya yarın öldüm erenler.
Geçmişem serimdem korkmam ölümden,
Münkir bilmez evliyanın halinden,
Yezid oğlu bir harici elinden
Çok demdir didardan kaldım, erenler.
Sen Hakk'ı yabanda arama, sakın,
Uyduysan kalbine, hak sana yakın,
Âdeme hor bakma, kendini sakın,
Cümlesin ademde buldum, erenler.
Şah Hatâyî'm, erz edeyim hâlimi,
Harc edeyim elde olan vârimi,
Süre süre şaha gedem yüzimi,
Mürvet kabûl eyle, geldim, erenler.
<end>

<start>
Evvel ol Allah’ın adı söylenür
Cümle ibâdetin başıdır tevhîd
Pîrim Şeyh Safî’den bize kalmıştır
Sofî kardeşlerin kânıdır tevhîd
Her kim Şeyh Safî’nin emrini tutmaz
Yorulur bu yolda menzile gitmez
Gayrı millet ana i’tibâr etmez
Cümle ibâdetin başıdır tevhîd
Tevhîd ile bitmez işler bitmiştir
Tevhîd ile dünyâ karar tutmuştur
Tevhîd ile tâlib Hakk’a yetmiştir
Dermansız derdlerin dermânı tevhîd
Mürebbîsiz musâhibsiz dâmensiz
İkrârından dönen yanar îmansız
Yakın ihlâs ile çağır gümânsız
Şeyh Safî’nin armağanıdır tevhîd
Can Hatâyî’m tevhîd deryâ denizdir
Tevhîd etmeyenler bizim nemizdir
Pîrim Şeyh Safî’den sermâyemizdir
On İki İmâm‘ın erkânı tevhîd
<end>

<start>
Ey ki yoktan bu cihânı var eden Perverdigâr
Yeri sâbit gökleri devvâr eden Perverdigâr
Küntü kenzen âyeti vasfında olmuştur nüzûl
Varlığına Künfekân ikrâr eden Perverdigâr
Cümle bu âlemde sen günden dahi zâhir iken
Dilde dâim adını Settâr eden Perverdigâr
Mü’mine mesken kılubdur bâğ-ı cennât-ı nâim
Münkire kâfir makamın nâr eden Perverdigâr
Cümle eşyâlar gözün der hâb ettin giceler
Gökte kevkebler gözün bîdâr eden Perverdigâr
Üşte doğdu ay ü gün hem gölge saldı âleme
Künfekânın sırrını izhâr eden Perverdigâr
Mısr içinde Yûsuf’u bir kul iken sultân edüb
Derd ile Ya’kub’unu bîdâr eden Perverdigâr
Yunus’u deryâ içinde yutturan bir balığa
Âteşi İbrahim’e gülzâr eden Perverdigâr
Bir kulunu zâr edüb hışm ile fin-nâr-ıs-sekar
Bir kulunu mahrem-i esrâr eden Perverdigâr
Yağdıran deryâya gökten âb-ı nîsan yağmurun
Katresinden lü’lü-i şehvâr eden Perverdigâr
Enbiyâlar cem’ine yazdırdı a’lâ mertebe
Mustafâ’yı cümleden Muhtâr eden Perverdigâr
On İki ma’sûm imamı pîş eden kerâmete
Murtezâ’yı Hayder-i Kerrâr eden Perverdigâr
Lûtf ile ahvâline kılgın Hatâyî’nin nazar
Aşk içinde vâlih-i dîdâr eden Perverdigâr
<end>

<start>
Gaibden delil göründü
Dedem hoş geldin hoş geldin
Bizi sevüb sevindirdi
Dedem hoş geldin hoş geldin
İki cân idik birleştik
Mahabbet kapusun açtık
Şükür Dîdâr’a eriştik
Dedem hoş geldin hoş geldin
Üstümüze yol uğrattın
Gevher aldın gevher sattın
Erliğini isbât ettin
Dedem hoş geldin hoş geldin
Bir ağaçta güller biter
Dalında bülbüller öter
Şâhıma bergüzâr gider
Dedem hoş geldin hoş geldin
Böyle Şah Hatâyî’m böyle
Pîrim destur versin söyle
Şâha benden niyâz eyle
Dedem hoş geldin hoş geldin
<end>

<start>
Gazîler bu yola riyâla girmen
Yarın anda kıl köprüler kurulur
Hakk kadıdır Muhammed şefâatçi
Cümle mahlûk gelüb onda derilür
Cennet cehennemde mevcuddur ânlar
Od ile türâbdan biçilür donlar
Rehberi emrinde olmayan cânlar
Yüzü dönmüş cehenneme sürülür
Gördüm deyen göze miller çekerler
Ayak altına kızgın saç dökerler
Münkir olanları od’a yakarlar
Mü’minin günâhı bunda sorulur
Her halîfe sancağın çeker gelür
Özün tanıyanlar mürşîdin bulur
Yol gözedir hûri kızları alur
Varır onda obasına derilür
Yol oğlundan bağçenizi sakınman
Yen yedirin yemişiniz koruman
Musâhibsiz yedi adım yürümen
Musâhibi olmayan anda yorulur
Şah Hatâyî tâ ezelden ahdlıdır
Yol oğlu yol yıksa hem günâhlıdır
İkrâr ehli olan cennet ehlidir
İnkâr olanın günâhı sorulur
<end>

<start>
Gel Ali yoluna belî desene
En sonunda gark olursun sele sen
Yetiş bir kerecik eteğinden tut
Deli mi oldun ne uydun ile sen
Ârif isen bir gün seni seslerler
Bülbül deyü gülistanda beslerler
Bir gün seni rehberinden isterler
Kimin izni ile girdin yola sen
Kiminle oturub yahud durursun
Kimden mu’cizât aldın götürürsün
Konma gül dalına hâr bitirirsün
Bağban olmayınca konma güle sen
Özün eğri ise yola zararsın
Derdini yetişmiş dermân ararsın
Maslâhatın nedir şârı sorarsın
Sarraf olmayınca girme şâra sen
Kapudan çıkınca köşe gözetme
İçin karartıp da dışın düzeltme
Şah Hatâyî ötesini uzatma
Mü’min isen bir ikrârda dura sen
<end>

<start>
Gel Ali’m yola gidelim
Ali’m kendi yolu ile
Açlar doyar susuz kanar
Leblerinin balı ile
Ali’m bana neler etti
Aldı elim dâra çekti
Üstüme yürüyüş etti
Elindeki dolu ile
İçilmez dolu içilmez
Sevgili dosttan geçilmez
İkisi birdir seçilmez
Has bağçenin gülü ile
Aşı urur devrân döner
Kuş budağa bir dem konar
Doldurmuş dolusun sunar
Ali’m kendi eli ile
Erenler lokması nurdur
Lokmaya elini sundur
Şah Hatâyî’m doğru yoldur
Ali’m kendi yolu ile
<end>

<start>
Gel ey Muhammed ümmeti
Bu devlete saâdete
Bu din Muhammed dinidir
Parmak getür şehâdete
Âdem’de Hakk’ı buldular
Âdeme secde kıldılar
Azâzil secde kılmadı
Dolaştı tavk-ı la’nete
Genc-i nihânı bulmuşam
İnsânı halka söylerem
Biz demezin günâh ola
Özü kala kıyâmete
Men hod özümden söylemem
Ol hod söyledir özünü
Dopdolu Hakk’ın sırrıdır
Muhtâcı yok kerâmete
Yarınki gün soracaktır
Konşu hakkını konşudan
Gelmezse canları çıksın
Özü kala kıyâmete
Muhammed Ali dedi kim
Bin yıl toprakta yatmayan
Resâl hadiste buyurur
İnanın bu rivâyete
Miskin Hatâyî burhânı
Böyle buyurdu irfânı
Peygamber’in kavli budur
Gelin peyk-i beşârete
<end>

<start>
Gel gönül incinme bizden
Kalsın gönül yol kalmasın
Evvel âhır yol kadimdir
Kalsın gönül yol kalmasın
Erenler bize pusudur
Yalan söyleyen asidir
Bu gerçekler nefesidir
Kalsın gönül yol kalmasın
Bahçede açılan güldür
Hakk'ı söyleyen de dildir
Pes ezelden yol kadimdir
Kalsın gönül yol kalmasın
Başındadır altın tacı
Budur erenler miracı
Keskindir yolun kılıcı
Kalsın gönül yol kalmasın
Ey divane ey divane
Âşık olan kıyar cane
Hatayi'm der taç u hane
Kalsın gönül yol kalmasın
<end>

<start>
Gel gönül pirlerin nasihatını
Biz tutalım tutmıyanda nemiz var
Canımıza dostun mahabbetini
Biz katalım katmıyan da nemiz var
Bize diyen bunu böyle demiştir
Bir lokmayı bin can ile yemiştir
Erler bize bir doğru yol komuştur
Biz gidelim gitmeyende nemiz var
Yine hak sendedir sen sana baka
Sen sana bakıp da sen senden korka
İhlas ile niyazımızı Hakk’a
Biz edelim etmeyende nemiz var
Gel Hatayî ikrarımız güdelim
Biz bizi görelim ili nidelim
Harap gönülleri mamur edelim
Biz edelim etmeyende nemiz var
<end>

<start>
Gele gönül hoş görelim bu demi
Bu da böyle kalmaya bir gün ola
Kişi çekmek gerek gussayı gamı
Hakk’tan gelür her ne gelse bir kula
Er odur i’tikad ede pîrine 
Nazar ede evvel ü âhırına
Elbet yol kadîmdir ilter yerine 
Sana kim neylerse salagör yola
Biz de biliriz ki dostu kardeşi
Bulamadım bir kara gün yoldaşı
Dost geçinüp yüze gülen kallaşı
Bahâsıdır satmak gerek bir pula
Her kişi bir hayâl ile eğlenür
Dâim anın gönlünde ol eğlenür
Böyle olur sevdiğim gâh ağlanur 
Kimi gördük kıyâmete dek güle
Kârun’u gör bunadı ya buldukça
İnandı felek yüzüne güldükçe
Sen iyilik et durma elden geldikçe
Dediler halk bilmezse Hâlik bile
Gerçek olan kişi dosttan ayrılmaz
Değme kişide hakîkat bulunmaz
Sen seni satsan yedirsen bilinmez
Bu zamanda kimse yaramaz ile
Hatâyî dünyânın ötesi fâni 
Bizden evvel bunda gelenler kani 
Sanma dâim şad yürüye düşmeni
Bir gün olub nevbet ana da gele
<end>

<start>
Gelüb ihlas ile yola gidenin
Derece gönlünde güman gerekmez
Sil süpür kalbini evin pak eyle
Mü´minin aynası duman gerekmez
Bir kişinin iki yerde eli olsa
Faydesi olmaz Ali oğlu olsa
Müsahibden gizli dalda yeri olsa
Andan sana gelen iman gerekmez
Müsahib mürebbi yolda bir kişi
Dili söyler amma değildir işi
Çünki baş etmezsin tuttuğun işi
Er yükü gevherdir saman gerekmez
Mürebbi müsahib cesedde canım
Mürebbi imanım müsahib dinim
Aşina et yolda ………… kanın
Önü yahşi sonu yaman gerekmez
Can Hatâyî´m eydür düşürdün derde
Zavallı sofudan kalkmıyor perde
Gördün ki bir lokma geldi bir yerde
O lokma çiğ ise yemen gerekmez
<end>

<start>
Gevherin geçmeyen yerde
Satma kardaş kerem eyle
Lâ’l taşını çay taşına
Katma kardaş kerem eyle
Gördün bir yerde âşinâ
Her ne dersen öz başına
Yol taşını yol kuşuna
Atma kardaş kerem eyle
Gördünse bir yerde rakîb
Neylersin yüzüne bakıb
Münkiri katâra çekib
Yedme kardaş kerem eyle
Firdevs güllerinden misin
İmâm kullarından mısın
Ali oğlundan mısın
Gitme kardaş kerem eyle
Hatâyî’m çağırır ere
Dünyâ böyle gelmiş zîrâ
Ârif okun abes yere
Atma kardaş kerem eyle
<end>

<start>
Gönülleri şâd eyleyen
Hak bir Muhammed Ali'dir
Bu yolda irşâd eyleyen
Hak bir Muhammed Ali'dir
Gönüllere gevher ekenler
Ehl-i Hak özün dökenler
Mîzan terâzu çekenler
Hak bir Muhammed Ali'dir
Biçildi hulle-i kisbe
Cümle âlemin eyisi
Gazîlerin sermâyesi
Hak bir Muhammed Ali'dir
Terâzûsun heng eyleyen
Dört kapuyu deng eyleyen
Küffâr ile ceng eyleyen
Hak bir Muhammed Ali'dir
Balık kursağında yatan
Oynayub hırkatı üten
Gemi gark oldukta tutan
Hak bir Muhammed Ali'dir
Ak deveye binüb giden
Gülzârından yedüb giden
Kırklar ile sohbet eden
Hak bir Muhammed Ali'dir
Hatâyî’m der efendimiz
Hem pîrimiz üstâdımız
Heman bizim murâdımız
Hak bir Muhammed Ali'dir
<end>

<start>
Gördüğünü gözün ile
Beyan itme sözün ile
Andan sonra bizüm ile
Olasın mihman didüler
Çık sema'a bile oyna
Silinsin pak olsun ayna
Kırk yıl bu kazanda kayna
Dahi çiğsin yan didüler
Behey Abdal nedir halin
Hakk'a şükret kaldur elin
Kese gör gıybetten dilin
Her kulu yeksan didüler
Şah Hatâyî imdi burda
Uğramış onulmaz derde
Mürşid açınca perde
Gör seni mihman didüler
<end>

<start>
Gündüz hayalimde gece düşümde
Ah senin dertlerin İmam Hüseyin
On İki ayların hem sabahında
Dilimde virdim İmam Hüseyin
Hatice, Fatıma Divanda bile
Şehriban geliyor saç yola yola
Ağladıkça çeşmim yaşını sile
Mah yüzüne dökmüş İmam Hüseyin
Yarın iller mahşer derilinceğiz
Sorgu sual orda soruluncağız
Kanlı mektubumuz verilinceğiz
Hesabın görüyor İmam Hüseyin
Asası elinde sancak uğrunda
Gahi mizan gahi sırat yolunda
Muhammed’in sancağının önünde
Mazlum mazlum gezer İmam Hüseyin
Şah Hatâyî’m ne hoş gördün yerini
Kimse bilmez evliyanın sırrını
Muaviye soyunu Mülcem oğlunu
Sürün şu dergahtan İmam Hüseyin
<end>

<start>
Hakk’dan bir nidâdır geldi
Yan ey deniz tutuş deyu
Köpüğünden dağlar durdu
Tütününden arş kürs deyu
Arşa direk oldu zârım
Pîre hizmete varalım
Kandilden ayrıldı nûrum
Muhammed’e yoldaş deyu
Can kandilden gevher ister
Gör ki rakîbe ne ister
Yâ Ali kerâmet göster
Kanber sofrayı aç deyu
Sofr-açıldı ni’met oldu
Sundu destisini aldı
Dolandı kapuya geldi
Sefîlim kapuy-aç deyu
Kapudan içeri vardı
Mü’min lere selam verdi
Birine bir neşter urdu
Kırkından kan aksın deyu
Kırkından da kan döküldü
Dürlü bedenler söküldü
Selman bir üzüm getürdü
Ez de Muhammed iç deyu
Muhammed içti esridi
Abdallar samâha girdi
Şemlesin kırk pâre böldü
Kalksın başından tâc deyu
Tâc-ı devlet seri idi
Gül Muhammed teri idi
Veyis emekdârı idi
Yalan söylemen hiç deyu
Yalanlar anda mat oldu
Ali’nin sırrı zât oldu
Muhammed Mi’râc-atıldı
Dur hey mübarek taş deyu
Taş anda muallak durdu
Hacılar devâha indi
Arafat’tan bir koç geldi
İsmail’e kurbân deyu
Arafat koçu meledi
Arşı Cennet’i eledi
Şah Hatâyî’m bile idi
Her kardeşe yoldaş deyu
<end>

<start>
Hak Teâlâ Cebrâil’e
Cebrâil’im gelsün dedi
Varın söylen Halîl’ime
Ahdi yerin bulsun dedi
Yine geldi bayram ayı
Titirer Halîl’in canı
Yavrum İsmail’im seni
Hakk’a kurbân demiş dedi
Hak kabûl ederse meni
Ata sen hiç çekme gamı
Koç kuzu kurbân olmazsa
Serim Hakk’a kurbân dedi
Çıkın bakın da zevâlden
Yönün çevirmiş kıbleye
Belki telâş verem ata
Ellerim bağlasın dedi
Ellerin bağla bağladı
Anâsı uğrun ağladı
Yetmiş yedi kere çaldı
Kessene hey zâlim dedi
Bıçak dedi hâşâ hâşâ
Niçün çaldın meni taşa
Taşı kestim baştan başa
Kesmem İsmail’i dedi
İsmail kalktı uyandı
Boyunca nûra boyandı
Yâ Halil nice dayandı
Yavrum İsmail’im dedi
Kurbânı gönderdi delil
Cebrâil önünce gelür
Men senden cömerdim Halil
Kaldır İsmail’i dedi
Ağlar iken gülüştüler
Göz yaşların siliştiler
Hep döşendi Peygamberler
Koç etini bölüştüler
Hatâyî’m bayramda kurbân
Ola derdlilere dermân
Sırâtı geçmeye insân
Korkmasın kullarım dedi
<end>

<start>
Hatâ ettim Hudâ içün bağışla
Muhammed Mustafâ içün bağışla
Safî nesli Cüneyd ü Hayder oğlu
Aliyy’ül-Murtezâ içün bağışla
Hasen aşkı ile meydâna girdim
Hüseyn-i Kerbelâ içün bağışla
İmâm Zeynel-Abâ Bâkır ü Ca’fer
İmâm Kâzım Rızâ içün bağışla
Severem Şah Takî vü hem Nakî’yi
Hasen Asker livâ içün bağışla
İmâm Mehdî eşiğinde kul olan
Ol eşikte velâ içün bağışla
İmamlar nûr olubdur ey Hatâyî
Ki ol nûr-i Hudâ içün bağışla
<end>

<start>
İkilikle sakın girme meydana
İkinin birisi pirim Ali´dir
Derdinin mübtelasıyam ben anın
Edna kulum padişahım Ali´dir
Sadıkların sıdkı aşıkın renci
Pirlerin piridir gençlerin genci
Hem deryadır hem sadeftir hem inci
Lal ile mercanım dürrüm Ali´dir
Zülfikar ü kemer vardır belinde
Gazileri yürür sağ u solunda
Münadi Muhammed mi´rac yolunda
Arslanım kaplanım şirim Ali´dir
Aşıklar aşk ile kendüyü yakar
Münafıklar gönül Ka´be´sin yıkar
Erenlerin yolu Ali´ye çıkar
Başımdaki tac-ı sırrım Ali´dir
Hatâyî Yezid´e hiç verme aman
Alemde neslini kese gör heman
Bulut içinde gizlendi bir zaman
Bu dünya yoğ iken varım Ali´dir
<end>

<start>
İkrâr verdim dönmem Elest bezminden
Mürîdim ikrârı îmândan aldım
Başka seyrân gördüm kendi özümden
Bu mahabbeti ben Merdân’dan aldım
Nâr ü bâd ü hâkden halk oldum
Kendi kendim ana rahminde buldum
Müddet tamâm oldu dünyâya geldim
Bu ibret nümâyı cihândan aldım
Bildiğim unuttum eylerem feryâd
Derdim budur dil yok isteyem imdâd
Tekrar yine ta’lîm etti üstâd
Dersimi mekteb-i irfândan aldım
Can gözü gafletten açıla düştü
İkilik perdesi seçile düştü
Kudret hazînesi açıla düştü
Cevâhiri kân-ı mercândan aldım
Bu bir gizli sırdır her cân duyamaz
Ehl-i aşkın katârına uyamaz
Değme cevher fürûş bahâ koyamaz
Bu dürr ü yektâdır ummândan aldım
Bu aşk ki görünmez bilmem nedendir
Esrâr-ı mahabbet gizli yerdedir
Gerçeğe ayândır bize perdedir
Hakîkati Şâh-ı Merdân’dan aldım
Gel düşünme akla sığmaz bu ilim
Kudret hazînesi miftâhı dilim
Bir ulu dergâha ulaştı yolum
Bilmeyen sanur ki dükkândan aldım
Âh edüb utandım kendi sözümden
Mest olub türâba düştüm özümden
Kanlı yaş akıttım iki gözümden
Mâcerâyı çeşm-i giryândan aldım
Mûsâ-ya tecellî göründü Tûr’dan
Mest olub aklını şaşırdı sırdan
Enel Hak sırrını aldım Mansûr’dan
Mahabbet kemerin erkândan aldım
Mü’minler bulurlar oddan necâtı
Budur mü’min lerin elde berâtı
Mi’rac dan indirdi savm ü salâtı
Hak bilür Hazret-i Sultân’dan aldım
Şerîat sancağı geldi dikildi
Tarîkat yolunda dürler saçıldı
Ma’rifet deryâsı taştı döküldü
Hakîkati pîr ü pîrândan aldım
Hakîkat yolunda gör savaşımı
Akıttım gözümden kanlı yaşımı
Pîrler eşiğine koydum başımı
İcâzet ol demde meydândan aldım
Hak budur sözüme hile katmazam
Herkese bu sırrı ayân etmezem
Kıymeti bilinmez yerde satmazam
Ben bu nasîhatı bir cândan aldım
Çalış bir girdâbın çık yöresine
Dermân gizlenübdür derd arasına
Merhem sarılır mı aşk yarasına
Bu ilm-i hikmeti Lokman’dan aldım
Âlem baştan başa bir seyrangâhtır
Gir gönül şehrine gör ne dergâhtır
Bir gizlice sırdır kudretullâhtır
Yazılmış defter ü dîvandan aldım
Terk ü tecrid oldum döktüm kabâyı
Eğnime giyindim şâl ü abâyı
Bana sorun kimden aldım yasayı
İsmâil’e inen kurbandan aldım
Dünyâdan el çektim erkândır işim
Çeşm ile bürhândır dökülür yaşım
Sizlere hediye eldedir başım
Ol yeşil yaprağı Selmân’dan aldım
Gerçi Hatâyî’yem günâhım çoktur
Kalbimde benlikten bir eser yoktur
İncîl, Tevrât, Zebûr dört kitab haktır
Lezzeti âyât-I Fürkân’dan aldım
<end>

<start>
Kahrına küfrüne cümle dayandım
Evvel ikrar verüb dönen gelmesün
Rengi boyasına cümle boyandım
Bu renklere boyanmayan gelmesün
Rengine boyandım men candan içtim
Nice canlar ile kondum konuştum
Muhabbet eyledim candan seviştim
Muhabbeti küfür sayan gelmesün
Muhabbet eyledim sevdim yarimi
Harc eyledim elde olan varımı
Bir asilzadeyle et pazarını
Ettiği pazardan dönen gelmesün
Gerçek imiş serseriye gelmeyen
Er odur ki ikrarından dönmeyen
Kalbinde gönlünde riya saymayan
İkilik gömleğin giyen gelmesün
Günahkara tarik sitem kodular
Meydana gelene kırklar dediler
Dostu dosttan seçiverin dediler
Efsane sözlere uyan gelmesün
Şah Hatâyî eder bu doğru yoldur
Doğru yoldur bu hem aşk makamıdır
Eksiğe kalmayan pirim Ali´dir
Kalbinde şüphesi olan gelmesün
<end>

<start>
Kıble tarafından bir yıldız doğdu
Şevki on sekiz bin aleme urdu
Yezidler mümini üstüne aldı
Hacem hayırlısın yazsun kaleme
Yine kudretinden bir güneş doğdu
Gökteki melekler secdeye indi
Mehdi´nin sadası bağrımı deldi
Zülfikar Kanber´den çıkar ademe
Şahım gelir sağa sola bakınur
Şah hısmından gökte melek sakınur
Allah deyu ism-i a´zam okunur
İki rekat namaz vardır kılana
Şah Hatâyî yine varayım derse
Varayımda hacı olayım derse
Bu sırrın aslına ereyim derse
Mürşid eşiğini bekler biline
<end>

<start>
Kırklar meydanına vardım
Gel beru ey cân dediler
İzzet ile selâm verdim
Gel işte meydân dediler
Kırklar bir yerde durdular
Otur deyu yer verdiler
Önüme sofra yazdılar
El lokmaya sun dediler
Kırkların kalbi durudur
Gelenin kalbin arıdır
Gelişin kanden beridir
Söyle sen kimsin dediler
Gir semâa bile oyna
Silinsün açılsun ayna
Kırk yıl kazanda dur kayna
Dahi çiğ bu ten dediler
Gördüğünü gözün ile
Söyleme sen sözün ile
Andan sonra bizim ile
Olasın mihmân dediler
Düşme dünyâ mihnetine
Tâlib ol Hak hazretine
Âb-ı zemzem şerbetine
Parmağını ban dediler
Şah Hatâyî’m nedir hâlin
Hakk’a şükr et kaldır dilin
Gaybetten kese gör dilin
Her kula yeksân dediler
<end>

<start>
Kudret kandilinde parlayup duran
Muhammed Ali’nin nûrudur vallah
Zuhûra gelüp de küffârı kıran
Elinde Zülfikar Ali’dir billâh
Elinde Zülfikar altında Düldül
Önünde Kanber’i dilleri bülbül
Hazret-i Fâtıma cennette bir gül
Anı Ali’ye Verdi Habîbullah
Zuhûra geldiler Hasen Hüseyin
Anların nûrundan ziyâlandı din
Kırklara buluştu Zeynel Abidin
Tutarız yasını hasbeten billâh
Muhammed Bâkır’dan Ca’fer-i Sâdık
Şâhım Mûsa Kâzım Rızâ’yı dedik
Tarikat eliyle cismimiz yuduk
Hak dedi mü’minin kalbi Beytullah
Takî, Nakî On İki İmam cânı
Hasen-i Askerî Cem’in sultânı
Elinde hücceti sâhib zamânı
Sıdk ile dileriz gönderir Allah
Hatâyî’m teslim et özün üstâza
Elinde Zülfikâr hem ehl-i gazâ
Bin bir dondan baş gösterdi Murtezâ
Bir mürşid belinden geldik eyvallah
<end>

<start>
Lâmekân ilinden misâfir geldim
Şu fenâ mülküne bastım kademe
Nerenin selâmın getürdün dersen
Şu fenâ mülküne gelüb bu deme
Şu fenâ mülküne gelüb giderken
Sarvân olub bin bir katar yederken
Yoğurub çamurum balçık ederken
Şecerimle su taşıdım Âdem’e
Âdem’den önce Âdem çok geldi gitti
Mülk sâhibi bu cihânı halk etti
O yuğurdu yaptı hem o yarattı
Yedi kez emeğim geçti bu deme
Ben bu dam içinde ırmağ akıttım
Celâlimden âdemoğlun kakıttım
Muhkem tuttum kalb evimi berkittim
Anın içün İblis girmez kubbeme
Şu fenâ mülküne gelüb yetmeden
Ekilüben can tohumu bitmeden
Kaldırub binâsın tamâm etmeden
Arş altında yönüm döndüm kıbleme
Be kıblemi kıblem beni bilübdür
Evliyâ enbiyâ andan olubdur
Ben bilürem anam benden gelübdür
Ol vakitte nikâh kıydım babama
Ben hocamı kucağımda büyüttüm
Kudret meyin emzik verüb avuttum
Ders verüben ben hocamı okuttum
Dört kitabdan ders verirdim hocama
Ben obam içinde mekânda iken
Muhammed’le bile mi’racda iken
Mûsâ’la doksan bin kelâmda iken
Doksan bin ilmi koydum abama
Ben obam içinde bâkî can idim
Ali idim, din idim, imân idim
Kendisi Hakk idi ben zindân idim
Şimdi gelmiş sultan olmuş obama
Şükr olsun Hatâyî sırdır sözlerim
Aşk âteşin derûnumda gizlerim
Günden ayan aslâ görmez gözlerim
Âhır kârdan bu yazıldı adıma
<end>

<start>
Men anı bilmişem kavl-i Huda´dır
Anınçün okuram la´net Yezid´e
Yezid´e la´net etmek hem sezadır
Anınçün okuram la´net Yezid´e
Cihan fahri Muhammed Mustafa´dır
Aliy-yel-Murteza şir-i Hüda´dır
İmamım çün Hasan Hulk-i Rıza´dır
Anınçün okuram la´net Yezid´e
Hüseyn-i Kerbela´dır dürr ü gevher
İmam Zeyn-el-aba´dır sırr-ı Hayder
Muhammed Bakır oldu pak server
Anınçün okuram la´net Yezid´e
İmam-ı Ca´fer´in men kemteriyem
Kazım´ı sevmeyenlerden beriyem
Ali Musa Rıza´nın kanberiyem
Anınçün okuram la´net Yezid´e
Taki gönlümde imanım olubdur
Naki sırrımda sultanım olubdur
Canımda Askeri mihman olubdur
Anınçün okuram la´net Yezid´e
Muhammed Mehdi´dir alemde şahım
Dün ü gün öldürür hem secdegahım
Hatâyî´yem Ali´dürür penahım
Anınçün okuram la´net Yezid´e
<end>

<start>
Men dahi nesne bilmezem
Allah bir Muhammed Ali
Özüm gurbete salmazam
Allah bir Muhammed Ali
Anlar birdir bir olubdur
Yerden göğe nûr olubdur
Dört köşe sır olubdur
Allah bir Muhammed Ali
Mü’min Müslim etek tutar
Bir gölünde mekân tutar
Hû deyicek gelür yeter
Allah bir Muhammed Ali
İki yavru var yuvada
Muallâk döner havada
Dağda deryâda ovada
Allah bir Muhammed Ali
Bindikleri burakdürür
Yaktıkları çırakdürür
Yerden göğe direkdürür
Allah bir Muhammed Ali
Anlar bir kılağuz işler
Her dem doğru yola başlar
Üçler beşler ile işler
Allah bir Muhammed Ali
Hatâyî bu yolda serdir
Serin verenler de erdir
Ayda sırdır günde nurdur
Allah bir Muhammed Ali
<end>

<start>
Men dervişem diye göğsün gerersin
Hakk’ı zikr etmeğe dilin var mıdır
Kendini görsene ilde ararsın
Hâlin hâl etmeğe hâlin var mıdır
Bir gün balık gibi ağa sararlar
Mürşidden rehberden haber sorarlar
Tütsü yakub köşe köşe ararlar
Men arıyım dersin balın varmıdır
Derdli olmayanlar derde yanar mı
Sâdık derviş ikrârından döner mi
Her bir uçan gül dalına konar mı
Men bülbülüm dersin gülün var mıdır
Şah Hatâyî senin derdin deşilmez
Derdi olmayanlar derde duş olmaz
Mürşidsiz rehbersiz yollar açılmaz
Mürşid eteğinde elin var mıdır
<end>

<start>
Men dervişem deyen kişi
Evvel neden geçmek gerek
Bilisini terk eyleyüb
Rızâ ile uçmak gerek
Aşk tavasında kavrulup
Yanub kül olup savrulup
Benlik duvarın devirüp
Hakk’tan yana geçmek gerek
Ko kalsun arada kalan
Menzile varamaz yalan
Tâliblere rehber olan
Müşkilleri seçmek gerek
Deli gönül murâd ilen
Yanar yüreğim od ilen
Şah Hatâyî’m bu vird ilen
Gamlı gönlü açmak gerek
<end>

<start>
Muhammed Ali´nin kurduğu yoldur
Ak üstünde ağı görebilürsen
Tanıyan itikad söyleyen dildir
Hakikat bahrine dalabildinmi
Gel derler de seni Cem´e çekerler
Evvel bildiğin yabana atarlar
Andan sonra yularından tutarlar
Yettikleri yere varabilürsen
Özü Mervan olan ummana dalmaz
Özü Hak´ka vasıl olan can ölmez
Mü´minin hisabı yarına kalmaz
Bunda sualini verebilürsen
Yola beli diyen can ulu olur
Kaynar kudret küresinden eli olur
Dünyada ahrette doğru yol olur
Verdiğin ikrara durabilürsen
Teslimiyet seni yola götürür
Eksik olan işlerini bitürür
Bir kardaşın olub Hak´ka götürür
Özünden Mervan´ı sürebilürsen
Evvel ipdidadan musahib bulup
Mürebbi yanında pişip hal olup
Üstad nazarında yanup kül olup
Külli varlığını verebilürsen
Şah Hatâyî´m eydür yola götüren
Yerini bekleyib posta oturan
Talibi rehberdir Hak´ka yetüren
Cennette Rıdvan´ı görebilürsen
<end>

<start>
Muhammed Ali'den kurulu yoldur
Evvel rehberinden kaçana lanet
Evvel ikrar verip sonra dönene
Yapıştığı elden kaçana lanet
Erenler bu yolda hazırdır hazır
Musahip levnini defterden kazır
Gerekse eylesün bin kere özür
Onlar gibi yiyüp içene lanet
Aklını beğenüp ikrarın koyup
Kalkup havalanup nefsine uyup
Teberra gömlegün eynine giyup
Azazil yurduna göçene lanet
İblis gibi iller aybına bakup
Kendünü gözgöre odlara yakub
Eliyle boynuna ilmegün takup
Gaybet edup sırrı açana lanet
Beğenmeyup erenlerin sözünü
Benlik yurduna kondurmuş özünü
Hak kapudan döndürmüştür yüzünü
Azazil donunu giyene lanet
Arifler böyle dediler uluya
Azazil neylesün kalbi doluya
Teberra okundu yanlış bilüye
Kendi bilüsüne uçana lanet
Hatâyî'm der bir veliyim yoluyla
Sultanın sohbeti her dem kuluyla
Gönülde kibr olup soğuk dil ile
Özün muhabbetten seçene lanet
<end>

<start>
Muhammed Ali’nin gittiği yola
Biz dahi gidelim yorulmayalım
İmâmlar defterine kayıd olalım
Bir gayri defterde bulunmayalım
Allah bir Muhammed hak Tanrı birdir
Erenler üstünde balkır bir nurdur
Cennet-i A’lâ’da bir dergâh vardır
Biz de ol dergâhtan ayrılmayalım
Sevdiğimiz bizim anlar da bilsün
İnsâf ehli olan insâfa gelsün
Bir olsun birlik olsun dirlik olsun
Biz gittiğimizden ayrılmayalım
Kaba saba olsun heman yük olsun
Arıdalım gönül evi pâk olsun
Şah Hatâyi’m nefesimiz hak olsun
Biz nefesimizden ayrılmayalım
<end>

<start>
Muhammed Ali’nin aldım elini
Hak deyip tuttuğum elden ayrılmam
On İki İmâm’ın tuttum yolunu
Hak deyip tuttuğum yoldan ayrılmam
Mürşidin nefesi Hakk nefesidir
Mürşid sözün tutmayanlar âsidir
Mürşidin rızâsı Hakk rızâsıdır
Hak deyüp tuttuğum yoldan ayrılmam
Mürşidin gittiği velî yoludur
Gitme dediğine gitmemelidir
Zâhir, bâtın da Muhammed Ali’dir
Hakk deyüb tuttuğum yoldan ayrılmam
Hakk erenler bir araya gelirse
Cümle âşıklara nasib verilse
Âşikâre Hakk gözüyle görülse
Hakk deyüb tuttuğum yoldan ayrılmam
Şah Hatâyî’m Hakk bil tuttuğun eli
Zâhirde bâtında Hakk gördü onu
Gerçek erenlerden aldın haberi
Hakk deyüb tuttuğum yoldan ayrılmam
<end>

<start>
Mümin müslüm gelin seyrân edelim
Muhammed Ali’nin göçü geliyor
Keselim ciğeri biryân edelim
Muhammed Ali’nin göçü geliyor
Men de bellü deyem anın ucunu
Nûr ile doldurmuşlardır içini
Cennete doğru çekerler göçünü
Muhammed Ali’nin göçü geliyor
Nûra gark olmuş Fatma Ana’nın saçı
Al yeşil bezenmiş cennetin içi
Sevdiğini almış çekiyor göçü
Muhammed Ali’nin göçü geliyor
Yanı sıra yüz bin evliyâ bile
Mü’min Müslim ana devaha ine
Kubbesinin üstü güvercin kona
Muhammed Ali’nin göçü geliyor
Ali Muhammed’dir Muhammed Ali
Devâh eder ana cümlenin vârı
Âlemler serveri anlar Hatâyî
Muhammed Ali’nin göçü geliyor
<end>

<start>
Murtezâ Ali’yi candan seversen
Aç can gözünü gafletten uyandır
Musâhibsiz ile durub oturma
Bir içim su verse küllî ziyandır
Rehberin önünde pîre uyuldu
Yalan gerçek şu meydânda duyuldu
Varlığından geçen üstâd sayıldı
Hakk bilür ötesi şâha ayândır
Gittiği yolun edebin sakınan
Yalan gerçek şu meydanda dokunan
Her cemiyette teberrâ okunan
Ali sırrı cümle nâsa beyândır
Can gözü örtüktür Hakk’ı göremez
Üstâdın yoluna doğru varamaz
Cemiyette süâlimi veremez
Hâli yoktur dört kapuda yabândır
Şah Hatâyî yeri göğü yaradan
Men akdan okudum bilmem karadan
Sürün çıksın hal bilmezi aradan
Mümin müslim al rengine boyandır
<end>

<start>
Mürşidlikten size budur erenler
Her ne ister menzil nere buluna 
Güneş gibi tulû’ ede burcundan
Ay ile gün doğub anda doluna
Mürşid oldur tâlibini pişire
Elin alub azmaklıktan devşire
Günde bin kez teber vursa başına
Lâ demeye ver nasîbin alana
Tâlib deme pîr yanında utana
Tâlib denmez pîr yanında ötene
Gümân ile yatur olsa siteme
Yuma anda murder gönder sinine
Pîr oldur ki pir yurdunda otura
Tâlibin noksan yerini yetüre
Tesellî verüben yola getüre
Eriştire dört kapunun hepine
Hatâyi’yem çâr köşeyi gezerem
Aşk kitâbın okuyuben yazarem
Mürşidine kec bakandan bîzârem
Ne çağıram ne hod varam yanına
<end>

<start>
Ne dinlersin dervişleri
Dervişlerde dem bulunur
Bekle Hakk'ın eşiğini
Derdine derman bulunur
Eğer oldun ise haste
Var derdine derman iste
İhlaslı gidersin dosta
Ölürsen de can bulunur
Alçağa indir özünü
İn türaba sür yüzünü
Pişir de söyle sözünü
Arasında çiğ bulunur
Bahri isen ummana dal
Sarraf isen gir gevher al
Merdan isen meydana gel
Meydanda merdan bulunur
Şah Hatâyî'm özün takın
Sırrını ladinden sakın
Kudretinden değen okun
Yaresine em bulunur
<end>

<start>
Ne yitirdin ararsın sen burada
Gel ey tâlib özün kul eyleyi gör
Yoklamada bile olup sırada
Gel ey tâlib özün kul eyleyi gör
Mîzânını kend-elinle tartarsın
Gözünle gördüceğini örtersin
Bu dîvandan ol dîvana irtesin
Gel ey tâlib özün kul eyleyi gör
Sen özünü rehberine berk eyle
Ma’rifete üç yüz altmış ağ eyle
Kırk makamı dört kapıda fark eyle
Gel ey tâlib özün kul eyleyi gör
Hatâyî der üç dürlüdür velîlik
Düşmüşlerin elin almak Ali’lik
Türâba yüz sürmekle olur ululuk
Gel ey tâlib özün kul eyleyi gör
<end>

<start>
İptidadan yol sorarsan
Yol Muhammed Ali'nindir
Yetmiş iki dil sorarsan
Dil Muhammed Ali'nindir
Gece olur gündüz olur
Cümle alem dümdüz olur
Gökte kaç bin yıldız olur
Ay Muhammed Ali'nindir
Varma Yezid'in yanına
Kokusu siner tenine
Lanet Yezid'in huyuna
Can Muhammed Ali'nindir
Varma Yezit meclisine
Kulak verme hiç sesine
Satır Yezit ensesine
Kılıç Muhammed Ali'nindir
Şah Hatayi hasta inler
Cümle alem anı dinler
Nur olmuş aleme dolar
Gün Muhammed Ali'nindir
<end>

<start>
Dil ile dervişlik olmaz
Hali gerek yol ehlinin
Arılayın her çiçekten
Balı gerek yol ehlinin
Geçmek gerek dört kapıdan
Kurtulasın mürebbiden
Mürebbiden muhasipten
Eli gerek yol ehlinin
Ben gezerim dertli dertli
Öter firkatli firkatli
Bülbül gibi ünü tatlı
Dili gerek yol ehlinin
Ben gezerim ayık ayık
Deryalarda olur kayık
Bülbülleri şaha kayık
Gülü gerek yol ehlinin
Hatayi'm der kuşak kuşan
Toz olur turaba düşen
Budur dervişliğe nişan
Yolu gerek yol ehlinin
<end>

<start>
Yemen ellerinden beri gelirken
Turnalar Ali'yi görmediniz mi
Yer gök inileyip zarı kılırken
Turnalar Ali'yi görmediniz mi
Şahım Hayber kalasını yıkarken
Nice Yezit helak oldu bakarken
Muhammed Mirac'a ol dem çıkarken
Turnalar Ali'yi görmediniz mi
Kim gördü deryada balık izini
Eğildi ol öptü kabrin tozunu
İşidin Ali'nin hub avazını
Turnalar Ali'yi görmediniz mi
Havanın yüzünde sema tutarken
Kevser şerbetinden içip kanarken
Muhammed'in gül reyhanın saçarken
Turnalar Ali'yi görmediniz mi
Şah Hatayi edermiş bir gedayı
Dilim zikreyledi gani Mevla'yı
On İki İmamı nesli Abayı
Turnalar Ali'yi görmediniz mi
<end>

<start>
Şu dünyanın ötesine
Vardım deyen yalan söyler
Baştan başa sefasını
Sürdüm deyen yalan söyler
Ark kazarlar arkın arkın
Felek çevirmede çarkın
Bu dünyada mal ü mülküm
Vardır deyen yalan söyler
Oğul dinlemez atayı
Dilden çıkarmaz hatayı
Pişmeden çiğ yumurtayı
Soydum deyen yalan söyler
Kur' ağaçta olur gazel
Kendi okur kendi yazar
Ahdi bütün hüsnü güzel 
Vardır deyen yalan söyler
Avcılar avlarlar bazı
Hakka ederler niyazı
Daim beş vakit namazı
Kıldım deyen yalan söyler
Şah Hatayi'm der varılmaz
Varılırsa da gelinmez
Rehbersiz bir yol alınmaz
Aldım deyen yalan söyler
<end>

<start>
İkrar verip bir ikrara gitmeyen
Gelmesin meydana yalan gelmesin
Talip olup pir dehmanın tutmayan
Gelmesin meydana yalan gelmesin
Günahımla destan eder aşk beni
Ekabirlik etsem yüke koş beni
Terceman ortağı tarik düşmanı
Gelmesin meydana yalan gelmesin
Ebsem durur iken yoldan sapıcı
Cahil olmuş gördüğünü açıcı
Şarlar harap ediyor evler yıkıcı
Gelmesin meydana yalan gelmesin
Ta ezelden yazılmıştır yazıda
Keramet sofrada mürvet gazide
Can temenna kılsın gerçek özüde
Gelmesin meydana yalan gelmesin
Şah Hatayi'm okuyuben yazarım
Türab oldum ayaklarda tozarım
Devşirdim dükkanım kurdum pazarım
Gelmesin meydana yalan gelmesin
<end>

<start>
Vardım kırklar yaylasına
Gel berü hey can dediler
Yüz sürdüm ayaklarına
Gir işte meydan dediler
Kırklar bir yerde durdular
Yerlerinden yer verdiler
Meydana sofra serdiler
El lokmaya sun dediler
Erenler gönlü ganidir
Yuduğu kalbi arıdır
Gelişin kandan beridir
Söyle ey ihvan dediler
Gir semaa bile oyna
Silinsin pak olsun ayna
Kırk yıl bir kazanda kayna
Daha çiğsin yan dediler
Gördüğünü gözün ile
Söyleme sen sözün ile
Andan sonra bizim ile
Ol sen de mihman dediler
Düşme dünya mihnetine
Talib ol Hak hazretine
Ab-ı Kevser şerbetine
Parmacığın ban dediler
Şah Hatayi'm nedir halin
Dua edip kaldır elin
Kesegör gıybetten dilin
Cümlemiz yeksan dediler
<end>

<start>
Sözünü bir söyleyenin
Sözünü eder sağ bir söz
Pir nefesin dinleyenin
Yüzünü eder ağ bir söz
Bir söz vardır halk içinde
Dahi söz var hulk içinde
Olmaya ki delk içinde
Deyesin çarkadağ bir söz
Söz vardır kestirir başı
Söz vardır keser savaşı
Söz vardır ağulu aşı
Bal ilen eder yağ bir söz
Sözünü yahşi pişürgil
Yahşi us ile düşürgil
Yaramazını şeşirgil
Canına olur dağ bir söz
İsterem göreyim yari
Bu remzi anlagıl varı
Hezaran gevher dinarı
Eder kara toprağ bir söz
Şah Hatayi ayatından
Sözün söyle öz zatından
Olmaya kim pir katından
Seni ede ırağ bir söz
<end>

<start>
Şah-ı merdan kullarıyız
Biz biriz birkaç değiliz
Kanaat ile yürürüz
İlla tokuz aç değiliz
Evliya gönlümüz aldı
Kalbimiz nur ile doldu
Gözlerimiz didar gördü
Cennete muhtaç değiliz
Evvel biziz ahır biziz
Hemen leyl ü nehar biziz
Gül açılmış bahar biziz
Yaz olduk biz kış değiliz
Binlerden kırklara erdik
Tarikat evinde durduk
Yedilerden haber aldık
Üçlerdeniz hiç değiliz
Şah Hatayi'm göçür göçün
Dünyayı terk etmek içün
Sızdık eridik Hak içün
Altın olduk tunç değiliz
<end>

<start>
Yol yüğrüktür her sofuyla tutulmaz
Müşteri olmazsa gevher satılmaz
Ekmek yedirmekle hakka yetilmez
Hakk'a yarar doğru kul olmayınca
Niceler gelirde tasvire bakar
Kendini bilmeyen odlara yakar
Bir kulaktan girer birinden çıkar
Kursağa bir delik yol olmayınca
Söylenen divandan sen ne anlarsın
Evliyaya gevher olup çağlarsın
Tutmadıktan sonra niye dinlersin
Mani mi türkü mü anlamayınca
Camış gelir kendi kendin kaşıtmaz
Nur doldurup kalp evini ışıtmaz
Binbir kelam desen birin işitmez
Neyleyim kulağı sem etmeyince
Değme sofuların meyi içilmez
Sofrasının baş ucundan geçilmez
Mahmurdur uykudan gözü açılmaz
Neyleyim marifet kal olmayınca
Engin olmayınca sular çağlamaz
Değme bir sofuya gönül bağlanmaz
Şah Hatayi’m gözüm yaşı sağlanmaz
Özünden bulanıp ağlamayınca
<end>

<start>
Gönül ne gezersin seyran yerinde
Alemde her şeyin var olmayınca
Olura olmaza dost deyip gezme
Bir ahdine bütün yar olmayınca
Yürü sofu yürü yolundan azma
Elin gıybetine kuyular kazma
Varıp her dükkanda metaın çözme
Yanında mürşidin sır olmayınca
Kalktı havalandı gönlümün kuşu
Kavga gıybet etmek kötünün işi
Üstadın tanımaz bunda her kişi
Anın kim mürşidi er olmayınca
Varıp bir kötüye sen olma nöker
Çerhine değer de dolunu döker
Ne Hüda'dan korkar ne hicab eder
Bir kötüde namus ar olmayınca
Şah Hatai'm eder bu sırrı beyan
Kamil midir cahil sözüne uyan
Bir baştan ağlamak ömredir ziyan
İki baştan muhib yar olmayınca
<end>

<start>
Bir kamile candan hizmet edersen
Salar aşk narına pişirir seni
Musahip cevrine gönül katarsan
Aklını başına devşirir seni
Girip muhabbete gönül katagör
Mürebbiden musahibe yetegör
Bir gerçeğin eteğini tutagör
Korktuğun bellerden aşırır seni
Muhabbet gölüne doluğ usanma
Sakın gark olursan ummana dalma
Her olur olmaza sırrını deme
Akibet kesrete düşürür seni
Edepsizin kazanında kaynama
Sakın anın ile aşnalık etme
Kahrin çekmeyenin gülünü derme
Ateşi kül edip coşturur seni
Şah Hatayi'm eydür yolundan kalma
Gerçek erenlerdir körlerden sanma
Güman ehli ile musahib olma
Hakikat halinden şaşırır seni
<end>

<start>
Naci derler bir güruha uğradım
Hep biri birinin almış elini
Mekanınız kanda dedim söyledim
Mekan tutmuş hakıykatin ilini
Yüklerin la'l ü gevherden tutmuşlar
Toplayuban bir mizanda çekmişler
Dost bahçesine mahabbet ekmişler
Öğrenigör bağıbanın dilini
Sütleri kudret gölünden alınmış
Tamızlığı o kırklardan çalınmış
Orucu tutulmuş farzı kılınmış
Hak etmemiş o kuluna zulumu
Aşkın şarabından içtim hak oldum
Kudretten donumu giydim pak oldum
Hem Hakk'a ulaştım men de Hak oldum
Anın içün irad etmem ölümü
Aşkın şerbetinden içen aildir
Kırklara nişan gösteren saildir
Şah Hatayi hizmetine kaildir
Mevlam esirgesin mü'min kulunu
<end>

<start>
Menim pirim Şah-ı Merdan Ali'dir
Sefiller carına yetenden meded
Şahadet parmağıyla bab-ı Hayberi
Hışm ile koparıp atandan meded
Onlar girer zahir batın donuna
Kuduretten hun karıştı ününe
Resul'ün önünde arslan donunda
Habibin uğrunda yatandan meded
Onlar idi zahir batın derilden
Bin bilirsen bir haber al bilirden
Yetmiş kere öldürüp de dirilden
Resul'ün destini tutandan meded
Cimcim'in haberin gergerden alan
Kul olup özünü pazara salan
Beşikte ejderha üstüne varan
Ağır yük bedeni çatandan meded
Şah Hatayi'm müşkülümü kandıran
Bir bakışla devi yere bandıran
Üçyüz yıldan sonra nişan bildiren
Selman'a nergisi sunandan meded
<end>

<start>
Hatayi işin düşer
Gelip gidişin düşer
Dişleme çiğ lokmayı
Yerine dişin düşer
<end>

<start>
Hatayi hal çağında
Hak gönül alçağında
Bin Ka'be'den yeğrektir
Bir gönül al çağında
<end>

<start>
Dinle nefes canlıdır
Tutmayanlar kanlıdır
Hatayi hazer eyle
Bu yol nerdübanlıdır
<end>

<start>
Kırklar meydanına vardım
Gel beru ey can dediler
İzzet ile selam verdim
Gel işte meydan dediler
Kırkların kalbi durudur
Gelenin kalbi arıdır
Gelişin kanden beridir
Söyle sen kimsin dediler
Gir semaa bile oyna
Silünsün açılsın ayna
Kırk yıl kazanda dur kayna
Dahi çiği bu ten dediler
Şah Hatai'm nedir halim
Hakk'a şükret kaldır elin
Gıybetten kese gör dilin
Her kula yeksan dediler
<end>

<start>
Âftâb-ı âlem-i tevhîdi kıldı âşikâr
Kalmadı dünyâ yüzünde mihnet-i jeng-i gubâr
Bu duâyı zâhir etti ol şeh-i Düldül süvâr
Lâ fetâ illâ Ali lâ seyfe illâ Zülfekâr
Bin şükür bes tahtına geldi Süleymân-ı zamân
Hükmüne fermanber oldu hem zemîn ü âsmân
Bu duâyı hâtemine yazdı çün nakş-ı nişân
Lâ fetâ illâ Ali lâ seyfe illâ Zülfekâr
Çünki çıktı Kâ’be’den hak ile bâtıl farkına
Bâtıl oldu ol kişi aldandı dünyâ zevkına
Bu duâyı okuyanlar düşdü rahmet garkına
Lâ fetâ illâ Ali lâ seyfe illâ Zülfekâr
Tanrı arşdan Kürs’e indirdi anın çün bî-nikâb
Sâki sırrın keşf kıldı aradan gitti hicâb
Bu duâyı hak bilenler secdeye kıldı şitâb
Lâ fetâ illâ Ali lâ seyfe illâ Zülfekâr
Bu kamer devrinde mü’min müşrikîn oldu cüdâ
Bunu böyle tâ ezelden zikr ederdi Mustafâ
Mü’minin dilinde dâim zâhir idi duâ
Lâ fetâ illâ Ali lâ seyfe illâ Zülfekâr
Doğdu mağribden güneş geldi kıyâmetten nişân
Îsi gökten yere indi zâhirâ devr-i zamân
Bu duâyı eyledi Hak leşkeri vird-i zebân
Lâ fetâ illâ Ali lâ seyfe illâ Zülfekâr
Mehdi-i sâhib zamân devrânı geldi âleme
Külli eşyâ ehlinin sultânı geldi âleme
Bu duâ derd ehlinin dermânı geldi âleme
Lâ fetâ illâ Ali lâ seyfe illâ Zülfekâr
Ey Hatâyî Mehdi-i sâhib zamân devrânıdır
Ehl-i fazla va’de-i hûr ü cinân devrânıdır
İsm-i A’zam zâhir oldu Câvidân devrânıdır
Lâ fetâ illâ Ali lâ seyfe illâ Zülfekâr
<end>

<start>
Muhammed Ali'yi candan sevenler
Yorulup yollarda kalmaz inşallah
Ol İmam Hasan'ın yüzün görenler
Hüseyin'den Mahrum olmaz inşallah
Zeynel Abidin'den bir dolu içtim
Muhammed Bakır'la kaynayıp coştum
Ben İmam Cafer'in izine koştum
Andan gayrı yola salmaz inşallah
Musa-i Kazım'dan kopan erenler
Baş can verip bu cemleri görenler
Şah İmam Rıza'ya ağu verenler
Divanda şefaat bulmaz inşallah
Bir gün olur okuturlar defteri
Şah Oğlu'nun elindedir teberi
Uyanınca Taki Naki Askeri
Açılan gülümüz solmaz inşallah
Şah Hatayi'm bu pend bize yeter a
Özünü katagör ulu divana
Mehdi şevki şu cihanı tatar a
Şah kuluna sitem olmaz inşallah
<end>

<start>
İmam Ca'fer kullarıyız
Sohbetimiz nihan olur
Ölmezden evvel ölüyüz
Cana vasl olan can olur
İmam kulları derilir
Yol erkan sohbet sürülür
Mahşer sorusu sorulur
Bunda âli divan olur
Bunda kibr ile kin olmaz
Hem sen olup hem ben olmaz
Adem öldürsen kan olmaz
Nefes öldürsen kan olur
Aşk şarabından içilir
Müşkil hallolur seçilir
Kan işleyenden geçilir
Erenler mürvet kan'olur
Hatayi der ben bundayın
Hak divanında gündeyin
Sen bendesin ben sendeyin
Ne sen olur ne ben olur
<end>

<start>
İçmişem bir dolu olmuşum ayık
Düşmüşüm dağlara olmuşum geyik
Sana derim sana sürmeli geyik
Kaçma benden kaçma avcı değilim
Avcı değilim ki düşem izine
Kaça kaça kanlar indi dizine
Sürmeler mi çektin kömür gözüne
Kaçma benden kaçma avcı değilim
Sana derim sana geyik erenler
Bize sevda sana dalga verenler
Dilerim Mevla'dan onmaz vuranlar
Kaçma benden kaçma avcı değilim
Eyder Şah Hatayi'm uçan kaçandan
Zerrece korkmazız bu tatlı candan
Gidip da'vac' olma atana benden
Kaçma benden kaçma avcı değilim
<end>

<start>
Hayli demdir dosttan ayrı düşeli
Gelmez bir selamın bilmem nedendir
Ciğerim de aşk odunda pişeli
Tükenmez efkarım bilmem nedendir
Nail oldum dostun zülfü teline
Nurdan cemaline tatlı diline
Gözüm yaşı döndü bahar seline
Akarsu bulanık bilmem nedendir
İnsaf et sevdiğim çektiğim yeter
Alıştım tutuştum tütünüm tüter
Ayrılık yoksulluk hicran besbeter
Birikti başıma bilmem nedendir
Hatayi sığındın Ali Serdar'a
Umarım merhamet ede kullara
Enzerim zayıfım kaldım biçare
Şaşırdım tebdilim bilmem nedendir
<end>

<start>
Benim Pir'im Şah-ı Merdan Ali'dir
Sefiller destini tutan Ali'dir 
Kopardı hayberin kapısın kırdı 
Kaldırıp arşumana atan Ali'dir 
Haydar haydar Piri'm Ali'dir
Şah Hatay'ım Ali'm mansur darında 
Hü deyi cebrail serim yardıran 
Üç yüz yıldan sonra nergiz getiren 
Nergizi selmana sunan Ali'dir 
Haydar haydar Pir'im Ali'dir
<end>

<start>
Aşkın kitabını sen al eline
Serimize ne yazılmış görelim
Selavat kelimesin getir diline
Din serverine selavat verelim
Din serveri hak Muhammed Alidir
Bizden ihtiyarlar bizden uludur
hidayet umduğum bektaş velidir
Derdimizin dermanını bulalım
Sultanım Dertlere derman eylesin
Şah İmam Hasan Ummanları boylasın
Hüseyn erkan-ı ayın söylesin
Sıtk ile kulak tutup dinleyelim
Dinle gelen İmamların sesidir
İmam zeynel İmamların hasıdır
İkrarında inkar Hakka asidir
İnkarı inkar boynuna saralım
İkrarında inkar Hakka kul olmaz
Coşkun akıp Muhabbeti sel olmaz
Muhammed Bakırın sırrı deyilmez
Sizin ile hal evine varalım
Hal evinde hal olalım hal ile
İmam cafer bir yol kurmuş yol ile
gelin tanışalım tatlı dil ile
Yürü git nasihatımız alalım
Teselli ver canım müşkülüm kandır
Yönümü Musa-i kazıma döndür
Haklı Muhabbetin şemasın yandır
Muhabbette Muhammedi bulalım
Sultanımdır Hak nazarın bahş eden
Musa Kazım Rıza bizi okutan
Ne aradın buldun yetmiş ikiden
Seç özünü yetmiş üçe varalım
Müminlerin dini yetmiş üç olur
İsmaile inan kurban koç olur
Evvel ahir bu dünyadan göç olur
Konan göçmüş biz nemize duralım
Geliciden gel olunca durulmaz
Takiyi Nakiyi seven yorulmaz
İkilikle Hak didara erilmez
İkiliği Öz evinden silelim
Hak da sever teslim olan kulları
Coskun akar Muhabbetin selleri
Hasan el askerinin gonca gülleri
Firdevs-i alada açmış derelim
Şah Hatayim bülbül intizar güle
Şah Muhammed Mehdi zuhura gele
Düşmüşlerin elin ala kandıra
Hakka temennayı niyaz kılalım
<end>

<start>
Aman hey erenler mürüvvet sizden
Öksüzem garibem amana geldim
Şu benim halime merhamet eylen
Ağlayu ağlayu meydana geldim
Şahın bahçesinde men garip bülbül
Efkarım artmakta halim pek müşkül
Koparmadım asla kokladım bir gül
Kafir oldum ise imana geldim
Gönül şahinini saldım havaya
Akıl sefinesin vermişim zaya
Yüzüm süregeldim men hak-i paya
Server Muhammed'e Selman'a geldim
Muhammed Ali'nin kullarındanım
Al-i aba nesl-i Hayderidenim
İmam-ı Ca'fer'in mezhebindenim
Derdimend Hatayi dermana geldim
<end>

<start>
Bu yolun yolcusu olayım dersen
Yola bakıp sonra yatmalı değil
Derviş olup hırka giyeyim dersen
Gahi giyip gahi atmalı değil
Nadan bahçesinde gonca gül olmaz
Kamil ile yoldaş olan yorulmaz
İki mahluk vardır hakka kul olmaz
Mağrurluk kibirlik etmeli değil
Mağrurlar orada olurlar yalan
Kibir imiş yolda yorulup kalan
Eğer yolcu isen köprüyü dolan
Göz göre çamura batmalı değil
Koyun kuzusuna nasıl meledi
Sarı öküzün kulağın kimler imledi
Garip bülbül gül dalında tünedi
Her çalı başında ötmeli değil
Şah Hatayi'm imam Ca'fer’den beri
Hüda yarenidir yolun rehberi
Hakk’ın dergahdan gelen gevheri
Her olur olmaza satmalı değil
<end>

<start>
Çok şükür minnet hüdaya
Dost yüzünü gördük bugün
Kurtulduk kal u beladan
Şad olup da güldük bugün
Dost dostun kus'runa kalmaz
Muhabbetin elden salmaz
Solmuş gülden koku gelmez
Dost gülünü derdik bugün
Bu ceme girmesin eğri
Yüreğimden çıkmaz ağrı
Gönderdik sılaya doğru
Gönül kuşun saldık bugün
Şah Hatayi'm şaha düştük
Gam yükün menzile saçtık
Dost elinden dolu içtik
Mesti hayran olduk bugün
<end>

<start>
Ela gözlü pirim geldi
Duyan gelsin işte meydan
Dört kapıyı kırk makamı
Bilen gelsin işte meydan
Hudey hudey hudey hudey
Ben pirimi hak bilirem
Yoluna kurban oluram
Dün doğdum bugün ölürem
Ölen gelsin işte meydan
Hudey hudey hudey hudey
Şah Hatayi der sırrını
Meydana koymuş serini
Nesimi gibi derisin
Yüzen gelsin işte meydan
Hudey hudey hudey hudey
<end>

<start>
Yaradan ne güzel buyruk buyurmuş
Gelin hey erenler edin niyazı
Muhammed buyruğu bize duyurmuş
Gelin hey erenler edin niyazı
Niyaz etmek imiş her işin başı
Niyaz edenlerin ihsandır işi
Cemde hazır duran ol ulu kişi
Gelin hey erenler edin niyazı
Niyaz seni kuş eyleyip uçurur
Ab-ı zemzem sularını içirir
Sırat köprüsünden kolay geçirir
Gelin hey erenler edin niyazı
Cehennemde vardır gayya kuyusu
Yetmiş yıllık yoldan gelir yayası
Hemen niyaz etmek imiş eyisi
Gelin hey erenler edin niyazı
Şah Hatayi'm derki niyaz bendedir
Niyaz eyleyenler Hak yanındadır
Niyaz etmeyenler cehennemdedir
Gelin hey erenler edin niyazı
<end>

<start>
Gönül seyranda gezerken
Şah geldi kondu saraya
Hakk’a niyaz ederken
Bir engel düştü araya
Hakk’ın kapusundan girdim
Kendi vücudumu gördüm
Marifet kazanın kurdum
Aşkı kaynatan küreye
Muhabbet haslar hasıymış
Etmeyen Hakk’ın nesiymiş
Sevgi Hakk sevgisi imiş
Erenler ne der buraya
Hele küşadın düşürdüm
Firkat kazanın taşırdım
Marifet aşın pişirdim
Tuzun tattırdım bereye
Hatayî der ihtiyarsız
Neyleyim dünyayı yârsız
Ol alemden bi habersiz
Tuz ekmek ister yaraya
<end>

<start>
Yine mihman geldi gönlüm saz oldu
Mihmanlar siz bize safa geldiniz
Kar kış yağar iken bahar yaz oldu
Mihmanlar siz bize safa geldiniz
Müsafir aşk kapısının dilidir
Erenler bağının gonce gülüdür
Tanrı müsafiri şahım Ali'dir
Mihmanlar siz bize safa geldiniz
Bir eve kahr olsa müsafir gelmez
Çalınsa çarpınsa ektiği bitmez
Çağırsa bağırsa bir ere yetmez
Mihmanlar siz bize safa geldiniz
Himmet eyle pirim müsafir gele
Yavan yaşık yeyip yüzümüz güle
Büyük küçük anı hep Hızır bile
Mihmanlar siz bize safa geldiniz
Müsafir gelirse kısmeti bile
Müsafir Hızır'dır arzulu dile
Hatayi'm yüzler sür özrünü dile
Mihmanlar siz bize safa geldiniz
<end>

<start>
Gine mihman gördüm gönlüm şad oldu
Mihmanlar siz bize sefa geldiniz
Kar kış yağar iken bahar yaz oldu
Mihmanlar siz bize sefa geldiniz
Misafir aşk kapusunun dilidir
Hızr-ı sev kim sahibinin gülüdür
Tanrı misafiri pirim Ali'dir
Mihmanlar siz bize sefa geldiniz
Bir eve kahr ola misafir gelmez
Çalınsa çırpınsa ektiği bitmez
Çağırsa bağırsa bir ere yetmez
Mihmanlar siz bize sefa geldiniz
Himmet eyle sen ki daima gele
Yavan yaşık bizim yüzümüz güle
Büyük küçük anı hep Hızır bile
Mihmanlar siz bize sefa geldiniz
Misafir gelir ki kısmeti bile
Misafir Hızır'dır özrünü dile
Hatai'yim uğruyu tut ver gel ele
Mihmanlar siz bize sefa geldiniz
<end>

<start>
Karşıki karlıca dağı gördün mü
Buldurmuş eyyamın eriyip gider
Akan sulardan sen ibret aldın mı
Yüzünü yerlere sürüyüp gider
Kadirsin hey ulu şahım kadirsin
Her nereye baksam anda hazırsın
Üstümüzde dört köşeli çadırsın
Cümlemizi birden bürüyüp gider
Sıra sıra gelen ol ulu kuşlar
Sırlı olur yakmaz anı güneşler
Evvel ezel meyva veren ağaçlar
Anlar da kalmayıp çürüyüp gider
Deryamız derindir bizim boylanmaz
Bin bir kelam etsem biri anlanmaz
Kişi ıkrarsız yulara bağlanmaz
Yuları boynunda sürüyüp gider
Şah Hatayi'm söyler sözü özünden
Dervişlerin sakınıptur gözünden
Olur olmaz münkirlerin sözünden
Esriyip gönlümüz farıyıp gider
<end>

<start>
Gezip şu alemi derdime çare
Bulmayan kardaşım gerekmez bana
Ağladıkça benim gözümün yaşın
Silmeyen kardaşım gerekmez bana
Daima yolda gerekmiş yol eri
Yol erinin elindedir yuları
Başa bir iş düşse benden ileri
Yelmeyen kardaşım gerekmez bana
Ben güzel pirime olmuşam talib
Neyleyim amennas üstüme kalıp
Şu benim halimden haberdar olup
Bilmeyen kardaşım gerekmez bana
Bülbülün arzusu şol gonca güle
Nazar itikattan itibar dile
Ağlarsam ağlaya gülersem güle
Gülmeyen kardaşım gerekmez bana
Şah Hatayi'm kalkıp şurdan yürüyüp
Hevesinden geçip hırsı farıyıp
Aman mürvet deyip yüzler sürüyüp
Gelmeyen kardaşım gerekmez bana
<end>

<start>
Sefasına cefasına dayandım
Bu cefaya dayanmayan gelmesin
Rengi boyasına cümle boyandım
Bu renklere boyanmayan gelmesin
Rengine boyandım meyinden içtim
Nice canlar ile ikrar görüştüm
Muhabbet eyledim candan seviştim
Muhabbeti küfür sayan gelmesin
Muhabbet eyledim sevdim yarimi
Harc eyledim elde olan varımı
Var bir gerçek ile et pazarını
Ettiği pazardan dönen gelmesin
Gerçek imiş serseriye gelmeye
Er odur ki ikrarından dönmeye
Kalbinde gönlünde riya saymaya
İkilik gömleğin giyen gelmesin
Kırklar bu meydanda döner dediler
Evliyayı yola nişan kodular
Dostunu dostundan seçer dediler
Efsane sözlere uyan gelmesin
Şah Hatayi'm eyder dünya fanidir
Kırkların sohbeti aşk mekanıdır
Kusura kalmayın pirim Ali'dir
Kalbinde karası olan gelmesi
<end>

<start>
Gel öğüt vereyim öğüt alırsan
Hizmet eyle gene gülü bulunca
Kervan gider sakın geri kalırsın
Hemen elden koma yolu bulunca
Ölürse de çıkmaz yoldan yol eri
Gerçeklerin elindedir yuları
Göründü seyreyle akan suları
Karışır ummana seli bulursa
Arı oldun her çiçekten alırsın
Balın damızlığın kande bulursun
Yetmiş bin ayete delil olursun
Anlayıp da bu manayı bilince
Dinleyip de bu manayı yazmalı
Her kişi halince kuyu kazmalı
Yedi padişahlık yeri gezmeli
Haline münasip eri bulunca
Sil süpür kalbini sütten beyaz et
Öldürüp nefsini şeytandan arıt
Doksan dokuz ere çıktı Beyazıt
Haline münasip eri bulunca
Şah Hatayi'm eydür bakma bu hale
Gönlümüzde vardır bir ulu kale
Elif gele ayın gele mim gele
Dertli kullar dermanını bulunca
<end>

<start>
Gel gönül yeyip içelim
Bu güzellik geçer birgün
Alem param param olmuş
Alim sırrın açar birgün
Yeyip yedirmesi hoştur
Dert çekmeyen yürek taştır
Can dediğin huma kuştur
Kuş kafesten uçar birgün
Dal başında yeşil yaprak
Yeraltında kefen yırtmak
Gezdiğimiz kara toprak
Boyumuzdan aşar birgün
Hatayi'm gördüm düşümde
Hiç hilaf yoktur işimde
Baykuş mezarın taşında
Garip garip öter birgün
<end>

<start>
Gel bir pire hizmet eyle
Emek zayi olmaz ola
Mürşid eteğin mühkem tut
Kims'elinden almaz ola
Bir işi bitirmek gerek
Eksiğin yetirmek gerek
Yar ile oturmak gerek
Hiç bir şemme göymez ola
Bir soyu soylamak gerek
Bir açı toylamak gerek
Bir dilden söylemek gerek
Feriştehler bilmez ola
Çabuk bahri olmak gerek
Bir ummana dalmak gerek
Bir gevheri bulmak gerek
Hiç sarraflar bilmez gerek
Gerçek aşık olmak gerek
Maşukunu bulmak gerek
Ölmezden ön ölmek gerek
Varıp anda ölmez ola
Bir kuş olup uçmak gerek
Bu ma'niyi seçmek gerek
Bir kadehten içmek gerek
İçenler ayrılmaz ola
Bir bahçeye girmek gerek
Hub teferrüc kılmak gerek
Bir gülü koklamak gerek
Hergiz ol gül solmaz ola
Gel Hatayi sen geç otur
Da'viyi ma'niye yetür
Sohbetine bir er getür
Cana başa kalmaz ola
<end>

<start>
Ali'nin sırrına ereyim dersen
Muhabbet gölüne dal da andan gel
Küfrünü imana katayım dersen
Var kendi küfrünü bil de andan gel
Hakikat tarikat marifet sözdür
İtikat da gece ile gündüzdür
Gönül bahr-i aşktır derya denizdir
Bahri ol ummana dal da andan gel
Pişiri pişiri söyle sözünü
Hak-i payden ayırma gör gözünü
Mürşidine teslim eyle özünü
Musahip kapısın bul da andan gel
Canını cellada ver de kıyagör
Arif olup her manadan duyagör
Kendi cesedini kendin yuyagör
Kendi namazını kıl da andan gel
Şah Hatayi'm mana söylerim dilden
Başına gelmeyen ne bilir halden
Ölmeyince nasib almaz bu yoldan
Var ölmezden evvel öl de andan gel
<end>

<start>
Gece gündüz hayaline dönerim
Bir gece ruyama gir Hacı Bektaş
Günahkarım günahımdan bezerim
Özüm dara çektim sor Hacı Bektaş
Yandı bu garip kul nedir çaresi
Yine tazelendi yürek yaresi
Onulmaz dertlere derman olası
Bu senin bendindir sar Hacı Bektaş
Derdimin dermanı yaramın ucu
Dört güruh mevcuttur güruh-ı naci
Belinde kemeri başında tacı
Yüzünde balkıyor nur Hacı Bektaş
Gahi bulut olup göğe ağarsın
Gahi yağmur olup yere yağarsın
Ay mısın gün müsün kandan doğarsın
Ilgıt ılgıt eser yel Hacı Bektaş
Derdimend Hatayi eder niyazı
Ulu pir katardan ayırmaz bizi
Bu mahşer günüdür isterim sizi
Muhammed önünde car Hacı Bektaş
<end>

<start>
Dost! 
Kerbela Çölünden Fatma anamız gelmiş
Bakında Fatma Anamız dardamı darda
Ondaki Kalb müsahip kalbi
Bakında Fatma Anamız dardamı darda
Dost! 
Bakında Fatma Anamızın işiine işine
Ulu kuşlarda yuva yapmış başına
İkide bir değirmen çevirir göz yaşında
Bakında Fatma Anamız dardamı darda
Dost! 
Hasan ile Hüseyin o anadan doğdu
Onların kalbine de söz anamız girdi
Orası da çay çimen doldu doldu
Bakında Fatma Anamız dardamı darda
Dost! 
Ey du Şah Hatayım geldi dediler
Tercümen gezipte Tecelle dönenler
Ali Haydar Abdas´da diyenler
Bakında Fatma Anamız dardamı darda
<end>

<start>
Danya zindan görünüyor gözüme
Sevdası başımda kalan yar gitti
Ne yaptımsa hiç gelmedi sözüme
Aklımı fikrimi alan yar gitti
Sabahtan varmıştım bağlar başına
Hiç ummazdım o yar çıktı karşıma
Ben onunla olmuş idim aşina
Ateşi gönlüme dolan yar gitti
Elveda ey gözü ceylan elveda
Elveda ey boyu fidan elveda
Dertli Daimi'ye canan elveda
Benden benliğimi çalan yar gitti
<end>

<start>
İnan ki gönülden severim seni
Sevdiğim gönülden yadetme beni
Seni bana vermiş Hazreti Gani
Sevdiğim gönülden yadetme beni
Aşk yeli ömrümü savurur ise
Hicran ateşiyle kavurur ise
Takdir beni senden ayırır ise
Sevdiğim gönülden yadetme beni
Gurbet ile gider belki gelmezem
Senden ayrılırsam yaşım silmezem
Korkaram dünyada murat almazam
Sevdiğim gönülden yadetme beni
Sen gülsün ben bülbül ederem zari
Yazık güllerini dereydim bari
Eğer terkedersem ben bu diyarı
Sevdiğim gönülden yadetme beni
Görmez misin Daimi'nin halini
Kimlere sildirem çeşmim selini
Özge yad ellere verme elini
Sevdiğim gönülden yadetme beni
<end>

<start>
Ben bir güzel sevdim derunu candan
Sırrını yadlara söyleyemezem
Araşan menendi yoktur cihanda
Gayrılarla gönül eyleyemezem
Benim yarim bahçelerin gülüdür
Beni berdar eden zülfün telidir
Şu serimden esen aşkın yelidir
Gezip şu çölleri boylayamazam
Hakikat yoluna hile katılmaz
Mümin olan bu dergahtan atılmaz
Benim metanı her kişiye satılmaz
Her can ile pazar eyleyemezem
Şu gönlüm arzeder yare gitmeye
Şad oluben maksuduna yetmeye
Bülbül oldum dost bağında ötmeye
Derip güllerini yaylayamazam
Daimi derdim var dermanı neden
Dertli gönlüm ağlar figanı neden
Feleğin bizlere tufanı neden
Yar ile dem devran eyleyemezem
<end>

<start>
Aşkına düşeli ey yar
Sinem yareli yareli
Söyleyemem çok derdim var
Sinem yareli yareli
Derdin ile ölem mi yar
Ağlayıp ya gülem mi yar
Bu hicranla kalam mı yar
Sinem yareli yareli
Merhametsiz zalim ey yar
Hiç sormazsın halim ey yar
İyi bundan ölüm ey yar
Sinem yareli yareli
Yar mısın ağyar mı ey yar
Bu hal sana kar mı ey yar
Derde deva var mı ey yar
Sinem yareli yareli
Daimi'yi sormazsın yar
Müşkül halim görmezsin yar
Muradımı vermezin yar
Sinem yareli yareli
<end>

<start>
Ne imiş o yarin maksadı benden
Bakmayıp bizlerden kaçıyor bazı
Sevmişem o yari can ile tenden
Sinemde yareler açıyor bazı
Yitirdim o yari bulayım nerde
Düşürdü özümü onulmaz derde
Gönlüm müptekardır çehre-i zerde
Başıma ataşlar saçıyor bazı
Gül içindir ahu zarı bülbülün
Yar boyuna benzer dalı sümbülün
Saati saate uymaz gönü lün
Kati yükseklerden uçuyor bazı
Düştüm sevdasına yanarım ben nar
Erdirsin maksuda Hazreti Cebbar
Hasılı bir yerde etmiyor karar
Göç edip katerin göçüyor bazı
Daimi şu halim doğru hal değil
İçtiğim zehirdir şeker bal değil
Gönlümün gittiği erkan yol değil
Güzeli çirkinden seçiyor bazı
<end>

<start>
Hakikat nazar kıl efkarımıza
Şah İmam Hüseyin bendegahiyem
Yad iller giremez pazarımıza
Şah İmam Hüseyin bendegahiyem
Yüce dağ başları duman kar oldu
Şu geniş dünyalar başa dar oldu
İşim bülbül gibi ahüzar oldu
Şah İmam Hüseyin bendegahiyem
Ne kara yazılmış alnım yazısı
Asla yüreğimden çıkmaz sızısı
Fadime Ana'nın körpe kuzusu
Şah İmam Hüseyin bendegahiyem
Defettim gafleti attım kederi
Verdim pir yoluna can ile seri
Muhammet Ali'nin çeşmi enveri
Şah İmam Hüseyin bendegahiyem
Daimi'yim daim yandım aşkına
İmdat eyler fakir ile düşküne
Şu illerde döndüm deli şaşkına
Şah İmam Hüseyin bendegahiyem
<end>

<start>
Gönlümün devası Piri Piranım
Şu fani dünyadan göçtü de gitti
Gönlümün bağında suna ceylanım
Körpe kuzuların kaçtı da gitti
Takdir böyle yazmış ezel dünyada
Konan göçer elbet kalmaz dünyada
Yarene ahbaba etti elveda
Rutnzu hayal gibi geçti de gitti
Dokuz yüz kırksekiz erişti vade
Dertler tazelendi oldu ziyade
Nice bin zar ile halim ifade
Ecel peymanesin içti de gitti
Cümle muhibbanlar çektiler yası
Kenci nihan oldu hasların hası
Gönlümün süruru çeşmim cilası
Başıma ateşler saçtı da gitti
Daimi'yim asla kalmam gümanda
Er olanlar ölmez göçer bu handa
Sam yel esti güller soldu gülşanda
Bülbül bağımızdan uçtu da gitti
<end>

<start>
Aşkına düşeli yandım kül oldum
Derdimdir Muhammet dermanım Ali
Elin tutup bir mürşide kul oldum
Yolumdur Muhammet erkanım Ali
Hakikat bezmine kadim şah olan
Cümle müminlere kıblegah olan
Tarikat elinde mihri mah olan
Demimdir Muhammet devranım Ali
Mümin olur kör nefisten sakınan
Muhabbetin güllerini takınan
Dört kitabın beş yerinde okunan
Bağımdır Muhammet reyhanım Ali
Bir mihnet eyledim şahlar şahına
Düzdüm katerimi aşkın rahına
Yüzümü sürmüşem dost dergahına
Üstadım Muhammet burhanım Ali
Daimi'yim gördüm hakkın yolunu
Derdim dost bağının gonca gülünü
Teslim olup tuttum pirin elini
Temelim Muhammet mekanım Ali
<end>

<start>
Bir güzel göz ile bir işmar verdi
Gel otur sultanım gel diyemedim
Attı yaşmağını içeri girdi
Tutuldu dillerim lal diyemedim
Mahzun mahzun baktı bir iç çekerek
Ahu gözlerinden inci dökerek
Oturdu karşıma boyun bükerek
Nedir bu sendeki hal diyemedim
Sağından solundan iki bölük saç
Bir elinde testi birinde bakraç
Baş eğdi önüne gayet utangaç
Niçin yanakların al diyemedim
Oturduğu yerde öylece kaldı
Buğulu gözleri hülyaya daldı
Kalktı testisini eline aldı
Sen onu başıma çal diyemedim.
Daimi'yim güzel canlar yakıyor
Durgun nehir gibi durgun akıyor
On adım gidiyor geri bakıyor
Gitme biraz daha kal diyemedim
<end>

<start>
Seher yeli dost ilinden gelirsen
Gurbette kaldığı doğru mu bilmem
Ehli halsin sen halımı bilirsen
Sararıp solduğu doğru mu bilmem
Bakmaz mısın gözlerimin yaşına
Kahpe felek zulmü etti başına
Gurbet elde mezarının taşına
Baykuşlar konduğu doğru mu bilmem
Daimi'yim nedir bunun çaresi
Arttı yüreğimin derdi yaresi
Takdiri bariden baka çırası
Tutuşup yandığı doğrumu bilmem
<end>

<start>
Muhabbet eyledim sadık yar ile
Hakkın nefesini duydum vallahi
Teslim oldum dosta külli var ile
Bir Pir'i muğana uydum vallahi
İkrar verdim Pir'e dönmezem haşa
Gör ki neler geldi bu garip başa
Ar namus şişesin çalmışam taşa
Melamet hırkasın giydim vallahi
Yüceli gönlümü sakin eyledi
Güruhi Naciye yakın eyledi
Pirim kulağıma telkin eyledi
Ezazil libasın soydum vallahi
Uyandı Gaziler çıraklar yandı
Pirler dolusundan içenler kandı
Didar gösterdiler zihnim bulandı
Aklımı fikrimi yaydım vallahi
Çoktur Daimi'nin hal ızdırabı
Görülür bizlere aşkın hesabı
Yarin mah yüzünden açtım nikabı
Çifte benlerini saydım vallahi
<end>

<start>
Yarası yar yarası
Yamandır yar yarası
Beni candan bezdirir
Yüreğimin yarası
Yarası dil yarası
Almaz fitil yarası
Her bir yara sağalır
Sağalmaz dil yarası
Kömüre yar kömüre
Gözler benzer kömüre
Ateşin yaktı beni
Döndüm kara kömüre
Toruna mert toruna
Düşeydik mert toruna
Mert torundan kaçarken
Düştük namert toruna
Daimi'yim al beni
Yere düştüm al beni
Sen kasap ol ben deri
Taştan taşa çal beni
<end>

<start>
Bir güzelin aşkı çoş eder beni
Deli gönlüm durmaz ağlar yar deyi
Kara sevdalara düş eder beni
Çeşni im in yaşları çağlar yar deyi
Benim yarim güzellerin başıdır
Umman'da bulunan gevher taşıdır
Beni büryan eden aşk ataşıdır
Yakıp ciğerimi dağlar yar deyi
Şu yalan dünyada gülmedim asla
Herkes devranında ben kaldım yasla
Sinem parelendi hicranla pasla
Al yerine kara bağlar yar deyi
Benim yarim güzellerin güzeli
Şu ömrümün bağı döktü gazeli
Şu gurbet illeri gezdim gezeli
Eridi yürekte yağlar yar deyi
Daimi sabreyle derde cefaya
Ahir bir gün gönlün erer sefaya
Mecnun olup düştüm çöle sahraya
Ak duman bürümüş dağlar yar deyi
<end>

<start>
Gider isen bizim elden
Yar güle güle dost güle güle
Doyulamaz tatlı dilden
Gel güle güle sar güle güle
Biz gideriz yolumuza
Sar kolların boynumuza
Soyunup gir koynumuza
Gel güle güle gir güle güle
Susa deli gönül susa
Def olunsun gam ve gussa
Tatlı leblerinden buse
Al güle güle ver güle güle
Bülbül arar dalımızı
Dermek ister gülümüzü
Ela gözlüm halimizi
Sor güle güle gör güle güle
Daimi der coşumuzu
Bahar eyle kışımızı
Ağlar isek yaşımızı
Gel güle güle sil güle güle
<end>

<start>
Ersem muradıma gülsem şad olsam
Alıp şu sineme sarsam yar seni
Başım koyup dizlerine uyusam
Bir tenhacık yerde görsem yar seni
Tükendi dermanım bir şikest oldum
Çok aradım nazlı yare rast oldum
Gonca mısın reyhan ile mest oldum
Dallar arasında dersem yar seni
Sevdan girer bu fakirin kanına
Aşığı ağlatmak düşmez şanına
Her gece uyusam ak gerdanına
Aşk muhabbet ile yorsam yar seni
Aşığım yanarım hep canan diye
Yoluna can kıldım tercüman diye
Takdim eder bana bir mercan diye
Varıp bir sarraftan sorsam yar seni
Daimi'yim aklım alıcı diye
Aşk ile sinemi delici diye
Bir uğrudur gönül çalıcı diye
Şol Arabistan'a sürsem yar seni
<end>

<start>
Çadır kurdum yüce dağlar başına
Yarin yaylasını yaylayamadım
Düştü gönlüm dalgasına coşuna
Derin göllerini boylayamadım
Ferhat gibi koyaklarda ünledim
Yankılandı kayaları dinledim
Yar yanında inim inim inledim
Ben aşkımı ona söyleyemedim
Daimi'yim gam doldurdum testime
Göçtü canan eremedim mestime
Ben kaçtıkça dertler geldi üstüme
Ben bu dertlerimi paylaşamadım
<end>

<start>
Ruhumuz inandı içtiğim demde
Yetiş Hacı Bektaş gel imdat eyle
Kurtulmuyor başım efkarı gamda
Yetiş Hacı Bektaş gel imdat eyle
Bu zaman kulları yoldan azarlar
Haktan korkmayıp da erkan bozarlar
Adam düşürmeye kuyu kazarlar
Yetiş Hacı Bektaş gel imdat eyle
Geldi zulmet bastı bu zaman kula
Hiç giden kalmadı erkana yola
İmanı satarlar akçaya pula
Yetiş Hacı Bektaş gel imdat eyle
Akibet bu kula kopar bir afat
Evladı Ali'ye yoktur itikat
Şimdiki insana olmaz itimat
Yetiş Hacı Bektaş gel imdat eyle
Hocalar ters okur Kuran hecesiz
Dünyada nideyim varı yücesiz
Daimi bülbüldür gezer goncasız
Yetiş Hacı Bektaş gel imdat eyle
<end>

<start>
Ayırma bizi katerden
Medet senden Pirim Ali
Mahrum eyleme didardan
Medet senden Pirim Ali
Yetiş Hacı Bektaş Veli
Münkürü nara yandıran
Aşıkları uyandıran
Ruhumuzu inandıran
Medet senden Pirim Ali
Yetiş Hacı Bektaş Veli
Miinkür olan kalır matta
Ayırma doğru sıfatta
Koyma bizi arasatta
Medet senden Pirim Ali
Yetiş Hacı Bektaş Veli
Müminlerin yolusun sen
Muhammed'in gülüsün sen
Rahmeti bol ulusun sen
Medet senden Pirim Ali
Yetiş Hacı Bektaş Veli
Daimi der günümüz var
Kötülere kinimiz var
Senden özge kimimiz var
Medet senden Pirim Ali
Yetiş Hacı Bektaş Veli
<end>

<start>
Ovada bitişen sümbüller gibi
Sardı dört yanımı har Ali Ali
Yavrusun yitirmiş bülbüller gibi
Aldı şu gönlümü zar Ali Ali
Kaldı dertli gönlüm virane gibi
Kaybettim aklımı divane gibi
Ruzu şeb dönerim pervane gibi
Yaktı şu özümü nar Ali Ali
Şu devran çağında ömrüm bitirme
Şu garip başımı derde yetirme
Muhannetin kapusuna götürme
Yetiş neredesin car Ali Ali
Güz geldi dağları duman bürüdü
Çeşmin yaşı sel sel oldu yürüdü
Yazık gazel düştü dalım çürüdü
Kurudu bağımda har Ali Ali
Dertli Daimi'yim söyler yazarım
Hak bilir ki şirin candan bezerim
Nazlı sevdiğimden ayrı gezerim
Beni aşka saldı yar Ali Ali
<end>

<start>
Mürşit huzurunda ayini Cem'de
Sakiler badeyi sunar hu deyi
Şakıyan bülbüller bağı gülşende
Gülün çevresine konar hu deyi
Muhabbet ehlidir başların tacı
Gerçeğin özüdür hakkın miracı
İnsanlar kıbledir varanlar hacı
Yüz sürüp secdeye iner hu deyi
Gerçek aşık olan gider yolunca
Damla damla bir kaseye dolunca
Bir Mevlana gibi Şemsi bulunca
Pervaneler gibi döner hu deyi
Arayıp da kendi kendin bulanlar
Marifet suyuyla yunmuş olanlar
Bir Ulu Dergah'ta Yunus olanlar
İçer dolusunu konar hu deyi
Daimi'yim gönüllerin nakkaşı
İnkar ehli ile verdi savaşı
Pirlerin pirini HACI BEKTAŞ'ı
Uyanır seherde anar hu deyi
<end>

<start>
Bir vakti seherde seyran eyledim
Bir mahitabana erdim bu sabah
Gönül hanesinde mehman eyledim
Yüzüm damenine sürdüm bu sabah
Arif olan bilir aşkın halini
Mevlam var eylemiş hup kemalini
Hamdülillah gördüm dost cemalini
Zannettim cennete girdim bu sabah
Arif olan ancak çözer bu bağı
Çeşmimin surürü gönül durağı
Çok şükür şen oldu aşkın otağı
Erenler gülünü derdim bu sabah
O sultandır ben olmuşum gedası
İnayet kıl alemlerin Hudası
Enel Hak'tır dilimizin sedası
Mansurun darına durdum bu sabah
Dertli Daimi'yim yar ile yarım
Yare yar oldumsa ne bahtiyarım
Gül verdim gül aldım açtım pazarım
Ol veçhi kudreti gördüm bu sabah
<end>

<start>
Bunca kahrı bunca derdi
Mevlam yalnız bana verdi
Eller muradına erdi
Gitti cananım gelmedi
Erisin dağların karı
Geçti ömrümün baharı
Ecel kapımı çalmadan
(Ölüm kapımı çalmadan) 
Durma gel gönlümün varı
Takatım yok yörümeye
Gittik cananı görmeye
Can başladı çürümeye
Yine cananım gelmedi
Erisin dağların karı
Geçti ömrümün baharı
Ecel kapımı çalmadan
(Ölüm kapımı çalmadan) 
Durma gel gönlümün varı
Ali baba yoktur hille
Felek vurdu bana sille
Ömrün geldi geçti bile
Benim cananım gelmedi
Erisin dağların karı
Geçti ömrümün baharı
Ecel kapımı çalmadan
(Ölüm kapımı çalmadan) 
Durma gel gönlümün varı
<end>

<start>
Bulmak isterisen eğer didarı
Şemine çarh vurup pervanesi ol
Terkeyle dünyada can ile varı
Muhammet Ali'nin üryanesi ol
Azmeyleyip bu menzile erelim
Men-aref sırrında didarı görelim
Girip bahçesinde güller derelim
Hakikat mülkünün gülşanesi ol
Bu müminlik bir hikmettir atalar
Bir noktada canı cana katalar
Alıp seni elden ele tutalar
Erenler katının dürdanesi ol
Ol nazlı cananın aşkı bendedir
Şirin muhabbeti dertli candadır
Muhammet Ali'nin nuru sendedir
Fehmeyle kendini bir tanesi ol
Daimi kemterim çıraklar yansın
Hakikat meydanı nura boyansın
Ol Abu Kevserden içenler kansın
Cümle aşk ehlinin meyhanesi ol
<end>

<start>
Bugün canan geldi bize
Dudak saki diller meze
Yarim tazelerden taze
Koklamaya kıyamam ki
Benim yarim güle benzer
Ovada sümbüle benzer
Şakıyan bülbüle benzer
Sohbetine doyamam ki
Yıldız gibi muallakta
Doğarken gördüm şafakta
Gerdanında nokta nokta
Benlerini sayamam ki
Bozucuya dahil miyim
Uyur gezer gafil miyim
Madem Aşık Daimi'yim
Ben cahile uyamam ki
<end>

<start>
Bugün bize pir geldi
Gülleri taze geldi
Önü sıra Kamberi
Ali Murtaza geldi
Ali benim şahımdır
Kıble Kıblegahımdır
Miraçtaki Muhammed
O benim padişahımdır
Padişahım Yaradan
Okur ağdan karadan
Ben pirden ayrılalı
Kaç yıl geçti aradan
Yüzyıl geçti aradan
Eyvallah şahım eyvallah
Ali sensin güzel şah
İllallah şahım illallah
Hak ilahe illallah
Eyvallah şahım eyvallah eyvallah
Hak ilahe illallah
Aklımızdadır illallah eyvallah şahım eyvallah
Ali birdir güzel şah eyvallah pirim eyvallah
Padişahım Yaradan
Okur ağdan karadan
Ben pirden ayrılalı
Yüzyıl geçti aradan
Aramı uzattılar
Yarama tuz attılar
Fazlı'dan bir kul geldi
Bedestanda sattılar
Satarlar bedestanda
Ses gelir gülistanda
Muhammed'in hatemi
Bergüzardır aslanda
Gel güzarım aslanım
Sevdasını çekerim
Ben pirden ayrılalı
Gözyaşımı dökerim
Gözyaşımı dökerim
Dökerim gözyaşımı
Gör Mevla'nın işini
Keşiş kurban eyledi
Yed'oğlunun başını
Keşiş kurban eyledi
Ne hoş bir an eyledi
Yeryüzünde melekler
Hepsi figan eyledi
Figan ederler melekler
Kabul olsun dilekler
Yezit bir dert eyledi
O dert beni del'eyler
Eyvallah şahım eyvallah
Eyvallah şahım eyvallah
Hak lailahe illallah
Eyvallah şahım eyvallah
Eyvallah pirim eyvallah
Yezit bir dert eyledi
İmamlar vird eyledi
Şahım bir şehir yaptı
Kapusun dört eyledi
Dört eyledü kapusun
Lal-ü cevher yapusun
Yezitler şehit etti
İmamların hepisin
Eyvallah şahım eyvallah
Eyvallah şahım eyvallah
Hak lailahe illallah
Eyvallah şahım eyvallah
Eyvallah pirim eyvallah
Hasan'a ağu ezdiler
Hüseyn'e nice kıydılar
Zeynel ile Bakır'ı
Bir zindana koydular
Zindan değil cezadır
Cafer Kazım Rıza'dır
Rıza'nın bin bir ismi
Yollarını gözedir
Taki Naki ağladı
Gözyaşını çağladı
Asker ile Mehdi'yi
On ikiye bağladı
O ikidir katarım türlü metah satarım
Yükümüz cevherdendir satarım müşteriye
Satarım müşteriye kervan kalka yürüye
Cebrailli eş etti cennetteki hürüye
Hürüye eş eyledi hatırını hoş eyledi
Kuluna kanat verdi havada kuş eyledi
Havada kuş eyledi
Kuş eyledi havada gezer düzde ovada
Melekler saf saf oldu el kaldırmış duada
Hatai'yim hal çağında
Hak gönül alçağında
Yüz bin Kabe yapmazsa
Bir gönül alçağında
Eyvallah şahım eyvallah
Eyvallah şahım eyvallah
Hak lailahe illallah
Eyvallah şahım eyvallah
Eyvallah pirim eyvallah
<end>

<start>
Bu sabah uğradım ben bir güzele
Dedim benim gibi kul gerek sana
Sararmış gül benzi dönmüş gazele
Dedim olmaz böyle hal gerek sana
Dedim gönlüm olsun seninle meşgul
Sensin aşıklara muteber makbul
Dedim kulluğuna gel eyle kabul
Dedi hale layık hal gerek sana
Dedim ey sevgilim darına düştüm
Aşık olup aşkın narına düştüm
Dedim bülbül gibi zarına düştüm
Dedi öz bağında gül gerek sana
Dedim sensin yüreklerin paresi
Şu sinemde olan aşkın yaresi
Yüzünü görmenin nedir çaresi
Dedi Mecnun gibi çöl gerek sana
Dedim Daimi'nin mihr ile mahı
Şu cihanda sensin güzeller şahı
Dedim bu gerdanın sanadır ahı
Dedi edep erkan yol gerek sana
<end>

<start>
Bir gerçeğe bel bağladım erenler
Aldı benliğimi bitirdi beni
Damla idim bir ırmağa karıştım
Denizden denize götürdü beni
Nice kabdan kaba boşaldım doldum
Karıştım denize deniz ben oldum
Damlanın içinde evreni buldum
Yine benden bana getirdi beni
Buhar oldum yağdım yağmurlarınan
Toprağa karıştım çamurlarınan
Piştim fırınlarda hamurlarınan
Üstadım sofraya yatırdı beni
Çiğnediler dişlerinen ezildim
Vücut eleğinden geçtim süzüldüm
Çaldı kalem bir deftere yazıldım
İrfan mektebine yetirdi beni
Daimi'yim ermişlerin ereği
Cümle varlık tabiatın gereği
Bir ölmez ananın oldum bebeği
Aldı dizlerine oturdu beni
<end>

<start>
Berdar oldum nazlı yarin
Zülfü teline teline
Bülbül oldum vardır zarım
Gonca gülüne gülüne
Bir akar pınar olaydım
Yarim testine dolaydım
Bir gümüş kemer olaydım
İnce beline beline
Dünya başa zindan gibi
Yanan gönlüm suzan gibi
Dalgam vardır umman gibi
Aşkın yeline yeline
Ol gıllugıştan boşandım
Aşk libasını kuşandım
Türap oluben döşendim
Doğru yoluna yoluna
Daimi'yim gör neyledim
Aşk deryasını boyladım
Özümü katre eyledim
Aşkın seline seline
<end>

<start>
Hem evrenim hem zerreyim
Ben kendimi bilmez miyim
Zerre içinde zerreyim
Ben kendimi bilmez miyim
Hata bende hakir benim
Hizmet ehli zakir benim
Dost katında bakir benim
Ben kendimi bilmez miyim
Daimi'yim ben de bende
Bent olmuşum ben de bende
Her gönülde perakende
Ben kendimi bilmez miyim
<end>

<start>
Ben beni bilmezdim hatır kırardım
Meger ilmim noksanimiş bilmedim
Ben insandan başka ilah arardım
Meğer ilah insanimiş bilmedim
Tüm variler gibi sahralar gibi
Sıra dağlar gibi yaylalar gibi
Akan sular gibi deryalar gibi
Cümle alem bir can imiş bilmedim
Daimi'yim benliğime kanardım
Ben beni görmezdim eli kınardım
Kisiyi kendime düsman sanardım
Nefsim bana düşmanmış bilmedim
<end>

<start>
Bana cevretmekten usanmayan yar
Ettiklerin doğru mudur sen söyle
Sazıma sesime uyanmayan yar
İkrarımız eğri midir sen söyle
Bir güzel elinden içtik şarabı
Olduk o şarabın mesti harabı
Gönül ızdırabı aşkın azabı
Çekilecek ağrı mıdır sen söyle
Ey dişleri inci gerdanı sedef
Yandırıp aşıkı eyleme telef
Senin kipriğinin okuna hedef
Daimi'nin bağrı mıdır sen söyle
<end>

<start>
Ay dovar aşmağ ister (yandım yosma gelin) 
Al yanak yaşmağ ister (yandım yosma gelin) 
Şu benim garip gönlüm (aman yosma gelin) 
Yare kavuşmağ ister (yandım yosma gelin)
Gökte yıldız yüz atmış (yandım yosma gelin) 
Mevla'm neler yaratmış (yandım yosma gelin) 
Eller sudan doprakdan (yandım yosma gelin) 
Seni nurdan yaratmış (yandım yosma gelin)
Gaşların oydu beni (aman yosma gelin) 
Bir güzel soydu beni (yandım yosma gelin) 
Soymasında değilim (aman yosma gelin) 
Ortada goydu beni (yandım yosma gelin)
<end>

<start>
Asla konmam muhannetin yurduna
Muhannetin yeli eser kış gibi
Özün saldım bir yosmanın derdine
Dolaştım bir zaman başı boş gibi
Bağban isen gülün yada yoldurma
Maşuk isen sırrın yada bildirme
Üç günlük dünyaya meyil aldırma
Gelir geçer hayal gibi düş gibi
Aşık maşukuna sırrın bildirir
Cahillerin sözü beni öldürür
Kahpe felek güler eli güldürür
Fakat bana kalbi katı taş gibi
Kuşattı sevdiğim aşk libasını
Aşık olan çeker gönül yasını
Pirler bana sundu aşkın tasını
Mest oldum gezerim bir ayyaş gibi
Ey Daimi nedir sendeki efkar
Her şeye üzülmek ömre pek zarar
Herkesin bir dostu bir sevdiği var
Ben kalmışım perakende kuş gibi
<end>

<start>
Aşkına düşeli yandım kül oldum
Derdimdir Muhammet dermanım Ali
Elin tutup bir mürşide kul oldum
Yolumdur Muhammet erkanım Ali
Hakikat bezmine kadim şah olan
Cümle müminlere kıblegah olan
Tarikat elinde mihri mah olan
Demimdir Muhammet devranım Ali
Mümin olur kör nefisten sakınan
Muhabbetin güllerini takınan
Dört kitabın beş yerinde okunan
Bağımdır Muhammet reyhanım Ali
Bir mihnet eyledim şahlar şahına
Düzdüm katerimi aşkın rahına
Yüzümü sürmüşem dost dergahına
Üstadım Muhammet burhanım Ali
Daimi'yim gördüm hakkın yolunu
Derdim dost bağının gonca gülünü
Teslim olup tuttum pirin elini
Temelim Muhammet mekanım Ali
<end>

<start>
Aşıklar neylesin seni
Bir ismin var yalan dünya
Haramiler kol kol olsun
Etsin seni talan dünya
Yaş ağaçları kurutdun
Bunca canları çürütdün
Eline geçeni yutdun
Dev ejderha yılan dünya
Daimi konan göçüyor
Bahar geldi gül açıyor
Çirkin güzelden kaçıyor
Kargalara kalan dünya
<end>

<start>
Bir yıldız süzüldü Sivas'tan yana
Türkiye'nin büyük ozanı göçtü
Dökülsün göz yaşım Sivralan sana
Aşıkların merdi meydanı göçtü
Ey dostlar Veysel'i anlatsam size
Sığdıramam onu derya denize
Beş tane yavrusu emanet bize
Sivas ellerinin cananı göçtü
Ey aziz milletim ey güzel yurdum
Veysel'in tahtını gönlümde kurdum
Ey köylüm şehirlim ey şanlı ordum
Atatürk'ün büyük hayranı göçtü
Yunus Karacoğlan Pir Sultan aslı
Gördüğünden şaşmaz gerçeğin nesli
Şimdi sazı dertli perişan yaslı
Daimi'nin yari ihvanı göçtü
<end>

<start>
Arzu çekerim o yare
Bir gün olur gelir diye
Şu sinem oldu bin pare
Cananını bulur diye
Aşk ile bağrım ezerim
Söyler derdimi yazarım
İlde umutlu gezerim
Yar halimden bilir diye
Ararım lebi balımı
Kuruttu budak dalımı
Yare söylerim halımı
Göz yaşımı siler diye
Gördüm yari otağında
Yandırdı gençlik çağında
Yazık ömrümün bağında
Gonca güller solar diye
Daimi'yim bir kemterim
Kara Bağrımı döğerim
Naçarım boynum eğerim
Bu dert bende kalır diye
<end>

<start>
Ey gaziler ben dostların yarenlerin aşıkıyım
Arzeyleyip halimizi soranların aşıkıyım
Dost yolunda can verenler kendisi canan olur
Aynel yakın dost yüzünü görenlerin aşıkıyım
Mevcut olan cümle varlık bir maddenin cevheridir
Bu aşkın gerçek sırrına erenlerin aşıkıyım
Senlik benlik küfrü mezhep perde imiş aşıklara
Varlığını dost yoluna verenlerin aşıkıyım
Cemiyette edep gerek marifettir kemalet
Hakikatin güllerini derenlerin aşıkıyım
Silelim gönül evinden ikilik aynasını
Karar edip birlikte duranların aşıkıyım
Şekilden kisveden geçip dertli Daimi gibi
Özünü aşk yollarında yoranların aşıkıyım
<end>

<start>
Gurbet ele düşen aşığı şeyda
Kareleri bağlar oldum sevdiğim
Olur mu hiç asla aşka bir fayda
Gözyaşlarım çağlar oldum sevdiğim
Yazılmış alnıma yazılar gibi
Çıkmaz yüreğimden sızılar gibi
Anadan ayrılan kuzular gibi
Ardınsıra ağlar oldum sevdiğim
Aşıklar sabreder cevri belaya
Gece gündüz el kaldırır Mevlaya
Hasret gezer her dem dosta sılaya
Yüreğimi dağlar oldum sevdiğim
Var gönlümde ayrılığın hicranı
Leylü nehar durmaz eyler mücdanı
Ela gözlü nazlı dostum müjganı
Şu sinemi tığlar oldum sevdiğim
Daimi ezelden taktirden adet
Bizimdir cihanda dert ile möhnet
Varıp bir tabibe eyledim minnet
Yarelerim sağlar oldum sevdiğim
<end>

<start>
Eğildim bir dolu içtim
Yarin elinden elinden
Yandı vücudum kül oldu
Narın elinden elinden
Çayır çimen don bürüdü
Lale sümbüller yürüdü
Dağların karı eridi
Yelin elinden elinden
İşte geldi bahar yazlar
Ötüşür turnalar kazlar
Süzülüyor ela gözler
Ölüm elinden elinden
Tutmuşum yarin elinden
Korkmam Sırat'ın yolundan
Sakın Kul Hüseynim sakın
Aduv dilinden dilinden
<end>

<start>
Eğer gider isen yarin iline
Selamımı yare ver seher yeli
Can bülbülü hasret kaldı gülüne
O gül çehresini gör seher yeli
Yürüdüğün yollar duman mı dağ mı
Etrafı yeşillik bahçe mi bağ mı
O nazlı sevdiğim hasta mı sağ mı
Bir kez hatırını sor seher yeli
Kirpikleri oktur sineme çakar
Gören aşıkların bağrını yakar
Yarim seher vakti seyrana çıkar
Zülfünü yüzüne vur seher yeli
Elleri kınalı yakılar ile
Göğsü elvan elvan takılar ile
Yayladan aldığın kokular ile
Yarin çevresini sar seher yeli
Dertli Daimi'yim buralı olsam
Güzeller yurdunun maralı olsam
Şu gurbet ellerin kiralı olsam
Yardan ayrılması zor seher yeli
<end>

<start>
Aşık olan aşk libasın kuşanır
Dostun muhabbeti cana gelince
Mümin olan yeryüzüne döşenir
Zenbur olup bahri kana gelince
Gel ey deli gönül eyleme efkar
Her şeye üzülmek ömüre zarar
Bunda belli olur yar ile ağyar
Dökülüpte iş bu ana gelince
Gönül gel gezelim biçare naçar
Hak kuluna elbet bir kapı açar
Kimisi bend olur kimisi kaçar
Hüseyn gibi can kurbana gelince
Bulduk hak cevherin öz kanımızdan
Kesmeyiz zikrini dillerimizden
Bir himmet diledik bağbanımızdan
Bülbül olup gülistana gelince
Dembe dem süzüldüm sulbü pederde
Hak çaldı kalemi rahmi maderde
İriza gösterdik her bir kaderde
O cihandan bu cihana gelince
Coştu gönül dost cemalin özledim
Avcı olup izlerini izledim
Suretimi cahillerden gizledim
Var mekandan La Mekana gelince
Yandı ciğerciğim pare paredir
Yüreğimde olan derttir yaredir
Rakip münkürlerin yüzü karedir
Mahşer günü o divana gelince
Ağladı dideler kan ile yaştan
Bende çok dert çektim yar için baştan
Tayladım yükümü türlü kumaştan
Katar düzüp bezistana gelince
Aşık olan destin Pire yetirir
Bağban olan taze gonca bitirir
Daimi mest olur aklın yitirir
Karşıma dilberi rana gelince
<end>

<start>
Dostun bahçesine bir hoyrat girmiş
Korudur hey benli dilber korudur
Gülünü dererken dalını kırmış
Kurudur hey benli dilber kurudur
Bu meydanda serilidir postumuz
Çok şükür Mevla'ya gördük dostumuz
Bir gün kara toprak örter üstümüz
Çürüdür hey benli dilber çürüdür
Abdal Pir Sultan'ım başından başlar
Eyileri kor da kötüyü taşlar
Bin çiçekten bir kovana bal işler
Arıdır hey benli dilber arıdır
<end>

<start>
Büyük insan koca Veysel
Dostlar seni unutur mu
Ayırsa da seni ecel
Dostlar seni unutur mu
Tabiata gönül verdin
İnsanları çok severdin
Yalan değil sen bir erdin
Dostlar seni unutur mu
Sivralan'ın ocağında
Sadık yarin kucağında
Sensin gönüller bağında
Dostlar seni unutur mu
Şarkışla'dır senin kazan
Atatürk'e destan yazan
Gerçek aşık büyük ozan
Dostlar seni unutur mu
Sevenlerin yanındasın
Sohbetinde anındasın
Daimi'nin kanındasın
Dostlar seni unutur mu
<end>

<start>
Güzel aşık cevrimizi
Çekemezsin demedim mi
Bu bir rıza lokmasıdır
Yiyemezsin demedim mi
Yemeyenler kalır naçar
Gözlerinden kanlar saçar
Bu bir demdir gelir geçer
Duyamazsm demedim mi
Girelim Ali sırrına
Çıkalım meydan yerine
Canı baştan hak yoluna
Koyamazsm demedim mi
Dervişlik ulu dernektir
Görene büyük örnektir
Yensiz yakasız gömlektir
Giyemezsin demedim mi
Bak şu aşığın haline
Ne gelse söyler diline
Küfrü imanın yoluna
Sayamazsın demedim mi
Pir Sultan Ali şahımız
Hakka ulaşır rahımız
On İki İmam katarımız
Uyamazsın demedim mi
<end>

<start>
Dem vurup dolaştı şem-e pervane
Kül eyledi vücudumu nar aldı
Bir bade içirdi çeşmi mestane
Aklımı başımdan nazlı yar aldı
Ebrular yay olmuş kaşları keman
Düş oldum aşkına el aman aman
Bağban oldum dost bağına bir zaman
Taze bitmiş goncalarım har aldı
Yeridir de deli gönül yeridir
Vefasız dost olan ömür çürüdür
Bir ah çeksem dağı taşı eridir
Şu dertli gönlümü ahuzar aldı
Coşunada deli gönül coşuna
Çok hal gelir aşıkların başına
Meğer dost demişim boşu boşuna
Güvendiğim dağları da kar aldı
Daimi'yim dönmez gider yolunca
Gönülde şad olur dostu bulunca
Mürşidi Kamile yakın olunca
İşte henüz bahçelerim gül aldı
<end>

<start>
Ey şahin bakışlım bülbül avazlım
Bir eli kadehli bir eli sazlım
İşte gidiyorum kal ahu gözlüm
Ne sen beni unut ne de ben seni
Yolda harami çok engel arada
Unutma sevdiğim demde sırada
Özüm gider ama gönlüm burada
Ne sen beni unut ne de ben seni
Ta ezelden ezel sevgim sevginde
Şu iki cihanda kevn-ü mekanda
Nizam başlarında ulu divanda
Ne sen beni unut ne de ben seni
Kul Hüseyin'im der ki gül benzim soluk
Serimize yazılmıştır ayrılık
Vallahi sevdiğim gönüller birlik
Ne sen beni unut ne de ben seni
<end>

<start>
Deli gönül bir güzele bağlandı
Dost iline gidemiyom nideyim
Aşk elinden ciğerciğim dağlandı
Derdim beyan edemiyom nideyim
Hub cemalin mahi taban misali
Kaldı dertli gönlüm gamlı gussalı
Gitmiyor serimden aşkı hayalı
Ağlıyom da gülemiyom nideyim
Yaz gelince gonca güller bitişir
Sefil bülbül gül dalında ötüşür
Ah çektikçe kara bağrım tutuşur
Ben o yari bulamıyom nideyim
Şuh didarı beni derde bıraktı
Yareli sinemi odlara yaktı
Aşkın hançerini bağrıma çaktı
Gözyaşımı silemiyom nideyim
Yeterim de ey Daimi yeterim
Bülbül oldum dost bağında öterim
Gece gündüz tutuşurum tüterim
Bu ne haldır bilemiyom nideyim
<end>

<start>
Deli gönül sana bir çift sözüm var
Göç eder kervanın göçersin birgün
Kimse bu mekanda edemez karar
Ecel şerbetini içersin birgün
Deli gönül dalga vurur coş gibi
Geçer gider ömrün hayal düş gibi
Can dediğin bu kafeste kuş gibi
Sen de bu kafesten uçarsın birgün
Ey dertli Daimi sen de gidersin
Şu yalan dünyayı ya sen nidersin
Helal haram demez alıp yutarsın
Emel defterini açarsın birgün
<end>

<start>
Dediler ki gül dikensiz olmuyor
Gül için dikene konmak isterim
Yarin dudağından hayat meyini
İçip yudum yudum kanmak isterim
Dediler güzelin zülfü tor imiş
Tora düşüp kurtulması zor imiş
Dediler güzelin aşkı kor imiş
Düşüp cayır cayır yanmak isterim
Aşık Daimi'yim hile götürmem
Güzel sinesinde çirkin yatırmam
Çirkin ile saraylara oturmam
Güzelnen büyüyüp donmak isterim
<end>

<start>
Coşar koç yiğitler coşar
Taştan taşa ceylan koşar
Bu diyarda aslan yaşar
Oh oh oh oh taze güller
Ne güzeldir bizim eller
Eser ince serin yeller
Edirne'yi Ardahan'ı
Kars'ı Erzurum'u Van'ı
Tokat Sivas Erzincan'ı
Oh oh oh oh taze güller
Ne güzeldir bizim eller
Eser ince serin yeller
Karadeniz'in uşağı
Efeler bağlar kuşağı
Konya'nın altın başağı
Oh oh oh oh taze güller
Ne güzeldir bizim eller
Eser ince serin yeller
Adana'nın güzel yolu
Yeşiller içinde bolu
Baştan başa Anadolu
Oh oh oh oh taze güller
Ne güzeldir bizim eller
Eser ince serin yeller
Urfa Mardin Diyarbakır
Maraş'ın bülbülü şakır
Isparta'm var güller dokur
Oh oh oh oh taze güller
Ne güzeldir bizim eller
Eser ince serin yeller
Denizli'de Pamukkale
Anytalya'da gür şelale
Dumlupınar'da meşale
Oh oh oh oh taze güller
Ne güzeldir bizim eller
Eser ince serin yeller
Daimi'nin güzel yurdu
Ankara'yı Atam kurdu
Samsun Rize güzel Ordu
Oh oh oh oh taze güller
Ne güzeldir bizim eller
Eser ince serin yeller
<end>

<start>
Çıktım gönül yaylasına
Çağırdım haslar hasına
Yüzümü yerlere sürdüm
Gerçek aşıklar aşkına
Hey canım hey
Hey gülüm hey
Hey aşıklar demine hey
Hey gerçekler demine hü
Dünya bir kurulu faktır
Bilenlere sözüm yoktur
Aşıklara cefa haktır
Çekerim canan aşkına
Hey canım hey
Hey gülüm hey
Hey aşıklar demine hey
Hey güzeller demine hü
Gelin nifaktan geçelim
Aktan karayı seçelim
Ab-ı kevserden içelim
İçelim canan aşkına
Hey canım hey
Hey gülüm hey
Hey aşıklar demine hey
Hey güzeller demine hü
<end>

<start>
Çadır kurdum yüce dağlar başına
Yarin yaylasını yaylayamadım
Düştü gönlüm dalgasına coşuna
Deli göllerini boylayamadım
Ferhat gibi koyaklarda ünledim
Yankılandı kayaları dinledim
Yar yanında inim inim inledim
Ben aşkımı ona söyleyemedim
Daimi'yim gam doldurdum testime
Gitti canan eremedim mestime
Ben kaçtıkça dertler gelir üstüme
Ben bu dertlerimi paylayamadım
<end>

<start>
Enel hak dedim de çekildim dara
Edep erkan bize doğru yol oldu
İki melek gelmiş sual sormaya
Yardımcımız şah-ı merdan Ali oldu
Hü hü hü cananım Ali
Gel benim derdime dermanım Ali
Bir bade verdiler al da iç diye
Arkamızdan haber verdi uç diye
Kıldan yaratılmış köprü geç diye
Üstüne uğradım doğru yol oldu
Hü hü hü cananım Ali
Gel benim derdime dermanım Ali
Bir kapı açıldı içeri vardım
Bir ayak üstüne çok vakit kaldım
Hak nizam terazi ben orda gördüm
Etim sındı kemiklerim halloldu
Hü hü hü cananım Ali
Gel benim derdime dermanım Ali
Tamam oldu meleklerin hepisi
Hakk'a tavaf eder kulun topusu
Sekiz yerden açmış cennet kapısı
Firdevs-i aladan bize gel oldu
Hü hü hü cananım Ali
Gel benim derdime dermanım Ali
Abdal Pir Sultan'ım alemler mahı
Ay gibi doğmuştur cihanın şahı
İkrar verdim pire dönmem vallahi
Durağımız muhabbetten göl oldu
Hü hü hü cananım Ali
Gel benim derdime dermanım Ali
<end>

<start>
Erenler babında içtim bir dolu
Hakikatlı ulu meydana vardım
Mümin müslim hepsi sürer bu yolu
Bendine bend olup erkana vardım
Ben bir bezirganım her ilde gezmem
Her olur olmaza metahım çözmem
İlme hizmet edip okuyup yazmam
Hak ile hak olan bir cana vardım
Mürşüdüm emretti çırağım yaktım
Açtı can gözümü didara baktım
Katre olup her dem engine aktım
Dürrü meknun saçan bir kana vardım
Bu bir sırrı haktır erebilene
Hakikat gülünü derebilene
Hak bendedir, benim görebilene
Enel Hak deyuben urğana geldim
Ey Daimi ne ustasın malın var
Arı gibi her çiçekten balın var
Hamdülillah edep erkan yolun var
Kırkların Cemi'nde Selman'a vardım
<end>

<start>
Geçti gitti vatanına yurduna
Dayanamam hasretine derdine
Uçurdum durnamı dağlar ardına
Felek bizi nazlı yardan ayırdı
Ara ver ara ver dağlar ara ver
Götür selamımı nazlı vara ver
Benim gizli derdim asla bilinmez
Akar gözüm yaşı birden silinmez
Ayrılık derdime çare bulunmaz
Felek beni nazlı yardan ayırdı
Ara ver ara ver dağlar ara ver
Götür selamımı nazlı vara ver
Yaz gelir şenlenir yaylalar dağlar
Bülbülün meskeni bahçeli bağlar
Herkes muradına erdiği çağlar
Felek beni nazlı yardan ayırdı
Ara ver ara ver dağlar ara ver
Götür selamımı nazlı vara ver
<end>

<start>
Marifet babında görünen hizmet
Gardaş özün mürşüdüne bendeyle
Budur hakikatta ahkamı izzet
Gardaş özün mürşüdüne bendeyle
Hak yüzünü görüp coşmak istersen
İlmin deryasına düşmek istersen
Yanıp bu kürede pişmek istersen
Gardaş özün mürşüdüne bendeyle
Bu aşıklık denen acayip haldir
Şirin muhabbettir şekerdir baldır
Eğer talip isen hicabın kaldır
Gardaş özün mürşüdüne bendeyle
Bilir misin nedir sureti ahsen
Kuran-ı natıktır bu cümle beden
Özge yerde Hakkı bulamazsın sen
Gardaş özün mürşidine bendeyle
Daimi ustadır kelamı söyler
Kendini fark eden alemi neyler
Mürşüde bend olan ummanı boylar
Gardaş özün mürşüdüne bendeyle
<end>

<start>
Felek ile şu cihanı bölüştük oy oy
Saray aldı hanı bana bıraktı oy oy felek
Yeryüzünü karış karış dolaştık oy
Zevki aldı derdi bana bıraktı oy
Şehir aldı yayla aldı dağ aldı oy oy
Mor sümbüllü bahçe aldı bağ aldı oy oy felek
Taksim etti her hisseden çok aldı oy
Hile yaptı azı bana bıraktı oy
<end>

<start>
Ezel bahar olmayınca
Kırmızı gül bitmez imiş
Kırmızı gül bitmeyince
Dertli bülbül ötmez imiş
Bülbül havastır ötmeye
Sarılıp gülle yatmaya
Bahçıvan gülü satmaya
Gül kadrini bilmez imiş
Bahçıvan satma bu gülü
Haramdır parası pulu
Ağlatma dertli bülbülü
Gözyaşını silmez imiş
Bülbül güle hayran olur
Hayran olur seyran olur
Bazı insan gafil olur
Gafil arif olmaz imiş
Şah Hatayi'm ölmeyince
Tenim turab olmayınca
Dost dosttan ayrılmayınca
Dost kıymetin bilmez imiş
<end>

<start>
Ey güzelim ne gezersin karşımda
Senden daha güzel yarim var benim
Ah çekerim duman çıkar başımda
Bülbül gibi ahuzarım var benim
Aşk elinden tatlı candan bezerim
Hicran hançeriyle bağrım ezerim
Seyyah olup elden ele gezerim
Avcı oldum öz şikarım var benim
Yarimin cemali benzer güllere
Söylemem ismini düşer dillere
Saklarım sırrını açmam ellere
Hakikatte bir esrarım var benim
Olur olmaza açma fendini
Adular dilinden sakla kendini
Gönülde gizlerim mürşit pendini
Hak yolunda kispi karım var benim
Daimi'yem dayanamam derdine
Gidemiyom nazlı yarin yurduna
Uçurdum turnamı dağlar ardına
Şu gönülde intizarım var benim
<end>

<start>
Evvel bizim ile ikrar eyleyip
Sonra delalete batanlara yuf
Gelip cemimize Pazar eyleyip
Anı da ağyara satanlara yuf
Minnetimiz vardır ulu Celiye
İkrarımız Hacı Bektaş Veli'ye
Aşıkı Hak olan yardır Ali'ye
Ehli aşka taşlar atanlara yuf
Hakkın didarını görmektir kastım
Yoluna fedadır can ile postum
Düşmanına düşman dostuna dostum
Ol ağyara meyil katanlara yuf
Can ile ser ile Hakka gelmeyip
İkiliği kalp evinden silmeyip
Evladı Ali'nin kadrin bilmeyip
Gaflet uykusunda yatanlara yuf
Daimi'yem ölsem dönmem sözümden
Fark etmişem kemlik yoktur özümden
Gerçek olan belli olur gözünden
Taşı mercan diye tutanlara yuf
<end>

<start>
Mahi Taban gibi doğdun aleme
Evliyalar Şahı Pir İmam Rıza
Nutkun kudret olmuş levhi kaleme
Evliyalar Şahı Pir İmam Rıza
Senin nurun Muhammed'in nurudur
Aşkın yakar dal budağım kurutur
Senin nutkun dağı taşı eritir
Evliyalar Şahı Pir İmam Rıza
Horasan ilinde bayrağın açan
Yezitler elinden zehiri içen
Mümin kullarına hülleler biçen
Evliyalar Şahı Pir İmam Rıza
Sensin imamların Nuri enveri
Tarikat evinin şemsi Kameri
Evvel sende gördüm sulbü Haydarı
Evliyalar Şahı Pir İmam Rıza
Daimi sulbündür düştü bu raha
Niyazımız vardır o güzel şaha
Ulaştır bizleri ulu dergah'a
Evliyalar Şahı Pir İmam Rıza
<end>

<start>
Her kişi aşık olamaz
Pir dolusun içmeyince
Arasa didar bulamaz
Külli vardan geçmeyince
Ta ezelden adetimiz
Yare yar muhabbetimiz
İzhar olmaz vahdetimiz
Hakikate göçmeyince
Aşık olan ar mı eyler
Şol alemde kar mı eyler
Sefil bülbül zar mı eyler
Gonca güller açmayınca
Helal karım haram yemem
Yolumda kemlik eylemem
Her kişiye beli demem
Müşkülümü seçmeyince
Daimi'yim der erilmez
Bu sır ağyara verilmez
Meydanda Pazar görülmez
İnci gevher saçmayınca
<end>

<start>
Her güzele vermem gönül tahtımı
Gül ile goncaya değişmem seni
Sen ağarttın bu karanlık bahtımı
Güneş ile aya değişmem seni
Gel deneme nazlı yarim deneme
Sitem taşlarını vurma sineme
Yüz Arzu'ya yüz Aslı'ya Senem'e
Şirin'e Leyla'ya değişmem seni
Daimi'yim sensin kanadım kolum
Ey ılık baharım çimenli yolum
Ey gözleri yaşlı ey gönlü dolum
inan ki dünyaya değişmem seni
<end>

<start>
Kandilden içeri bir nihan iken
İşte ben o zaman Haydar'ı gördüm
Cihan derya iken gök derya iken
İşte ben o zaman Haydar'ı gördüm
Yetmiş yıl havada döndüğü zaman
Tutuşup kanadı yandığı zaman
Cebrail kubbeye konduğu zaman
İşte ben o zaman Haydar'ı gördüm
Selman'ın carına yettiği demde
Süleyman'ın elin tuttuğu demde
İfriti ummana attığı demde
İşte ben o zaman Haydar'ı gördüm
Daimi'yim demden deme göçünce
Aşıklara nurdan libas biçince
Kırkların ceminde engür içince
İşte ben o zaman Haydar'ı gördüm
<end>

<start>
Bir minnet eyledim perverdigare
Hasan ile Hüseyin'in aşkına
Müşerref eylesin ol Hub didare
Hasan ile Hüseyin'in aşkına
Ehli aşk olanlar olur divane
Erenler payından geldi peymane
İçtim pir dolusun oldum mestane
Hasan ile Hüseyin'in aşkına
Bize tarikatı erkan eyledi
Sırrı hakikati beyan eyledi
Cümle aşikanlar figan eyledi
Hasan ile Hüseyin'in aşkına
Gel ey gönül düşme çevri belaya
Seninle göçelim Babı Rızaya
Bir yudum su versen gider mi zaya
Hasan ile Hüseyin'in aşkına
Daimi'yim sinem yandı nar oldu
İşim bülbül gibi ahüzar oldu
Kün deyince iki cihan var oldu
Hasan ile Hüseyin'in aşkına
<end>

<start>
Eyvah kaldım bu dert ile möhnete
Halimi o yare bildiren olsa
Sermişem postumu arşı uzlete
Lalü gevherimi aldıran olsa
Bu aşıklık hal içinde hal oldu
Bizim mekanımız gurbet el oldu
Aktı yaşım çevre yanım sel oldu
Çeşmimin yaşını sildiren olsa
Nuri Mahit napsın ey hüsnü enver
Yoluna fedadır bu can ile ser
Bu aşkın elinden oldum derbeder
Düşmüşem düşkünem kaldıran olsa
Bir gonca bitişmiş dallar içinde
Bülbülem öterem güller içinde
Melul mahzun kaldım iller içinde
Ağlar dertli gönlüm güldüren olsa
Daimi'yim der ki hal yareleri
Bülbülü ağlatır gül yareleri
Şu sinemde olan dil yareleri
Derdime bir deva bulduran olsa
<end>

<start>
Hak yoluna gidenlerin
Asa olsam ellerine
Pir vasfını edenlerin
Kurban olsam dillerine
Iraktır bu yollar ırak
Bu aşk bize gizli firak
Kemiklerim olsa tarak
Yar zülfünün tellerine
Seyrani kaldır parmağın
Yakındır hakka varmağın
Cennete giden ırmağın
Katre olsam sellerine
<end>

<start>
Uğradım yüz sürdüm Pirim katına
Güzel Pirim katarından ayırma
Gönülden bağlıyız hüsnü zatına
Güzel Pirim katarından ayırma
Aka aka su bendine dolunca
Gönül şadolmaz mı dostu bulunca
Bizden kemlik sizden kerem olunca
Güzel Pirim katarından ayırma
Güzel Pirim güzelliğim timsali
Kenan ellerinde Yusuf emsali
Severim Pirimi Yunus misali
Güzel Pirim katarından ayırma
Pirim ileridir bir gerçek kişi
Arasam alemde bulunmaz eşi
Sensin gönlümüzün bitmez güneşi
Güzel Pirim katarından ayırma
Daimi'yim dönmem doğru yolumdan
İçenler mest olur kanar dolundan
Sultan olan vazgeçer mi kulundan
Güzel Pirim katarından ayırma
<end>

<start>
Bugün ben pirime vardım
Pirin cemali güldür gül
Oturmuş taht-ı revanda
Tahtı revanı güldür gül
Gülden terazi yaparlar
Gülü gül ile tartarlar
Gül alırlar gül satarlar
Çarşı pazarı güldür gül
Toprağı gül kaşı gül
Kurusu gül yaşı gül
Has bahçenin içinde
Serv-i revanı güldür gül
Gülden değirmeni döner
Onun ile gül övünür
Akar arkı çarkı döner
Bendi pınarı güldür gül
Ağ gül ile kırmızı gül
Çift yetişmiş bir bahçede 
Bakışırlar hare karşı
Harı ezharı güldür gül
Gel ha gel can Nesimi
Güldür gül hak nefesi
Şu öten bülbülün sesi
Derdi figanı güldür gül
<end>

<start>
Maksudum canandır görmek dilerim
Aman Allah beni yardan ayırma
Şad olup maksuda ermek dilerim
Mahrum edip o didardan ayırma
Gönlüm varmak ister devran çağına
Azmedip giderim dost otağına
Muradım konmaktır dal budağına
Bülbül oldum gülizardan ayırma
Odur aşıklara aşkın ahengi
Arasan cihanı bulunmaz dengi
Ulu bezirganın yardır pörşengi
Aman Allah o katerden ayırma
Nazar kıl efendim ey Hacı Bektaş
Yoluna fedadır bu can ile baş
Elim bağlı divanında gözüm yaş
Göster cemalini nurdan ayırma
Daimi artırdın derdü yaramı
Senden özge kimden bulam çaremi
Divanda kovarsın ehli haramı
Hakikatta kispi kardan ayırma
<end>

<start>
Gönül pervanesi döner şavk ile
Cemalin şemine yandır sevdiğim
Seni seven aşık gezer aşk ile
Sundur aşk meyinden kandır sevdiğim
Sevmişem yar seni can ile özden
Menzili maksuda eriştir tezden
Hüsnü didarını gizleme bizden
Aradan hicabı kaldır sevdiğim
Beyhudenin kolu boş olur dolmaz
Muhabbet gülleri açıllır solmaz
Senden özge yadlar halimden bilmez
Derdime bir deva bildir sevdiğim
Peymanım Muhammet Ali Mürteza
Yetiş imdadıma hey ehli kaza
Ol ruzi mahşerde çektirme ceza
Şaduman eyleyip güldür sevdiğim
Daimi'yim gider doğru rahından
Cüda kılma bizi ol dergahından
Sultan olan geçer kul günahından
Ezelden kurulmuş yoldur sevdiğim
<end>

<start>
Gönül ne gezersin seyran yerinde
Alemde her şeyin var olmayınca
Her yüze güleni dost olur sanma
Bir ahdına sadık yar olmayınca
Sakın bir kötüye sen olma nöker
Çarkına değer de dolunu döker
Ne Allah'tan korkar ne hicap eder
Bir kişide namus ar olmayınca
Yürü sofu yürü yolundan azma
Elin gaybetine kuyular kazma
Beyhude dolanıp beyhude gezme
Yanında mürşidin var olmayınca
Can Hatayi'm eder bu sırrı beyan
Kamil midir cahil sözüne uyan
Bir baştan ağlamak ömüre ziyan
İki baştan sadık yar olmayınca
<end>

<start>
(Ağırlama) 
Gitme durnam gitme nerden gelirsin
Sen nazlı canana benzersin durnam
Her bakışta beni mecnun edersin
Gönülde mihmana benzersin durnam
Has nenni nenni
Dost nenni nenni
Kaşlarına mim duvası yazılır
Cemaline türlü benler dizilir
Seni sevmeyenler haktan üzülür
Pir balım sultana benzersin durnam
Has nenni nenni
Dost nenni nenni
(Pervaz) 
Pir balım sultana benzersin durnam 
Yörüde dilber yörü canana yörü 
Durnam gökyüzünde pervane döner 
Dertli aşıklara badeler sunar 
Aşıkların senden inayet umar 
Tabibe lokmana benzersin durnam 
Pir balım sultana benzersin durnam
(Yürütme)
Allah Allah Allah Allah
Hüdey hüdey hüdey hüdey
Bugün ben pirimi gördüm
Gelir salını salını
Selamına karşı durdum
Bağrım delini delini (hüdey)
Gel dedim yanıma geldi
Gamzesi sinemi deldi
Bir izzetli selam verdi
Aldım sevini sevini (hüdey)
Gaynadı garıştı ganım
Ezelden severdi canım
Sen benimsin bende senin
Dedim sevini sevini (Allah) 
(Dedim sevini sevini (hüdey)
Gıymatın baha biçilmez
Cemalin nurdan seçilmez
Vakitsiz güller açılmaz
Derdim gülünü gülünü (hüdey)
Dedemoğlu der ağlatma
Yüreğim ode dağlatma
Varıp yadlara bağlatma
Zülfün telini telini (Allah) 
(Zülfün telini telini)  (hüdey)
<end>

<start>
Girdim dost bağına seyran eyledim
İki gonca bitmiş dalın üstünde
Laleler sümbüller boynunu eğmiş
Bülbüller ötüşür gülün üstünde
Dalgaları gelir sere yanaşır
Aşka düşen aşık yanar dolaşır
Nazlı yari gören gözler kamaşır
Parlıyor yeşiller alın üstünde
Koynu çiçek açmış bahar yaz gibi
Salınıp da gezer kumru baz gibi
Altın küpe kulağında köz gibi
Dökülmüş saçları belin üstünde
Sevdiğimin koynu meyvalı bağdır
Gonca güllerini derecek çağdır
Aşıklık dediğin bir ulu dağdır
Berdar olup kaldım telin üstünde
Daimi'de der ki kaşları hilal
Beni mecnun etti o zülfü delal
Yarimin cemali kevserden zülal
Yalnız bir beni var elin üstünde
<end>

<start>
Gine havalandı aşk pervanesi
Düşüp aşk oduna tüter değil mi
Haberdar mı bilmem Hublar danesi
Bülbül can içinde öter değil mi
Dırgeyledin benden hüsnü menanın
Senin de bozulur bağın bostanın
Güzel yok mu senin dinin imanın
Senden çekticeğim yeter değil mi
Daimi hüsnüne kurban olayım
Arayıp ben seni kanden bulayım
Senden ayrılırsam nerde kalayım
Ayrılık ölümden beter değil mi
<end>

<start>
Gider isen bizim elden
Yar güle güle dost güle güle
Doyulamaz tatlı dilden
Gel güle güle sar güle güle
Biz gideriz yolumuza
Sar kolların boynumuza
Soyunup gir koynumuza
Gel güle güle gir güle güle
Susa deli gönül susa
Def olunsun gam ve gussa
Tatlı leblerinden buse
Al güle güle ver güle güle
Bülbül arar dalımızı
Dermek ister gülümüzü
Ela gözlüm halimizi
Sor güle güle gör güle güle
Daimi der coşumuzu
Bahar eyle kışımızı
Ağlar isek yaşımızı
Gel güle güle sil güle güle
<end>

<start>
Gel sofu bahsetme bana cenneti
Cennet senin olsun didar isterim
Nedeyim safayı türlü ziyneti
Ziynet senin olsun esrar isterim
Hicap perdesini aradan attım
Turap olup babı rızaya yattım
On İki İmamdan dükkanım tuttum
Hakikate layık pazar isterim
Bu bir sırdır her kişiye bilinmez
Mürşide varmazsan kalbin silinmez
Sofuyum demekle menzil alınmaz
Şehrine hükmeden dildar isterim
Yahşi nedir yaman nedir bilmeli
İkiliği kalp evinden silmeli
Var ile can ile yola gelmeli
Hakka canu dilden ikrar isterim
Daimi'yim ummanına daldığım
Gezip şu alemi seyyah olduğum
Gece gündüz Hakka minnet kıldığım
Halimden bilecek bir yar isterim
<end>

<start>
Gene bir efkara duş oldum candan
Güller feryat eder matem ayında
Bülbül kare bağlar bağı gülşanda
Dallar feryat eder matem ayında
Katre olup enginlere çağlanan
Pervaneler gibi nare dağlanan
Evladı Ali'ye candan bağlanan
Kullar feryat eder matem ayında
Bir hal ehli bulsam hal beyan etsem
Konsam dost gülüne şakıyıp ötsem
Azmirah eyleyip ol pire gitsem
Yollar feryat eder matem ayında
Kerbela'da yatan körpe kuzular
Ah çektikçe ciğerciğim sızılar
Yazıldı alnına kara yazılar
Çöller feryat eder matem ayında
Lanet olsun ol yezidin sulbüne
Nasıl kıydı müminlerin gülüne
Akar gider Kerbela'nın çölüne
Seller feryat eder matem ayında
Kerbela çölünde kanlar döküldü
Mezarına kara bayrak dikildi
Müminler içinde yası çekildi
Diller feryat eder matem ayında
Daimi'yim der ki mümin sadıklar
Hüseyin aşkıyla bağrı yanıklar
Gökteki melekler suda balıklar
Göller feryat eder matem ayında
<end>

<start>
Yar ben senden ayrı düştüm düşeli
İşim bülbül gibi zar oldu Leylam
Aşkın dalgaları serden aşalı
Dünyalar başıma dar oldu Leylam
Figanım sığmıyor bütün cihana
Seni sevdim oldum deli divane
Sen Şems'imsin ben çarkı pervane
Şu özümü yakan nar oldu Leylam
Akar gözyaşlarım benzer sellere
Mecnun oldum mekan açtım çöllere
Düşürdün bizleri dilden dillere
Sanma bu hal sana kâr oldu Leylam
Deli gönlüm her giz arz eder seni
Maksuda erdirsin cenabi gani
Yar name gönderip istedin beni
Gelemedim dağlar kar oldu Leylam
Daimi'yim der ki görün sahipler
Fehmeylar bu halı aşka talipler
Ara yere engel olmuş rakipler
Gülümün çevresi har oldu Leylam
<end>

<start>
Aşkın tüfengini taktım boynuma
Avcıyım peşinde gezerim Leylam
Bir gece üryan ol gel gir koynuma
Leblerinden bade süzerim Leylam
Sen içirdin bana aşkın tasını
Mevlam silsin gönüllerin pasını
Yardan ayrılanlar tutar yasını
Giyinmem alları çözerim Leylam
Daimi'yim derdin söyler dostuna
Maşuk isen girme aşık lastına
Koyun beni yar yolunun üstüne
Böylece kazılsın mezarım Leylam
<end>

<start>
Korkar oldum şu derenin kurdundan
Koyun gelir kuzu gelmez ardından
Ben de bıktım bu koyunun derdinden
Meleme koyunum ağlatma beni
Koyun seni yükseklerde güdeyim
Bazen alıp yedeğime yedeyim
Yaylalara çimenlere gideyim
Meleme koyunum ağlatma beni
Güzel koyun sana çanlar takayım
Takayım da ben yüzüne bakayım
Senin için dağı taşı yakayım
Meleme koyunum ağlatma beni
<end>

<start>
Mürşitlikten nişan gerek
Dört kapıdan gel gidelim
Feyzi irfan rüşan gerek
Ulu bahre dal gidelim
Ederiz yare sucudu
Kesme canandan umudu
Muti kable entemutu
Sırra mazhar ol gidelim
Kespeyle gönülde nuru
Nadan olan çeker nazı
Mürşitlik değildir baru
Kalp evini sil gidelim
Müritlerin halı gerek
Dalgalanmış malı gerek
Diri değil ölü gerek
Hortlak durma öl gidelim
Daimi postunda otur
Şahadetin dile getir
Hal edip müşkülün bitir
Manasını bul gidelim
<end>

<start>
Kainatta bir zerreyim
Ben kendimi bilmez miyim
Zerre içinde zerreyim
Ben kendimi bilmez miyim
Mamur benim harap benim
Ayaklarda turap benim
Kadehlerde şarap benim
Ben kendimi bilmez miyim
Denizlerde nuh olalı
Döneklere yuh olalı
Ruhlar ile ruh olalı
Ben kendimi bilmez miyim
Günah bende hakir benim
Hizmet ehli zakir benim
Adem kadar bakir benim
Ben kendimi bilmez miyim
Daimi'yim bende ben de
Bent olmuşum ben de bende
Dağılmışım perakende
Ben kendimi bilmez miyim
Gönüllerde perakende
Ben kendimi bilmez miyim
<end>

<start>
Nedir bu hal gitmez serden
Kametimi dal eyledi
Felek ayırdı o yardan
Göz yaşımı sel eyledi
Seher vakti gezer iken
Ayağıma battı diken
Ben o yare gider iken
Gelme diye el eyledi
Yardır beni aşka salan
Söylemezem dilden yalan
Divane gönlümü çalan
Aklım alıp del eyledi
Yitirdim güzel eşimi
Derde yetirdi başımı
Akıttı gözden yaşımı
Çevre yanım göl eyledi
Daimi derim sözümü
Gafletten açtım gözümü
Mürşüde verdim özümü
Kürelerde hal eyledi
<end>

<start>
Dem vurup dolaştı şem-e pervane
Kül eyledi vücudumu nar aldı
Bir bade içirdi çeşmi mestane
Aklımı başımdan nazlı yar aldı
Ebrular yay olmuş kaşları keman
Düş oldum aşkına el aman aman
Bağban oldum dost bağına bir zaman
Taze bitmiş goncalarım har aldı
Yeridir de deli gönül yeridir
Vefasız dost olan ömür çürüdür
Bir ah çeksem dağı taşı eridir
Şu dertli gönlümü ahuzar aldı
Coşunada deli gönül coşuna
Çok hal gelir aşıkların başına
Meğer dost demişim boşu boşuna
Güvendiğim dağları da kar aldı
Daimi'yim dönmez gider yolunca
Gönülde şad olur dostu bulunca
Mürşidi Kamile yakın olunca
İşte henüz bahçelerim gül aldı
<end>

<start>
Yerimiz uzlettir nurumuz kudret
Aldanma ey sofu gel bize bize
Yazılmış dört kitap Mana-i Hikmet
Görüldü ezelden yol bize bize
Biziz Muhammed'in sulbü evrahı
Bendei Hak olan sürer bu rahi
Çok Şükür tecelli etmiş ilahi
Açıldı irfanda gül bize bize
Pirim Hacı Bektaş Veli oturdu
Söğüt ağacından elma yetirdi
Selman arşullahtan engür getirdi
Geldi yeşil benli el bize bize
Kalmadı kederim gitti firağım
Hamdülillah yakın oldu ırağım
Mürşüt himmet etti yandı çırağım
Ol zaman verildi hal bize bize
Daimi'yim gelir alem kamusu
Münkir içindir cehennem tamusu
Terkettim dünyada arı namusu
Asla kar eylemez dil bize bize
<end>

<start>
Bir gerçeğe bel bağladım erenler
Aldı benliğimi bitirdi beni
Damla idim bir ırmağa karıştım
Denizden denize götürdü beni
Nice kabdan kaba boşaldım doldum
Karıştım denize deniz ben oldum
Damlanın içinde evreni buldum
Yine benden bana getirdi beni
Buhar oldum yağdım yağmurlarınan
Toprağa karıştım çamurlarınan
Piştim fırınlarda hamurlarınan
Üstadım sofraya yatırdı beni
Çiğnediler dişlerinen ezildim
Vücut eleğinden geçtim süzüldüm
Çaldı kalem bir deftere yazıldım
İrfan mektebine yetirdi beni
Daimi'yim ermişlerin ereği
Cümle varlık tabiatın gereği
Bir ölmez ananın oldum bebeği
Aldı dizlerine oturdu beni
<end>

<start>
Onüç asır öncesinde Şah-ı Merdan Ali geldi
Meylim kaldı goncasında Has Bahçe'nin gülü geldi
Bana bir harf öğretenin kulu kölesi olurum
İlme talip olanlara bu söz gayet ulu geldi
Zalime iltifat etmek mazlumlara hakarettir
Gerçeklerin öz nefesi bize sabah yeli geldi
Zamanın ilmine göre yetiştirin neslinizi
Er olan gelsin yürüsün erdemliğin yolu geldi
Aşık Daimi dediler bir halkın ozanına
Boş olana boş göründü dolulara dolu geldi
<end>

<start>
Seni sevdim canü tenden
Aman beni gel sar beni
Asla ayrılamam senden
Aman beni gel sar beni
Deli gönül aşka düşer
Aşkın küresinde pişer
Dalgaların serden aşar
Aman beni gel sar beni
Cemalin benzettim aya
Düştüm serseri sevdaya
Sevişelim doya doya
Aman beni gel sar beni
Sensin gönlümün çırası
Arttı sinemin yarası
Silinsin kalbin karası
Aman beni gel sar beni
Daimi sevdaya düşer
Gah durulur gahi coşar
Hasretin yaremi deşer
Aman beni gel sar beni
<end>

<start>
Ey gaziler ben dostların yarenlerin aşıkıyım
Arzeyleyip halimizi soranların aşıkıyım
Dost yolunda can verenler kendisi canan olur
Aynel yakın dost yüzünü görenlerin aşıkıyım
Mevcut olan cümle varlık bir madenin cevheridir
Bu aşkın gerçek sırrına erenlerin aşıkıyım
Senlik benlik küfrü mezhep perde imiş aşıklara
Varlığını dost yoluna verenlerin aşıkıyım
Cemiyette edep gerek marifettir kemalet
Hakikatin güllerini derenlerin aşıkıyım
Silelim gönül evinden ikilik aynasını
Karar eyleyip birlikte duranların aşıkıyım
Şekilden kisveden geçip dertli Daimi gibi
Özünü aşk yollarında yoranların aşıkıyım
<end>

<start>
Öyle bir aşık oldum ki bütün azalarım yandı
Anamdan doğduğum anda ruhum aşk ile uyandı
Öyle giriftar oldum ki aşk beni derbeder etti
Öyle bir hale geldim ki gören beni mecnun sandı
Öyle bir derde düştüm ki bu dert beni kül eyledi
Öyle bir zar eyledim ki gözyaşını aktı bulandı
Öyle bir güzel sevdim ki vaz gelmemin imkanı yok
Öyle bir cemal gördüm ki gönlüm ruhuyla boyandı
Daimi aşk ikliminde şu cihanda bedelin yok
Öyle bir feryad ettin ki feryadın arşa dayandı
<end>

<start>
Medet dilber medet Allah aşkına
Aşkın şu sinemi delmeden gel gel
Kondurayım seni gönül köşküne
Ağyar sırrımızı bilmeden gel gel
Aşık olanların ömrü az olur
Aşıktan maşuka cilve naz olur
Bir gün gazel döker bağın güz olur
Yazık gonca gülün solmadan gel gel
Mesteyledin deli gönül mestedir
Yar yüzünde zülüf deste destedir
Ah elinden can bülbülü hastadır
Akibet can verip almadan gel gel
Çok ağladım görmez oldu gözlerim
Yare zar geliyor tatlı sözlerim
Aşkın emanettir canda gizlerim
Azrail canımı almadan gel gel
Daimi der nakes değil inerdesin
Siyah zülüf yar yüzüne perdesin
Aman leyla car'e yetiş nerdesin
İssız sahralarda kalmadan gel gel
<end>

<start>
Aşkın tüfengini taktım boynuma
Avcıyım peşinde gezerim leylam
Bir gece üryan ol gel gir koynuma
Leblerinden bade süzerim leylam
Sen içirdin bana aşkın tasını
Mevlam silsin gönüllerin pasını
Yardan ayrılanlar tutar yasını
Giyinmem alları çözerim leylam
DAIMl'yim derdin söyler dostuna
Maşuk isen girme aşık kastına
Koyun beni yar yolunun üstüne
Böylece kazılsın mezarım leylam
<end>

<start>
Ben bülbül olmuşum dostun gülüne
Karganın konduğu daldan bana ne
Aradım özümde buldum mevlayı
Mecnunun gezdiği çölden bana ne
Gönlüme yazılmış cananın adı
Canan imiş aşıkların muradı
Her şeyden üstündür sohbetin tadı
Arının yaptığı baldan bana ne
Uyulur mu ikrarsızın sözüne
Gidilir mi cehaletin izine
Varmak istiyorum aşk denizine
Mandanın yattığı gölden bana ne
Dertli Daimi'yim yardır sevdiğim
Gerçek aşıklara pirdir sevdiğim
İkilikte değil birdir sevdiğim
Ben beni bilirsem elden bana ne
<end>

<start>
Gel ey gönül zikredelim Hudayı
Bayram gecesinde bayram gününde
Umalım Huda'dan lütfü etayı
Bayram gecesinde bayram gününde
Müminler Hu çeker dökülür yaşlar
Hakka niyaz eyler dağ ile taşlar
Zikreder seherde envayi kuşlar
Bayram gecesinde bayram gününde
Cümle melaykeler secdeye iner
Hep çarhi felekler Hak diye döner
Arşı Asuman'da kandiller yanar
Bayram gecesinde bayram gününde
Halil İsmail'in kolun bağladı
Annesi de ciğerini dağladı
Cümle peygamberler hep kan ağladı
Bayram gecesinde bayram gününde
O zaman Huda'dan bir ihsan oldu
Arafat Dağında koç kurban oldu
Anda cümle cihan şaduman oldu
Bayram gecesinde bayram gününde
Aşıklar mey ile muhabbet eyler
Hakkı seven canlar ibadet eyler
Adettir dost dostu ziyaret eyler
Bayram gecesinde bayram gününde
Daimi her mührün kalbe basılır
Mescidül Kabeye kandil asılır
Kurbanlar tığlanır koçlar kesilir
Bayram gecesinde bayram gününde
<end>

<start>
Girdabı dert oldum ben bu aşk ile
Beni hicran ile doldurdun zalim
Sen halım bilmezsen yadlar ne bile
Gonca güllerimi soldurdun zalim
Akar gözyaşlarını benzer sellere
Kimseler düşmesin böyle hallere
Derdimi söylerim dertli kullara.
Delip şu sinemi deldirdin zalim
Ne olur merhamet eyle lığlıma
Geçti devran gazel düştü dalıma
Seni terk eylemek düşmez yoluma
Aklımı fikrimi aldırdın zalim
Hüsnün nakşolıınmuş benzer mushafa
Bir niyazım bedel yüzbin tavafa
Çok yalvardım yar gelmedin insafa
Beni bu dert ile öldürdün zalim
Daimi'yim eyvah beni ah beni
Nazlı canan sor kerem et gah beni
Eriştirsin maksuduma Şah beni
Gah ağlattın gah i güldürdün zalim
<end>

<start>
Şu gönlümde baki sururi canan
Beni bu sevdaya salanım gel gel
Sardı dört köşemi kateri hicran
Aşk ile sinemi delenim gel gel
Dost bağında biter nevreste güller
Gül dalında öter şeyda bülbüller
Aşıkın halini ne bilsin eller
Şu müşkül halimi bilenim gel gel
Seni sevdim terk eyledim varımı
Dağ olsa taşımaz ahuzanmı
Avcıyam eylerem öz şikarımı
Beni şu çöllere salanım gel gel
Bir dost bulsam halim eylesem beyan
Mecnun gibi gezer hasretin duyan
Sen orda ben burda ömüre ziyan
Aklımı fikrimi alanım gel gel
Daimi derdimden dağlar zar eyler
Şu aşk ile geçen çağlar zar eyler
Sahralar ovalar bağlar zar eyler
Divane gönlümü çalanım gel gel
<end>

<start>
Yaralıyım bir densizin elinden
Hilesiz hurdasız yar sanmış idim
Başım gitse dönmez idim yolundan
Benimle ölmeye var sanmış idim
Diyordu ben varım aşıkın yari
Bir gün vefasını görseydim bari
Menfaatten uzak riyadan ari
Özünde sözünde er sanmış idim
İnsan sevsem sevgi ile yarışşam
Küsülü dost ile varsam barışsam
Ayağına düşsem toza karışsam
Alırda başına kor sanmış idim
Dünya nedir insan nedir can nedir
Beden nedir bedendeki kan nedir
Akış nedir zaman nedir an nedir
Onu görür beni kör sanmış idim
Daimi'yim gayrı varmam üstüne
Gerçek olan gönül bağlar dostuna
Meğer tilki girmiş kuzu postuna
İşte böylesine aldanmış idim
<end>

<start>
Arzu çekerim o yare
Bir gün olur gelir diye
Şu sinem oldu bin pare
Cananını bulur diye
Aşk ile bağrım ezerim
Söyler derdimi yazarım
İlde umutlu gezerim
Yar halimden bilir diye
Ararım lebi balımı
Kuruttu budak dalımı
Yare söylerim halımı
Göz yaşımı siler diye
Gördüm yari otağında
Yandırdı gençlik çağında
Yazık ömrümün bağında
Gonca güller solar diye
Daimi'yim bir kemterim
Kara Bağrımı döğerim
Naçarım boynum eğerim
Bu dert bende kalır diye.
<end>

<start>
Benim şu ömrümün bahar çağında
Bir soysuz gülümü talan eyledi
Gam yükünü aldım gam otağından
Sinem bülbülleri nalan eyledi
Alemde devranım var olur diye
Özüme hakiki kar olur diye
Ben bir güzel sevdim yar olur diye
Yıktı şu gönlümü viran eyledi
Sandım şeker tatlı lebe bulaşık
Siyah zülüf ak gerdana dolaşık
Şu dünyada nice yaralı aşık
Canını canana kurban eyledi
Yanakları benzer kudret balına
Sırmadan saçbağı asmış dalına
Nazlı sevdiğim salına salına
Çıkıp bahçelere seyran eyledi
Çoktur Daimi'nin çevri belası
Olmuş dertli gönlüm yar müptelası
Şu serimden eser aşkın havası
Yandırdı sinemi büryan eyledi
<end>

<start>
Ervahi ezelde sulbü maderde
Bize Kibriyadan nur geldi geldi
Kalktı ara yerde kalmadı perde
Cümle aşıklara kar geldi geldi
Gönlümün çırası tutuştu yandı
Benim bu feryadım arşa dayandı
Kerbela çölleri kana bulandı
Bu hal müminlere zar geldi geldi
Tarikat yolları sürülmez oldu
Kayıptır nişanlar görülmez oldu
Hakikat bağına girilmez oldu
Muhabbet gülüne har geldi geldi
Mekan oldu bana dağlar yüceler
Aşkın kitabından aldım heceler
Yine çattı şu matemli geceler
Aşkı şavk ehline zar geldi geldi
Daimi müşküller seçilemiyor
Uğru var yollarda geçilemiyor
Nihan oldu sırlar açılamıyor
Bu zaman bizlere dar geldi geldi
<end>

<start>
Bağban niçin esirgersin bu gülü
Bülbül gonca güle aşık değil mi
Goncaya değmesin sakın yad eli
O gonca bülbüle layık değil mi
Madem ki aşk ile yoğruldu Adem
Niçin eylediler bu aşkı müphem
Niçin sevgililer ediyor sitem
Seven aşıklara yazık değil mi
Var mıdır dünyada kam alan kişi
Akla ziyan imiş feleğin işi
Yaktı yüreğimi aşkın ateşi
Bağrım kebap oldu yanık değil mi
Bu nasıl sevdadır bu nasıl elem
Kargalar dem çeker bülbüller matem
Engel bırakmıyor olalım hemdem
Acep dostlar buna tanık değil mi
Aşık isen sürün gel dedin geldim
Ağlarken yaşını sil dedin sildim
Sen bana kahrettin ben sana güldüm
Daimi ahtına sadık değil mi
<end>

<start>
Sevgili yarenden bir name geldi
Şadu handan kılıp hoş etti beni
Sohbeti sözleri bağrımı deldi
Aşkıma aşk katıp coş etti beni
Dest vuraydım erenlerin camına
Gönül intizardır dost selamına
Eyvallah efendim nur kelamına
Sanki defineye düş etti beni
Daimi erelim can vahdetine
Aşıkız kamilin kerametine
Şükrolsun Huda'nın adeletine
Bülbülü şeydaya eş etti beni
<end>

<start>
Enelhak denilen mana özünü
Anladık sırrını ayana geldik
Hep bir idik iptidada mekanda
Serpile serpile bu yana geldik
Hoş bir hikayettir Adem'le Havva
Müsbet tekamülden olmadık tenha
Erdem tabiattan insana reva
Canı birleştirdik canana geldik
Cevherin özüdür cismi insanın
Hakkın sıfatıdır resmi insanın
Yalnız cehalettir hasmı insanın
Yıkıp yok etmeye meydana geldik
Mayası hakikat gevheri hüma
Tükenmez madeni bir oldu sima
Sormadılar bize kağıt diploma
Yazıldık mektebi irfana geldik
Daimi'yiz toplum ereğimizdir
Topluma yönelmek gereğimizdir
Toplum ile çarpan yüreğimizdir
Can ile baş ile kurbana geldik.
<end>

<start>
Tazelensin yine demler
Canların cananı geldi
Gelsin demler gitsin gamlar
İçmenin zamanı geldi
Şafak vakti bülbül sesi
Güledir onun hevesi
Artık dinsin inlemesi
Baharın gülşanı geldi
Daimi'ye haldaş olan
Yolu ile yoldaş olan
Canlar ile gardaş olan
Gönlümün ozanı geldi
<end>

<start>
Girdabı dert oldum ben bu aşk ile
Beni hicran ile doldurdun zalım
Sen halım bilmezsen yadlar ne bile
Gonca güllerim soldurdun zalım
Akar gözyaşlarım benzer sellere
Kimseler düşmesin böyle hallere
Derdimi söylerim dertli kullara
Delip şu sinemi deldirdin zalım
Ne olur merhamet eyle halıma
Geçti devran gazel düştü dalıma
Seni terkeylemek düşmez yoluma
Aklımı fikrimi aldırdın zalım
Hüsnün nakşolunmuş benzer mushafa
Bir niyazım bedel yüz bin tavafa
Çok yalvardım yar gelmedin insafa
Beni bu dert ile öldürdün zalım
Daimi'yim eyvah beni ah beni
Nazlı canan sor kerem et gah beni
Eriştirsin maksuduma Şah beni
Gah ağlattın gahi güldürdün zalım
<end>

<start>
Temenni eyledim güzel pirime
Car günündür yetiş Muhammet Ali
Yüzümü tutmuşam desti girine
Car günündür yetiş Muhammed Ali
Aşığını ağlatuben güldüren
Düşkünlerin elin tutup kaldıran
Şol alemi rahmet ile dolduran
Car günündür yetiş Muhammet Ali
Cümle naçar kullarının sahibi
Gönüller mihmanı dertler tabibi
Evliyalar şahı Hakkın habibi
Car günündür yetiş Muhammet Ali
Evvel dört kapıyı izhar eyleyen
Çıkıp arşullahta kendi söyleyen
Hakikatin ummanını boylayan
Car günündür yetiş Muhammet Ali
Daimi der gönüllerde nur olan
Hakikatin çevresine sur olan
Dört can ile bir noktada sır olan
Car günüdür yetiş Muhammet Ali
<end>

<start>
Yetiş imdadıma yetiş ya Muhammet Mustafa
Nedir şu alem içinde çektiğim cevrü cefa
Ben bu aşka cünun oldum sensin derdime şifa
Şafaati kesme Şahım umarım senden vefa
Yetiş imdadıma yetiş ya Muhammet Mustafa
Şahi Merdan sırri Huda Murtaza'nın aşkına
Ol İmamı Hasani Hulhi Rıza'nın aşkına
Serveri şehidan Şahi Kerbela'nın aşkına
Ziya-i din İmamı Zeynel Eba'nın aşkına
Yetiş imdadıma yetiş ya Muhammet Mustafa
Nedir şu alem içinde çektiğim cevrü cefa
Bakır Cafer Musa-i Kazım Ali Rıza hakkıyçün
Hem Taki hem Naki Asker Mehti Liva hakkıyçün
İncil Zebur Tevrat Furkan öndört Esma hakkıyçün
Yetiş imdadıma yetiş ya Muhammet Mustafa
Nedir şu alem içinde çekıiğim cevrü cefa
Hem bu şam sensin şu dilimin virdi ezberi
Nazar etmezsen gönlümün gitmez gamı kederi
Hem yüz yirmi dört Nebi'nin - enbiyanın serveri
Ruzi Mahşerde cümle cihanın aziz rehberi
Yetiş imdadıma yetiş ya Muhammet Mustafa
Nedir şu alem içinde çektiğim cevrü cefa
Senin nurun şefaatin du cihana sed çeker
Şavkı hüsnün hem zeminü Asumana sed çeker
Cem olup cümle alem gelir divana sed çeker
Men Daimi'yim bu gam leşkeri cana sed çeker
Yetiş imdadıma yetiş ya Muhammet Mustafa
Nedir şu alem içinde çektiğim cevrü cefa
<end>

<start>
Bir niyazım vardır pirler pirine
Yetiş Hacı Bektaş sen imdat eyle
Gerçek erenlerin hüsn ü nuruna
Yetiş Hacı Bektaş sen imdat eyle
Horasan elinden Uruma gelen
Cümle düşmüşlerin eynini alan
Cümle evliyaya hem rehber olan
Yetiş Hacı Bektaş sen imdat eyle
Şimdiki insanlar yoldan azarlar
Haktan korkmayıp da ahkam bozarlar
Adem düşürmeye kuyu kazarlar
Yetiş Hacı Bektaş sen imdat eyle
Geldi gaflet çöktü bu zaman kula
Hiç giren kalmadı erkana yola
İmanı satarlar akçeye pula
Yetiş Hacı Bektaş sen imdat eyle
Softalar ters anlar mana hecesiz
Nideyim dünyada varı yücesiz
Daimi bir güldür gezer goncasız
Yetiş Hacı Bektaş sen imdat eyle
<end>

<start>
Yolu çıkmaz bir menzile kervanın
Yetirmekse yetirmemek pek ala
Muhannet bağında güli reyhanın
Bitirmekse bitirmemek pek ala
Okudum ayeti yarin veçhinde
Gevher vardır aşıkların göçünde
Varıp nadan ile bir cem içinde
Oturmaksa oturmamak pek ala
Nazar eyle Daimi'nin virdine
Merhem olmaz aşıkların derdine
Çekip de ağyarı Hakk'ın yurduna
Getirmekse getirmemek pek ala
<end>

<start>
Çadır kurdum yüce dağlar başına 
Yarin yaylasını yaylayamadım
Düştü gönlüm dalgasına coşuna
Derin göllerini boylayamadım
Ferhat gibi koyaklarda ünledim
Yankılandı kayaları dinledim
Yar yanında inim inim inledim
Ben aşkımı ona söyleyemedim
Daimi'yim gam doldurdum testime
Göçtü canan eremedim mestime
Ben kaçtıkça dertler geldi üstüme
Ben bu dertlerimi paylaşamadım
<end>

<start>
Yarası yar yarası
Yamandır yar yarası
Beni candan bezdirir
Yüreğimin yarası
Yarası dil yarası
Almaz fitil yarası
Her bir yara sağalır
Sağalmaz dil yarası
Kömüre yar kömüre
Gözler benzer kömüre
Ateşin yaktı beni
Döndüm kara kömüre
Toruna mert toruna
Düşeydik mert toruna
Mert torundan kaçarken
Düştük namert toruna
Daimi'yim al beni
Yere düştüm al beni
Sen kasap ol ben deri
Taştan taşa çal beni
<end>

<start>
Yağmur yağar kayalara ıslanır
Dosttan bir armağan gül geldi bize
Benim yarim al giyinir süslenir
Şirin leblerinden bal geldi bize
Şu alem maksuda erdiği zaman
Hakkın didarını gördüğü zaman
Terazi mizanı kurduğu zaman
Yeşil benli olan el geldi bize
Muhammet Ali'dir elinde asa
Turda tecelliyi seyretti Musa
Ruhül Kudüs oldu Hazreti İsa
Meryem'in zülfünden tel geldi bize
Şu gönlüm muhabbet ister dostundan
Evladı Resuldür kadim postundan
İçenler mest olur dolu destinden
Muhammet Ali'den kul geldi bize
Daimi der bu aşk beni coşurur
Dalgaları gelir serden aşırır
Dağlarda dolaşan izin şaşırır
Hakikate giden yol geldi bize
<end>

<start>
Aman dilber sender ayrı düşeli
Gezdiğim şu iller har oldu bana
Günbe gün aşkınla yanıp pişeli
Şu geniş dünyalar dar oldu bana
Seher vakti bülbül figan ederken
Güzeller elele seyran ederken
Herkes sılasında bayram ederken
Ah edip ağlamak kar oldu bana
Mecnun gibi oldum bir ehli sevda
Leyla leyla deyip eyledim nida
Ahu gözlüm senden gezerken cüda
İbrişim döşekler yer oldu bana
Ahdettim güzelim ben senden geçmem
Laleyi nergizi zambağı seçmem
Öz elinle Kevser doldursan içmem
Mübarek cemalin nur oldu bana
Dertli Daimi'yim fitil yarada
Ne olur aşıklar erse murada
Geleceğim amma engel arada
Yakın iken yolun dür oldu bana
<end>

<start>
Söyle dilber söyle dilen dolanım
Sen söyle ki ben uykudan uyanım
Nece bir de cefalaran dayanım
Gündüzüm bir hoştur gecem iniler
Sabahın sehrinde ürüzgar eser
Üç güzelin kahrı sinemi keser
Birisini sevsem ikisi küser
Hangisine yad eyleyim gönlümü
<end>

<start>
Ben bir öküz gördüm çıktı zafere
Onun dağıttığı yuvayı söyle
Nefsin tuzağına düştü bir kere
Onun kaybettiği davayı söyle
O öküz misafir oldu Musa'ya
Düşürdü Musa'yı derde tasaya
O öküz ihanet etti Asa'ya
Sırtına yediği sopayı söyle
O öküz ahırda kırdı yuları
Musa'nın küpünden içti suları
Kaçtı Musa'cığın hep uykuları
Muamması gizli manayı söyle
Öküz firar etti Ağrı Dağı'na
Gitti girdi ejderhanın bağına
Ejderha öküzü al kursağına
Midesi bozuldu ikrahı söyle
Yeter ey Daimi yorma özünü
Arif olan anlar senin sözünü
Biliyorsan o öküzün izini
Aşık mısın be hey enayi söyle
<end>

<start>
Meyil verdim bir dilbere bağlandım
Kavli kararından geçmem sevdiğim
Dertli bülbül gibi ahuzar olsam
Sırrını ellere açmam sevdiğim
Aşkın ile gül benzimiz solarsa
Haktan bize ecel vakti olursa
Azrail gelip de canım alırsa
Sensiz bu dünyadan göçmem sevdiğim
Daimi de der ki eyleme inat
Şu yıkık gönlümü gel eyle küşat
Senin zehrine ettim kanaat
Elden abu kevser içmem sevdiğim
<end>

<start>
Seyyah olup şu alemi 
Gezmeliyim gezmeliyim
Ben bu aşk ile sinemi
Ezmeliyim ezmeliyim
Kıymetini bilmez her can
Bir telini değmez Tercan
Ak göğsüne inci mercan
Düzmeliyim düzmeliyim
O yare ettim şahadet
Geldi aşk ile muhabbet
Gerdanına bayı tebbet
Yazmalıyım yazmalıyım
Yardır güzellere server
Cemalidir miskü amber
Leblerinde Abu Kevser
Süzmeliyim süzmeliyim
Daimi anar kerimi
Verdim can ile serimi
O yar aşkına derimi
Yüzmeliyim yüzmeliyim
<end>

<start>
Gitme turnam gitme nerden gelirsin
Sen nazlı canana benzersin turnam
Her bakışta beni mecnun edersin
Sen kaşı kemana benzersin turnam
Turnam gökyüzünde pervane döner
Maşuk aşıkına badeler sunar
Aşar karlı dağı engine konar
Sen mahi tabana benzersin turnam
Üzülüdür deli gönlüm üzülü
Mah yüzüne çifte benler düzülü
Seni sevmeyenler haktan yüzülü
Abdal Pir Sultan'a benzersin turnam
Bu yana da telli turnam bu yana
Çevirme yüzünü bizden o yana
Az gelmiş emsalin fani cihana
Yusuf'u Kenan'a benzersin turnam
Daimi'yim aşkın sinemi yakar
Ah ile feryadım semaya çıkar
Vuruldum sinemden kanlarım akar
Sen Şah'ı Lokman'a benzersin turnam
<end>

<start>
Bisütun-i gamda ağlar gezerim
Ayakdaş olamaz yanımca Ferhad
Kuh u sahra demem dağlar gezerim
Bir dem m’oldu iki didelerim şad
Aşkın serde iken ey huri peyker
Gam değil gurbette oldum serbeser
Top-ı ahım eder akıbet eser
Visalin kal’esi olursa pulad
Ser çekti kuyine eder savaşı
Bağdad olur ise toprağı taşı
Arzu çekip gider gözlerim yaşı
Birisi Şat oldu birisi Furat
Canıma kar etti gayret-i efkar
Niçe ağlamayım etmeyeyim zar
Bir gamzesi katil hûni sitemkar
Elinden oluptur dil mülkü berbad
Ey Ömer vefa-yi ahdi bela kıl
Türabın çeşmine ayn-ı cila kıl
Çek elin gurbetten azm-i sıla kıl
Demişler herkesin vatanı Bağdad
<end>

<start>
Bir kaşı hilale meyletti gönül
Çağı geçmiş amma yine bir hoşça
Yanağı gülleri beyaza dönmüş
Ruhler solmuş amma yine bir hoşça
Aşık eğlencesi hubların şahı
Naz ü istiğnayı koymamış dahi
Hatt-ı ruhsariyle zülf-i siyahı
Henüz gelmiş amma yine bir hoşça
Cevreyleme bana ömrümün varı
Rind meşreb ol artık terkeyle arı
Hatadan hıfzede Cenab-ı Bari
Yiğid olmuş amma yine bir hoşça
Ömer der vaslına eren öğünsün
Alemde heman o safasın sürsün
Vakti gecikmeden meyvasın dersin
Sona kalmış amma yine bir hoşça
<end>

<start>
Bir kaşı hilale meyletti gönül
Çağı gelmiş amma yine bir hoşça
Yanağı gülleri beyaza dönmüş
Ruyler solmuş amma yine bir hoşça
Aşık eğlencesi hubların şahı
Naz ü istiğnayı koymamış dahi
Hatt-ı ruhsariyle zülf-i siyahı
Henüz gelmiş amma yine bir hoşça
Cevreyleme bana ömrümün varı
Rind meşrep ol artık terkeyle arı
Hatadan hıfzede cenab-ı bari
Yiğit olmuş amma yine bir hoşça
Ömer der vaslına eren övünsün
Alemde hemen o sefasın sürsün
Vakti gecikmeden meyvasın versin
Sona kalmış amma yine bir hoşça
<end>

<start>
Benim velvele-i nale vü ahım
Esen rüzigara benzer de benzer
Halka halka tüten dud-u siyahım
Gerdiş-i devvara benzer de benzer
Rah-ı meşakkatte çektim çok cefa
Maraz-ı hicrana bulmadım şifa
Zevk ü elem deyu sürdüğüm safa
Elem ü efkara benzer de benzer
Sevdiğim alemde varım dediğim
Seninçindir ah ü zarım dediğim
Şimdi yüz çevirmiş yarım dediğim
Gittikçe ağyara benzer de benzer
Halime rahmetmez ruhleri alim
Yıkıldı hatırım kalb-i melalim
Cevr ü istiğnada hercayi zalim
Çark-ı sitemkara benzer de benzer
Aşk ile kılah cengi savaşı
Tazelenip gider bağrımın başı
Der ki Aşık Ömer gözlerim yaşı
Akan çeşmesara benzer de benzer
<end>

<start>
Benim sen çeşm-i şehlaya
Elim irmez gücüm yetmez
Sen gibi zülfü Leyla'ya
Elim irmez gücüm yetmez
Cemalin göreli cana
Muhabbet elverdi bana
Benim bir veçhile sana
Elim irmez gücüm yetmez
Seninçün zar ü giryanım
Çıkar eflake suzanım
Sen gibi maha sultanım
Elim irmez gücüm yetmez
Ömer kaldı mateminde
Ziyade var gönlü sende
Şimdi olup sana bende
Elim irmez gücüm yetmez
<end>

<start>
Benim ile yiyip içip gezerken
Rakiblerim oldu dostun Abdullah
Cihanda ben seni dostum severken
Neyledim ki bana küstün Abdullah
Tahammül edemem seni görürken
Mah yüzlere çifte benler dururken
Evvel bize şeftaliler verirken
Şimdi gıdamızı kestin Abdullah
Aşıkın ağladan cihanda gülmez
Rahat olup çeşmim yaşını silmez
Senin ettiklerin yanına kalmaz
Kurulu yayımı bastın Abdullah
Karşımızda hilal kaşların çatar
Keman kaşı olmuş tiğını atar
Bir bizi görünce istiğna satar
Yoksa öldürmek mi kastın Abdullah
Sinem hançerlerin aldın eline
Yad bülbüller konmuş senin gülüne
Cefaya başladın Ömer kuluna
Şimdi göz etmeği kestin Abdullah
<end>

<start>
Yine bâd-ı sabâ esti
Yârim çıktı otağından
Âşıkına bade sundu
Lebi sükker dudağından
Salındı bahçeye girdi
Çiçekler titredi durdu
Mor menevşe boynun eğdi
Gül kızardı hicabından
Uyma rakibin ardına
Zarar edersin kendine
Bak şu zalimin fendine
Emer yârin dudağından
Bahçelerde biten güldür
Dalında öten bülbüldür
Ömer'in bir edna kuldur
Bağışla geç günahından
<end>

<start>
Bu anka denilen ey dil-i şeyda
Her kangı uşşaka olursa sertac
Bu alem eyler ki kendi de peyda
Olur cihan varı hatırdan ihrac
Hatıra bir yüzden elverse halet
Reftara güftara konmaz liyakat
Bir dem sakin olmaz bahr-i felaket
Elbette bir yüzden erişir emvac
Geşt edip alemi bibak ü perva
Ne sahib nizadır ne ehl-i da’va
Bir ferde halinden eylemez şekva
Kurtulur namerde olmadan muhtac
Kimseye dide-i kibr ile bakmaz
Özün buğz u hased nazına yakmaz
Tevekkül damenin elden bırakmaz
Ne kati tok olur ne ziyade aç
Ömer niçe kılsun derdine deva
Çeşmine perdedir nakş-ı masiva
Derya-yı gurbette kaldı bineva
Mihnet köşesinde yatur namizac
<end>

<start>
Cevr ü cefaları canıma yetti
Bilmezem bende mi dilberde mi suç
Ol huni insafa gelmedi gitti
Can ise cesetten ediyor huruc
Bakışın ferişteh ya melek zade
Lütfedip hatırım eyle küşade
Mahabbet arz eder karşımda yade
Der ki şu düşmana gel eyle huruc
Düşeli melamet rahıma rahım
Aşkınla gezerim her dem seyyahım
Hiç eser eylemez nale vü ahım
Bilmem ahen midir yohsa bağrı tuç
Kalmaz ana dahi güzellik barı
Elbette kulluğun geçer baharı
Bozulur leşker-i hatt-ı izarı
Bir gün huruc eder misal-i Ye’cuc
Ne denlü yar için çekilse cefa
Müyesser değildir aşıka sefa
İ’timad eylemez sana bivefa
Ey Ömer gerekse Arş’a kıl uruc
<end>

<start>
Sabr-ı Eyyub ile ıd-i visale
Ahdedip ol peri dedi ya nasib
Ey gönül düşme sen böyle hayale
Bize ol demlerden ölüm an karib
Artup gitmiş idi ah ü fezası
Mukarrer olaydı mihr ü vefası
Gülün kulağına girmez sadası
Yok yere gözyaşın döker andelib
Yoktur aşka düşen aşıka rahat
Resm-i kadim üzre bu imiş adet
Gönül taliinden eyle şikayet
Serde sitare yok neylesin rakib
Ey gönül aşk ile düştün bu hale
Hevadar olursun her kaddi dale
Akibet düşürüp bin mekr ü ale
Sakın aldatmasın seni dilfirib
Bu narın kimisi sadr-ı gınada
Kimi demde kimi renc ü anada
Aşık Ömer gibi ver mı fenada
[…] üftade garib
<end>

<start>
Sabahtan uğradım canan bağına
Gördüm üftadeler hare çevrilür
Hiç kimseler bilmez halim yamandır
Her biri bir Mansur dara çevrilir
Güzelim ettiğin yanına kalmaz
Geçer bu güzelliğin baki kalmaz
Zamane dilberlerinde hakikat olmaz
Şimdiki güzeller vara çevrilür
Baykuşun kendisi virandan gitmez
Viran olan yere de bülbüller ötmez
Ömer sevdiğinden bir gün ah etmez
Geçer bu günler gün yaza çevrilür
<end>

<start>
Sabahtan uğradım ben bir güzele
Güzel ağlatmadı güldürdü beni
Ummaz idim ondan ben bu keremi
Ak göğsün üstüne kondurdu beni
Üç güzelle geldi surdan yukarı
Taramış zülfünü vermiş tımarı
Yarın leblerinden zemzem pınarı
Verdi de ağzıma kandırdı beni
Şunda bir dilberin müptelasıyım
Üç gün akıllıyım üç gün deliyim
Dostun bahçesinde konca gülüyüm
Soktu al yanağa soldurdu beni
Ömer mecbur bülbül gibi ötmeğe
Dostun bahçesinde feryat etmeğe
Yönümü döndürdüm koyup gitmeğe
Sarıldı boynuma döndürdü beni
<end>

<start>
Sabahtan bahçeye girdim
Bülbülüm güle sarmaşmış
Dost gülün engel koparmış
Sefil fidana sarmaşmış
Ben aşıkım bana yazık
Meftununum oda yakma
Kelp rakip ileri gitme
Bir can bir cana sarmaşmış
Ben aşıkım bana yazık
Parmağında hatem yüzük
Kollara çekmiş bilezik
Zülfü gerdana sarmaşmış
Aşıkın sakın unutma
Meftununum oda yakma
Kelp rakip ileri gitme
Bir can bir cana sarmaşmış
Ömer'im der diler dilek
Ahımdan yanıyor felek
Ahır bize eyler helak
Bu derdler bize sarmaşmış
<end>

<start>
Rah-ı mahabbeti seyran ederken
İriştim menzile bir ayağ ile
Hublar arasında seyran ederken
Yitürdüm kendimi bir ayağ ile
Öyle peri olmaz hak-i Basar’da
Hak nazarım ebrularda basarda
Görmedim akranın medd-i basarda
Gezdim yedi iklim bir ayağ ile
Gönül yara bend olalı yüz aydır
Sunarsın şerbet-i lütfun yüz aydır
Derdli olan derdim yüze yüz aydır
Bu yare unulmaz bir ayağ ile
Her bir bir sayarız onu on iki
Üç yüz altmış altı ne bir on iki
Bil hesabın on bir derler on iki
Düşer on birinden bir ay ağile
Ömer bil Kün fekan’ını fenanın
Hep anındır san’at anın fen anın
İkiyüzlülüğü belli fenanın
Sen gerek bir ay gül bir ay ağile
<end>

<start>
Hey gaziler bir seyrana uğradım
Söylenecek dinlenecek hal değil
Dokuz kişi bir pireyi kovalar
Ardı sıra erilecek hal değil
Mutaflar hep derildiler şaştılar
Gördüler et hamalları kaçtılar
Ayağına yüz çift manda koştular
Gövdesi çok çekilecek hal değil
Gelir iken karşı tuttum bacağın
Düşüremedim pirenin kalçağın
Vardı yıktı bir fıkara ocağın
Elli yılda yapılacak hal değil
Bakın pire bize ne hal işledi
Düşüp önüme at gibi kişnedi
Anı gördüm topuğumu dişledi
Zorlu gidi tutulacak hal değil
Bakın hele şu pirenin işine
Henüz girmiş elli sekiz yaşına
Topuz ile gül eyledim başına
Kemikleri kırılacak hal değil
Uyur iken banladı da uyandım
Kollarım sıvadım karşı dayandım
Ocaklara düşüp küle boyandım
Dahi gözüm açılacak hal değil
Aşık Ömer eder bunu söylerim
Aşk elinden dünü günü inlerim
Durmayıp pirenin medhin eylerim
Akıl varıp inanacak hal değil
<end>

<start>
Perişan gönlüme değme ey peri
Hazer et Huda’dan yerde neler var
Ateş-i aşkına düşelden beri
Gör bu sine ile serde neler var
Aceb niçün cevre mail olursun
Seni sevenlere cefa kılursun
Senden gayri dilber yok mu bilürsün
Aşikare değil sırda neler var
Be zalim alemde mislin bulunmaz
Aşıklarda neler vardır bilinmez
Görüp işitmekle menzil alınmaz
Hizmet et üstada pirde neler var
Kaşların benzer hilale sevdiğim
Çeker aşıkları ale sevdiğim
Hor bakma hırkayla şale sevdiğim
Kepenek altında erde neler var
Düşer mi şanına hubların şahı
Ruz ü şeb hicrinle eylerim ahı
Hüsnü im’anınla nazar it gahi
Seyreyle Aşık Ömer’de neler var
<end>

<start>
Çıktım yücesine seyran eyledim
Yar ile gezdiğim yollar perişan
Firkat geldi bir ah çektim ağladım
Bir ben değil cümle eller perişan
Aşkın zahmetinden yurt oldu dağlar
Gurbet elde kalan ah çeker ağlar
Döküldü yapraklar bozuldu bağlar
Viran olan bağda güller perişan
Fenadır dünyanın ötesi fena
Biz de eremiyok ezelki güne
Avcının elinden uçtu bir suna
Sunamı sarmıyan kollar perişan
İndim gittim nazlı yarın iline
Bülbül konmaz bahçesine gülüne
Bayram gelsin kına yakam eline
Kınası olmadık eller perişan
Ömer eder böyle imiş yazımız
Şu illerden gitmez oldu gözümüz
Ulu meclislerde ötmez sazımız
Almaz perdeleri teller perişan
<end>

<start>
Ol tıfl-ı nevreste şuh- ı cihanım
Hublar içre şimdi bir danecedir
Aceb bi-vefadır çeşm- i fettanım
Gönlüm ol ecilden divanecedir
Bilmez ol bi-vefa yar- ı sadıkı
Bigane zanneder vasla layıkı
Gamzesi nuş ider hun- ı aşıkı
Böyle bir gözleri mestanecedir
Ömer sevdasını baştan aşırmış
Hayal- i yar ile kendin şaşırmış
Böyle bir fettana gönül düşürmüş
Ayb eylemen biraz divanecedir
<end>

<start>
Ol mahın hüsnünde hal-i mükerrem
Hacer-ül-esved’dir ey kaşı mihrab
Çah-ı zanahdanın çeşme-i Zemzem
Cemalin uşşaka kıble-i eshab
Görünce yüzünü ey gül’izarım
Artar bülbül gibi feryad ü zarım
Arzıhal sunmağa kalmaz kararım
Kulunum demeğe ederim hicab
Yar mahrem edinse kendiye bir dem
Bana bin dem gelir hayal-i hurrem
Sinem kanun olup bu işe her dem
İniler dest-i gam urdukça mıdrab
Safa kılmaz deme ol saçı Leyla
Ne murad istedin vermedi Mevla
Etme Mecnun sıfat ah u vaveyla
O da olur gönül sabreyle bab bab
Aşık Ömer o mestane bakışlar
Gelişler gülüşler tarz-ı revişler
Ol la’l-i leblerle dürdane dişler
Harab eder seni harab u yebab
<end>

<start>
Niçe dil vermesin divane gönlüm
Böyle bir cemali münevver aya
Aşkıyla olaldan mestane gönlüm
Nazar etmez oldu cam-ı sahbaya
Güftar eyledikçe canımın canı
Mest ü medhuş eder cümle cihanı
Nebat-ı kand ile beslemiş anı
Pesend aferin büyüden anaya
Bu aşk bize bela olmasın dostlar
Bülbül veş hem neva olmasın dostlar
Kimseler mübtela olmasın dostlar
Böyle bir dilber-i şuh u garraya
Ömer aşıkındır medhini kılur
Var mıdır yarine bahane bulur
Tekellüm babında kim kadir olur
Böyle tıhfe böyle rengin edaya
<end>

<start>
Nevbahar eyyamı artmada cuşun
O deme erdiği çağların Tuna
Payine yüz sürer eyler huruşun
Beklemez suları dağların Tuna
Selsebil abından karışır sana
Nuşeden alemde lezzetin ana
Irmakların revan olur her yana
Karışır ummana çağların Tuna
Her kande anılsan medhin olunur
Merd yiğid kucaklarında bulunur
Şehirlerin serhadlerin söylenir
Ancak bağçelerin bağların Tuna
Pençe-i kahrından gerektir hazer
Geçirdin üstünden niçe […]
Eşinden ayrılmış […]
Çoktur bencileyin ağların Tuna
Aşık Ömer düşüp yahşi eyyama
İşin terkeyledi has ile ama
Sağ u solu hazır durur selama
Tutmuş şükufeler tuğların tuna
<end>

<start>
Sinem üzre olan göz göz muhabbet
Ateşinin yeri midir nedir bu
Dökülür şevk ile nöbet-be-nöbet
Kûs-i İskenderi midir nedir bu
Selamet hırkasın giydim özüme
Mecnun sanır kulak tutan sözüme
Gah görünür gah görünmez gözüme
Melek midir perî midir nedir bu
Bu mudur aşıka füsûn eyleyen
Artırup derdini füzûn eyleyen
Beni bu sevda mı zebûn eyleyen
Yoksa gam askeri midir nedir bu
Gören ebrulerin yaya benzedir
Hublar arasında baya benzedir
Kevakibler içre aya benzedir
Güzeller ülkeri midir nedir bu
Ey Ömer yolunda türaba düşen
Yüz urup paye-i rikaba düşen
Nur- i tecellîden hicaba düşen
Meh cemalin teri midir nedir bu
<end>

<start>
Yenile meyletti dil bir cananın
Leblerinin nebatına kandine
Nesine alındı bilmem can anın
Lezzeti ne sükkeri ne kandi ne
Sanma dil aşkını bir an yad eder
Ya saklarım ol esrarı yad eder
Merdüm-i pür hunum lebin yad eder
Ne mümkindir gözlerimden kan dine
Gamdan elim alamadım budadı
Anın için etmedeyim bu dâdı
Huda hakkı elden komam bu dâdı
Gerek ise her içtiğim kan dine
Ta’n eder Sidre’yle Tuba’ya boyun
Sebildir tigine kan işte boyun
Hata’da bulunmaz nafe-i buyun
Buhara’sına var Semerkand’ine
Ömer hasta kıldı tabibim ile
Perişan hatırın demeklik ile
Dest-i lütfun ile anı pür eyle
Nuş edeyim sem yerine kan dine
<end>

<start>
Beyhude akıtma gözünden yaşı
Bu ahvale vakıf olamaz kişi
İptida yarattı Huda bir taşı
Anla nice kevn ü mekan eyledi
Ol gevhere Huda eyledi nazar
Oldu ulu derya olunur hazer
Rivayet edenler böylece yazar
On bölük ol derya revan eyledi
Evvel bölüğünden Arş-ı Mualla
İkinci bölüğü Felek-i Mecla
Üçüncü bölükten Levh oldu peyda
Dördüncüden mah-ı taban eyledi
Beşinci bölükte hirşid-i enver
Altıncı bölükten cennetler yerler
Yedinci bölükten ruz ü şek derler
Karanlığı zıya ayan eyledi
Sekizinci bölük melekut ahya
Dokuzuncu bölük Kürsü'dür hala
Onuncu bölükte ruh-u Mustafa
Serdefter-i peygamberan eyledi
Bu tarikte hamuş kaldı kamiller
Aklını perişan etti fazıllar
Hikmet-i Hudaya ermez akıllar
Kimini kul kimin sultan eyledi
Cümle yerin göğün aslı bu meğer
Kat bekat söylemek o da mı hüner
Uşaklar mektepte eylemiş ezber
Okuyup tesbih-i lisan eyledi
Sekiz cennet yedi tamudur hele
Söz uzar evlerin getirsem dile
Felekler cümle-i encümler ile
Muhtasar böyle dermeyan eyledi
Bir nev'e cevabı kılalım gayri
Aslımız anlayıp bilelim gayri
Atamız Adem'e gelelim gayri
Hikmet ile sun'-u Yezdan eyledi
Huda ferman etti çün ki Cibril'e
Binbir isimlerin getirdi dile
İncik toprağiyle mağribden bile
Aldı bin lutf ile bir an eyledi
Alnının toprağı Kabe'den heman
Butların toprağı Yemen'den inan
Mağribden maşrıktan illerin ey can
Dört kabza toprağın yeksan eyledi
O Çar-ı anasır olunur isnad
Hem nar ü hak ile ab iledir bad
Balgam safra soda kan ile bünyad
Etibbalar böyle beyan eyledi
Tıyn-ı pakin tertip eyledi Settar
Kırk yıl türab üzre eyledi karar
Cana ferman etti çün Perverdigar
Girip çıkıp Hakka iman eyledi
Bir hitap erişti ol demde cane
Adem'in batnına oldu divane
Hayata erişip baktı cihane
Hudaya hamd-i bipayan eyledi
Bu edada hasıl oldu sim ü zer
Arif olan alır sözümden hüner
Mürşiddir talibi eyliyen perver
Üstünde kamili eman eyledi
Bir kürsü Cebrail ol dem getirdi
Üstünde Hazreti Adem oturdu
Dört molla kürsüyü alıp götürdü
Kat bekat gökleri seyran eyledi
Çün Arş eşiğine kondu bu minber
Anda nüzul etti Adem Paygamber
Secde edip dedi Allahü Ekber
Cümle meleklere ferman eyledi
Saf besaf melekler eyledi sücud
Öyle olmuş idi hitab-ı Mabud
Secde eylemedi akıbet merdud
Azazil'i nice şeytan eyledi
Gururlanıp oldu emeği zail
Bilcümle melekler hocası kamil
Yetmiş bin yıl zikri hep oldu batıl
Lati halka ber gerdan eyledi
Cümle melekler de vardı hayrete
Başlayıp Adem'e dahi izzete
Alıp götürdüler anı cennete
Sohbet-i huri vü gılman eyledi
Bir zaman eyledi cennetin demin
Gaflet aldı anı olmuşken emin
Sol eğe kemiğin aldı Adem'in
Havva ile demin şadan eyledi
Birbirini bilip oldular şadan
Hülleler olundu anlara ihsan
Buğday ağacından görürsüz ziyan
Yemeyin diye Hak ferman eyledi
Erişti cennetin babına Şeytan
Düşnam ile sürdü o yerden Rıdvan
Akıbet ağzında Şeytan'ı yılan
Cennete getirip yılan eyledi
Ağzında Şeytan'la cennete girdi
Arayıp Adem'i Havva'yı gördü
Buğday yeyin deyu hileler kurdu
Emr-i Hakkı anlar nisyan eyledi
Eyledi anlara Şeytan iğvayı
Akıbet yediler dahi buğdayı
Feramuş ettiler emr-i Hudayı
Adem Havva böyle isyan eyledi
Meğer kim bu imiş hikmet-i Huda
Anlara verdi bu gafleti Huda
Aşikare oldu kudret-i Huda
İşte böyle terk-i cinan eyledi
Hasetle Azazil böyle iş etti
Peşiman oldular amma iş bitti
Cümle giydikleri hülleler gitti
Anlar eğnilerin üryan eyledi
Sürüldü cennetten Adem ü Havva
Tevbe kapısında Adem iptida
Rahmet kapısında Havva saniya
Çi faide zar ü efgan eyledi
Serendib'e indi Hazreti Adem
Cidde'ye erişti Havva da o dem
Kırk yıl ağladılar akıttılar dem
Biribirlerinden nihan eyledi
Emr-i Hak anlara oldu mülakat
Hasret ü firkatten buldular necat
Cibril nazil oldu edip iltifat
Sığır ile koyun ihsan eyledi
Ol koyunun yünün eğirdi Havva
Deriler dokudu Adem saniya
Eğnine kıldılar yozma bir aba
Giyip vücutların pinhan eyledi
Çıktığı adem cennetten çıplak
Setr için incirden istedi yaprak
Dört damla damladı incirden mutlak
Birin penbe-i rayegan eyledi
İkincisi ak dut dalından bildin
Üçüncü kara dut haberin aldın
Dördüncüsü şeker sözüme geldin
Musannifle Ömer beyan eyledi
<end>

<start>
Şunda bir nazenin çıkmış meydana
Salınup gezdiği yollar hu çeker
Müştakındır senin niçe aşıklar
Meclisindi şirin diller hu çeker
Gelindi aşıkın alındı gamın
Sürelim mecliste ehl-i irfanın
Ejderler misali siyah kakülün
Dökülmüş gerdana teller hu çeker
Güzel başın içün kıyma bu cana
Layık değil düşmez bu melek sana
Yine huruc etmiş yeşil baş suna
Çalkanup yüzdüğü göller hu çeker
Aşık Ömer eder görmüşüm ezel
Ömrümün bağında döküldü gazel
Niçe meftunların vardır ey güzel
Benim gibi edna kullar hu çeker
<end>

<start>
Şunda bir dilberin ahu gözleri
Aklımı fikrimi eyledi tarac
Güftara geldikçe şirin sözleri
Akıdır lebinden sükker ü güllac
Ben gibi ölümü hastası çoktur
Kaşlar kaza yayı kirpiği oktur
Melahat mülkünde naziri yoktur
Dilrübalar içre cümleye sertac
Hal-i hinduları ruya dökülmüş
Gören üftadenin kaddi bükülmüş
Ebruları kıl kalemle çekilmiş
Sanki tavaf eder Kâ’be’yi huccac
Ol saçı Leyla’ya kim nazar kılur
Yokluktan el çeken ganimet bulur
Aklın cem’ edemez divane olur
Ebvab-ı hüsnünden bir kez alan bac
Ey Ömer neyleyim kokulmaz gülüm
Kadd-i balasına erişmez elim
Yüz be yüz söylesem yanılur dilim
Arzıhal sunmağa kıldım ihtiyac
<end>

<start>
Şunda bir dilbere gönül düşürdüm
Aldı beni kaşlarının arası
Hub cemalin gördüm aklım şaşırdım
Yaradan Mevla'ya kaldı çaresi
Benim sevdiceğim gülden naziktir
Çekmişim aşkını bağrım eziktir
Yeter cevreyledin bana yazıktır
Güle güle gel hey canım paresi
Telli turnam gelir şunda hak deyü
Yerde gökte düşmanların çok deyü
Ne kaçarsın senden gayrı yok deyü
Beyaz gerdanında dişler yarası
Aşık Ömer der ki aşka yanarım
İçüp aşkın şarabını kanarım
Kıblem Hak' dır yönüm sana dönerim
Mihrabımdır iki kaşın arası
<end>

<start>
Sözümden mahabbet remzini alıp
Naz ü istiğnaya başladı habib
Ölümlü hastası olduğum bilip
Yanıma gelmeğe ar etti tabib
Nan ü nemek hakkın basmak dilersin
Hayatın babını yasmak dilersin
Bu ben efkendeni asmak dilersin
Emrin olsun işte gerdan işte ip
Neyleyim canıma devirdin beni
Ahım ile halka duyurdun beni
Sevgili yarimden ayırdın beni
Dilerim Allah’tan bulasın rakib
Adalet yaraşır mürvetli cana
Böyle bivefalık düşer mi şana
Ya irgör visale baki bu cana
İki rahmetten kıl birini nasib
Ey Ömer olmuşum dillerde bednam
Neyleyim bu yüzden elverir eyyam
Sen vefa kılmazsın ben sabr ü aram
Sende hüsün bende mahabbet garib
<end>

<start>
Sinem üzre adedi yok dağların
Yar elinden yarelidir bu sine
Çarh-ı felek saldın bulam dağların
Boranına dumanına pusine
Gurbette mekanım oldu yad eller
Zemmedüben nite gerek yad eller
Şimdi yarin ellerini yar eller
Ben ermedim ayağının busine
Gönül can rahşıdır akıl oyandır
Devadır kim dizginine uyandır
Bana sun şerbet-i la’lin uyandır
Ta sinesin derunuma bu sine
Ömer divaneyim aklım yitirdim
Mihnet köşesinde hasta yatırdım
Elif kaddim bugün kafa yetirdim
Ayın şını irgörünce bu sine
<end>

<start>
Şimdi almaz oldun benim selamım
Alırsın sevdiğim bir zaman olur
Bana işlediğin işlere nadim
Olursun sevdiğim bir zaman olur
Olamam sevdiğim bir nefes sensiz
Diyar-ı gurbete giderim sensiz
Cihan köşkünde kul yok mu diyen siz
Kalursun sevdiğim bir zaman olur
Sözüm geçmez oldu ol bi-amana
Büküldü kametim döndü kemana
Böyle kalmaz elbet gelir imana
Gelürsün sevdiğim bir zaman olur
Vücudum şehrinde nar-ı hasretin
Arttı derunumda derd-i firkatin
Bu Aşık Ömer’in kadr ü kıymetin
Bilürsün sevdiğim bir zaman olur
<end>

<start>
Sevda-yı aşkına düşeli cana
Dîvane söylenür dil dile düştü
Zemmim elden komaz a'la vü edna
Dehan-ı aduda dil dile düştü
O gonca güllerin revnak bulaldan
Anberi gülşen-i dehre dolaldan
Hal- i hinduları meşhur olaldan
Ekser halkın meyli gulgule düştü
Şatranc-ı aşkına düşeli diller
Kış ü Ferz ü Fil'den hali değiller
Nice menzil alsın Piyade diller
Ruh ruha mukabil kıl kıla düştü
Tabîbe arzetmen derdim çaresin
O bilmez can ile gönül yaresin
Deryalar yumazken yüzün karesin
Gözlerimden akan sel sele düştü
Aşık Ömer visaline erdiğim
Seng-i aşkı ile sine deldiğim
Herkes sevdi birin benim sevdiğim
Hazret-i Resul' e sel sele düştü
<end>

<start>
Ser feda zülfüne der imiş rakib
Canlar veren aşıkanın cürmü ne
Senin gerdanına yaraşmaz mı ip
Bu kakül-i perişanın cürmü ne
La’lin nutka gelip tebessüm etmez
Hatır-ı uşşaka terahhum etmez
Niçün şivelerle tekellüm etmez
Söyle bana ol goncanın cürmü ne
Canım niçün el sözüne uyarsın
Vücudum şehrini oda yakarsın
Ne suç ettim hatırımı yıkarsın
Hiç demezsin bu gedanın cürmü ne
Mülket-i hüsnünde fitne çoğalmış
Aşıkların işi Mevla’ya kalmış
Hal-i hindulerin araya almış
Feryad eder ak gerdanın cürmü ne
Ey Ömer nazarın kaş ile gözde
Bir hokka dehenle bir şirin sözde
Badeler işlerken derunumuzda
Didemizden alan kanın cürmü ne
<end>

<start>
Melahat mısrında küşade falin
Yusuf-i sanisin bekavl-i sahih
Tuğra-yı garradır iki hilalin
Berat-ı unvanın okunur fasih
Vefa kıldıkların ben bi nevaya
Bildirme sevdiğim her nasezaya
Bürudet düşürür bir gün araya
Korkarım rakib-i bedkar-ı kabih
Sedd-i mahabbetin gönülde bulan
Oldürür fenada muradın alan
Hayat-ı la’linden feyziyab olan
Uşşaka gerekmez mu’ciz-i Mesih
Gönül mürgu arzu çeker gülüne
Nakd-i ruh i revan ettim yoluna
Kerem-i lutfundan bu ben kuluna
Bir türlü ihsanın olur mu sarih
Ey Ömer çektiğim derd ü elemler
Bir yere gelseler kaşı kalemler
Cem’ olup alimler dökse rakamlar
Macera-yı aşkım edemez tasrih
<end>

<start>
La’l-i nabın yarin hokka feminden
Almasam incinir alsam incinir
Yıllarca ağlayup hicr ü gamından
Gelmesem incinir gelsem incinir
Buluşsam mahfice yolda giderken
Selam vermez ahde ikrar ederken
Görsem adularla işret ederken
Gülmesem incinir gülsem incinir
Mahabbet herkesin sanma karıdır
Derununda göz göz olan narıdır
Yüzün görsem gözüm kanlar akıdır
Silmesem incinir silsem incinir
Zeyn olsa sevdiğim giyse alların
Varsam bahçesine dersem güllerin
Mah yüzüne siyah zülfü tellerin
Bölmesem incinir bölsem incinir
Ömer sabreyle bu raz-ı müşkilin
Gelür raz-ı aşkın sorar müşkilin
Ne kadar sa’yettim bilmem müşkilin
Bilmesem incinir bilsem incinir
<end>

<start>
Koyup el güğsüne Hakk’ın selamın
Verdi bendesine bir şah-ı mahbub
Kıldım adab ile feth-i kelamın
İşte böyle olsa alemde mahbub
Şuh-i nevrestedir serv-i nevbahar
İdeyim payine sirişkim nisar
Cemali bağının bülbülü hezar
Dahi taze açmış gonca-i megrub
Vefalar kılıcı kavline sadık
Hüsnü hub mülayim kalbe muvafık
Kemend-i zülfüne bend olan aşık
İstemez çin ilen verseler mansub
Gönül ol sevdayı serv-i semenden
Çeker el can meğer el çeke tenden
Kal’a-i vuslata burc-i bedenden
Atılır gördükçe şevk ile bir tup
Ey Ömer edersin aklını zayi
Bekle tevekkülde olma hevayi
Çekenler alemde hüzn ü belayı
İrişir murada misal-i Ya’kub
<end>

<start>
Gel dilberim kan eyleme
Seni kandan kıskanırım
Doğan aydan esen yelden
Seni günden kıskanırım
Tabibim hışmınan bakma
Ben kulun odlara yakma
Yanağına güller sokma
Seni gülden kıskanırım
Halden bilür haldaşım var
Yola gider yoldaşım var
Üç yaşında gardaşım var
Seni ondan kıskanırım
Ömer'im der ben de geldim
Tazelendi eski derdim
Sen bir kuzu ben bir kurdum
Seni benden kıskanırım
<end>

<start>
Kamu insan bir ahenge maildir
Kolay nedir mihnet nedir bilmezler
Düşünmezler şu dünyanın sonunu
Hayat nedir memat nedir bilmezler
Uyup cürmile şeytana isyanda
Nefse nefse bir acayib seyranda
Kurdular meclisi dem ü devranda
Dünya nedir ahret nedir bilmezler
Ömer der ehl-i irfan meclisi bunlar
Derilmiş gelmişler merhaba canlar
Dürr-i meknun söylesen de kim anlar
Türkü nedir müfred nedir bilmezler
<end>

<start>
İriştik vaslına mah-ı sıyamın
İktida eyledik ibtidasına
Bilenler ahvalin ruz-i kıyamın
Çalışır varınca intihasına
Niçe canlar vardır lailac yatur
Zemine gark olmuş susuz aç yatur
Dünyadan el çekmiş ihtiyaç yatur
Alemde sağların bir duasına
Huda’nın kudretin hikmetin fikr et
Ko gayrı efkarı Mevla’yı zikret
Gün bugünkü gündür bu deme şükret
Düşme gel cihanın sabıkasına
Cehdeyle hayrolsun kîl ile kalin
Sana nef’i olmaz fikr-i misalin
Karın şefaate kaldıysa halin
Arzeyle Huda’nın Mustafa’sına
Ey Ömer akıbet işbu cihanın
Harab olmasına var mı gümanın
Gönül hoşluğile geçen zamanın
Ermez mi elveda merhabasına
<end>

<start>
Kadir mevlam senin hikmetin çoktur
Bir kuş gördüm taş mermerden içeri
Ömrüm tamam olup vadem bitende
Defnederler taze yerden içeri
Şükür olsun ol gani-ül Süphana
İtikadım vardır benim Kurana
Şimdi erişmişiz ahir zamana
Haram girdi helal serden içeri
Yoktan var eyledi ol gani bizi
Müminler beş vakit kılar namazı
Hak yakında kara eyleme yüzü
İblisi sürdüler nardan içeri
Aşık Ömer bunu yalan söylemez
Nasihat eder de kimse dinlemez
Kendi kusuruynan düşen inlemez
Ecel o ki girdi serden içeri
<end>

<start>
Giriftar olanlar bir özge derde
Yetirir kendini gider araya
Deli gönül gafil olma bu derde
Niçeler başile gitmiş araya
Aklın aldırmışsın nerde gezersin
Alem kızgın saçtır nerde gezersin
İstediğin nedir nerde gezersin
Akil insan kendi kendin araya
Harcettin ömrünün varın kazana
Kadir isen gel birisin kazana
Can mıdır can verip cihan kazana
Can odur can vere cihan araya
Yarı gördüm nikab etmiş yüz elden
Ağlayı ağlayı gitti yüz elden
Ölmek olur geçmek olmaz güzelden
Gelmişi cihana güzel araya
Beğim Ömer üftadenin nesine
Meyledesin adularla nesine
Saf olam seninle sine be sine
Boynuna el girmesin gömlek araya
<end>

<start>
Gele canım sana bir sualim var
Lütuf eyle bana şundan haber ver
Hakk’ın mamur evi cennet cehennem
Kiminçün yapıldı şundan haber ver
Şeytan-ı lainin sözüne uyan
Havva’dır cennette buğdayı yiyen
Adem’in eğninden hülleyi soyan
Cennetten çıktığı günü haber ver
Balığın mekanı su ile taştır
Anın ötesini anlamak güçtür
Hazret-i Adem’in makamı kaçtır
Yönü ne diyara şundan haber ver
Yüz yirmi dört bin peygamber gelmeden
Hak Muhammed habibini bilmeden
Din İslam kafire kılıç çalmadan
Dini kim zaptetti şundan haber ver
Aşık Ömer hasmı ile görüşür
Tenin türab hem aslına kavuşur
Ay nereden doğar nerden kavuşur
Gün neden halk oldu şundan haber ver
<end>

<start>
Çün dilek geçmedi sen periruya
Ko ben ağlayayım gel efendim gel 
Şemşir-i ahımı kastı aduya
Açıp zağlayayım gel efendim gel
Ben derdi mihnetle çekeyim gamı
Tenhaca ellerle sen eyle demi
Ateş-i hasretle dertli sinemi
Yakıp dağlayayım gel efendim gel
Çün adular seni benden ayırıp
Tatlı canım gibi senden ayırıp
Ben dahi gönlümü senden ayırıp 
Gayre bağlayayım gel efendim gel
Arayım akranın dünya yüzünde
Gahi karada gah derya yüzünde 
Taşkın sular gibi sahra yüzünde 
Akıp çağlayayım gel efendim gel
Ömer'e elverir gelmezse sürür
Varsın aleminde ol eyle huzur
Mübarek hatıra irmesin hutur
Tem ben ağlayayım gel efendim gel
<end>

<start>
Yine mahmur gözlüm uykudan kalkmış
Dedim buluşalım dedi ki yok yok
Taramış kakülü gerdana salmış
Dedim bölüşelim dedi ki yok yok
Dedim selvi nedir dedi boyumdur
Dedim bu güzellik dedi soyumdur
Dedim bu cilveler dedi huyumdur
Dedim gülüşelim dedi ki yok yok
Dedim ağ libaslar dedi eğnimde
Dedim altın gerdan dedi boynumda
Dedim ağ memeler dedi koynumda
Dedim bölüşelim dedi ki yok yok
Dedim Erzurum nen dedi yolumdur
Dedim Diyarbekir dedi ilimdir 
Dedim Aşık Ömer dedi kulumdur
Dedim dolaşalım dedi ki yok yok
<end>

<start>
Yine müjde kıldı sultan-ı nevruz
İrişti zerrine feth-i Messiha
Şu’le-i nur ile mihr-i şebefruz
Mir’at-ı feleği kıldı mücella
Dürlü şükufeler dürlü kokular
Dürlü halet verir cihana bular
Hep eridi karlar revani sular
Irmaklar bulandı mevc urdu derya
Nergisin kalmadı uyhu gözünde
Uyanıp bir ferah buldu özünde
Çemen mevc urdukça sahra yüzünde
Görünür cabeca lale-i hamra
Sakiya piyale alınca ele
Surahi şevk ile eder gulgule
Gör ne rümuz ile arz eder güle
Mahabbetnamesin bülbül-i gûya
Ömer elde ferah bir cam-ı Cem’dir
Meclis-i gamhane kayd u elemdir
Ölmeden sürelim bu da bir demdir
Mey ü mahbub ile kekişti sahra
<end>

<start>
mor bir orkidenin ömrüydü
bütün sessizliğiyle pıırrr uçan kırlangıç
vals ediyordun kumsalda sanki
kalbim yıldırım düşen bir ardıç.
<end>

<start>
yeni gelin bir kız belinin kıvrımında
etekleri uçuşuyor madra dağının
uylukları beyaz çarpık bacaklı çam ağaçlarının
pan'ın yaktığı ateş kulağınıza fısıldıyor
- kaval çalıyor ölümsüzlüğe ritsos
ben el sallıyorum
künerler çatırdıyor güneşin alnında
bir çoban köpeği sokuluyor koynuma
ılık nefesi aralarken kuzuların gözlerini
mavi kaşlı bir çocuğun kirpiklerinde büyüyor dünya
pan'ın yaktığı ateş kulağınıza fısıldıyor
- kaval çalıyor ölümsüzlüğe ritsos
ebemkuşağı renkleriyle maltepe'nin sisi
çoğalarak her seferinde tekrar doğuyor
çırpınırken kanatlarında pergamon'un gizi
mozaik atlaslı saçları yılanlı bir kadın
bin yıl önceki gülücüğü dudaklarında
göz kırpıyor akropol'ün sığırtmacı
papatyaları kıskandıran göz kapaklarıyla
ve dünyanın bütün güvercinleri dudaklarında defne
dalgaları beyaz ve mavi saçları kumral genç kız ege
- kaval çalıyor ölümsüzlüğe ritsos.
<end>

<start>
ey renklerin ince sazı
hangi aşkın yalnızlığısın şimdi
büyürken gözlerinde
kırmızı bir kar tanesi.
<end>

<start>
dön ateş yalazında
kendini yak
görmüyor musun
her yer aşk.
<end>

<start>
papatya güzeldir
tam ortasında kayalar yeşerir
- bu dansı bana bağışlar mısın? 
  der papatya dönüp gökkuşağına
spot yanar spot söner
hayat spot,  yanar söner
perde kapanır oyun başlar
oyunculardır mutlak ilk ölenler.
<end>

<start>
martının kanadında gece
usulcacık konardı yüreğime
hazin bir kar damlasıydı sesin
ben çocuktum, şimdi de çocuk
ölüm öyküleri anlatırdı bana
kanadı kırık zeytin tanesi sığırcık
gri bir deniz kuşu aldı düşlerimi
ben çocuktum, şimdi de çocuk
akşamları benim adım halim
yaslanır uyurum kucağında hayallerimin
annem saçlarını okşardı yalnızlığımın
ben çocuktum, şimdi de çocuk
kırlara gider büyürdüm, aşklarım büyürdü
yüzgeçleri sarardı sularımı kör balıkların
balık ağlarına bakar ağlardım. şimdi yok adım
ben çocuktum. öldüm, çocuk.
<end>

<start>
mavi bir bozkırdan gelirim
dağlardan ve ormanlardan
günlerin, ırmakların
ayın ve ülkesinden aşkın
elim kum, kil ve renk
kalbim ışık çocuk
bir elimle alır
bir elimle dağıtırım
bir ülkeden gelir
bir ülkeye giderim
gelir renk retirir
gider renk götürürüm
ben pegasus
kanatlarım aşk
bir aşktan gelir
bir aşka giderim.
<end>

<start>
1. hey yağmurun kaytanı yağmurun kaytanı
    sicim olup topaç çevirme ömrüme
    dünyayı al menekşe çocuk gözlerinle
bildiğin ne varsa akıp gider karışır denizlere
    bunu ne ustalar anlatır ne kürekleri mahkumun
    duru renkleri kucaklar deli nehirleri aşklarımın
2. hey su sesleri su sesleri
    anılarımı yazsam üstüne
    saklar mısınız ölümleri
su sesleri hey su sesleri.
<end>

<start>
-beyaz bir martı süzülür
               ve günışığı usulcacık dokunur
               teleğine denizin-
kadın arabalı vapurda
gözlerinde köpükleri ihanetin
çaycı çocuk tepside
taşımakta kılcal damarlarını yeni aşkların
...
hoşçakal vapur.
<end>

<start>
iyi yürekli küçük yağmur
bahar geldi biliyorsun
mavi kaşlı bir çocuğun hülyasında
akan ırmakta düştüm
koşarken yalınayak yalnızlıklara
aşk hüznüne denk düştüm.
<end>

<start>
kadın; - emzirir mi seni aşk? 
adam; - ufuk çizgisine bak.
adam; - bildiğin bir dağ var mı? 
kadın; - öpüşsün mü kirpiklerimiz o zaman
                inince vapurdan?
<end>

<start>
siyah dudaklı bir çift siyah giz
şarkı söylüyordu ince ayrıntısına
kalın damarlı parmaklarıyla hayatın
türküler mırıldanıyordu mızıkasıyla ömrün
marşlar geziniyordu kirpiklerinde
ardıç ağacı gülüşü örneğin
yakaladığı bağımsızlığıydı ritmin
yeniden yaratılıyordu çıplak ayaklı tanrılarla
alçakgönüllü bir dîde gizemindeydi sesin
çoğaldığı gibi vurulup düşen
afrika'da bir siyahi selin.
<end>

<start>
elimde pembe bir ince iğne
hep bir lir tanesini delerdim
iki katlı ahşap evlerden çırılçıplak tepetaklak
katolik kaldırımlara atılan güvercinlerdim
kuşların teleğinden flüt üfledim durmadan
camların saydam nefesinden
-gümüştendir kasımpatları bu yüzden-
<end>

<start>
c.koççoban'a
1.yüzün yıldızdağı'na
   kirpiklerin mermer
   tozlu akşamlara
   mavi çocukların
   koştuğu yalnızlıklara
   dönük olsun
   kalbin aşka
hüznün beyaz gecelere
   turuncu ve siyah heykellere
   küçük dudaklı kadınlar
   akçakgönüllü aşklara
   dönük olsun
   aşkolsun.
2.ey çocuk
   küçük beyaz ellerin
   kelebek ve rüzgârların sesini
   sesinde çoğaltır ve getirirdin
ey kil
   ey demir, ey toprak
   yelkenlerin şişirdiği hayat
   gece ve aydın
sana kırk defa söyledim
   bu yüzden sana benziyor
   ince boyun atkısı heykellerin.
<end>

<start>
kar altındaydı
ses telleri öpülesi
zenci kelebek
aşk, kar altında.
<end>

<start>
sessiz su adımları avcının
mızrağının ucu pembe tin ritmi
geceleri sokak köpeklerinin
bağımsız cumhuriyeti
devrilen çöp kovaları
kim dinler hitler bıyıklı ölümleri
dinleseydi amcam dinlerdi
o da sierra maestra'da kaldı.
<end>

<start>
nasıl olur, neden dağdan kopan kar ay olur
gülerken hanımelleri akşamüstleri
neden uçurumlarla sever kadınlar severse
karışırken şaraba klârnetin sesi aşk olur.
<end>

<start>
sofya yolunda bir kız gördüm
dut topluyordu dudaklarıyla
ve bir çocuk elleri kırmızı bakır
boynunun kıvrımında akdeniz kokusu
usulcacık ilerliyordu
topuklarında karanfilin en belirgin dokusu.
<end>

<start>
eğer bir kuş uçarsa
gece yarısı uçurumlara
          uçurumlardan aşklara
mavi gözbebeği kedinin
dönüşürse birden yalnızlıklara
          yalnızlıklardan aşklara
yağlıboya resimli ellerin
sarsılırsa ihanetlerle kristallerle
          kristallerden aşklara
ve bunları yaşarken kalbim
tutmazsan ellerimi kar damlalarıyla
          kar damlalarıyla aşklara
işte o zaman kırılır incelikler
o zaman kırılır inceliklerden
          uçsuz bucaksız yalnızlıklara.
<end>

<start>
hey 
mavi güvercin
neden kucaklar durur bütün nehirlerini dünyanın metin
alevden bir müziği içercesine nefes nefese
ateşten bir topu aşk yerine
kaldır da kirpiklerini
mavi kirpiklerini bir sor
hey
mavi güvercin
'ipek ve klaptan' yerine.
<end>

<start>
seni parmak izinden tanıdım sonbahar
bir gül yaprağına bıraktığın yüzünden
eteklerini toplayıp gitmesinden ölümün
zillerinin dağılıp kırılmasından hüzünden
boyacı çocukların gökkuşağını dolamasından
kırmızı atkılarını aşkları yerine yeniden.
<end>

<start>
dört mayıs bin dokuz yüz seksen dört
ört bakalım gözlerini gençliğim
yolculuğundayım yüreğimdeki insan artıklarının
on dördüncü koltukta bir dünya
on dördüncü koltukta birden kaybolan
sarışın korkunç güzel bir çocuğun eşsiz bakışı
sarışın korkunç güzel bir dünyanın ürkekliğiydi
bir şehir terkedilirken
genellikle sigara içilir sayın yolcular
köprülere, yolda duran öylesine bir insana
kuduz bir kunduz gibi köpüren zamana bakılır
çünkü zamanı tersine çevirmek zamanıdır
bu yüzden
bir galata köprüsü terkedilirken
öncelikle ayran içmelisiniz sayın yolcular
avucunuzun içindeki atardamar
ve yüreğinizin kıvrımındaki ayrılık 
                                             son kez yoklanır
bir ölü terkedilirken
genellikle sigara içilir sayın yolcular
gözlere, kıpırdanışına tenin
ve kör olmak zamanıdır koparılan tırnaklara
ölülerin bir deniz dalgasındaki çırpınışlarına
çünkü dirilen bir şehir
eksilen bir köprü gibidir
bu yüzden
bir ölü terkedilirken 
ya şehir ya ölüm terkedilmelidir.
<end>

<start>
sütbeyaz göğüs ucuyla yanardım on iki kırk beş vapurunun
ölü karanfilleri üstüme devrilirdi İstanbul'un
kızların saçları kısacıktı sesinin rengi ağaran tan
terleri dut renkli kar tanesi olur konardı tenime
dolgun göğüslü martılar gibi uça seke
akşamları yıldızlarıyla boşalırdım arnavut kaldırımlarına
cenin düşmezdi öylesine yumuşak zemin üstüne
koşardım fileli çoraplı aşklarımın saat sıfır iki otuzlarına
bir farkı vardı ateşten kasıklarımın eksilen ten renginden
çıldırırken kadın derin bir haz aralardı kapısını su sesi
akardı içime.
<end>

<start>
bilmem neden kendini yeniler hayat yeniden
kala kala bi koca çocuk kırıntısı kalan bu değirmenden
nerde beyaz un sesleri
hangi yaprağın hangi kimliğinden düşmekte
cumbalı pencerelerin altında 
ahşap güvercinler karanfilli ekmeklerle bahçemde
zeytinyağı koysam bir kırık tabağa
bansam aşklarımı kekiklere dağlara.
<end>

<start>
yola çıkıyorum anne
heybem ne güzel
içinde sonsuz katık
-kalbi sevgilimin-
heybem Yağcıbedir
yola çıkıyorum anne
değneğim zeytin dalı
-martının kanadındaki zeytin dalı-
sat sabahın beşi
-serçeler bu saatte çıldırırlar-
hani omzunda nazlı bir gül döner ya insanın
dönüyor çığlıkları kalbimizde serçelerin
dönüyor 'büyük saat'
dönüyor çoğalarak damıttığı
bütün güzel ayrıntıları hayatın
yola çıkıyorum anne
bulutları aralamış gözleri onların
öpüyorum gözlerinden
Nurhan'ın, Mustafa'nın.
<end>

<start>
incir ağacının küçük bir dalında
küçük bir kuşun kanadı güneşe vurulunca
sen toprağın gürültüsü kalbinde
ben binlerce serçe sesini topluyorum
kelebeklerin saklambaç oynadığı ülkede
- dağlar ele giderim incir ağacının küçük dalında
       kaçma güzel yosmam incir ağacının kendime gelirim
incir ağaçlarının ülkesinde benim babam da mustafa
bilir misin çığlığın ölümü aştı dirilirim kaç defa
dirilirim gelip de dönmem bir daha
minik gözlükleriyle bir adım bile geriye
dönmem dönmem
dönmem  tahta dolaplarda
bayramlarda bile geriye.
<end>

<start>
bir üveyik kuşunun sekişiydi bakışın
o başımı alıp zeytinliklere götürdüğüm
ürkek, öylesine bir ceylan nehriydi sevgin
çoğalarak gözlerine geri döndüğüm.
<end>

<start>
gidin ulan başımdan
   sevgili sevdalarım
gidin. istanbul'a gidin
   defolun gözlerimden
   desem bile olmuyor
bela açacaklar başıma
zehir edecekler hayatı
bu güzelim köyde bana.
<end>

<start>
çiçekleri kokladığında kırmızı başlıklı kurt
sarı ten rengi mozaik kalbim sesim
çiğ tanesi mor ve buz/dan yapılan ışık rakkasım
sevişme vaktim mavi notam sevgilim
büyümektesin emzirdiğim sütüm
yazılan kar tadında sürgit bir ömrün.
<end>

<start>
hey yağmurun kaytanı yağmurun kaytanı
dünyayı al menekşe çocuk gözlerinle
sicim olup  topaç çevirme
su gölgesiyle büyür büyürse
bildiğin ne varsa alıp gider karışır denizlere
bunu ne ustalar söyler ne kürekleri mahkumların
duru göğsüyle kucaklar deli nehirleri
anıları saklarken göğsünde su sesleri
- hey su sesleri su sesleri
             anılarımı yazsam üstüne
             saklar mısın ölümleri
             su sesleri hey su sesleri.
<end>

<start>
Nûr-ı Hakk'a baka bir gün ola ebsâr-ı kulûb
Umarız lutf u inâyet ede Mevlâ-yı Kerîm
Nefehât-ı keremi bir gün ola ede hubûb
Umarız lutf u inâyet ede Mevlâ-yı Kerîm
Pür-hevâ nefsin elinden n'idelim neyleyelim
Hak bilir hâlimizi hod kime ne söyleyelim
Geliniz imdi ulular yolunu soylayalım
Umarız lutf u inâyet ede Mevlâ-yı Kerîm
Nefs ü şeytâna zebûn eylemeye kullarını
Âşık u sâdıka âsân getire yollarını
Vara bülbülleri seyrân ede dost illerini
Umarız lutf u inâyet ede Mevlâ-yı Kerîm
Mülkü ko mâlike bak leyl ü nehâr eden odur
Cem'-i ezdâd edüben unsurı çâr eden odur
Âteşi gülşen edip düşmeni yâr eden odur
Umarız lutf u inâyet ede Mevlâ-yı Kerîm
Mahz-ı fazl ile esirgerse Hüdâyî'ye yeter
Nazar-ı lutfu ile kârı onar işi biter
Zâkiri zikr eder ol zikr eden envâra batar
Umarız lutf u inâyet ede Mevlâ-yı Kerîm
<end>

<start>
Nûr ile doldu yine kevn ü mekân
Geldi hoş lutf ile şehr-i ramazân
Zeyn olup açıldı ebvâb-ı cinân
Geldi hoş lutf ile şehr-i ramazân
Anda Kur'ân-ı azîm etdi nüzûl
Şehr-i ümmet buyurur ana Resûl
Tâlib-i Hakk'a nasîb ola vusûl
Geldi hoş lutf ile şehr-i ramazân
Zikr ü tehlîli vü tesbîhi güzel
Hem namâzı vü terâvîhi güzel
Zav'-i kandîl ü mesâbîhi güzel
Geldi hoş lutf ile şehr-i ramazân
Şer'-i pâki başa hoş tâc edelim
Sünnet-i Ahmed'i minhâc edelim
Âlem-i ma'nâya mi'râc edelim
Geldi hoş lutf ile şehr-i ramazân
Mâsivâ hubbun aradan süregör
Zât-ı bî-çûne Hüdâyî eregör
Bezm-i vahdetde safâlar süregör
Geldi lutf ile mübârek ramazân
<end>

<start>
Ere mi âşık cemâlin nûruna
Rahmetin gufrânın ayıdır senin
Vara mı sâdık visâlin Tûr'una
Lutf ile ihsânın ayıdır senin
Ma'siyetden kulların sâ’im ola
Tâ'atında her biri kâ’im ola
Iyd-ı vaslın umarız dâ’im ola
Rahmet ü ihsânın ayıdır senin
Kadr-i vaslın kim ede mi'râcını
Urunur lâ-büd sa'âdet tâcını
Sen esirge kulların muhtâcını
Lutf ile ihsânın ayıdır senin
Ger cenâbından atâ ihsân ola
Cân ü diller derdine dermân ola
Zerreler gün katre(ler)  ummân ola
Rahmetin ihsânın ayıdır senin
Ger Hüdâyî fazlına ola karîn
Kadre erişir yeter ana hemîn
Kıl inâyet kıl hidâyet yâ mu'în
Lutf ile ihsânın ayıdır senin
<end>

<start>
Yine gönlüm dost illerin özledi
O illere bir kez dahi varam mı
Dost dîdârın yeter bizden gizledi
Bir gün ola hûb cemâlin görem mi
Kulak tutan kişiler Hak kelâma
Noksândan kurtulup erer tamâma
Huccâc ile varıp Beytü'l-Harâm'a
Eşiğine yüzüm gözüm sürem mi
Tevhîd ile îmânım kâmil ola
Firkat gidip cem'iyyet hâsıl ola
Sırrım vahdet iline vâsıl ola
Ara yerden ayrılığı sürem mi
Mâsivâya meyli dilden yuyuban
Fahr-i âlem Mustafâ'ya uyuban
Kâbe kavseyn ma'nâsından tuyuban
Aceb sırr-ı Ev-ednâ'ya erem mi
Ey Hüdâyî dost'dan yana uçuban
Kana kana âb-ı hayât içüben
Hak yol verip hicâbları geçüben
Aceb vahdet sarâyına girem mi
<end>

<start>
Kuldan sana lâyık n'ola
Âşık seni kanda bula
Meğer senden ihsân ola
Yâ Rabbenâ yâ Rabbenâ
Senden kerem senden atâ
Sugrâ senin kübrâ senin
Ûlâ senin uhrâ senin
Dünyâ senin ukbâ senin
Yâ Rabbenâ yâ Rabbenâ
Senden kerem senden atâ
Nefse bizi ısmarlama
Çiğnetme derd ile gama
İrgür sana yolda koma
Yâ Rabbenâ yâ Rabbenâ
Senden kerem senden atâ
Ey lâ-yezâl ü lem-yezel
Kanı sana lâyık amel
Abdin işi sehv ü zelel
Yâ Rabbenâ yâ Rabbenâ
Senden kerem senden atâ
Koma Hüdâyî'yi garîb
Vaslın ana eyle nasîb
Yessir merâmî yâ Mücîb
Yâ Rabbenâ yâ Rabbenâ
Senden kerem Senden atâ
<end>

<start>
Kudûmun rahmet ü zevk ü safâdır yâ Resûla'llah
Zuhûrun derd-i usşşâka devâdır yâ Resûla'llah
Nebî idin dahi Âdem dururken mâ' vü tîn içre
İmâm-ı enbiyâ olsan revâdır yâ Resûla'llah
Kemâli zümre-i kümmel senin nûrunla bulmuşdur
Vücûdun mazhar-ı tamm-ı Hudâ'dır yâ Resûla'llah
Seninle erdiler zâta dahi envâ'-ı lezzâta
İşin erbâb-ı hâcâta atâdır yâ Resûla'llah
Hüdâyî'ye şefâ'at kıl eğer zâhir eğer bâtın
Kapuna intisâb etmiş gedâdır yâ Resûla'llah
<end>

<start>
Nefs ü şeytâna zebûn etme bizi
Kerem et hey ulu Mevlâ kerem et
Tâlib-i fânîye dûn etme bizi
Kerem et hey ulu Mevlâ kerem et
Avn-i Rabbânî refîk olmayıcak
Bir adım yer varamaz tâlib-i Hak
Zuafâya nazar-ı lutf ile bak
Kerem et hey ulu Mevlâ kerem et
Yer ü gök çekmediği haml-i kebîr
Götürür anı bu insân-ı hakîr
Yardım eyle ana ey Rabb-ı kadîr
Kerem et hey ulu Mevlâ kerem et
Mâsivâya bakuban kalmayalım
Tâ hevâ vü hevese dalmayalım
Zâga şâhbâz-ı dili salmayalım
Kerem et hey ulu Mevlâ kerem et
Nice bir mâni' ola hubb-ı sivâ
Ola nûrunla münevver fukarâ
Vaslını eyle Hüdâyî'ye atâ
Kerem et hey ulu Mevlâ kerem et
<end>

<start>
Bize bizden olan yakîn ü karîb
Koma firkat elinde bizi garîb
Kereminden visâlin eyle nasîb
Meded et yâ enîs-i küll-i garîb
Çün emîn eyledin emânetine
Yine sen lâyık eyle hizmetine
Mazhar et rahmet ü inâyetine
Meded et yâ enîs-i küll-i garîb
Dest-gîr olmaz isen ey Rahmân
Azdırır bizi nefs ile şeytân
Sen esirge efendi bizi hemân
Meded et yâ enîs-i küll-i garîb
Enbiyâ gördüğü atâlar içün
Evliyâ sürdüğü safâlar içün
Ehl-i derde olan devâlar içün
Meded et yâ enîs-i küll-i garîb
Gerçi hoşdur efendi sabr-ı cemîl
Zu'âfâda velî bizâ'a kalîl
Kerem et kalmasın Hüdâyî alîl
Meded et yâ enîs-i küll-i garîb
<end>

<start>
Ermeğe vahdet nûruna
Şirki aradan süre gör
Salma bu günü yarına
Menzile evvel ere gör
Gül gibi yakan çâk eyle
Aşk ile varın hâk eyle
Su gibi yolun pâk eyle
Dost dîdârını göre gör
Âşık olan mü'min ölmez
Müşrik hod kendüyi bilmez
Âhir bunda kimse kalmaz
Yükün evvelden ıra göı
Sâdıklar yolunu tutup
Hakk'ın dergâhına yitüp
Âşık bülbül gibi ötüp
Dost güllerinden dere gör
Doğru yola giden erler
Sırâtı bunda geçerler
Bilmez isen bu yolu ger
Var bir bilire sora gör
Hulleyi bunda biçerler
Kevseri bunda içerler
Cenneti bunda açarlar
Durma kapıyı ura gör
Ölmezden önden ölüben
Kalbin nûr ile doluban
Hakk'ı Hüdâyî buluban
Bâkî hayâta ire gör
<end>

<start>
Bir pâdişâha kul ol kim
Mülkü zâil olmaz ola
Bir gülşene bülbül ol kim
Hîç sararıp solmaz ola
Kendin ummâna sala gör
Gavvâs oluban dala gör
Bir dürlü cevher bula gör
Kimsede bulunmaz ola
Gerçek âşık olsa sâlik
Görünür küllü şey' hâlik
Bir mülke ola gör mâlik
Kimse elden almaz ola
Koyalım lâf ü güzâfı
Gel eyleyelim insâfı
Gönül ol vakt olur sâfî
K'ana keder gelmez ola
Sırrını keşf etme yâda
Verme hâsılını bâda
Bir dost edin kim dünyâda
Hîç senden ayrılmaz ola
Gerçek seven cânânını
Verir tenini cânını
Derd odur ki dermânını
Hak'dan gayrı bilmez ola
Bülbül olup ötmek gerek
Güller gibi bitmek gerek
Bir âleme yetmek gerek
Fenâ eli ermez ola
Zâhidlere uçmak gerek
Ârif Hakk'a uçmak gerek
Bir çeşmeden içmek gerek
İçenler ayılmaz ola
Bir kapıya mülâzım ol
Dün gün Hüdâyî kâ’im ol
Bir özge ilme âlim ol
Melek anı bilmez ola
<end>

<start>
Sevdâ-yı sivâdan geç
Gel Hû diyelim yâ Hû
Bir meşreb-i sâfî iç
Gel Hû diyelim yâ Hû
Ko keşf ü keremâtı
Geç cümle makâmâtı
Kasd et bula gör zâtı
Gel Hû diyelim yâ Hû
İskât-ı vücûd eyle
İfnâ-yı vücûd eyle
Hakkânî şühûd eyle
Gel Hû diyelim yâ Hû
Sâlik bula ümîdi
Zerre bula hûrşîdi
Bulmağa bu tevhîdi
Gel Hû diyelim yâ Hû
Sırrına Hüdâyî yâr
Esrârın ede izhâr
Ey derde eden tîmâr
Gel Hû deyelim yâ Hû
<end>

<start>
Adımı dostdan yana
Atalım şimden gerü
Lâ-mekân illerine
Gidelim şimden gerü
Koyup gayrı sevdayı
İsteyelim Mevlâ'yı
Bu yalancı dünyâyı
N'idelim şimden gerü
Hak kelâmın gûş edip
Deryâ gibi cûş edip
Câm-ı aşkı nûş edip
Yudalım şimden gerü
Her kim ister dîdârı
Terk eder cümle vârı
Hân-ı vasl-ı dildârı
Tadalım şimden gerü
Ey Hüdâyî cânânı
İste bulsun cân anı
Geçen ahd ü peymânı
Güdelim şimden gerü
<end>

<start>
Sadr-ı cemî' mürselîn
Sensin yâ Resûla'llâh
Rahmeten li'l-âlemîn
Sensin yâ Resûla'llâh
Nûrun sirâc-ı vehhâc
Âlemler sana muhtâc
Sâhib-i tâc ü mi'râc
Sensin yâ Resûla'llâh
Âyine-i Rahmânî
Nûr-ı pâk-i Sübhânî
Sırr-ı Seb'u'l-mesânî
Sensin yâ Resûla'llâh
Şâhidin leyl-i İsrâ
Subhâne'l-lezî esrâ
Câmi' cümle-i esmâ
Sensin yâ Resûla'llâh
Ey menba'-ı lutf u cûd
Yerin makâm-ı Mahmûd
Yaradılmışdan maksûd
Sensin yâ Resûla'llâh
Cânlar içinde cânân
Ma'den-i ilm ü 'irfân
Ceddim ü pîrim sultân
Sensin yâ Resûla'llâh
Açan râh-ı tevhîdi
Bulan sırr-ı tefrîdi
Hüdâyî'nin ümmîdi
Sensin yâ Resûla'llâh
<end>

<start>
Bizi insân eden sensin
Şükür yâ Rabbi yâ Rabbi
Kemâl ihsân eden sensin
Şükür yâ Rabbi yâ Rabbi
Cihânı eyleyip peydâ
Bize kıldın vücûd i'tâ
Hem etdin aşk ile ihyâ
Şükür yâ Rabbi yâ Rabbi
Bu zâtı kanda bulurduk
Sıfâtı kanda bulurduk
Hayâtı kanda bulurduk
Şükür yâ Rabbi yâ Rabbi
İbâdı eyleyip îcâd
Kulûbu eyleyip âbâd
Edersin kendine irşâd
Şükür yâ Rabbi yâ Rabbi
Senindir kudret ü kuvvet
Arada gayrılar âlet
Bulunmaz lutfuna gâyet
Şükür yâ Rabbi yâ Rabbi
Hüdâyî'ye hüdâ geldi
Cenâbından atâ geldi
Mahabbetden safâ geldi
Şükür yâ Rabbi yâ Rabbi
<end>

<start>
N'eyleyeyin dünyâyı
Bana Allah'ım gerek
Gerekmez mâsivâyı
Bana Allah'ım gerek
Ehl-i dünyâ dünyâda
Ehl-i ukbâ ukbâda
Her biri bir sevdâda
Bana Allah'ım gerek
Derdli dermânın ister
Kullar sultânın ister
Âşık cânânın ister
Bana Allah'ım gerek
Fânî devlet gerekmez
Dürlü zînet gerekmez
Hak'sız cennet gerekmez
Bana Allah'ım gerek
Mecnûn ister Leylâ'yı
Vâmık isterAzrâ'yı
N'idem gayrı sevdâyı
Bana Allah'ım gerek
Bülbül güle karşı zâr
Pervâneyi yakmış nâr
Her kulun bir derdi var
Bana Allah'ım gerek
Beyhûde hevâyı ko
Hakk'ı bula gör yâ hû
Hüdâyî'nin sözü bu
Bana Allah'ım gerek
<end>

<start>
Yalancı dünyâya aldanma yâ hû
Bu dernek dağılır dîvân eğlenmez 
İki kapılı bir vîrânedir bu
Bunda konan mihmân göçer eğlenmez
Bakma bunun karasına ağına
Gönül verme bostânına bâğına
Benzer hemân oğlan oyuncağına
Bunda aklı olan insân eğlenmez
Doğrusuna gide gör bu yolların
Geçegör sarpını yüce bellerin
Dünyâ zindânıdır mü'min kulların
Zindânda olan hod âsân eğlenmez
Sen ey gâfil ne sandın rûzigârı
Durur mu anladın tâze bahârı
Yükün yenildi gör evvelden bâri
Yohsa yolcu gider kârbân eğlenmez
Varın nisâr eyle Mevlâ yoluna
Bunda ne eylersen anda buluna
Bir gün sefer düşer berzah iline
Otağı kalkıcak sultân eğlenmez
Ömür tamâm olur defter dürülür
Sırât köprüsü vü mîzân kurulur
Hakk'ın dergâhına kullar derilir
Buyruğu tutulur fermân eğlenmez
Hüdâyî n'oldu bu denlü peygamber
Kanı Ömer Osmân Bû Bekr ü Hayder
Kanı Habîbu'llâh Sıddîk-i ekber
Bunda gelen gider bir cân eğlenmez
<end>

<start>
Sular olmuş gibi dîdâra âşık
Dün gün akar çağlar çendân eğlenmez
Mahabbet bahrından bir (katre)  tatmış
Mevc urur çalkanur ummân eğlenmez
Eğer yaz u eğer kış u eğer güz
Eğer mihr ü eğer ay ile yıldız
Devr ederler Hakk'ın aşkıyla düpdüz
Felekler raks eder bir ân eğlenmez
Ola gör cân ile dîdâra tâlib
Tâ kim hâsıl ola cümle metâlib
Olıcak kişide Hak aşkı gâlib
Hem gönül çekinir hem cân eğlenmez
Hakk'ın ihsânını fikr eyleyi gör
Verdiği ni'mete şükr eyleyi gör
Gece gündüz Hakk'ı zikr eyleyi gör
Hak zikr'olan yerde şeytân eğlenmez
Ömür eser yeldir yâhûd akar su
Sakın yele suya dayanmağı ko
Fırsat elde iken sa'y eyle yâ hû
Bugünler geçer bu devrân eğlenmez
Erişmeyen selâmet (pâyesine) 
Lâ-büd ziyân eyler ser-mâyesine
Ömür benzer uçar kuş sâyesine
Uçar kuş gölgesi bir ân eğlenmez
Hüdâyî istersen bakî sa'âdet
Kasd eyle bula gör kesretde vahdet
Bir kula olıcak Hak'dan inâyet
Maksûda tez erer ihsân eğlenmez
<end>

<start>
Kapından gayra muhtâc olmayalım
Sen yaratdın yine sen kerem eyle
Hân-ı vasla doyur aç olmayalım
Sen yaratdın yine sen kerem eyle
Gülşende bülbülü zâr eden sensin
Düşmeni dost edip yâr eden sensin
Âlemleri yokdan var eden sensin
Sen yaratdın Mevlâ sen kerem eyle
Cânıma cânânı kimden umayın
Derdime dermânı kimden umayın
Lutf ile ihsânı kimden umayın
Sen yaratdın yine sen kerem eyle
Sensiz bir kişinin işi bitmedi
Kimse buyruksuz gelip gitmedi
Halk edicek kimse yardım etmedi
Sen yaratdın yine sen kerem eyle
Bilmeyenler gayrın nef'i var sandı
Bilicek gayra bakmakdan usandı
Sen esirge Hüdâyî-i derd-mendi
Sen yaratdın yine sen kerem eyle
<end>

<start>
İstemez âkil fânî dünyâyı
Sensin ey Mevlâ matlab-ı a'lâ
Neylesin âşık gayrı sevdâyı
Sensin ey Mevlâ matlab-ı a'lâ
Aşk-ı Şîrîn'e cân verir Ferhâd
Leylâ yâdına Kays eder feryâd
Seni arzûlar bu dil-i nâ-şâd
Sensin ey Mevlâ matlab-ı a'lâ
Verd içün bülbül derd ile nâlân
Oldu pervâne şem' ile sûzân
Âşıkın sensin derdine dermân
Sensin ey Mevlâ matlab-ı a'lâ
Âşıkın aşkı kudretinledir
Sâdıkın sıdkı rahmetinledir
Cennetin zevki vuslatınladır
Sensin ey Mevlâ matlab-ı a'lâ
Bu Hüdâyî'de sabra tâkat yok
Tapuna lâyık bir ibâdet yok
Sana kullukdan özge izzet yok
Sensin ey Mevlâ matlab-ı a'lâ
<end>

<start>
İsteyen yârin
Hâk eder varın
Bulsa dildârın
Saklar esrârın
Bakmayan câna
Erdi cânâna
Girdi meydâna
Terk edip ârın
Yâr elin tutdu
Birliğe yetdi
Dost ile etdi
Gizli bâzârın
Ârif ol ey dil
Ola gör kâmil
Ben diyen gâfil
Utanır yarın
Aşk ile dolan
Arayıp bulan
Nefsini bilen
Bildi Gaffâr'ın
(Nâsı)  dinleme
Dostdan inleme
Gülden anlama
Bülbülün zârın
Gel Hüdâyî'den
Al haber erken
Hakk'ı isteyen
Kosun inkârın
<end>

<start>
Ey derdime dermânım
Rahm et dil-i müştâka
Cân tahtına sultânım
Baksan n'ola uşşâka
Bülbül oluban öten
Cân oynayuban üten
Aşkın eteğin tutan
Çâk etmeye mi yaka
İhsânını küllî et
Bizi mütesellî et
Lutfula tecellî et
Kahrın koma kim yaka
Sîb aşlayıcak bîde
Evvelki resim gide
Bâkî ki zuhûr ede
Fânî eriyip aka
Hüdâyî'ye yol soran
Vahdet iline eren
Dostun dîdârın gören
Gayra ola mı baka
<end>

<start>
Hudâyâ cümle-i âlem
Sana âşık seni özler
Melek cinn ü benî-Âdem
Sana âşık seni özler
Zemîn olmuş yolunda hâk
Eder deryâ yakalar çâk
Dün ü gün raks eder eflâk
Sana âşık seni özler
Seherde açılan güller
Öten şûrîde bülbüller
Benefşelerle sünbüller
Sana âşık seni özler
Eğer mihr ü eğer zerre
Eğer bahr ü eğer katre
Eğer Tûbâ eğer Sidre
Sana âşık seni özler
Eğer Hûrî eğer Gılmân
Eğer Mâlik eğer Rıdvân
Sekiz cennet yedi nîrân
Sana âşık seni özler
Eğer gâib eğer hâzır
Eğer bâtın eğer zâhir
Eğer mü'min eğer kâfir
Sana âşık seni özler
Kamunun matlabı birdir
Yâ niçün ba'zı kâfirdir
Aceb hâlât aceb sırdır
Sana âşık seni özler
Kimine kapı açılmaz
Kimi geçer gider ilmez
Kimi bilir kimi bilmez
Sana âşık seni özler
Eğer dağlar eğer beller
Ayağa yüz süren yollar
Akan sular esen yeller
Sana âşık seni özler
Eğer Mecnûn eğer Leylâ
Eğer Vâmık eğer Azrâ
Eğer kûh u eğer sahrâ
Sana âşık seni özler
Eğer kâ’im eğer kâ’id
Eğer zâhid eğer âbid
Eğer râki' eğer sâcid
Sana âşık seni özler
Eğer bâğ u eğer bustân
Eğer sünbül eğer reyhân
Efendi hep bahâristân
Sana âşık seni özler
Hüdâyî'ye erip hâlât
Visâlinden bula lezzât
Efendi cümle mevcûdât
Sana âşık seni özler
<end>

<start>
Cümle hicâblardan geçir
Rabb'im meded Mevlâ meded
Vaslın şarâbından içir
Rabb'im meded Mevlâ'm meded
Aşkın ile doldur bizi
Çok ağladık güldür bizi
Tut elimiz kaldır bizi
Rabb'im meded Mevlâ'm meded
Olmayıcak senden kerem
Yol varamazız bir kadem
Budur sözümüz dem-be-dem
Rabb'im meded Mevlâ'm meded
Keşf olup ef'âl ü sıfât
Kılsın tecellî nûr-ı zât
Tâ bulavuz bâkî hayât
Rabb'im meded Mevlâ'm meded
Senden eğer te'yîd ola
Her hâlimiz tevhîd ola
Göster cemâlin ıyd ola
Rabb'im meded Mevlâ'm meded
Bir âşık erişse sana
Ol ıyd-ı ekberdir ana
Budur murâd önden sona
Rabb'im meded Mevlâ'm meded
Feth et bize mu'ammâyı
Tâ bulavuz müsemmâyı
Erişsin zevka Hüdâyî
Rabbi'm meded Mevlâ'm meded
<end>

<start>
Da'vet eyle bizi lütf et kapuna
Sen esirge kerem eyle yâ Mevlâ
Nice bir hasret olavuz tapuna
Sen esirge kerem eyle yâ Mevlâ
Neye iltür bilmezem bu hâl bizi
Kendi kendimize koma al bizi
Aşkın şevkın deryâsına sal bizi
Sen esirge kerem eyle yâ Mevlâ
Hicâblardan geçir sana varalım
El kavuşup dîvânına duralım
Arş-ı maksûda yüzümüz sürelim
Sen esirge kerem eyle yâ Mevlâ
Nefsimizle biz bir iş edemeziz
Senden yana bir adım atamazız 
Vaslın hânın zevk edip tadamazız
Sen esirge kerem eyle yâ Mevlâ
<end>

<start>
Geh perde-i envâr ile kendüzünü pinhân eden
Geh Küntü kenz esrârını âlemlere i'lân eden
Eyyûb'a dermân eyleyip Ya'kûb'u nâlân eyleyip
Kul eylemişken Yûsuf'u Mısr eline sultân eden
Tûra tecellî eyleyip diller tesellî eyleyip
Musâ'ya deyip Len terân ol vech ile ihsân eden
Varıp sarây-ı vahdete seyr etmeğe sırr-ı Habîb
Mi'râca da'vet eyleyip eltâf-ı bî-pâyân eden
<end>

<start>
Allâhumme yâ Hâdî
Âsân eyle yolumuz
Sehhil ‘ubûre'l-vâdî
Tîz geçir tut elimiz
Esip mahabbet yeli
Vecde getirsin dili
Söylesin cân bülbülü
Handân olsun gülümüz
Ya Rab fazl u cûd eyle
Kemâl-i şühûd eyle
Hakkânî vücûd eyle
Islâh eyle hâlimiz
Dergâhına sürüp yüz
Kelâmın işitevüz
Cemâlini görsevüz
Vasla erse elimiz
Varlık defterini dür
Benliği aradan sür
Vahdet-i zâta irgür
Gider kîl ü kâlimiz
Hüdâyî der yâ Mevlâ
Ente'l-aliyyu'l-a‘lâ
Gencîne-i Ev-ednâ
Olsun re's ü mâlimiz
<end>

<start>
Yeter oldun fenâ bağında nâlân
Yürü bülbül yürü dost illerine
Edip tâvûs-ı kudsîlerle cevlân
Yürü bülbül yürü dost illerine
Gülün rengine aldanma geçe gör
Bu kesret merg-zârından uça gör
Varıp vahdet şarâbından içe gör
Yürü bülbül yürü dost illerine
Gülü sanma ki derdine devâdır
Sivâ hubbu çü beyhûde hevâdır
Ko gayrı maksad-ı aksa Hudâ'dır
Yürü bülbül yürü dost illerine
Görüp pervâneyi andan sebak al
Göyündür nâr-ı aşka per ile bâl
Mecâzı ko hakîkat bahrına dal
Yürü bülbül yürü dost illerine
Gönül verme Hüdâyî kâinâta
Geçip fânîden er bâkî hayâta
Safâ bul gark olup envâr-ı zâta
Yürü bülbül yürü dost illerine
<end>

<start>
Ezelden aşk ile biz yana geldik
Hakîkat şem'ine pervâne geldik
Tenezzül eyleyip vahdet ilinden
Bu kesret âlemin seyrâna geldik
Geçip fermân ile bunca avâlim
Gezerken âlem-i insâna geldik
Fenâ buldu vücûd-ı fânî mutlak
Bırakdık katreyi ummâna geldik
Geçip âhir bu kesret âleminden
Hüdâyî halvet-i sultân'a geldik
Nemiz ola Hudâyâ sana lâyık
Hemân bir lutf ile ihsâna geldik
Umarız irevüz bâkî huzûra
Civâr-ı Hazret-i Rahmân'a geldik
<end>

<start>
Seherden açılan güller nedendir
Öten şûrîde bülbüller nedendir 
Benefşelerle sünbüller nedendir
Ağızda söyleyen diller nedendir
Bakanlar kudret-i perverdigâra
Görenler sun'-ı Hakk'ı aşikâre
Nazar et 'ibret ile nev-bahâra
Akan sular esen yeller nedendir
Safâyı kande buldu kalb-i insân
Ziyâyı kanden aldı mâh-ı tâbân
Semârı kande buldu bâğ u bostân
Gülistânda biten güller nedendir
Kamusu Kâdir-i mutlak işidir
Bu sırrı anlayan ârif kişidir
Neden göz görüben kulak işidir
Ayak yürür tutar eller nedendir
Nedendir dâr-ı dünyâ dâr-ı ukbâ
Nedendir mâh u hûrşîd ü süreyyâ
Nedendir berr ü bahr u kûh u sahrâ
Aceb bu yollar u beller nedendir
Kimi olmuş visâl-i Hakk'a lâyık
Kiminin dîde-i kalbi uyanık
Kimi nûr-ı cemâl-i Hakk'a âşık
Bu hây u hûy-ı gulguller nedendir
Kimisi aşk ile nâlân olurlar
Kimisi gül gibi handân olurlar
Kimi bende kimi sultân olurlar
Bu sultân ile bu kullar nedendir
Kamu ervâh elest bezmine yitdi
Hitâb-ı Hakk'ı hep cümle işitdi
Yâ niçün her biri bir yola gitdi
Hudâ birdir bu çok yollar nedendir
Kamunun aslı hod Âdem'le Havvâ
Ya niçün ba'zı ednâ ba'zı a'lâ
Hüdâyî kanden oldu bunca eşyâ
Bu âlemlerle bu iller nedendir
<end>

<start>
Aşk-ı ma'şûku edelden ihtiyâr
Aşk ile hoş zindedir şeydâ gönül
Yerde gökde eylemez oldu karâr
Bir kapıya bendedir şeydâ gönül
Ey Hüdâvend-i Kerîm ü Müste'ân
(Hâ’il)  olmaz dillere kevn ü mekân
Sensiz eğlenmez kulûb-ı âşıkân
Sen bilirsin kandedir şeydâ gönül
Cânib-i matlûba per ü bâl açar
Tâir-i kudsî gibi dün gün uçar
Dil Hüdâyî arş ü kürsîden geçer
Sanmagıl ki bundadır şeydâ gönül
<end>

<start>
Ey gülleri handân edip bülbülleri nâlân eden 
Gâh hûb cemâlin gösterip gâh gizleyip pinhân eden
Sen Semme vechu'llâh dedin hem Zâhir ü Bâtın adın
Gâh gösterip gâh gizledin aklı odur hayrân eden
Etmez senin âşıkların mülk-i Süleymân'a nazar
Ancak cemâlin nûrudur cânlarına dermân eden
Kimini saldın Kâ'be'ye kimi eder Arş'ın tavâf
Uşşâka vaslın kıl atâ ey herkese ihsân eden
Eyle Hüdâyî'ye atâ cûdunla Hakkânî vücûd
Ey nutfeyi insân edip ey katreyi ummân eden
<end>

<start>
Dölenmez gönlümüz senden ayruğa
Var ise sevdiğim sendedir sende
Hîç avunmaz oldu aza ve çoğa
Var ise sevdiğim Sendedir sende
Şu âşık kim aşkın dolusun içdi
Kendiden el yuyup gayrıdan geçdi
Gönül mürgü eski yuvadan uçdu
Var ise sevdiğim sendedir sende
Dîvâne gönlüme bilmezem n'oldu
Kendüyü yitirip hayretde kaldı
Aranıp aranıp bulunmaz oldu
Deli gönlüm meger sendedir sende
Doymaz oldu yürek hasret-i yâre
Derd ile kalmışım şöyle âvâre
Bunu bildim ki yok gayrıdan çâre
Var ise gönlüm sendedir sende
Gerçek âşık olan cândan el siler
Vahdet sarâyına erişmek diler
Hüdâyî çokdan ol yollarda yeler
Deli gönlüm meger sendedir sende
<end>

<start>
Gâh olur ol dost cemâli gönlümüze düşe gelir
Anın içün aşk deryâsı kaynayuban cûşa gelir
Gâh olur lutfu yüzünden gösterir envâr-ı cemâl
Gâh olur celâl perdesi her yanadan üşe gelir
Ketb olup ahvâl-i âlem kân mâ kân ceffe'l-kalem
Yâ nic'etsin benî-Âdem yazılan hod başa gelir
Bu dedi kim tevhîd-i sırf muktezâ-yı cem'le cem'
Lîk farka nazır olup buyruk tutmak hoşa gelir
Cem' ile farkı fark eyle kâmil olagör Hüdâyî
Ancak birine bakarsan başa çok endîşe gelir
<end>

<start>
Bağışlagıl kullarının günâhın
Ey Allah'ım el senindir kul senin
Rahmeylegil işidip âh ü vâhın
Ey Allah'ım el senindir kul senin
Kimi hayrân ise kimi ayıkdır
Kimi hayvân ise kimi âşıkdır
Kimi yalan ise kimi sâdıkdır
Ey Allah'ım el senindir kul senin
Kimin dîvânına karşı dursunlar
Kimin eşiğine yüzler sürsünler
Mevlâların koyup kande varsınlar
Ey Allah'ım el senindir kul senin
Kimi mecnûn ise kimi âkildir
Kimi nâkıs ise kimi kâmildir
Kimi mahcûb ise kimi vâsildir
Ey Allah'ım el senindir kul senin
Hüdâyî'nin her günâhın bağışla
Ol kemlik etdiyse sen iylik işle
İhsân eyle lâkin etme sağışla
Ey Allah'ım el senindir kul senin
<end>

<start>
Bilir var mı bu yolu
Kande (durur)  dost ili
Söyle (ey)  cân bülbülü
Kande (durur)  dost ili
(Ey)  âşıklar sâdıklar
(Ey)  derd ile yanıklar
Dün ü gün uyanıklar
Kande (durur)  dost ili
Bunda iken biliniz
Sonra ermez eliniz
Arayuban bulunuz
Kande (durur)  dost ili
Ağyârını süre gör
Dost dîdârın göre gör
Bir bilire sora gör
Kande (durur)  dost ili
Hüdâyî'yi bildin mi
Maksûdunu buldun mu
Aşkın ile doldun mu
Kande (durur)  dost ili
<end>

<start>
Ey bu gönlüm şehrini bin lutf ile âbâd eden
On sekiz bin âlemi bir emr ile îcâd eden
Zât-ı bî-çûnun mekânlardan münezzehdir senin
Pes seni ya kande bulsun ağlayıp feryâd eden
Kasr-ı kurba irgürüp ihsâna mazhar olmağa
Âşıka varlık cibâlin kesdirip Ferhâd eden
Kimseye ölmezden ön göstermeyip dîdârını
İrgürüp bâkî hayâta lîk sonra şâd eden
Sen inâyet sen hidâyet kıl Hüdâyî bendene
Çün ki sensin her murâda irgürüp irşâd eden
<end>

<start>
Nice bir hicr âteşine yanalım
Yâ Resûla'llâh şefâ'at eylegil
Kevser-i vahdetden içir kanalım
Yâ Habîba'llâh şefâ'at eylegil
Zenbini fânî vücûdun yumağa
Hân-ı bî-pâyân-ı vasla doymağa
Sırr-ı ev-ednâ'yı bilip duymağa
Yâ Resûla'llâh şefâ'at eylegil
Mürşidim pîrimsin ey kân-ı kerem
Pes tapundan gayrı kime yüz uram
Umarım ki arş-ı maksûda erem
Yâ Habîba'llâh şefâ'at eylegil
<end>

<start>
Hâzin-i esrâr-ı lâhût ol ki sultânlık budur
Kenz-i lâ-yefnâya mâlik ol beğim hânlık budur
Tavk-ı tâ'at bağlayıp ifrît-i nefsin boynuna
Âsaf-ı akla ri'âyet kıl Süleymânlık budur
Âdem-i kalb olduğuna mazhar-ı envâr-ı Hak
Secde-i şükr eylemezsen ayn-ı şeytânlık budur
Sidre-i irfân-ı Hakk'ın müntehâsın bulmağa
Âlem-i vahdetde cevlân et ki insânlık budur
Kâbe kavseyn'in Hüdâyî fehm edip cem'iyyetin
Vâsıl ol sırr-ı ev ednâ'ya müselmânlık budur
<end>

<start>
Cânları hasret oduna yandırır
Ayrılık âh ayrılık vâh ayrılık
Lezzetinden âlemin usandırır
Ayrılık âh ayrılık vâh ayrılık
Görmez eyler ağlamakdan gözleri
Hem sarardır soldurur gül yüzleri
Karanu eyler nice gündüzleri
Ayrılık âh ayrılık vâh ayrılık
Ayrılık olur safâ yoluna sed
Nâr-ı hicre yakmagıl yâ Rab meded
Tamu odundan eşed durur eşed
Ayrılık âh ayrılık vâh ayrılık
Yandırıp pervâneyi sûzân eden
Bülbül-i şûrîdeyi nâlân eden
Dilleri ma'mûr iken vîrân eden
Ayrılık âh ayrılık vâh ayrılık
<end>

<start>
Gel berü ey derde dermân isteyen
Câna bakmaz vasl-ı cânân isteyen
Mâsivâ esnâmını eyler şikest
Kat' eder zünnârı îmân isteyen
Kulluk eder sıdk ile Mevlâ'sına
Cân ü dil tahtında sultân isteyen
Fânî varlıkdan geçip bulur hayât
Katreyi kor bahr-i ummân isteyen
Milk-i bâkî isteyen kor fâniyi
Küllüğe bakmaz gülistân isteyen
Bâl açar tavûs-ı kudsîler gibi
Lâ-mekân mülkünde cevlân isteyen
Hizmete bel bağlayıp eyler niyâz(*) 
Bâb-ı Hak'dan lutf u ihsân isteyen
Mâsivâ nâsûtuna kılmaz nazar(*) 
Âlem-i lâhûtu seyrân isteyen
Verseler almaz Süleymân mülkünü
Ey Hüdâyî vech-i Rahmân isteyen
<end>

<start>
Taze taze dost gülleri
Açılsın asla solmasın
Dün gün ötsün bülbülleri
Aşkı artıp eksilmesin
Balıklar deryâda arar
Odlara düşmüş Semender
Ne oddan ne sudan döner
Kimseler aşık olmasın
Olma Hak'dan gayra bende
Salmagıl kendini bende
Düşme dünyâya inende
Sakın yüzüne gülmesin
Kâmiller yolunu izle
Ma'şûkun rızâsın gözle
Sırrını nâşîden gizle
Hâlini kimse bilmesin
Ezel bezmindeki sâkî
Aceb mest etdi uşşâkı
Bula gör bir yâr-ı bâkî
Kim bir nefes ayrılmasın
Derûnun aşk ile dolsun
Fikrin zikrin hem ol olsun
Tâlib matlûbunu bulsun
Hîç arzû yeri kalmasın
Hüdâyî eyleyip sücûd
Bulagör Hakkânî vücûd
Ol kadar olsun lutf u cûd
Kim ana gâyet olmasın
<end>

<start>
Kim umar senden vefâyı
Yalan dünyâ değil misin
Muhammed-i Mustafâ'yı
Alan dünyâ değil misin
Yürü hey bî-vefâ yürü
Sensin hod bir köhne karı
Nice yüz bin erden geri
Kalan dünyâ değil misin
Sihr ile donadıp kendin
Meydâna salan semendin
Âleme mihnet kemendin
Salan dünyâ değil misin
Kasd edip halkın özüne
Toprak doldurup gözüne
Ehl-i gafletin yüzüne
Gülen dünyâ değil misin
Eğer şâh ü eğer bende
Her kişiyi salan bende
Kimse mekân tutmaz sende
Vîrân dünyâ değil misin
Kimisini nâlân edip
Kimisini giryân edip
Âhir-i kâr uryân edip
Soyan dünyâ değil misin
İşin gücün dâ'im yalan
Çok kişiden arta kalan
Nice kerre boşaluban
Dolan dünyâ değil misin
<end>

<start>
Ağlamak göründü gönül
Ağlayalım senin ile
İnlemek göründü gönül
İnleyelim senin ile
Âdem ü Havvâ cennetden
Ayrı düşdüler ni'metden
Biz dahi derd ü hasretden
Ağlayalım senin ile
Kanı bu denlü enbiyâ
Kanı Muhammed Mustafâ
Çünki gitdi elden safâ
Ağlayalım senin ile
Erişince Hak'dan ihsân
Derdine olunca dermân
Bunu da hoş gör bir zamân
Ağlayalım senin ile
Aşkın oldu âşikâre
Kaldı Hüdâyî âvâre
Tâ olunca derde çâre
Ağlayalım senin ile
Bakma cinânın hûruna
Aldanmağıl kusûruna
Erince vahdet nûruna
Ağlayalım senin ile
Yüzümüz sürelim hâke
Âhımız çıksın eflâke
Tâ erince zât-ı pâke
Âh edelim senin ile
<end>

<start>
Sehv ile olduysa günâh
Kuldan nedem senden kerem
Ey lutfu bî-had pâdişâh
Kuldan nedem senden kerem
Gönlüm evin seyrân eden
Âşıkları hayrân eden
Ey kendüyü pinhân eden
Kuldan nedem senden kerem
Müzniblere gufrân senin
Mücrimlere ihsân senin
Derdlilere dermân senin
Kuldan nedem senden kerem
Âşıkları bîmâr eden
Sâdıkları tîmâr eden
Ey cânı yokdan var eden
Kuldan nedem senden kerem
Müstağrak iken vuslata
Düşdü Hüdâyî firkate
Yine sen irgür vahdete
Kuldan nedem senden kerem
<end>

<start>
Şol nefes emrin ile fâni cihândan gidicek
Sen kerem eyle İlâhî bize ol demde meded
Gülşen-i cennete cân bülbülü pervâz edicek
Sen kerem eyle İlâhî bize ol demde meded
Ger kerem ere cenâbından eyâ Rabb-i Rahîm
Gelmeye yanımıza tard ola şeytân-ı racîm
Pâk ü tâhir varalım Hazrete bâ-kalb-i selîm
Sen kerem eyle İlâhî bize ol demde meded
Bir zamân ola fenâ bula semâvât ile arz
Ne iyi kala ne kem kala ne hod tûl ile arz
Şimdiden etdi Hüdâyî tapuna hâlini arz
Sen inâyet et Efendi bize ol demde meded
<end>

<start>
Bülbül ki âşiyân-ı kadîmi koyup gelir
Gülden meğer ki bûy-ı mahabbet duyup gelir
Güller gülâb-i hubb-i ezel yâdına dilâ
Odlara yakılıp kamudan el yuyup gelir
Bâd-ı hazândan aldı fenâ bûyu zevkini 
Eşcâr dürlü dürlü libâsın soyup gelir
Gûş eyleyip vücûdun zenb-i kelâmını
Pervâne nâr-ı aşk ile varın yuyup gelir
Çünki Hüdâyî mahv ola nefsin ru'ûneti
Ol kalbe kalb rûha o sırra uyup gelir
<end>

<start>
Sayd ederken hümâ-yı irfânı
Uçdu ol şâhbâz-ı sultânî
Yûsufu çâha atdı ihvânı
Kodu hasretde Pîr-i Ken'ân'ı
Neyledin Mustafâ'yı ey fânî
Kande gitdi Muhammed'im kanı
Terk edip bu sarây-ı vîrânı
Belki cümle sivâ-yı Sübhânî
Arzu etdi (o)  vech-i Rahmânı
Katreden geçdi buldu ummânı
Neyledin Mustafâ'yı ey fânî
Kande gitdi Muhammed'im kanı
Tan mıdır bülbül etse efgânı
Zayi' etdi o verd-i handânı
N'ola ger dökse gözlerim kanı
Görmez oldu o Mâh-ı tabânı
Neyledin Mustafâ'yı ey fânî
Kande gitdi Muhammed'im kanı
<end>

<start>
Ey Vâhid ü Ferd ü Samed
Senden meded senden meded
Ey Lem yekun küfven Ahad
Senden meded senden meded
Zulmânî nûrânî hicâb
Açılsın olsun feth-i bâb
Ref' et cemâlinden nikâb
Senden meded senden meded
Ey katreyi ummân eden
Ey nutfeyi insân eden
Ey derdlere dermân eden
Senden meded senden meded
Kurtarmayınca Yaradan
Dil kurtulur mu yaradan
Döndürme yüz bî-çâreden
Senden meded senden meded
Yâ Rab Hüdâyî derd-mend
Âvâre kaldı müstemend
Vaslından olsun behre-mend
Senden meded senden meded
<end>

<start>
Fikriniz nedir kardaşlar
Nic'olur bizim hâlimiz
Hak tarîkinde yoldaşlar
Nic'olur bizim hâlimiz
Tâ'at ü uzlet bizde yok
Celvet ü halvet bizde yok
Şevk ü mahabbet bizde yok
Nic'olur bizim hâlimiz
Aldı bizi hemm-i dünyâ
Unutuldu dâr-ı ukbâ
Ger kerem etmezse Mevlâ
Nic'olur bizim hâlimiz
Derdmend insân gör n'ider
Muttasıl dünyâ cem' ider
Âhir bunda koyup gider
Nic'olur bizim hâlimiz
Dünyâyı muhkem tutarlar
Dîni yabana atarlar
Cenneti yoğa satarlar
Nic'olur bizim hâlimiz
Âkil isen eğer yâ hû
Mâsivâdan var elin yu 
Aldadı halkı bir câdû
Nic'olur bizim hâlimiz
Kimisi bulduğun kapar
Kimi doğru yoldan sapar
Nefsi hevâsına tapar
Nic'olur bizim hâlimiz
Âdet ü bid'at nice bir
Zînet ü şöhret nice bir
Kuru germiyyet nice bir
Nic'olur bizim hâlimiz
Yohsa kabre girilmez mi
Hak katına varılmaz mı
Soru hesâb sorulmaz mı
Nic'olur bizim hâlimiz
Sırat köprüsün geçmeden
Dost illerine uçmadan
Kevser şarâbın içmeden
Nic'olur bizim hâlimiz
Hüdâyî gözün aç gözün
Hakk'a tapşıra gör özün
Eğer Hakk olmazsa sözün
Nic'olur bizim hâlimiz
<end>

<start>
Olmayıcak senden atâ
Kul neylesin yâ Rabbenâ
Dâ’im işi sehv ü hatâ
Kul neylesin yâ Rabbenâ
İster seni cân bülbülü
Lâkin erişmez akl eli
Ger açıvermezsen yolu
Kul neylesin yâ Rabbenâ
Kim gamda kim râhatdadır
Âlem buna hayretdedir
Hep kabza-i kudretdedir
Kul neylesin yâ Rabbenâ
Hakk'anlamak merd işidir
Sığmaz akıl nerd işidir
Çün Sâni-'i ferd işidir
Kul neylesin yâ Rabbenâ
Kim ki ezel dedi belâ
Andan ırag oldu belâ
Allâhü yef'al mâ-yeşâ
Kul neylesin yâ Rabbenâ
Ente'l-Kerîmü'l-müste'ân
Ente'r-Raûfu küllü ân
İhsânına kaldık hemân
Kul neylesin yâ Rabbenâ
Uçsa kafesden andelîb
Koma Hüdâyî'yi garîb
Et gülşen-i vaslın nasîb
Kul neylesin yâ Rabbenâ
<end>

<start>
Arz-ı dîdâr eyledikçe şâhid-i gülzâr-ı Hû
Şevk ile bülbüller eyler nağme-i ezkâr-ı Hû
Sâki-i bezm-i ezelden nûş edip câm-ı safâ
Mest eder âşıkları ol cür'a-i âsâr-ı Hû
Zevk-i dâ’im neş'e-i külliyyeden verir nişân
Kimde kim zâhir ola keyfiyyet-i esrâr-ı Hû
Levh-i dilden zulmet-i şirk ü hevâyı mahv eder
Pâk eder mir'ât-ı kalbi saykal-ı envâr-ı Hû
Refrefidir râh-ı Hak'da ol Hüdâyî âşıkın
Kar' eder ebvâb-ı gaybı 1â-cerem tekrâr-ı Hû
<end>

<start>
Yâ Rabbenâ yâ Rabbenâ
Eyle bize a'tâ-yı aşk
Çeksin bizi senden yana
Bu urve-i vüskâ-yı aşk
Kimde kim aşk ede karâr
Varlığını eyler nisâr
Komaz kişide ihtiyâr
Aklın alır sevdâ-yı aşk
Aşkın ayân oldu ayân
Doldu zemîn ü âsumân
Cânlarda yapdı âşiyân
Sayd eyledi Ankâ-yı aşk
Çün aşk erişdi bülbüle
Arz-ı niyâz etdi güle
Âfâka düşdü gulgule
Fâş oldu hûy ü hây-ı aşk
Aşk iledir şevk u sürûr
Aşk iledir zevk u huzûr
Bu kâinât etdi zuhûr
Mevc urdu çün deryâ-yı aşk
Aşk ile zinde her melek
Aşk ile devr eder felek
Ayılmaya tâ haşre dek
Kim nûş ede sahbâ-yı aşk
Budur yakîn bil ki haber
Koma vücûdundan eser
Pervâneye eyle nazar
Cân terkidir ednâ-yı aşk
Aşkın n'ola olsa ayân
Çün aşk u müşk olmaz nihân
Bir zerrece gelmez cihân
Vâsi' durur sahrâ-yı aşk
Bulan fenâ-ender-fenâ
Bulur Hüdâyî ol bekâ
Olmağa nefy-i mâsivâ
Fetvâ verir Monlâ-yı aşk
<end>

<start>
Sensin Evvel sensin Âhir
Varlık senin buyruk senin
Sensin Bâtın sensin Zâhir
Varlık Senin buyruk Senin
Ger orada ger burada
İrgüren sensin murâda
Gayrın nesi var arada
Varlık senin buyruk senin
Kime kim etdin inâyet
Ol oldu ehl-i sa'âdet
Bir oldu gâyet bidâyet
Varlık senin buyruk senin
Kimi sultândır kimi kul
Âhir bir yere çıkar yol
Reddin red kabûlün kabûl
Varlık senin buyruk senin
Hüdâyî olıcak takdîr
Kâr eylemez ana tedbîr
Ente'l-Alîm ente'l-Habîr
Varlık senin buyruk senin
<end>

<start>
Bir aşk-ı pâk ihsân ede
Ol Kâdir ü Hayy ü Vedûd
Hubb-ı sivâ dilden gide
Cânım ede Hakk'ı şühûd
Mevlâ tecellî eyleye
Diller tesellî eyleye
İhsân-ı küllî eyleye
Zâhir ola envâr-ı cûd
Gel enfüs ü âfâka bak
Hakk'ı bulan 'uşşâka bak
Bir 'âlem-i ıtlâka bak
Gitsin izâfât u kuyûd
Âriflere irfân gerek
Âşıklara cânân gerek
Sâdıklara burhân gerek
Verne zid-da'vâhâ çi sûd
Koyup Hüdâyî cân ü ten
Vahdet diyârına giden
Fânî vücûdu terk eden
Bulmaz mı Hakkânî vücûd
<end>

<start>
Derûnun ser-te-ser aşk ile dolsun
Dil ü cân matlab-ı a'lâyı bulsun
Vücûdun mülkü ko Allah'ın olsun
Sarây-ı sırrına sultân ola Hak
Ko kibr ü ucbu nefsin hâk edegör
Enâniyyet hicâbın çâk edegör
Derûnun mâsivâdan pâk edegör
Sarây-ı kalbine mihmân ola Hak
Edegör rûz u şeb kat'-ı menâzil
Olunca Kâ'be-i a'mâle vâsıl
Şuhûdunda olıcak kişi kâmil
Ana hem dîn ü hem îmân ola Hak
Tarîk olup sana râh-ı hidâyet
Olursa rehberin Fahr-ı Risâlet
Tecellî ede ger nûr-ı hüviyyet
Senin her derdine dermân ola Hak
Hüdâyî mazhar-ı envâr-ı Hak ol
Ko gayrı tâlib-i dîdâr-ı Hak ol
Yürü var mahzen-i esrâr-ı Hak ol
Ki her bir katrede ummân ola Hak
<end>

<start>
Cemi'-i tâlibin matlûbu Allâh
Bizi sen matlab-ı a'lâya irgür
Kamu âşıkların mahbûbu Allâh
Bizi sen maksad-ı aksâya irgür
Habîbin gör gönül şân-ı bülendin
Ki artırmaz garîb-i müst-mendin
Salıp meydâna şol himmet semendin
Niyâzın Hazret-i Mevlâ'ya irgür
Nukûşa bakma nakkâşa nazar et
Mehâlikden sanemlerden hazer et
Ko esmâyı müsemmâya (güzer)  et
Şuhûdun zirve-i ulyâya irgür
Bulan bir dürr-i pâk-i bî-nazîri
Ganîden fark eder lâ-büd fakîri
Efendi eyleme sûret esîri
Geçir sûretden ü ma'nâya irgür
Hüdâyî'yi erişdir feth-i bâba
Varalım Hazret-i ni'me'l-meâba
Geçir zerrâtı irgür âftâba
Efendi katreden deryâya irgür
<end>

<start>
Hâb-ı gafletden uyar uyanayın
Mâsivâdan cümleten usanayın
Firkat ile nice bir dîvâneyin
Şerbet-i vaslın içir uslanayın
Pâdişâhâ sen bilirsin sâdıkı
Sen bilirsin bezm-i vasla lâyıkı
Hüsnüne pervâne etdin âşıkı
Ger murâdın yakmak ise yanayın
Mâsivâdan el çek ey âşık kesil
Fikrin ü zikrin ol olsun muttasıl
Ol kadar hayretde olsun cân ü dil
Kande bakarsam efendim sanayın
İsteyicek bir fakîri ol Ganî
Eyler esrâr-ı ma'ârif mahzeni
Bâtınım etdi hakâyık hirmeni
Zâhirâ gerçi bir ednâ dâneyin
Koma yâ Rabbi Hüdâyî yirine
Bakma noksanınbininde birine
Ger irâdet vârid ise pîrine
Kevser-i vahdetden içir kanayın
<end>

<start>
Zevk-ı dünyâya mahabbet nice bir
Lezzet-i fâniye rağbet nice bir
Nice bir âdet ü bid'at nice bir
Nefs-i şirrîre itâ'at nice bir
Mâye-i ömrü izâ'at nice bir
Nice bir ömr-i azîz ola telef
K'olımaz cümle cihân ana halef
Cevheri yere urup alma hazef
Nefs-i şirrîre itâ'at nice bir
Mâye-i ömrü izâ'at nice bir
Ger Hüdâyî'den alırsan haberi
Veregör Hak yoluna cân ü seri
Kalmasın zenb-i vücûdun eseri
Nefs-i şirrîre itâ'at nice bir
Mâye-i ömrü izâ'at nice bir
<end>

<start>
Fenâ bulup hayât alam şu dem kim aşk-ı yârimden
Mahabbet isteyen gelsin haber sorsun mezârımdan
Nesîm-i rûh-ı Rahmân'dan nefes ererse ger câna
Bahâristân ola âlem safâ-yı nev-bahârımdan
Fenâ-ender-fenâ buldu vücûdum mülkü ser-tâ-ser
Görünür bir beden kaldı hemân ancak hisârımdan
Geçip dünyâ vü ukbâyı erem vahdet sarâyına
Fakîre ger kerem ere Ganî Perverdigâr'ımdan
Cenâb-ı pâkine lâyık Hüdâyî'nin nesi ola
Meğer kim armağan iltem kemâl-i iftikârımdan
<end>

<start>
Râh-ı Hak'da kolayına gitdin
Âh nefsim seni nic'eyleyeyin
Onmadıklıkda gâyete yetdin
Hây nefsim seni nic'eyleyeyin
Nice bir kibr ü ucb u hıkd u hased
Nice bir hubb-ı câh u hubb-ı zeheb
Sana uslanmak ola mı ki aceb
Âh nefsim seni nic'eyleyeyin
Kasd et ihlâsa vü riyâyı bırak
Kendi hazzın ko Hak rızâsına bak
Yaradan usladır seni ancak
Hây nefsim seni nic'eyleyeyin
Bırakıp bu hevâ vü tezvîri
Kerem et ko bu su'-i tedbîri
Gözlemek yeğ değil mi takdîri
Âh nefsim seni nic'eyleyeyin
Hâb-ı gafletden aç gözünü uyan
Devlete erdi enbiyâya uyan
Olma hod-bîn gör Hudâ'yı hemân
Hây nefsim seni nic'eyleyeyin
Doğru yola Hudâ hidâyet ede
Vardır ümmîdimiz inâyet ede
Ehl-i İslâm u ehl-i tâ'at ede
Âh nefsim seni nic'eyleyeyin
Mutma'inne olup rızâya eriş
Yürü marziyye ol safâya eriş
Terk edip fânîyi bekâya eriş
Hây nefsim seni nic'eyleyeyin
<end>

<start>
Ârif ol âyîne-i insâna bak
Anda aks-i Hazret-i Rahmân'a bak
Ko harâbât ehlinin vîrânlığın
Anda mevdu' kenz-i bî-pâyâna bak
Sûretinde Âdemi halk eyleyen
Şibh ü misli olmayan sultân'a bak
Semme vechu'llâh'ı fehm etdinse ger
Şeş cihetden bî-cihet cânân'a bak
Keşf olunca sırr-ı tahbîb-i Habîb
Terk-i Gılmân et yeter Vildân'a bak
Firkat ehline yeter kıldın nazar
Aç gözün vâsıl olan yârâna bak
Geç Hüdâyî sûreti ma'nâyı gör
Katreyi ko lücce-i ummâna bak
<end>

<start>
Koyup Sidre vü Tûbâ'yı
Gönlüm seni özler seni
Gerekmez gayrı sevdâyı
Cânım seni özler seni
Bülbüller ister gülistân
Pervâne şem'-i şebistân
Âşık seni ister hemân
Gönlüm seni özler seni
Hüsrev Şîrîn'in meftûnu
Kays ise Leylî Mecnûn'u
Ne onu ister ne bunu
Cânım seni özler seni
Gerçi cennet de güzeldir
Lîki hüsnün bî-bedeldir
Kısmet-i rûz-ı ezeldir
Gönlüm seni özler seni
Gayra bakmaz âşık gözü
Sana doğrulmuşdur özü
Budur Hüdâyî'nin sözü
Cânım seni özler seni
<end>

<start>
Çün ki maksûdumuz sensin
Gayrın sevdâsını kaldır
Pâk eyle gönül hânesin
Kendi aşkın ile doldur
Nice bir derd ile mihnet
Nice bir hasret ü firkat
Vaslına ver kâbiliyyet
Çok ağladık bizi güldür
İster seni cânım velî
Neylesin erişmez eli
El sanır âşıkı deli
Kimse bilmez bu ne hâldir
Eğer elinden geleydi
Çokdan maksûdın bulaydı
N'olaydı lutfun olaydı
Çünki bir bî-çâre kuldur
Gör Hüdâyî-i derdimendi
Kande baksa seni sandı
Lütf et esirge efendi
Rahmet ü gufrânın boldur
<end>

<start>
Ey nefsim olma ehl-i şer
İnsâfa gel insâfa gel
Kuru hevâ ise yeter
Fikrinde yok mudur ecel
Şunlar ki doğru gitmedi
Fermân-ı Hakk'ı tutmadı
Assı ziyân fark etmedi
Hayvân durur bel hüm edal
Buyruğu yerine yetir
İhmâli ko işin bitir
Hakk'a tamâm îmân getir
İhlâs ile eyle amel
Estağfiru'llâh el-‘azîm
Min külli mâ lâ-yestakîm
Ente'l-Kerîm ente'r-Rahîm
İgfir lenâ yevme'z-zelel
Ey Kâdir ü Ferd ü Ahad
Eyle Hüdâyî'ye meded
Nefs olmasın ortada sed
İhsânına eyle mahal
<end>

<start>
Ey nefs yeter sehv ü zelel
İnsâfa gel insâfa gel
Terk eyleyip tûl-i emel
İnsâfa gel insâfa gel
Bu âdet ü bid'at nedir
Bu şöhret ü zînet nedir
Bu kuru germiyyet nedir
İnsâfa gel insâfa gel
Bir gün eser bâd-ı ecel
Ten bâğına verir halel
İhlâs ile eyle amel
İnsâfa gel insâfa gel
İfsâdı ko ey nefs-i dûn
Kad dalle kavmün müfsidûn
Tâlibleri etme zebûn
İnsâfa gel insâfa gel
Etme Hüdâyî'ye inâd
Fermâna eyle inkiyâd
Etmez misin Mevlâ'yı yâd
İnsâfa gel insâfa gel
<end>

<start>
Buyruğun tut Rahmân'ın
Tevhîde gel tevhîde
Tâzelensin îmânın
Tevhîde gel tevhîde
Yaban yerlere bakma
Cânın odlara yakma
Her gördüğüne akma
Tevhîde gel tevhîde
Mâsivâdan gözün yum
Ne umarsan Hak'dan um
Gitsin gönülden hümûm
Tevhîde gel tevhîde
Zâhirde kalan kişi
Güç etme âsân işi
Gider gayrı teşvîşi
Tevhîde gel tevhîde
Şirki başdan savarsan
Hak bilmeğe iversen
Yaradanı seversen
Tevhîde gel tevhîde
Sen seni ne sanırsın
Fânîye dayanırsın
Hoş bir gün uyanırsın
Tevhîde gel tevhîde
Emri yerine yetir
İhmâli ko iş bitir
Sıdk ile îmân getir
Tevhîde gel tevhîde
Uyanı gör gafletden
Geç bu fânî lezzetden
İç kevseri vahdetden
Tevhîde gel tevhîde
Hüdâyî'yi gûş eyle
Şevke gelip cûş eyle
Bu Kevserden nûş eyle
Tevhîde gel tevhîde
<end>

<start>
Gider şekk ü inkârı
Tevhîde gel tevhîde
Muhkem eyle ikrârı
Tevhîde gel tevhîde
Koyup kuru taklîdi
Cândan eyle tevhîdi
Bulmağa her ümîdi
Tevhîde gel tevhîde
Sûrete tapma sakın
Ma'nâ yüzüne bakın
Olmağa Hakk'a yakın
Tevhîde gel tevhîde
Sakın nefse inanma
Kendünü bildim sanma
Şirk âteşine yanma
Tevhîde gel tevhîde
Olmaz sevdâlardan geç
Mevti anar mısın hîç
Yolcu gider kalma geç
Tevhîde gel tevhîde
İster isen doğru yol
Bir efendiye kul ol
Bu kesretde vahdet bul
Tevhîde gel tevhîde
Olmasın nefsin hâ'il
Bâkî mülke ol vâsıl
Geç fânîden ey gâfil
Tevhîde gel tevhîde
Terk edip kibr ü kîni
İhyâ ede gör dîni
İste Hakk-ı yakîni
Tevhîde gel tevhîde
Hak yolunu ararsan
Şirk âsârın sürersen
Hüdâyî'ye sorarsan
Tevhîde gel tevhîde
<end>

<start>
Ey Hudâ i'tikâdı sen verdin
Emrine inkiyâdı sen verdin
Fazlına i'timâdı sen verdin
Bendene her murâdı sen verdin
Kande buldu bu cism ile cânı
Kanden aldı bu ilm ü irfânı
Kim eder bunca lutf u ihsânı
Bendene her murâdı sen verdin
Sen verirsin Hüdâyî'ye kurbet
Sensin eden îbâdını da'vet
Fazlın ile olur sana vuslat
Bendene her murâdı sen verdin
<end>

<start>
Mâsivâ kaydından et bizi halâs
Kudrete gâyet yok Allah'ım meded
Fazlın ile eyle ehl-i ihtisâs
Kudrete gâyet yok Allah'ım meded
Sana âsân mahv ü isbât eylemek
Arş ü ferş arz ü semâvât eylemek
N'ola olsa vâsıl-ı zât eylemek
Kudrete gâyet yok Allah'ım meded
Pâdişâhâ lutf-ı bî-pâyân senin
Hem kamu derd ehline dermân senin
Bu Hüdâyî bendene ihsân senin
Fazlına gâyet yok Allah'ım meded
<end>

<start>
Ey Vâhid ü Ferd ü Ahad
Senden sana sığınırın
Ey Kâdir ü Hayy ü Ebed
Senden sana sığınırın
Varlık senindir ser-te-ser
Sen halk edersin hayr ü şer
Yok gayrıdan nef' ü zarar
Senden sana sığınırın
Dedin sen ey keydi metîn
Va'llâhü hayrü'l-mâkirîn
Zabtındadır dünyâ vü dîn
Senden sana sığınırın
Yâ Rabbenâ izzet senin
Kesretdeki vahdet senin
Kudret senin kuvvet senin
Senden sana sığınırın
Göster Hüdâyî'ye cemâl
Men' etmeyip dest-i celâl
Lutf et sarây-ı vasla sal
Senden sana sığınırın
<end>

<start>
Firkat cehennemden eşed
Mevlâ meded Mevlâ meded
Nefs olmasın ortada sed
Mevlâ meded Mevlâ meded
Bulsun gönül cem'iyyeti
Mahv eyle isneyniyyeti
Göster sivâyı vahdeti
Mevlâ meded Mevlâ meded
Nefse azâb ise yeter
Bir lutf ile işim biter
Eyle inâyetle nazar
Mevlâ meded Mevlâ meded
Açılsa ma'nâ gülleri
Şevk eylese bülbülleri
Görünse lâhût illeri
Mevlâ meded Allah meded
Zâhir olup âsâr-ı cûd
Ersin kemâline şühûd
Vergil Hüdâyî'ye vücûd
Mevlâ meded Mevlâ meded
<end>

<start>
Kulların oda yakma
Kerem eyle yâ Mevlâ
Eksiklerine bakma
Kerem eyle yâ Mevlâ
Birer eksikli kuldur
İhsânın ile doldur
Senin rahmetin boldur
Kerem eyle yâ Mevlâ
Tutalım kul le'îmdir
Efendisi Kerîm'dir
Adın Rahmân Rahîm'dir
Kerem eyle yâ Mevlâ
Yoluna tevfîk eyle
Fazlını refîk eyle
Rahmete garîk eyle
Kerem eyle yâ Mevlâ
Hâlimize a'lemsin
Afv edersin ekremsin
Anamızdan erhamsın
Kerem eyle yâ Mevlâ
Çünki insân eyledin
Ehl-i îmân eyledin
Bunca ihsân eyledin
Kerem eyle yâ Mevlâ
İhsânını tetmîm et
Yollarını ta'lîm et
Gufrânını ta'mîm et
Kerem eyle yâ Mevlâ
Derdli âşıklar içün
Yolda sâdıklar içün
Bağrı yanıklar içün
Kerem eyle yâ Mevlâ
Kutb-ı evliyâ içün
Sadr-ı asfiyâ içün
Fahr-i Enbiyâ içün
Kerem eyle yâ Mevlâ
Dâ'im sebâtın içün
Bunca sıfâtın içün
Şol güzel zâtın içün
Kerem eyle yâ Mevlâ
Hüdâyî'ye ihsân et
Rahmet ile gufrân et
Her işini âsân et
Kerem eyle yâ Mevlâ
<end>

<start>
Muhît-i bahr-ı tevhîdi bulup ummân-ı bî-sâhil
Vücûdun katresin mahv et eğer oldunsa ehl-i dil
Şeb-i firkatdeki kesret hayâl-i zıldır aldanma 
Serânı ko serâba (bak)  sarây-ı sırra ol vâsıl
Mecâza bakma ey sâlik hakîkî matlaba azm et
Ki zirâ zıll-ı zâ'ilde ikâmet eylemez âkil
Temevvüc eyleyen deryâya bak emvâca aldanma
Güneş tâbında çok şebnem bilirsin kim olur zâ'il
Hüdâyî vahdete bak kim ana mâni' değil kesret
Ola mı Afitâba hîç vücûdu zerrenin hâ'il
<end>

<start>
Aşkın bu gönlüm şehrini
Gele gide yol eyledi
Dahi Âdem halk olmadan
Sen sultâna kul eyledi
Hakk'ındır kudret ü kuvvet
Hakk'ındır lutf u inâyet
Eyleyip bize hidâyet
İhsânını bol eyledi
Ol verdi cism ile cânı
Ol verdi ilm ü irfânı
Hüdâyî bunca ihsânı
Evvel âhir ol eyledi
<end>

<start>
Tahkîk eder tasdîkini
Îmâna ermek isteyen
Bulur hayât iklîmini
İrfâna ermek isteyen
Cânına çok cebr eylesin
Cismin ana kabr eylesin
Eyyûb-veş sabr eylesin
Dermâna ermek isteyen
Kullukda hoş zahmet çeker
Derd ü belâ mihnet çeker
Yûsuf gibi firkat çeker
Ken'ân'a ermek isteyen
Cânın bu yolda hâk eder
Varlık hicâbın çâk eder
Kalbi sarâyın pâk eder
Sultâna ermek isteyen
5 Geçip kamudan mutlaka
Bulur fenâ-ender-fenâ
Bin kerre cân eyler fedâ
Cânân'a ermek isteyen
Her kim dilerse bula yâr
Varlığını eyler nisâr
Cânın verir İsmâ'îl var
Kurbâna ermek isteyen
Ol Mecma'u'l-bahreyn olur
Mûsâ ile Hızr'ı (bilir) 
Her katrede deryâ bulur
Ummâna ermek isteyen
<end>

<start>
Yâ evvele'l-evvelîn yâ âhire'l-âhirîn
Salli ‘ale'l-Mustafâ ve Seyyidi'l-Murselîn
Va‘fu ‘annâ yevme'd-dîn vağfir lenâ ecma‘în
Yâ Rahmânu yâ Rahîm yâ Latîfu yâ Kerîm
İhdinâ'n-nehce'l-kavîm ve's-sırâta'l-mustakîm
Va'ğfir lenâ yâ Mevlâ Ente'l-Cevâdu'l-Kerîm
Nes'eluke'r-Rıdvân ve'l-Cennete ve'n-na'îm
<end>

<start>
Subhâne'llezî esrâ bi'l-Habîbi'l-Mustafâ
Mine'l-mescidi'l-harâm ile'l-Mescidi'l-Aksâ
Evsalehu bi'l-fadli ile'l-matlabi'l-a'lâ
Summe evhâ mâ-evhâ ve'ctebâhu ve'stafâ
Erselehû bi'l-Hudâ ilâ kaffeti'l-verâ
Rahmete'n li'l-‘âlemîn Hâtemen li'l-enbiyâ
Ve alihi't-tayyîbîn ve sahbihi'l-etkiyâ
<end>

<start>
Ey gönül şol şâh-ı âlî-şânı gör
Nûr-i pâk-i Hazret-i Rahmân'ı gör
Zerrede Hurşîd-i âlem-tâba bak
Katrede şol bahr-i bî-pâyânı gör
Taşradan bakma vücûd iklîmine
Gir serîr-i sînede sultânı gör
Nice bir levs-i sivâda kalasın
Aç gözün vâsıl olan yârânı gör
Olma hod-bîn ü Hudâ-bîn ol beğim
Mahz-ı fazliyle olan ihsânı gör
<end>

<start>
Yakmasın âşıkları nâr-ı celâl
Yâ ilâhî sen inâyet eylegil
Her biri sâdıkların bulsun kemâl
Ya ilâhî sen inâyet eylegil
Kulların âciz durur kudret senin
Kıl meded kim havl ile kuvvet senin
Cem'-i cem'e feth ile nusret senin
Yâ ilâhî sen inâyet eylegil
Gûş-ı câna ere lutfundan hitâb
Perdeler ref'oluban gide hicâb
Çünki sana senden olur feth-i bâb
Yâ ilâhî sen inâyet eylegil
Hep senindir bunca ef'âl ü sıfât
Zât-ı bî-çûnunda fânîdir zevât
Âlem-i vahdetde sen vergil sebât
Yâ ilâhî sen inâyet eylegil
Vâsıl ola sırrım ü cânım karîb
Tâ Hüdâyî kalmaya şöyle garîb
Âlem-i kesretde vahdet kıl nasîb
Yâ ilâhî sen inâyet eylegil
<end>

<start>
Sermâye-i sa'âdet Hak'dan inâyet ancak
Varlık tasarruf anın gayrısı âlet ancak
Mevlâ'dan olsa in'âm kuldan koparmış ikdâm
Nefs olmak ehl-i İslâm hayli kerâmet ancak
Aldanma kâl ü hâle er cennet-i visâle
Bâ'is kamu kemâle fazl ile rahmet ancak
<end>

<start>
Medet et hey Kâdir Allah
Derdlere dermân senindir
Kulun işi cürm ü günâh
Afv ile gufrân senindir
Hüsnünü vasf edicek gül
Ana âşık oldu bülbül
Çünki sensin muhît-i kül
Zâhir ü pinhân senindir
Bir kez etmekle tecellî
Buldu âlemler tesellî 
Dahi lutf umarız küllî
Lutf ile ihsân senindir
<end>

<start>
Kimseler hüsnünü vasf eyleyemez
Zâtından güzeldir sultânım Mevlâ
Hak'dan gayrı Hak'dan söz söyleyemez
Zâtından güzeldir sultânım Mevlâ
Eğer arş u ferş ü levh ü kalemdir
Eğer cinn ü melek benî-Âdemdir
Cümlesi reşha-i bahr-i keremdir
Zâtından güzeldir sultânım Mevlâ
Âlemler mevcidir bahr-ı vücûdun
İnsândır zübdesi ol kenz-i cûdun
Ayn-ı hakîkatla olsun şühûdun
Zâtından güzeldir sultânım Mevlâ
Taglît ederse ger zâhirde kesret
Bâtın gözüyle bak görünür vahdet
Hüsnündendir bunca âsâr-ı kudret
Zâtından güzeldir sultânım Mevlâ
Fırsat geçer aldanma kîl ü kâle
Yalvar Hakk'a eriş kasr-ı kemâle 
Hüdâyî mazhar ol nûr-ı cemâle
Zâtından güzeldir sultânım Mevlâ
<end>

<start>
Sıdk ile gir yoluna dildârın
Bezl et ol matlaba cümle varın
Ârif ol görme yüzün ağyârın
Gör cemâlini kadîmi yârin
Zulmet-i gafleti dilden süregör
Aç gözün nûr-ı kadîmi göregör
Kasd edip Hakk-ı yakîne eregör
Tâ kemâle erişe ikrârın
Âkil ol hayr işi ta'cîl eyle
Evliyâ hâlini tahsîl eyle
Fâniyi bâkiye tebdîl eyle
Bî-hisâb assı ede bazârın
<end>

<start>
Nefse uyup râh-ı Hak'dan taşra çıkmak yol mudur
Kibr ü ucb ile adın dervîş takmak yol mudur
Matlabın a'lâyiken ednâya akmak yol mudur
Yâr-ı bâkî var iken ağyâra bakmak yol mudur
Nice bir olmaz hevâlar nice bir tûl-i emel
Gel beri şimdengeri ey derd-mend insâfa gel
Sâlike lâyık mıdır hîç Zeyd ü Amr ile cedel
Her tasarruf hod Hak'ın sen gayra bakmak yol mudur
Hep Hak'ın kullarıdır küçük büyük erkek dişi
Hizmet-i Mevlâ'da olmakdır kul olanın işi
Anladın mı Rabb'ini hey kendüyü bilmez kişi
Hâzır iken Hâlik'ın etrâfa bakmak yol mudur
Dûr eder Hak'dan seni Hubb-ı sivâ kayd-i alef
Gör ne vech ile sülûk etmiş bu yollarda selef
Nakd-i ömrü eyleme nefsin hevâsında telef
Vech-i bâkî var iken mahlûka bakmak yol mudur
Nice bir emmârelikde eyleye nefsin karâr
İşidip firrû ila'llâh'ı et ol yana firâr
Ko sivâyı sıdk ile gel Hak'a eyle i'tizâr
Her murâdı Hak verir sen gayra bakmak yol mudur
<end>

<start>
Yine nûr-ı tecellîden
Dil ü cânım ziyâ ister
Efendi zevk-i küllîden
Sarây-ı sır safâ ister
Açılsa âlem-i vahdet
Dürülse defter-i firkat 
Olup dâ'im dem-i vuslat
Gönül lutf u atâ ister
Tecellî etse cânânım
Tesellîler bulur cânım
İnâyet eyle sultânım
Fenâ ehli bekâ ister
<end>

<start>
Gördünse cânân illerin
Bülbül haber vergil bize
Kokdunsa yârin güllerin
Bülbül haber vergil bize
Feryâd edersin rûz ü şeb
Bu derdine n'oldu sebeb
Gülden ne eylersin taleb
Bülbül haber vergil bize
Aşkıyla ser-mest olduğun
Gülden nice bûy aldığın
Anda ne hâlet bulduğun
Bülbül haber vergil bize
Gülden dikenden bendi kes
Allahu bes bâkî heves
Uşşâka olup dest-res
Bülbül haber vergil bize
Pervâne-veş yak bâl ü per
Tâ kalmaya senden eser
Vuslatda kalmazsan eğer
Bülbül haber vergil bize
Varlık konağından göçüp
Cisr-i mecâzîden geçip
Vahdet şarâbından içip
Bülbül haber vergil bize
Yok eyleyip hep varını
Buldun mu sen de yârini
Keşf eyleyip esrârını
Bülbül haber vergil bize
Kendinden el sildin ise
Ölmezden ön öldün ise
Maksûdunu buldun ise
Bülbül haber vergil bize
Senden fenâ buldun mu sen
Gülden alıp bûy-ı hasen
Bir oldu mu cân ile ten
Bülbül haber vergil bize
<end>

<start>
Zâhire bakdı gaflet ehli kişi
Sana vuslat seninledir Mevlâ
Âşıkın mâsivâda neyler işi
Sana vuslat seninledir Mevlâ
Şol ki cândan sana ola âşık
Ol olur bezm-i vuslata lâyık
Senin ile bulur seni sâdık
Sana vuslat seninledir Mevlâ
Kimi sahrâya kimi dağa düşer
Kimi beriyye kimi beller aşar
Göre görmezliği kişiye n'ider
Sana vuslat seninledir Mevlâ
Enbiyâ evliyâ vesîle imiş
Zirâ Hak anlarınla bile imiş
Nefse kalırsa işi hîle imiş
Sana vuslat seninledir Mevlâ
<end>

<start>
Hevâ-yı nefse mağlûb olmasınlar
Uyar kullarını uyar ilâhî
Kalup gafletde mahcûb olmasınlar
Uyar kullarını uyar ilâhî
Tecellî eylemezse nûr-ı vahdet
Seni koyup ederler gayra rağbet
Mu'attal etdi halkı nevm-i gaflet
Uyar kullarını uyar ilâhî
Sivâ hubbu kulûb-ı nâsı aldı
Sanasın her biri ummâna daldı
Cenâbından hemân ihsâna kaldı
Uyar kullarını uyar ilâhî
<end>

<start>
Sakın emânete etme hıyânet
Bir gün ıssına tapşırsan gerekdir
Bâkî değil bunda beğim ikâmet
Bir âleme dahi varsan gerekdir
Nice bir gafletden uyanmayasın
Dergâh-ı Hakk'a varam sanmayasın
Bir iş et kim sonra utanmayasın
Ne işlersen varıp görsen gerekdir
Fânîde görmeyen resm-i sebâtı
Ölmezden ön ölüp bulda hayâtı
Yeter etdin ednâya iltifâtı
Bir âlî dîvânda dursan gerekdir
Altûndan hâs gönül çürümek neden
Efkâr-i fâside bürümek neden
Her bir zâga salıp yürümek neden
Bir gün şahbâzı uçursan gerekdir
Fermân erişicek yüce Hazret'den
Uyarırlar seni nevm-i gafletden
Götürüp ayağı bezm-i kesretden
Otâğı berzahda kursan gerekdir
Hüdâyî âlemin yokdur sebâtı
Ölmezden ön ölen buldu hayâtı
Yeter etdin ednâya iltifâtı
Bu âlî dîvânda dursan gerekdiı
<end>

<start>
Kederler kalb-i uşşâkı
Nice bir bî-huzûr ede
Safâ cânın sun ey sâkî
Gönül kesb-i sürûr ede
Güneşden nûr alıp zerre
Ola kim bahr ola katre
Gidip usr er ile yüsre
Hudâ zulmâtı nûr ede
Vücûdun eyleyen ifnâ
Demişdir Rabbîye'1-a'lâ
Kusûra bakma ey Mevlâ
Ademden ne sudûr ede
Geçilse vâdî-i mihnet
Açılsa âlem-i râhat
Tamâm olup şeb-i firkat
Safâ subhu zuhûr ede
Kişi matlûbunu bulsa
Derûnu zevk ile dolsa
Kula Hak'dan kerem olsa
Revâ mıdır gurûr ede
<end>

<start>
Ne kaçarsın benden nazlı cananım
Canımın cananı sen değil misin
Ey mestane gözlüm kaşı kemanım
Derdimin dermanı sen değil misin
Sensin beni sevdalara düşüren
Sensin beni aşkın ile coşuran
Sensin beni karlı dağlar aşıran
Mecnun'un Leyla'sı sen değil misin
Daimi mihnete sabretmeyince
Bir gülün yanında har bitmeyince
Canana varılmaz can gitmeyince
Gönlümün sultanı sen değil misin
<end>

<start>
Keman kaşın arasına
Mail oldum karasına
Bak gönlümün yarasına
Ben seninim ben senin
Bülbülünüm gül senin
Bu kadar zalim olma
Sen benimsin ben senin
Budur gerçeğin doğrusu
Cehalettir baş ağrısı
Hepimiz insan yavrusu
Ben seninim ben senin
Bülbülünüm gül senin
Bu kadar zalim olma
Sen benimsin ben senin
Daimi'yim gel göçelim
Ab-ı hayattan içelim
Senlik benlikten geçelim
Ben seninim ben senin
Bülbülünüm gül senin
Bu kadar zalim olma
Sen benimsin ben senin
<end>

<start>
Seherde bir bülbül ağlar
Gülün elinden elinden
Gazel düşmüş solmuş bağlar
Yelin elinden elinden
Nenni nenni nenni bebek nenni nenni
Yürü yürü de dilber yürü
Akar boz bulanık seller
Açmıyor goncalar güller
Söylemiyor şirin diller
Ölüm elinden elinden
Nenni nenni nenni bebek nenni nenni
Yürü yürü de dilber yürü
Aşık Hasan Hüseyin söyler
Bilmem felek beni n'eyler
Mecnun'u Leyla'sı bekler
Çölün elinden elinden
Nenni nenni nenni bebek nenni nenni
Yürü yürü de dilber yürü
<end>

<start>
Sail gider isen huzuri yare
Dertli bülbül gibi zarım var söyle
Eyledim sinemi ben pare pare
Leylü nehar sönmez narım var söyle
Yardır şu gönlümde mihr ile mahım
Göklere erişti feryadım ahım
Acep ne haldedir zülfü siyahım
Benim bir şevkatli yarim var söyle
Daimi yoluna bakınsın gezsin
Gerdana inciler takınsın gezsin
Uğru haramiden sakınsın gezsin
Benim o bahçede barım var söyle
<end>

<start>
Hakikat nazar kıl efkarımıza
Şah İmam Hüseyin bendegahiyem
Yad iller giremez pazarımıza
Şah İmam Hüseyin bendegahiyem
Yüce dağ başları duman kar oldu
Şu geniş dünyalar başa dar oldu
İşim bülbül gibi ahuzar oldu
Şah İmam Hüseyin bendegahiyem
Ne kara yazılmış alnım yazısı
Asla yüreğimden çıkmaz sızısı
Fadime Ana'nın körpe kuzusu
Şah İmam Hüseyin bendegahiyem
Defettim gafleti attım kederi
Verdim pir yoluna can ile seri
Muhammet Ali'nin çeşmi enveri
Şah İmam Hüseyin bendegahiyem
Daimi'yim daim yandım aşkına
İmdat eyler fakir ile düşküne
Şu illerde döndüm deli şaşkına
Şah İmam Hüseyin bendegahiyem
<end>

<start>
Sabah namazında kalktım Kozan'dan
Gözüm korktu hızan oğlu hızandan
Kör olmuş kahyası düşmüş izandan
Yörü sultan hızır car günüm geldi
Yetiş pirim Ali car sende kaldı
Avşar çayırında çıkardım şalvar
Çağırdım Kamber'e Hızır'a yalvar
İlerisi çetin daha çok yol var
Yörü sultan hızır car günüm geldi
Yetiş pirim Ali car sende kaldı
Atlar düzüm düzüm kardan çıkmıyor
Kamber cevap etmiş daha gitmiyor
Çağırdım pirime gelip yetmiyor
Yörü sultan hızır car günüm geldi
Yetiş pirim Ali car sende kaldı
Kır atın gözünü duman bürüdü
Gözüm yaşı sel oldu yürüdü
Takatim dermanım bitti çürüdü
Yörü sultan hızır car günüm geldi
Yetiş merdan Ali car sende kaldı
Gediğin başından baktım geriye
İkisi kıra binmiş biri doruya
Birini benzettim merdan Ali'ye
Yörü sultan hızır car günüm geldi
Yetiş pirim Ali car sende kaldı
Dağların başında yavuzdur yavuz
Er odur ki daim gezer yalavuz
Boz atlı hızır bize olsun kılavuz
Yörü sultan hızır car günüm geldi
Yetiş pirim Ali car sende kaldı
Kul Ahmet'im çok ağladı çok güldü
Boz atlı hızır bize kılavuz oldu
Car diyen kulların carına geldi
Yörü sultan hızır car günüm geldi
Yetiş pirim Ali car sende kaldı
<end>

<start>
Yolu çıkmaz bir menzile kervanı
Gezdirmekten gezdirmemek pekala
Bir namert bağında gülü reyhanı
Bitirmekten bitirmemek pekala
Ben hakkı aramam Çin'de Maçin'de
Gevher vardır aşıkların göçünde
Varıp namert ile bir cem içinde
Oturmaktan oturmamak pekala
Bakmaz mısın Daimi'nin virdine
Derman olmaz aşıkların derdine
Çekip de namerdi hakkın yurduna
Getirmekten getirmemek pekala
<end>

<start>
Onüç asır öncesinde Şah-ı Merdan Ali geldi
Meylim kaldı goncasında Has Bahçe'nin gülü geldi
Bana bir harf öğretenin kulu kölesi olurum
İlme talip olanlara bu söz gayet ulu geldi
Zalime iltifat etmek mazlumlara hakarettir
Gerçeklerin öz nefesi bize sabah yeli geldi
Zamanın ilmine göre yetiştirin neslinizi
Er olan gelsin yürüsün erdemliğin yolu geldi
Aşık Daimi dediler bir halkın ozanına
Boş olana boş göründü dolulara dolu geldi
<end>

<start>
Geldi geçti benim ömrüm
Ömrün kadrini bilmedim
Bir kuş gibi uçtu ömrüm
Ömrün kadrini bilmedim
Ne hoş yardın ömrüm bana
Nidem hasret kaldım sana
Eyvah bana eyvah bana
Ömrün kadrini bilmedim
<end>

<start>
Nazlı yardan ayrılalı
Artıyor efkarım benim
Gizli gizli tenhalarda
Ağlamaktır karım benim
Hazan vurmuş dallar gibi
Tozuyorum yollar gibi
Boz bulanık seller gibi
Çağlamaktır karım benim
Aşkın derin yareleri
Bulunur mu çareleri
Al yerine kareleri
Bağlamaktır karım benim
Hasret kaldım gül yüzüne
Şekerden tatlı sözüne
Ciğeri aşkın közüne
Dağlamaktır karım benim
Daimi'yim güzelde naz
Güzelde naz bende niyaz
İki mızrap bir kırık saz
Elde olan varım benim
<end>

<start>
Gine vahdet açtı gönlümün gülü
Nazlı pirin mesti hayranı oldum
Erenler payından geldi bir dolu
Nazlı pirin mesti hayranı oldum
Turnalarım bölük bölük bölünür
Mümin olan gafletinden ayılır
Muhabbetten kaçan nadan sayılır
Nazlı pirin mesti hayranı oldum
Ruzu şeb dilimde eylerim virdim
Men aref sırrında didara erdim
Ol haki payına yüzümü sürdüm
Nazlı pirin mesti hayranı oldum
Bezmi ezeliden ikrar verenler
Muhabbetin güllerini derenler
Tecelli eyledi pirler erenler
Nazlı pirin mesti hayranı oldum
Daimi'yim yad menzile ermezem
El uzatıp ağyar gülü dermezem
Hercai dilbere meyil vermezem
Nazlı pirin mesti hayranı oldum
<end>

<start>
Bu nasıl sevdadır bu nasıl demdir
Gel bazı halimi sor nazlı güzel
Ruzu şep çektiğim hicrandır gamdır
Ne müşkül haldeyim gör nazlı güzel
Aşkın bülbül gibi beni zareler
Çıkardım alleri giydim kareler
Bulamadık şu derdime çareler
Lütfedip yaremi sar nazlı güzel
Hülyalar ederim coş eder gönlüm
Ömür baharını kış eder gönlüm
Aşkın zehirini nuş eder gönlüm
Sensiz şu özüme kar nazlı güzel
Nazar kıl gönlümün yanan narını
Aşığım çekerim aşkın darını
Dağ olsa taşımaz ahuzarımı
Dünyalar başıma dar nazlı güzel
Daimi dere şeker misin bal mısın
Lale misin sümbül müsün gül müsün
Huri misin melek misin kul musun
Bilinmiyor öten giz nazlı güzel
<end>

<start>
Nasıl yar diyeyim ben böyle yare
Mecnun edip çöle saldıktan sonra
Alemin bağına bülbüller konmuş
Nidem benim gülüm solduktan sonra
Coşkun sular gibi çağlamayan yar
Gönlünü gönlüme bağlamayan yar
Benim bu halime ağlamayan yar
Daha ağlamasın öldükten sonra
Aşık Daimi'yim sürem bu yolu
Muhabbet bağının olaydım gülü
İster yağmur yağsın isterse dolu
Nidem ben ummana daldıktan sonra
<end>

<start>
Nasıl güveneyim kahpe dünyaya
Aslım gülmedi ki ben de güleyim
Her zaman hedefiz derde belaya
Ceddim gülmedi ki ben de güleyim
Ali idi imamların serveri
Hasan Hüseyin'dir onun gevheri
Susuz kurban verdi Ali Ekberi
Ceddim gülmedi ki ben de güleyim
Kasım'ın yurduna adular doldu
Zeynep Ümmü Gülsüm saçını yoldu
Bize ne olduysa Mervan'dan oldu
Ceddim gülmedi ki ben de güleyim
Hallac'ı Mansur'a hile düzdüler
Nesimi'yi diri diri yüzdüler
İmam-ı Rıza'ya zehir ezdiler
Ceddim gülmedi ki ben de güleyim
Daimi'yim hayat zor geldi bize
Ele geniş dünya dar geldi bize
Yaşıyoruz demek ar geldi bize
Aslım gülmedi ki ben de güleyim
<end>

<start>
Muhabbet eyledim sadık yar ile
Hakkın nefesini duydum vallahi
Teslim oldum dosta külli var ile
Bir Pir'i muğana uydum vallahi
İkrar verdim Pir'e dönmezem haşa
Gör ki neler geldi bu garip başa
Ar namus şişesin çalmışam taşa
Melamet hırkasın giydim vallahi
Yüceli gönlümü sakin eyledi
Güruhi Naciye yakın eyledi
Pirim kulağıma telkin eyledi
Ezazil libasın soydum vallahi
Uyandı Gaziler çıraklar yandı
Pirler dolusundan içenler kandı
Didar gösterdiler zihnim bulandı
Aklımı fikrimi yaydım vallahi
Çoktur Daimi'nin hal ızdırabı
Görülür bizlere aşkın hesabı
Yarin mah yüzünden açtım nikabı
Çifte benlerini saydım vallahi
<end>

<start>
Menzil almak ister isen
Gönül sabreyle sabreyle
Dostu bulmak ister isen
Gönül sabreyle sabreyle
Sabredenler menzil alır
Sabretmeyen yolda kalır
Sabreden maksudun bulur
Gönül sabreyle sabreyle
Bu aşıklık bir mihnettir
Hak'tan bize hidayettir
Sabrın sonu selamettir
Gönül sabreyle sabreyle
Daimi coş edip çağla
Pervaneni nare dağla
Öz gönlünü hakka bağla
Gönül sabreyle sabreyle
<end>

<start>
Medet dilber medet Allah aşkına
Aşkın şu sinemi delmeden gel gel
Kondurayım seni gönül köşküne
Ağyar sırrımızı bilmeden gel gel
Aşık olanların ömrü az olur
Aşıktan maşuka cilve naz olur
Bir gün gazel döker bağın güz olur
Yazık gonca gülün solmadan gel gel
Mesteyledin deli gönül mestedir
Yar yüzünde zülüf deste destedir
Ah elinden can bülbülü hastadır
Akibet can verip almadan gel gel
Çok ağladım görmez oldu gözlerim
Yare zar geliyor tatlı sözlerim
Aşkın emanettir canda gizlerim
Azrail canımı almadan gel gel
Daimi der nakes değil merdesin
Siyah zülüf yar yüzüne perdesin
Aman leyla car'e yetiş nerdesin
Issız sahralarda kalmadan gel gel
<end>

<start>
Ben beni bilmezdim hatır kırardım
Meğer ilmim noksan imiş bilmedim
Ben insandan başka ilah arardım
Meğer kamil insan imiş bilmedim
Tüm vadiler gibi sahralar gibi
Sıradağlar gibi yaylalar gibi
Akan sular gibi deryalar gibi
Cümle alem bir can imiş bilmedim
Daimi'yim benliğime kanardım
Kendimi görmezdim eli kınardım
Kişiyi kendime düşman sanardım
Nefsim bana düşman imiş bilmedim
<end>

<start>
Bulmak isterisen eğer didarı
Semine çarh vurup pervanesi ol
Terkeyle dünyada can ile varı
Muhammet Ali'nin üryanesi ol
Azmeyleyip bu menzile erelim
Men-aref sırrında didar görelim
Girip bahçesinde güller derelim
Hakikat mülkünün gülşanesi ol
Bu müminlik bir hekmettir atalar
Bir noktada canı cana katalar
Alıp seni elden ele tutalar
Erenler katının dürdanesi ol
Ol nazlı cananın aşkı bendedir
Şirin muhabbeti dertli candadır
Muhammet Ali'nin nuru sendedir
Fehmeyle kendini bir tanesi ol
Daimi kemterim çıraklar yansın
Hakikat meydanı nura boyansın
Ol Abu Kevserden içenler kansın
Cümle aşK ehlinin meyhanesi ol
<end>

<start>
Şükür dostun cemalini
Gördüm eyvallah eyvallah
El uzatıp güllerini
Derdim eyvallah eyvallah
Pervaneyim didarına
Yanarım aşkın narına
Enel Hak Mansur darına
Durdum eyvallah eyvallah
Gam çekerim yar elinden
Bülbül öter zar elinden
Vardır o didar elinden
Derdim eyvallah eyvallah
Muhabbeti i Hak pazarım
Söyler derdimi yazarım
Ruzü şeb dilde ezkarım
Virdim eyvallah eyvallah
Daimi'dir ehli iman
Eylenmez gönlümde güman
Özümü dosta tercüman
Verdim eyvallah eyvallah
<end>

<start>
Yar senden ayrı olmazsam
Dara layık olsam bile
Sırrını yad'a açmazam
Derdin ile ölsem bile
O yar bana nazı eder
Münkür olan bize nider
Yari görsem gamım gider
Sararuben solsam bile
Aşkın halinden bilirem
Ben bu dert ile ölürem
O yar var iken gülürem
Nice derde dalsam bile
Ah çeküben ağlamazam
Coş eyleyip çağlamazam
Yad'a meyil bağlamazam
Yardan uzak kalsam bile
Daimi gördüm vechini
O yar göç etti göçünü
Derim feleğin suçunu
Huzuruna gelsem bile
<end>

<start>
Kainatın aynasıyım 
Madem ki ben bir insanım
Hakkın varlık deryasıyım
Madem ki ben bir insanım
İnsan hakta hak insanda
Arıyorsan bak insanda
Hiç eksiklik yok insanda
Madem ki ben bir insanım
İlim bende kelam bende
Nice nice alem bende
Yazar levhi kalem bende
Madem ki ben bir insanım
Bunca temmenni dilekler
Vız gelir çarkı felekler
Bana eğilsin melekler
Madem ki ben bir insanım
Tevrat'ı yazabilirim
İncil'i dizebilirim
Kuran'ı sezebilirim
Madem ki ben bir insanım
Enel Hak'ım ismim ile
Hakka erdim cismim ile
Benziyorum resmim ile
Madem ki ben bir insanım
Daimi'yim harap benim
Ayaklarda turap benim
Aşıklara şarap benim
Madem ki ben bir insanım
<end>

<start>
Ey nazlı sevdiğim mestane gözlüm
Ne müşkül haldeyim bil insaf eyle
Şahin kırdı kanadımı kolumu
Bunaldım çöllerde gel insaf eyle
Bu aşkın ateşi gizli tendedir
Damardadır iliktedir kandadır
Derdin bende ise derman sendedir
Elimi eline al insaf eyle
Doldurmuş testiye yayla suyunu
Selviler kıskanır usul boyunu
Türkmen misin öğreneyim soyunu
Çatma kaşlarını gül insaf eyle
Hoş geliyor bana sitemin nazın
Mest ediyor beni bülbül avazın
Geçmeden baharın bitmeden yazın
Dili süt dudağı bal insaf eyle
Mor zülüfün ak gerdana düşmesi
Daimi'nin sinesini deşmesi
Sensin aşıkların hayat çeşmesi
Ak biraz kalbime dol insaf eyle
<end>

<start>
İçtim erenler demini
Ruhum uyandı uyandı
Gördüm kırkların Cemini
Nura boyandı boyandı
Evvel sofu eşler geldi
Dostur deyu gülbenk aldı
Mürşüt anda himmet kıldı
Çırak uyandı uyandı
Sürüldü semah havası
Biçildi birlik libası
Yayıldı kudret lokması
Erkan dolandı dolandı
Budur erenlerin yolu
Açıldı marifet gülü
Coş etti hakikat seli
Aktı bulandı bulandı
Daimi dilimde virdim
Hakkın didarını gördüm
Hakikat şehrine girdim
Bennik talandı talandı
<end>

<start>
Sail gider isen huzuri yare
Dertli bülbül gibi zarım var söyle
Eyledim sinemi ben pare pare
Leylü nehar sönmez narım var söyle
Yardır şu gönlümde mihr ile mahım
Göklere erişti feryadım ahım
Acep ne haldedir zülfü siyahım
Benim bir şevkatli yarim var söyle
Daimi yoluna bakınsın gezsin
Gerdana inciler takınsın gezsin
Uğru haramiden sakınsın gezsin
Benim o bahçede barım var söyle
<end>

<start>
Gider isen badı saba
Uğra canan illerine
Yürü benden selam söyle
Dost bağının güllerine
Yar bana verdi nevdayı
Ağlattı dertli şeydayı
Görürsen melek simayı
Dokun zülfü tellerine
Gör sinenin yanıkını
Gönül arar maşıkını
Hayran eyler aşıkını
Tatlı şirin dillerine
Keklik şahinden sakınır
Bülbül de güle bakınır
O yar kınalar yakınır
Gülden nazik ellerine
Daimi der ki varılsam
Gül olsam bağda derilsem
Kemer olup da sarılsam
O incecik bellerine
<end>

<start>
Gönül bir canana ikrar eyledi
Ötüp dost bağında şeydalanmayı
Siyah zülfün beni berdar eyledi
Dolanıp boynuma halkalanmayı
Bahtımı bir kara baht eylediler
Gönlümü o yare taht eylediler
Cümle aşıkanlar aht eylediler
Cananın yolunda cefalanmayı
Uçtu şeyda bülbül gitti yaz elden
Deli gönlüm vazgeçmiyor güzelden
İkrar etmedin mi bana ezelden
Meyvayı hüsnünle vefalanmayı
Aşık olan ahenk eyler saz eyler
Muhabbetin can mülkünü yazeyler
Dertli olan talep eyler arzeyler
Tabip kapusunda şifalanmayı
Kim ki özün aşka etti ise kul
Hakkın huzurunda oldular makbul
Daimi Hak için eyledi kabul
Leyla Leyla deyip nidalanmayı
<end>

<start>
Arzuladım ben de dostu görmeğe
Çekti huzuruna aldı dost beni
Diz çöktüm önünde yüzüm sürmeğe
Aldı yerden yere çaldı dost beni
Cehalet bir perde çekti önüme
Yazık oldu baharıma ömrüme
Teselli ararken garip gönlüme
Aşkın girdabına saldı dost beni
Dertli Daimi'yim gurbet ellerde
Türkümüz söylenir esen yellerde
Sessiz vadilerde ıssız çöllerde
Aradı sonunda buldu dost beni
<end>

<start>
Ben gönlümü kul eyledim ehli irfana
Kamil insana
Dost elinden çekmem eli gitmem yabana
Durdum divana
Dost diye diye
Düştüm mürşit kemendine sardım özümü
Verdim özümü
Mürşit bana ayna oldu gördüm özümü
Serdim özümü
Dost diye diye
Tutuştu gönlüm elinden sönmez bir daha
Dönmez bir daha
Dosttan başka gerek mi var bir kıblegaha
Girdin dergaha
Dost diye diye
Oturmuş gerçek erenler sohbette sazda
Demde niyazda
İçirdi deminden saki bize birazda
Gönlüm avazda
Dost diye diye
Daimi'yim her an arar gözlerim seni
Özlerim seni
Alır gönül köşesine gizlerim seni
İzlerim seni
Dost diye diye
<end>

<start>
Bizler Avusturalya'ya
Dostları görmeye geldik
Anavatandan buraya
Dostları görmeye geldik
Bedia Akartürk bülbül
Mediha Şen bir deste gül
Hep bir sevgi hep bir gönül
Dostları görmeye geldik
Canan Canhoş kekik gibi
Sekişi var keklik gibi
Emmi gardaş dayı gibi
Dostları görmeye geldik
Candan bağlan onuruna
Gerçekliğin gururuna
Ta Sidney'e Melbourn'a
Dostları görmeye geldik
Daimi aşıktır size
Sevginiz şifadır bize
Hürmetim var hepinize
Dostları görmeye geldik
<end>

<start>
Yağmur yağar kayalara ıslanır
Dosttan bir armağan gül geldi bize
Benim yarim al giyinir süslenir
Şirin leblerinden bal geldi bize
Şu alem maksuda erdiği zaman
Hakkın didarını gördüğü zaman
Terazi mizanı kurduğu zaman
Yeşil benli olan el geldi bize
Muhammet Ali'dir elinde asa
Turda tecelliyi seyretti Musa
Ruhül Kudüs oldu Hazreti İsa
Meryem'in zülfünden tel geldi bize
Şu gönlüm muhabbet ister dostundan
Evladı Resuldür kadim postundan
İçenler mest olur dolu destinden
Muhammet Ali'den kul geldi bize
Daimi der bu aşk beni çoşurur
Dalgaları gelir serden aşırır
Dağlarda dolaşan izin şaşırır
Hakikate giden yol geldi bize
<end>

<start>
Yar ben senden ayrı düştüm düşeli
İşim bülbül gibi zar oldu leylam
Aşkın dalgalan serden asalı
Dünyalar başıma dar oldu leylam
Figanım sığmıyor bütün cihana
Seni sevdim oldum deli divane
Sen Şem'imsin ben bin çarkı pervane
Şu özümü yakan nar oldu leylam
Akar gözyaşlarını benzer sellere
Mecnun oldum mekan açtım çöllere
Düşürdün bizleri dilden dillere
Sanma bu hal sana kar oldu leylam
Deli gönlüm her giz arz eder seni
Maksuda erdirsin cenabi gani
Yar name gönderip istedin beni
Gelemedim dağlar kar oldu leylam
Daimi'yim der ki görün sahipler
Fehmeyler bu halı aşka talipler
Ara yere engel olmuş rakipler
Gülümün çevresi har oldu leylam
<end>

<start>
Evvel bizim ile ikrar eyleyip
Sonra delalete batanlara yuf
Gelip cemimize Pazar eyleyip
Anı da ağyara satanlara yuf
Minnetimiz vardır ulu Celiye
İkrarımız Hacı Bektaş Veli'ye
Aşıkı Hak olan yardır Ali'ye
Ehli aşka taşlar atanlara yuf
Hakkın didarını görmektir kastım
Yoluna fedadır can ile postum
Düşmanına düşman dostuna dostum
Ol ağyara meyil katanlara yuf
Can ile ser ile Hakka gelmeyip
İkiliği kalp evinden silmeyip
Evladı Ali'nin kadrin bilmeyip
Gaflet uykusunda yatanlara yuf
Daimi'yem ölsem dönmem sözümden
Fark etmişem kemlik yoktur özümden
Gerçek olan belli olur gözünden
Taşı mercan diye tutanlara yuf
<end>

<start>
Şu karşıdan gelen maya
Yar cemalin benzer aya
Sevemedim doya doya
Ela gözlüm yaktın beni
Boyun benzer ince dala
Sen düşürdün haldan hala
Canım sana kurban ola
Ela gözlüm yakma beni
Daimi'nin kara bahtı
Benim ile etmiş ahtı
Senin ile gönül tahtı
Ela gözlüm yaktın beni
<end>

<start>
Mürşütten bizlere feyzi ilahi
Erişti de gördük Hak Didarını
Sonsuz ferraşına düşer billahi
Enel Hak deyüp de çeken darını
Terkedüben külli vardan geçenler
Helalini haramını seçenler
Pir elinden dolu bade içenler
Verir cananına külli varını
Zümrei Naciden al feyzi ilham
Olagör yolunda kemleri gülam
İkrara düşenler kalırlar müdam
Kalbinle açıkla bahtı yarini
Kendine nevsini eyleme rehber
Akibet yolunda olur bir ejder
Gayen bu esrare ermekse eğer
Teslim ol pirine bil ecvarını
Daimi'yi fehmet Hak ile Hak'tır
Sülbi mevalidir kemliği yoktur
Bu yollarda uğru harami çoktur
Enginlerden yürüt ol katarını
<end>

