<start>
Sık sık, eğlenmek için, acımasız tayfalar
Yakalar kanadından bu deniz kuşlarını,
Ürkütücü sularda gemileri izleyen
Yolcuların yıllardır dost arkadaşlarını.
Gökten inen tasasız, bu utangaç krallar
Güvertelerin üstüne kondukları zaman
Geniş kanatlarını sofuca bırakırlar,
Yorgun kürekler gibi, sular üstünde kayan.
Sen ey kanatlı yolcu, bir zaman ne güzeldin !
Bak gaganı dürtüyor hoyrat tayfanın biri,
Ya öteki, bilir mi bu hale nasıl geldin,
Topallayıp öykünüyor uçtuğun günleri.
Ozan, ey bulutlardan toprağa sürgün ece,
Oklara göğüs geren, dostu fırtınaların,
Yuhlarlar yeryüzünde, seni de, gündüz gece
Uçmana engel olur, ağır dev kanatların.
<end>

<start>
Hatıralar annesi, 
sevgililer sultanı,
Ey beni şadeden yar, 
ey tapındığım kadın.
Ocak başında seviştiğimiz 
o zamanı,
O canım akşamları 
elbette hatırlarsın.
Hatıralar annesi, 
sevgililer sultanı.
O akşamlar 
kömür aleviyle aydınlanan!
Ya pembe buğulu akşamlar, 
balkonda geçen
Başım göğsünde, 
ne severdin beni o zaman!
Ne güzeldir güneşler 
sıcak yaz akşamları!
Kainat ne derindir, 
kalp ne kudretle çarpar!
Üstüne eğilirken 
ey aşkımın pınarı,
Sanırdım ciğerimde 
kanının kokusu var.
Ne güzeldir güneşler 
sıcak yaz akşamları!
Kalınlaşan bir duvardı 
aramızda gece.
Seçerdim o karanlıkta 
göz bebeklerini
Mestolur, 
mahfolurdum nefesini içtikçe.
Bulmuştu ayakların 
ellerimde yerini.
Kalınlaşan bir duvardı 
aramızda gece.
Bana vergi
o tatlı demleri hatırlamak;
Yeniden yaşadığım, 
dizlerinin dibinde
O 'mestinaz' güzelliğini 
boştur aramak,
Sevgili vücudundan, 
kalbinden başka yerde,
Bana vergi 
o tatlı demleri hatırlamak;
O yeminler, kokular 
sonu gelmez öpüşler,
Dipsiz bir uçurumdan 
tekrar doğacak mıdır?
Nasıl yükselirse göğe 
taptaze güneşler.
Güneşler ki 
en derin denizlerde yıkanır.
O yeminler, kokular, 
sonu gelmez öpüşler!
<end>

<start>
Sen, hür adam, seveceksin denizi her zaman; 
Deniz aynandır senin, kendini seyredersin 
Bakarken, akıp giden dalgaların ardından. 
Sen de o kadar acı bir girdaba benzersin.
Haz duyarsın sulardaki aksine dalmaktan; 
Gözlerinden, kollarından öpersin, ve kalbin 
Kendi derdini duyup avunur çoğu zaman, 
O azgın, o vahşi haykırışında denizin.
Kendi aleminizdesiniz ikiniz de. 
Kimse bilmez, ey ruh, uçurumlarını senin; 
Sırlarınız daima, daima içinizde; 
Ey deniz, nerde senin iç hazinelerin?
Ama işte gene de binlerce yıldan beri 
Cenkleşir durursunuz, duymadan acı, keder; 
Ne kadar seversiniz çırpınmayı, ölmeyi, 
Ey hırslarına gem vurulmayan kardeşler!
Çeviri: Orhan Veli
<end>

<start>
Yatağımız olacak ,hafif kokuyla dolu, 
Divanımız olacak ,bir mezar gibi derin; 
Bizim için açılmış, en güzel iklimlerin 
O garip çiçekleri süsleyecek konsolu.
Son sıcaklıklarını sarfederek hovarda, 
Birer ulu meşale olacak kalplerimiz; 
Çifte ışıklarından gidip gelecek bir iz 
İkimizin ruhunda, o ikiz aynalarda.
Pembe, lahuti mavi bir akşam saatinde, 
Veda'la dolu, uzun bir hıçkırık halinde 
Yanacak aramızda bir tek şimşeğin feri; 
Nihayet kapıları biraz aralayarak, 
Sadık ve şen bir melek gelip uyandıracak 
Buğulu aynaları ve ölmüş alevleri
<end>

<start>
Söyle, Anlaşılmaz adam, kimi seversin en çok, ananı mı, babanı mı bacını mı, yoksa kardeşini mi? 
“Ne anam, ne de babam var, ne bacım, ne de kardeşim.” 
“Dostlarını mı? ” 
“Anlamına bugüne kadar yabancı kaldığım bir söz kullandınız.” 
“Yurdunu mu? ” 
“Hangi enlemdedir bilmem.” 
“Güzelliği mi? ” 
“Tanrısal ve ölümsüz olsaydı, severdim kuşkusuz.” 
“Altını mı? ” 
“Siz Tanrı’ya nasıl kin beslerseniz, ben de ona öylesine kin beslerim.” 
“Peki, neyi seversin öyleyse sen, olağanüstü yabancı? ” 
“Bulutları severim... işte şu... şu geçip giden bulutları... eşsiz bulutları! ”
Çeviri: Tahsin Yücel
<end>

<start>
Sanki bin yaşındayım, o kadar hatıram var. 
Gözleri bilançolar, manzumeler, ilamlar, 
Romanslar, sevgi talan mektuplar, makbuzlara 
Sarılı gür saçlara dolu bir büyük masa, 
Saklamaz daha çok sır üzüntülü kafamdan, 
Bu bir ehram, bir mahzen, öylesine kocaman, 
Fakirler çukurundan daha çok ölüleri, 
-Ben ayın tiksindiği bi rmezarlığım şimdi; - 
Orda azaplar gibi sürünür uzun kurtlar, 
En can alıcı ölülerime boyuna saldırırlar 
Solmuş güllerle dolu eski bir odayım ben, 
İçindeki eşyanın yıllar geçmiş üstünden, 
Orda üzgün pasteller, uçuk renkli Boucher'ler, 
Dağılan bir kokuyu içlerine çekerler
Bıkkınlığın yemişi, dinmez can sıkıntısı, 
Ölümsüzlüğün sonsuz ölçüsünü aldı mı? 
Karlı yılların ağır yumakları altında, 
Topal günleri geçmez hiçbir şey uzunlukta. 
-Artık ey canlı madde! belirsiz bir dehşetin 
Sardığı bir kayadan başka bir şey değilsin. 
Bir sisli kum çölünün dibinde uyuklarsın, 
Bir sfenks ki meçhulu aldırışsız dünyanın; 
Har'tada unutulmuş ama hırçın sesiyle 
Yalnız şarkılar söyler, batıp giden güneşe.
Charles Baudelaire
(Çev: Suut Kemal Yetkin)
<end>

<start>
Ey hüzünlü ruhum. 
İhtiyar budala. 
Kanının kanatlarında hırçın bir kıvılcım yanardı, 
Umudun mahmuzu yavaşça dokunsa şaha kalkardın. 
Ey şimdi her adımda derin derin soluyan hasta 
İşe yaramaz beygir 
Uzan olduğun yere dayanmasını bil. 
Sönmeyen yanı var mı dünyanın...
Ruhum, acılarını örtün. 
Ağır mermer tabutlarda uyanacak zamandır. 
Yenilmiş yaralar içindesin kocamış bunak 
Artık ne kavganın tadı 
ne de aşkın dinmeyen fırtınası ulaşmaz sularına. 
Elveda kavalın türküsü 
Flütün iççekici elveda 
Somurtkan ve karanlık kapılarımı çalmayın artık 
Ey hazların derinliği duyumların ateşi elveda..
Ruhum sevgili baharının bitti. 
O çılgın kokuların tükendiği zamandır.. 
Ayaklarımın altında yusyuvarlak dönüyor dünya 
Issız dağların karlı ağzında donmuş bir yolcu derinlere kayıyor 
Geçmişin titreyen eli sazdan örülmüş rüzgarlı kulübesi 
Gerek yok sığınmaya 
Ey her solukta gövdemi yutan zamanın muazzam ürperişi 
Ruhum dünyanın çığlarını çağır. 
Seni sarıp döne döne götürecektir zaman.
<end>

<start>
Yavrum, sevgilim, sen 
Tadını bir bilsen 
Orada yaşamanın birlikte! 
Keyfince sevmenin 
Ölünceye değin 
O sana benzeyen ülkede! 
Puslu gökte yer yer 
O ıslak güneşler 
Senin yaş içinde parlayan 
Hayın gözlerince 
Bir gizemli ince 
Tad verir gönlüme her zaman
Orda her şey süs ve güzellik, 
Erinç, haz ve dirlik düzenlik.
Evimizse her yıl 
Daha pırıl pırıl 
Olan döşentiye bezenir; 
Nadir çiçeklerin 
Kokusu amberin 
Uzak kokusuyla beslenir; 
Tavanlar ne zengin, 
Aynalar ne derin, 
Ne doğulu görkemlilik bu; 
Orada her şey, ince, 
Kendi öz dilince 
Gizleriyle doldurur ruhu.
Orda her şey süs ve güzellik, 
Erinç, haz ve dirlik düzenlik.
Bak gemiler suda 
Bir derin uykuda, 
O gezmeye düşkün gemiler; 
Hepsi de en ufak 
Arzun için uzak 
Ülkelerden çıkıp gelirler. 
-Ve gün batımları 
Giydirir kırları, 
Kanalları, kenti gitgide 
Altınla, yakutla; 
Uyur şimdi dünya 
Sıcak bir aydınlık içinde.
Orada her şey süs ve güzellik 
Erinç, haz ve dirlik düzenlik.
<end>

<start>
Acılı ruh, didinmeye düşkün eskiden, 
Umut, ki mahmuzu can katardı çabana, 
Artık sürücün olmaz! Utançsız yatsana 
Kocamış at, her engele takılıp giden.
Katlan, yürek; ağır uykuna dal şimdiden.
Yenilmiş, bitkin ruh! Koca serseri, sana 
Artık ne uğraşıdan tat var, ne sevgiden; 
Kalsın flüt iç çekişten, boru ezgiden! 
Zevkler, ilişmeyin bir küskün, bezmiş cana!
Canım ilkyazın kokusu gitti yabana!
Zamandır her dakika beni yutup yiyen 
Sonsuz kar donmuş bir gövdeyi sararcana; 
Yukardan baktığım yeryuvarlağı bana 
Bir sığınak göstersin istemem yeniden.
Çığ, götürür müsün düştügünde beni sen?
<end>

<start>
Seven kadının o garip bakışı var ya, 
Sere serpe yıkansın diye güzelliği
Dalgalı ayın titrek göle gönderdiği
Beyaz ışın gibi bize doğru kayar ya;
Bir kumarbazın sonuncu para kesesi; 
Çapkıca bir öpücüğü sıska Adeline’in; 
Tıpkı uzak sesi gibi insan derdinin, 
Sinirlendirici, tatlı bir müzik sesi,
Bütün bunlar değmez, derin şişe, senin
Dindar ozanın susamış yüreği için
Bağrında tuttuğun etkili balsılara;
Umut, gençlik, yaşam boşaltısın içlere, 
- Ve onur, hazine bütün dilencilere, 
Ki bizi yengin ve eş kılar Tanrılara!
<end>

<start>
Derdim: yeter, sakin ol, dinlen biraz artık; 
Akşam olsa diyordun, işte oldu akşam, 
Siyah örtülere sardı şehri karanlık; 
Kimine huzur iner gökten kimine gam.
Bırak, şehrin iğrenç kalabalığı gitsin, 
Yesin kamçısını hazzın sefil çümbüşte; 
Toplasın acı meyvesini nedametin 
Sen gel, derdim, ver elini bana, gel şöyle.
Bak göğün balkonlarından, geçmiş seneler 
Eski zaman esvaplariyle eğilmişler; 
Hüzün yükseliyor, güleryüzle, sulardan.
Seyret bir kemerde yorgun ölen güneşi 
Ve uzun bir kefen gibi doğuyu saran 
Geceyi dinle, yürüyen tatlı geceyi.
<end>

<start>
Ama neyle? Şarapla, şiirle, ya da erdemle, nasıl isterseniz. Ama sarhoş olun.
Ve bazı bazı, bir sarayın basamakları, bir hendeğin yeşil otları üzerinde, odanızın donuk yalnızlığı içinde, sarhosluğunuz azalmış ya da büsbütün geçmiş bir durumda uyanırsanız, sorun, yele, dalgaya, yıldıza, kuşa, saate sorun, her kaçan şeye, inleyen, yuvarlanan, şakıyan, konuşan her şeye sorun, 'saat kaç' deyin; yel, dalga, yıldız, kuş, saat hemen verecektir karşılığını: 'Sarhoş olma saatidir. Zamanın inim inim inletilen köleleri olmamak için sarhoş olun durmamacasına! Şarapla, şiirle, ya da erdemle, nasıl isterseniz.'
<end>

<start>
Bir tapınaktır doğa, sütunları canlı 
Anlaşılmaz sözler duyulur zaman zaman 
Sembol ormanları içinden geçer insan 
Tanıdık bakışlar süzer gibidir sizi
Bir derin, bir karanlık birlik içinde 
Aydınlık kadar sonsuz, gece kadar geniş 
Uzaktan söyleşen uzun yankılar gibi 
Renkler, sesler, kokular karışır birbirine
Kokular vardır çocuk tenlerinden taze 
Obua sesinden tatlı, çayır gibi yeşil 
Kokular da vardır azgın, zengin, gürül gürül
İnsana sonsuz şeylerin tadını veren 
Misk, amber, aselbent, buhur gibi kokular 
Duyuları, düşünceyi alıp götüren
Çeviri: Sabahattin Eyuboğlu
<end>

<start>
Agathe, uçtuğu var mı ruhunun arasıra, 
Büyülü, mavi, derin ve ışıl ışıl yanan 
Bambaşka denizlere, bambaşka semalara, 
Şu kahrolası şehrin simsiyah havasından? 
Agathe, uçtuğu var mı ruhunun arasıra?
Hey trenler, vapurlar beni burdan götürün! 
Ne var gözyaşlarından çamurlar yuğuracak? 
Arasıra der mi ki Agathe'ın ruhu, üzgün, 
'Nedametten, azaptan ve ıstıraptan uzak 
Hey trenler, vapurlar, beni burdan götürün.'
Ne kadar uzaktasın ey mis kokulu cennet, 
Ey, sadece sevincin, aşkın ürperdiği yer, 
Ey, her ruhun içinde bulunduğu saf şehvet, 
Ey bir ömür boyunca gönül verilen şeyler! 
Ne kadar uzaktasın ey mis kokulu cennet!
Ah o yeşil cenneti, çocuksu sevdaların, 
O koşuşlar, şarkılar, o demetler, buseler, 
İnildeyen kemanlar arkasında sırtların, 
Akşam, korkuluklarda şarap dolu kaseler, 
- Ah o yeşil cenneti çocuksu sevdaların!
O bilinmez zevklerin yüzdüğü masum belde 
Çok daha uzakta mı yoksa Çin'den, Maçin'den? 
Beyhude bir arzumu inildeyen dillerde, 
Canlanan bir hayal mi billur sesler içinden, 
O bilinmez zevklerin yüzdüğü masum belde.
Ceviri: Sait Maden
<end>

<start>
Şeytan'a Dualar 
Ey bütün Meleklerin en bilge,güzeli,sen, 
Yazgısı dönük tanrı,yoksun tüm övgülerden, 
Sen,ey şeytan bu uzun sefaletime acı!
Ey sürgünler prensi,haksızlığa uğrayan, 
Yenildiğinde bile,güçlü,doğrulup kalkan,
Sen,ey şeytan bu uzun sefaletime acı!
Her şeyi bilirsin sen ve tüm yeraltılarının 
Kralı,sıkıntıyı dindiren otacısın,
Sen,ey şeytan bu uzun sefaletime acı!
Bütün cüzamlılara,lanetli paryalara 
Şifayı öğretirsin sen,cennetin aşkıyla,
Sen,ey şeytan bu uzun sefaletime acı!
Ölüm adlı o eski ve güçlü sevgilinden 
Umudu,çılgın kızı sen doğurtacaksın,sen!
Sen,ey şeytan bu uzun sefaletime acı!
İdamlık,ölümünü görmeye gelenlere 
Sakin,tepeden bakar senden aldığı güçle,
Sen,ey şeytan bu uzun sefaletime acı!
Toprağın altındaki o değerli taşları 
sen bilirsin,nereye sakladı kıskanç tanrı,
sen,ey şeytan bu uzun sefaletime acı!
kefenlenip uyuyan madenler nerededir, 
derinlikleri gören keskin gözlerin bilir,
sen,ey şeytan bu uzun sefaletime acı!
atların çiğnediği sabahçı bir ayyaşın 
yaşlı kemiklerini korur,yumuşatırsın,
sen,ey şeytan bu uzun sefaletime acı!
sen öğrettin dindirmek için sızılarımı 
kükürt,güherçileyi karıp melhem yapmayı,
Sen,ey şeytan bu uzun sefaletime acı!
Kurnaz ortak,damganı ustalıkla sen vurdun 
alnına o acımasız ve alçak karun'un.
Sen,ey şeytan bu uzun sefaletime acı!
kızların gözlerine,kalbine sokmadın mı 
yıkımdan zevk almayı,paçavralar aşkını,
Sen,ey şeytan bu uzun sefaletime acı!
sürüngenlerin değneği,mucitlerin lambası 
asılıp ölenlerin,suçluların papazı,
Sen,ey şeytan bu uzun sefaletime acı!
baba tanrının,kızıp yeryüzü cennetinden 
kovduğu insanların o üvey babası,sen,
Sen,ey şeytan bu uzun sefaletime acı!
Charles Baudelaire
<end>

<start>
Ey dalga dalga omza kadar uzanan yele! 
Ey bukleler! İhmalle yüklü güzel kokular! 
Bu akşam loş odamı bu saçlarda uyuyan
Hatıralarla -Ne haz! Ne gaşy! -doldurmak için
Onları havada bir mendil gibi sallasam!
Gevşeklik veren Asya ve yakıcı Afrika,
Bütün bir uzak alem,kayıp,nerdeyse ölmüş,
Ey kokular ormanı, yaşar derinliğinde! 
Müzik üstünde başka ruhlar yüzdüğü gibi
Benim ruhum da yüzer senin kokun üstünde.
Gideceğim öz dolu ağacın ve insanın
İklim sıcaklığıyla baygın yattığı yere; 
Beni alıp götüren dalga olun, ey saçlar! 
Ey abanoz denizi,sende göz kamaştıran
Bir yelken,kürek,alev ve direk rüyası var:
Ses dolu bir liman ki orda durmadan içer
Ruhum bol bol kokuyu,güneşi ve renkleri; 
Yaldız,hare içinde kayıp giden gemiler
Ebedi sıcaklıkla pırıldayan bir göğü
Kucaklamaya geniş kollarını açarlar.
Sarhoşluğun aşıkı başımı daldırayım
Bu siyah ummana ki öbür ummandan derin; 
Ve benim sallatıyla okşanan ince ruhum
Yeniden bulsun sizi,ey verimli tembellik,
Sonsuz sallanışları gül kokan işsizliğin!
Sümbül saçlar,gerilmiş karanlıklar bayrağı,
Bana veriyorsunuz çepçevre mavi göğü; 
Boğumlu örgünüzün tüylü kıyılarında
Sıcakça mest olurum birbirine karışık
Hindistan cevizi,mis,katarn kokulariyle
Uzun zaman! boyuna! elim senin o ağır
Yelene,yakut,inci,safir ekecek; 
Ta ki arzuma asla duygusuz kalmayasın
Sen,rüyaya daldığım bir vaha,hatıranın
Şarabını içtiğim bir testi değil misin?
<end>

<start>
Doğa'nın o güçlü ve yaratıcı özünden 
Her gün azman çocuklar boy gösteren çağında, 
Dev bir kadın yayında yaşamak isterdim ben, 
Kösnük bir kedi gibi bir sultan ayağında. 
İsterdim o canla tenin açtığını görmek, 
Geliştiğini ürkünç oyunlarla başıboş;
Gözlerinde yüzen ıslak sislerde o yürek 
Bilmek isterdim içten bir alev saklar mı, loş; 
Görkemli bedeninde dolaşmak döne döne, 
dev gibi dizlerinin tırmanmak eğilimine, 
Ve dokunan güneşler yazır, sıcak mı sıcak, 
Serdiği zaman onu kırlara yorgun argın, 
atıp göğüslerinin gölgesinde uyumak 
Erinçli bir köy gibi eteğinde bir dağın.
Tek isteğim şimdi, bir gece 
ulaştık mı zevk saatına, 
Vücudunun saltanatına 
Doğru tırmanmak sinsice, 
Bir yara açıp geniş, derin 
O şaşırakalmış böğrüne, 
Acı vermek için göğsüne, 
Şen tenini incitmek için, 
Ve, ne  estiren tat, değil mi, 
Yavrum! o en güzel, en parlak 
Yeni dudaklardan akıtmak, 
Aşılamak sana zehrimi!
<end>

<start>
Tükendi gençliğim karanlıklarda,
Çılgın fırtınalarda ve yağmurlarda;
Güneş bazan açtı, kapandı derhal
Bahtımın yazgısı karanlıklarda;
Öyle harap ettiler ki gönül bahçemi
Dallar hep kırıldı, yapraklar yerde
Kuytularda birkaç meyvesi kaldı...
İşte ulaştım güz aylarına
Fikirler sararmış yapraklar gibi;
Kullanmalı artık her bir aleti
Küreği, tırmığı ve ötekileri,
Düzeltip onarmak için yeniden
Bahçemdeki bütün harap yerleri
Suların basıp da oyup açtığı
Kocaman çukurları mezarlar gibi...
Hayal ettiğim yeni çiçekler,
Acaba bulurlar mı kimbilir,
Ardıç kuşlarının bulduğu gibi
Güç alabilecekleri her bir gıdayı,
Gizemli gıdayı, özlü gıdayı
Bu sulak topraklarda. Bu hoş havada.
Ey acı! Ey acı! Yiyip bitiriyor hayatı zaman,
Ve yüreğimizi kemiren düşman
Bu anlaşılmaz, bu garip düşman
Büyüyüp güçleniyor kanlarımızla
Durmadan kaybettiğimiz kanlarımızla.
(Fransızca`dan Çeviri : Şevket Seydialioğlu)
<end>

<start>
Bana ne sendeki dirlik düzenlik? 
Hem güzel ol, hem de acı duy! Ekler 
Gözyaşı yüzüne başka güzellik, 
Yeşillikte bir su gibi üstelik; 
Borayla canlanır çünkü çiçekler.
Seni ben anlından sevinç büsbütün 
Dağılıp gidince daha severim; 
Yüreğin yılgıdan daraldığı gün; 
Korkunç bulutuyla baştan başa dün 
Toplanıp yığılsın üstüne derim.
İri gözlerinden kan gibi ılık, 
Bir su boşanırken severim seni; 
Okşayıp seven elime karşılık, 
Can çekişme gibi sararken sık sık 
Duyduğun iç sıkıntısı gövdeni.
Çekerim içime, ey tanrısal haz! 
Bütün hıçkırıklarını göğsünün, 
Ey derin ezgi, tadına doyulmaz! 
Sanırım ışıldar yüreğin, biraz 
Gözlerinden hele inciler düşsün!
<end>

<start>
acı ve hoştur, çırpınan ve tüten ateşin 
başında geceleri, o aheste aheste
yükselen uzak anıları dinlemek, kışın,
siste şakıyan çanlardaki ahenkli seste.
ihtiyarlığına rağmen, ne mutlu o çana, 
her an hazır ve sağlam, ve zinde gırtlağından
sadıkça haykırıyor çağrısını imana,
yaşlı bir asker gibi gözlüyor otağından!
ruhum hatalı çandır, dolunca kaygı ile
sarmak ister buz gibi geceyi şarkı ile
bu hal sık tekrarlanır, zayıflayan ses tonu
can veren yaralıya benzetir tıpkı onu,
kan gölünde, cesetler altında unutulan,
var gücüyle uğraşan, kıpırdamadan ölen.
Çeviri: Osman TUĞLU
<end>

<start>
Ölüm, avutan da –ne çare ki- yaşatan da; 
Hayatın sonu; yine de tek ümit, tek güven; 
Bizi bir iksir gibi kavrıyan, sarhoş eden; 
Karda kışta, boralar, tipiler arasında.
Akşamlara kadar didinmek gücünü veren; 
Parıldayan tek ışık, kapkaranlık dünyada; 
Dört kitabın yazdığı o koskocaman handa 
Mümkün artık doyup, dinlenip uyuyabilmen.
Sihirli parmaklarla, üstüne titreyerek, 
Uykuların en güzelini getiren melek; 
Yoksulun, çıplağın yatağını yapan elller;
Tılsımlı ambar; tanrıların şerefi, şanı; 
Yoksulun dağarcığı ve en eski vatanı; 
Bilinmedik göklere açılan tak-ı zafer
<end>

<start>
Çıplaktı sevgili ve bildiğinden gönlümü okşadığını 
Yalnız çın çın öten takılarını bırakmıştı üstünde, 
Zafer kazanmış havası veriyordu pahalı takıları 
Mores kölelerinin taktıkları mutlu günlerinde.
Bu parıltılı metal ve taş dünyasının o dansettiğinde 
Çıkardıkları canlı mı canlı ve alaycı gürültüsü, 
Kendimden geçiriyor beni, seviyorum delicesine 
Sesi ışığa karıştıran nesnelerin görüntüsünü.
Uzanmıştı, okşayıp sevmeye bırakmış kendini, 
Keyifle gülümsüyordu divanın üstünden 
Derin aş kıma, tatlı aşkıma deniz gibi, 
Yalıyarına yükselircesine ona doğru yükselen.
Eğitilmiş kaplan gibi bana dikmişti gözlerini, 
Belirsiz ve düşçü bir havayla çalımlar atıyordu 
Ve şehvetperestlikle birleşen iç temizliği, 
Değişimlerine yeni bir çekicilik katıyordu;
Kolu ve bacağı, baldırı ve kalçaları kaygan 
Yağ gibi, kuğununkiler gibiydi kıvrıntıları, 
Geçiyordu ışıltılı ve erinçli gözlerimin önünden 
Göbeği ve göğüsleri, üzüm bağımın o salkımları;
İlerliyorlardı, kötülük meleklerinden daha tatlı, 
Ruhumun için e girdiği dinginliği bozmak için, 
Sessiz ve yalnız, üstünde oturduğu 
Billur kayasını rahatsız etmek için.
Yeni bir resimde birleştiğini görüyordum sanki 
Antiop’un kalçalarıyla büstünü bir tüysüzün 
Kalçaları yüksekte kalmış, alçakta beli. 
Harikaydı bu yaban ve esmer tene sürülen düzgün!
Yalnız bir yuva gibi, ölmeye boyun eğen 
Lamba odayı aydınlatıyordu, 
Her seferinde parıldayan bir iç geçirirken 
Amber renkli bu teni kan basıyordu!
<end>

<start>
Gözlerim kapalı, bir sonbahar akşamında 
Sıcak göğsünün kokusunu içime çeker 
Dalarım, gözlerimden mesut kıyılar geçer 
Hep aynı günün ateşi vurur sularına
Sonra birden görünür, baygın, tembel bir ada 
Garip ağaçlar, hoş meyveler verir tabiat 
Erkeklerin biçimli vücutlarında sıhhat 
Ve bir safiyet kadınların bakışlarında
O güzel iklimlere sürükler beni kokun 
Bir liman görürüm, yelkenle, direkle dolu 
Tekneler, son seferin meşakkatiyle yorgun
Burnuma kadar gelen hava kokular taşır 
Yemyeşil demirhidilerden gelen bu koku 
İçimde gemici şarkılarına karışır
Çeviri: Orhan Veli Kanık
<end>

<start>
Kökünden kopmuş o eski aşklarla 
Dopdolu yüreğin yine bir fırın 
Gibi alev saçar, bilirim, harla, 
Ve senin göğsünün altında hala 
Az çok övüncü var kargışlıların;
Yine de, sevgilim, gördüğün her düş 
Daha Cehennem'i yansıtmadıkça, 
Ve aklı demire, baruta düşmüş, 
Yalnız kılıçlar, zehirler üşüşmüş 
Bitmez bir kabus içinde açıkça,
Her yerde felaket görüp yeniden, 
Süzerek herkesi korku içinde, 
Saat çaldı mı sıçrayıp yeniden, 
Sarıp sıktığını duymadıkça sen 
Önüne geçilmez İğrenti'nin de,
Diyemezsin ki, tutsak kraliçe, 
Beni korkuyla sevebilen ancak, 
Ağır dehşetiyle sürerken gece 
Çığlıklar içinde ruhun, delice, 
Bana: 'Ey kralım, sana dengim, bak! '
<end>

<start>
Uslansana, acım benim, dinlenip dursana artık. 
Akşam gelse derdin hep; geldi bile Akşam; bak, işte: 
Bütün kenti kapkara örtüsüyle sarar karanlık, 
Kimine kaygı salmış, kimineyse mut getirmiş de.
Ölümlü kalabalık, dışardaki pis kalabalık 
Hazzın, yavuz celladın kırbacına boyun eğmiş de 
Devşirmeye koyulmuş rezil bir şölende pişmanlık, 
Acım benim, elini elime ver; şöyle gel işte,
Onlardan öteye. Geçmiş yılların, bir gör yakından, 
Sarktığını eski giysilerle gök balkonlarından; 
Hüznün gülümseyerek sudan yükseldiği yer yer;
Güneşin bir kemerde durduğunu, can vereceği, 
Ve, Doğu'ya sürüklenen bir uzun kefene benzer, 
Gece'yi dinle, canım, ilerleyen güzel Gece'yi.
<end>

<start>
Hastalık ve ölüm çevirir küle
Bütün ateşleri bizim'çin yanan.
Aşk ve şevk dolu bu iri gözlerle,
Kalbimin boğulduğu bu ağızdan,
Bu öpüşten merhem gibi etkili,
Bu coşkudan bir ışık kadar keskin,
Ne kalır? Ruhum, bu dehşet verici! 
Sadece üç çizgi, soluk bir resim,
Ölür, benim gibi bir yalnızlıkta,
Ve zaman, o küfürbaz ihtiyar ki,
Sürtünüyor her gün sert kanadıyla...
Hayat ve Sanatın kara katili,
Öldürmeyeceksin bende kalanı
Zevkim ve şanım olan kadını!
Çeviri: Ahmet NECDET
<end>

<start>
“Sana nereden geliyor, dedin, bu garip hüzün,
Çıkan deniz gibi çıplak ve siyah kayaya? ”
– Hasadı erişti mi bir kere gönlümüzün,
Yaşamak bir dert olur! Bilinen bir muamma.
Pek sade bir ızdırap ve esrarsız, gizlisiz,
Ve tıpkı senin neşen gibi, herkese mahsus.
Vazgeçöyleyse sormaktan, güzel mütecessis! 
Ve sesin o kadar tatlı bir sesken bile, sus!
Sus, cahil bihaber kadın! Her vakit hayran ruh! 
Çocuk gülüşlü ağız! Hayattan daha fazla,
Çok defa ölüm bizi tutar ince bağlarla.
Bırak, bırak da kalbim mest olsun bir yalandan,
Yüzsün gözlerinde güzel bir rüyada gibi,
Ve kirpiklerinin gölgesinde yatsın bir zaman!
Çeviri: Ahmet Muhip Dıranas
<end>

<start>
İşte her çiçeğin sapında ürperti çağlar.
Her çiçeğin bir buhurdan gibi uçtuğu lahza! 
Sesler ve kokular dönüyor akşam havasında,
Hazin bir vals, bir baş dönmesidir bu rüzgâr.
Her çiçeğin bir buhurdan gibi uçtuğu lahza! 
Keman sesinde üzgün bir kalbin titreyişi var; 
Hazin bir vals, bir baş dönmesidir bu rüzgâr.
Bir büyük mabet gibi melül ve güzeldir sema.
Keman sesinde üzgün bir kalbin titreyişi var,
Nefret o kalpten bu geniş ve karanlık boşluğa.
Bir büyük mabet gibi melül ve güzeldir sema; 
Pıhtılaşan kanında güneştir boğuldu tekrar.
Nefret o kalpten bu geniş ve karanlık boşluğa,
Bir kalp ki aydınlık maziden ne bulursa toplar
Pıhtılaşan kanında güneştir bozuldu tekrar.
O mukaddes nurdur içime senden bir hatıra!
<end>

<start>
öfkeye, kine düşmeden
vuracağım kasap gibi,
musa ve kaya misali
fışkıracağım gözünden,
su versin diye sahra'ma,
acıların özsuyunu.
benim arzum umut oldu
senin tuzlu gözyaşında
yelken açacak bir gemi,
ve tatlı hıçkırman bir de
sarhoş edecek kalbimde
gümleyerek davul gibi!
çatlak ses değil miyim ben
o tanrısal senfonide,
doymak bilmez ironi'yle
beni saran ve kemiren?
odur sesimde yaygara! 
odur kanım, kara zehir! 
tekinsiz aynayım, görür
cadoloz kendini orda!
hem bıçağım hem de yara! 
hem yanağım hem de tokat! 
hem kurbanım hem de cellat! 
ezen ve ezilen çarkta!
kalbimin vampiriyim ben,
-büyük yalnızlardan biri,
sonsuz gülmeye hükümlü
artık gülümseyemeyen!
Çeviren Ahmet Necdet
<end>

<start>
Göğsüme gel, sen acıma bilmez, sağır can,
Tapılası kaplan, aldırışsız ifrit, gel; 
Gönül ister ki titrek ellerim şu tel tel,
Derin yelenin içine dalsın bir zaman;
Senin rayihanla dolu eteklerine
Acılı başım gömülüp kalsın isterim,
Yok olup giden sevgimin koklasam derim
Tatlı küf kokusunu derinden derine.
Ölümden daha tatlı bir uykuya varsam! 
Uyuyuversem! benim neyime yaşamak
Yüreğim titremeden, bakır gibi parlak,
Pürüzsüz tenini öpüşlerimle sarsam.
Dingin hıçkırıklarımı boğup yutacak
Tek yer senin kucağının uçurumudur; 
Ağzında hep o yaman unutuş durur
Ve öpüşlerinden Lete boşanır ancak.
Yazgıma, ki bütün zevkim oldu şimdiden,
Boyun eğeceğim sonuna dek saygılı; 
Uysal kurban, işlenmemiş suçtan yargılı,
İşkencesi coşkusuyla daha artan ben,
Kurtulurum elbet çektiğim bu azaptan,
Nepentes*ler, baldıranlar emerek bütün
O güzelim uçlarından dimdik göğsünün,
Ki altında yürek olmadı hiçbir zaman.
Çeviren: Sait Maden
<end>

<start>
Gönül ne gök ne elâ ne lâciverd arıyor
Ah bu gönül bu gönül kendine derd arıyor
                * * * 
Ne tende cân ile sensiz ümmîd-i sıhhat olur
Ne cân bedende gam-ı firkatinle rahat olur
	* * *					
Ne şeb ki kûyine yüz sürmesem ölürüm
Ne gün ki kaametini görmesem kıyâmet olur
	* * *					
Mecnun ne bilir kaaide-i nâz u niyâzı
Aşık mı sanır kendin o meczûb-ı muhabbet
<end>

<start>
Gürci hınzırı a samsun-ı muazzam a köpek
Kande sen kande nigehbani-i alem a köpek
Vay ol devlete kim ola mürebbisi anun
Bir senin gibideni cehl-i mücessem a köpek
Ne gune kaldi meded devlet-i Al-i Osman
Hey yazuk hey ne musibet bu ne matem aköpek
Ne ihanetdür o sadra bu zamanda ki anun
Olmaya sahibi bir Asaf-ı kerem a köpek
Hidmet-i devlete sair vüzeradan göreler
Bir fürumaye koca ayuyı akdem a köpek
Bu mahlallerde ki Bagdadı ala şah-ı Acem
Arz-ı rumu ede teshir Abaza hem a köpek
Sattınız iki soysuz bir olup hanlığı
Kimseyietmedünüz bu işe mahrem a köpek
Paymal eylediniz saltanatın ırzını hem
Yok yereoldı telef ol kadar adem a köpek
Hiç hanlık satılır mı hey edebsiz hain
Tutalım olmamış ol fitne muazzam a köpek
Sen kadar düşmen-i devlet mi olur a hınzır
Ne turur saltanatun sahibi bilsem a köpek
Ehl-i dil düşmeni din yoksulu bir melunsun
Öldürürlerse eğer can-be-cehennem a köpek
Böyle kalur mu soysuzlar elinde devlet
noldu ya gayret-i şahenşeh-i azam a köpek
Hak götürdü arabı gitti hele dünyadan
Kim götürse akabince seni bilmem a köpek
File nacar meger yükledeler tabutunu
Çekemez cife-i murdarunu adem a köpek
Filler de çekemezse ne acep laşeni kim
Var mı bir sencileyin div-i mülahhem a köpek
Sen soysuz eşek ol Kirliorospu yaraşur
Bindürüp sırtına teşhir edersem a köpek
<end>

<start>
Gazel
Ağyâre nigâh etmediğin nâz sanırdım
Çok lutf imiş ol âşıka ben az sanırdım
Gamzen dili rüsvâ-yı cihân eyledi
Billâh ben ol âfeti hem-râz sanırdım
Seyr eylemesem âyînede aks-i cemâlin
Hüsn ile seni meh gibi mümtâz sanırdım
Ma'mûr idügin bilmez idim böyle harâbât
Mestâneleri hâne-ber-endâz sanırdım
Sihr etdiğini senden işitdim yine Nef'î
Yoksa sözünü hep senin i'câz sanırdım
<end>

<start>
Kasîde
Gamzen ne dem ki tiğ çekip hûn-feşân olur
Uşşâk-ı dil-figâra ecel mihribân olur
Çeşmin o Kahraman-ı gazab-nâkdir senin
Kim hışmı zâil olsa dahi bî-emân olur
Kim gördü böyle Hindû-yı mest-i kemin-küşâ
Kim bir hadengi âfet-i can-ı cihan olur
Müjgânlarınla seyreden ol ebruvanı der
Birden bu denlü tir nice der-kemân olur
Gamzen suâle başlasa uşşâka her müjen
Gûya lisân-ı hâl ile bir tercemân olur
Gamzen görür itâb ile öldürdüğün bizi
Durmaz girişme dahi ana hem-zebân olur
Bu nâz u nigâh-ı tegâfül ki sende var
Hızr olsa âşıkın sebeb-i terk-i cân olur
Sen böyle nâz u şîve satınca gedâlara
Narh-ı metâ-ı derd ü belâ râygân olur
Yeksân ise yanında seven sevmeyen seni
Hûbâna bu muâmeleden çok ziyân olur
Râzî değilse ger buna nâmûs-ı dilberî
Uşşâka derse böyle ihânet yamân olur
Her nâ-mahâlle ruhsat-ı nezzâre ya neden
Bir gün demez misin ki mahallinde kan olur
Dil bu hevâ ile kafes-i teng-i sînede
Mânend-i mürg-i bâl-şikeste tapân olur
Kim gülşen-i ruhunda vere nağmeye karâr
Tâ ol zamân ki bâğ-ı cihân pür-hazân olur
Fikreyleyince dâm-ı girih-gîr-i zülfünü
Bir hâlet elverir ki kafes gülsitân olur
Zülfün mü ya gezende siyeh mâr-ı hambeham
Kim pâsbân-ı genc-i nihân-ı miyân olur
Yahut hümâ şikâr edici şâhbâzdır
Dâim hevâ-yı sayd ile bî-âşiyân olur
Gâhi halka durur pîç ü tâb ile
Tuğr-yi hükm-i pâdişah-i hüsn ü ân olur
Gâhî ki deste deste yatur yerde gûyiyâ
Çârûb-ı âsîstân-ı memâlik-sitân olur
Ol safder-i yegâne ki tâb-ı mehâbeti
Cevşen-güdâz-ı Tehmeten ü Kahramân olur
Diller döyer mi görmeğe cenk içre nîzesin
Ol dem ki hûn-ı düşmen ucundan revân olur
Saflar düzüp hücûm edicek hayl-i düşmene
Dehşetle âsumân u zemîn pür-figân olur
Oklar sihâm-ı kavs-i kazâdan nişân verir
Peykân-ı tîr ise ecel-i nâgehân olur
Evc-i hevâda sıyt-ı çekâçâk-ı tîğdan
Âvâz-ı ra'd u sâika reh güm-künân olur
Sensin o saf-şiken ki yazılsa menâkıbın
Her muhtasar rivayeti bir dâsitân olur
Hakka benem ol nâdire-perver ki her sözüm
Bir tuhfe gibi elden ele armağân olur
<end>

<start>
Gazel
Tûtî-i mu'cize-gûyem ne desem lâf değil
Çarh ile söyleşemem âyînesi sâf değil
Ehl-i dildir diyemem sînesi sâf olmayana
Ehl-i dil birbirini bilmemek insâf değil
Yine endîşe bilir kadr-i dür-i güftârım
Rûzigâr ise denî dehr ise sarrâf değil
Girdi miftâh-ı der-i genc-i ma'ânî elime
Âleme bez-i güher eylesem itlâf değil
Levh-i mahfûz-ı suhandir dil-i pâk-i Nef'î
Tab'-ı yârân gibi dükkânçe-i sahhâf değil
<end>

<start>
Kıt'a
Ey dil hele âlemde bir âdem yoğ imiş
Vâr ise de ehl-i dile mahrem yoğ imiş
Gam çekme hakîkatde eğer ârif isen
Farz eyle ki el'ân yine âlem yoğ imiş
<end>

<start>
Gazel
Âşıka ta'n etmek olmaz mübtelâdır n'eylesin
Âdeme mihr ü mahabbet bir belâdır n'eylesin
Gönlü dilberden kesilmezse acep mi âşıkın
Gamzesiyle tâ ezelden âşinâdır n'eylesin
N'ola ta'yin etse zabt-ı mülk-i hüsnü gamzeye
Zülfü bir âşüfte-i ser-der-hevâdır n'eylesin
Zülfüne kalsa perîşân eylemezdi dilleri
Anı da tahrîk eden bâd-ı sabâdır n'eylesin
N'ola olsa muztarib hâl-i dil-i uşşâkdan
Sînesi âyîne-i âlem-nümâdır n'eylesin
Olmasa Nef'î n'ola dil-beste zülf-i dilbere
Tab'-ı şûhu dâma düşmez bir Hümâdır n'eylesin
<end>

<start>
Derdim nice bir sinede pinhân iderim ben
Bir âh ile bu âlemi vîrân iderim ben
Âh ile komam dilleri zülfünde huzura 
Cem'iyyet-i ağyarı perişan iderim ben
Cem'iyyet-i ağyarı ger itmezse perişan 
Çerh-i feleği aksine gerdan iderim ben
Yâr olmayıcak zehr-i sitemdir bana bâde 
Bilmem nice def-i gam-ı hicran iderim ben
Gûyâ ki olur didelerim ma'den-i yakut 
Her gâh ki yâd-ı leb-i cânân iderim ben
Bu hâl ile avarelik el virse bana ger 
Baştan başa dünyâyı gül-istân iderim ben
Nefi gibi yârana dimem dahi nazire 
Yâ bu gazeli ziver-i dîvân iderim ben
Nefi
Günümüz Türkçesiyle
1.Ben derdimi yürekte daha ne kadar nasıl saklarım (saklayabilirim) ? 
Bu dünyayı bir âh ile yıkarım ben, (bu âh ile derdimi de ortaya koyarım) .
2.Ah ederek, gönülleri senin zülfünde huzur içinde (rahat)  bırakmam, Rakiplerin topluluğunu, huzurunu perişan eder, dağıtırım, bozarım ben.
3.(Bu hal böyle gider de)  şayet (sevgilinin çevresinde toplanan)  rakipler topluluğunu, huzurunu perişan etmezse, dağıtmazsa, bozmazsa, (O)  feleğin çarkını tersine döndürürüm ben.
4.Sevgili (yanımda)  olmayınca, bade (şarap)  bana zulüm zehri olur,
(Şarap da zehir olunca)  bilmem, ayrılık gamını nasıl giderebilirim, defedebilirim ben.
5.Sanki gözlerim (bir)  yakut madeni olur, (ağlamaktan kızarır) , Her ne zaman ki sevgilinin dudağını anarım ben.
6.Şayet bu hal ile avarelik bana fırsat verirse, Dünyayı baştanbaşa gül bahçesi ederim ben.
7.Nefi gibi dostların şiirlerine de (artık)  nazire söylemem, Ya da (söylersen)  bu gazeli divanın süsü ederim ben.
Halil Erdoğan CENGİZ
<end>

<start>
Gazel
Yazanlar peykerim destimde bir peymâne yazmışlar
Görüp mest-i mey-i aşk olduğum mestâne yazmışlar
Bana teklîf-i zühd etmezdi idrâk olsa zâhidde
Yazıklar kim anı âkil beni dîvâne yazmışlar
Değildir gözlerinde sâye-i müjgânı uşşâkın
Hatın resmin beyâz-ı dîde-i giryâne yazmışlar
Benim âşık ki rüsvâlıkla tutdu şöhretim şehri
Yazanlar kıssa-i Mecnûnu hep yâbâne yazmışlar
Nice zâhirdir ey Nef'î sözünden dildeki sûzun
Yazınca nüsha-i şi'rin kalemler yâne yazmışlar
<end>

<start>
Gazel
Âşık olduk dâm-ı zülf-i yâre düşdü gönlümüz
Akla uyduk bir garîb âvâre düşdü gönlümüz
Gamdan âzâd olmağa bilmem ne çâre eylesek
Kaldı hayretde acep bîçâre düşdü gönlümüz
Âşık olmakdır yine evlâsı ammâ derd bu
Bir mülâyim âfet-i mekkâra düşdü gönlümüz
Çeşmi bir zahm urdu tîğ-ı gamze-i bürrân ile
Göz yumup açınca yüz bin pâre düşdü gönlümüz
Fâriğ olsak n'ola dilber sevmeden Nef'î gibi
Hüsn-i hulk-ı şâh-ı meh-dîdâra düşdü gönlümüz
Şevkımız yok zevk-i câm-ı lâ'l-i nâb-ı dilbere
Şi'r-i hâkân-ı şeker-güftâra düşdü gönlümüz
Hazret-i Sultân Murâd Hân-ı kerîmü'ş-şân kim
Şevk-i medhiyle garîb efkâra düşdü gönlümüz
Cüst ü cû etdik âlem-i endîşede
Iztırârî vâdî-i inkâra düşdü gönlümüz
<end>

<start>
Gazel
Bâde gam verir bize biz âşık-ı dîvâneyiz
Gelmeden bu bezme câm-ı aşk ile mestâneyiz
Çekmeziz renc-i humârı ömrümüzde gerçi biz
Gam değil mahmûr olursak sâkî-i meyhâneyiz
Âşık-ı yek-reng ü rindân-güşâde-meşrebiz
Bezm-i hâs-ı vahdete hem bâde hem peymâneyiz
Hem gülüz hem bülbülüz germiyyet-i aşk ile biz
Dâğ-ı derde şu'le vü şem'-i gama pervâneyiz
Rind-i aşkız hâsılı Nef'î-i bî-pervâ gibi
Âşinâya âşinâ bîgâneye bîgâneyiz
<end>

<start>
Gazel
Hem kadeh hem bâde hem bir şûh sâkîdir gönül
Ehl-i aşkın hâsılı sâhib-mezâkıdır gönül
Bir nefes dîdâr içün bin cân fedâ etsem n'ola
Nice demlerdir esîr-i iştiyâkıdır gönül
Dildedir mihrin ko hâk olsun yolunda cân u ten
Ben ölürsem âlem-i ma'nâda bâkîdir gönül
Zerredir ammâ ki tâb-ı âfitâb-ı aşk ile
Rûzigârın şemse-i tâk u revâkıdır gönül
Etse Nef'î n'ola ger gönlüyle dâ'im bezm-i hâs
Hem kadeh hem bâde hem bir şûh sâkîdir gönül
<end>

<start>
Gazel
Yoklamazsın hîç var mı dilde dâğın yâresin
Böyle mi gözler güzeller âşık-ı bîçâresin
Âh ile derdi bilinmez âşık-ı bîçârenin
Çâk çâk ede meğer âhı dil-i sad-pâresin
Gördüğün öldürmedir kârı o hûnî gözlerin
Koymaz anınçün elinden gamzeler gaddâresin
Zülfüne bend etmesin yâ n'eylesin Mecnûn gibi
Zabta kâdir olmayan âşık-ı dil-âvâresin
Halka-i zülfünden eyler dil temâşâ ruhların
Vermese hurşîde n'ola revzen-i nezzâresin
Derdin izhâr etmek ister dâ'imâ Nef'î sana
Sen de lutf et yokla bir gün dilde dâğın yâresin
<end>

<start>
Âşıka ta’n etmek olmaz mübtelâdır n’eylesin
Âdeme mihr ü mahabbet bir belâdır n’eylesin
Gönlü dilberden kesilmezse acep mi âşıkın
Gamzesiyle tâ ezelden âşinâdır n’eylesin
N’ola ta’yin etse zabt-ı mülk-i hüsnü gamzeye
Zülfü bir âşüfte-i ser-der-hevâdır n’eylesin
Zülfüne kalsa perîşân eylemezdi dilleri
Anı da tahrîk eden bâd-ı sabâdır n’eylesin
N’ola olsa muztarib hâl-i dil-i uşşâkdan
Sînesi âyîne-i âlem-nümâdır n’eylesin
Olmasa Nef’î n’ola dil-beste zülf-i dilbere
Tab’-ı şûhu dâma düşmez bir Hümâdır n’eylesin
<end>

<start>
Bir istisnayım artık kuralı bozuyorum
Mışlı geçmiş bir şark çıbanıyım
Şimdi yaşamın yüzünde sızlıyor izim
Gündemde ilave tedbirler var, infaz bildirileri
Ecelimi bir hamaylı gibi boynumda taşıyorum
Potansiyel suçluyum, yasa da ceza da benim
Lanetlidir artık gözlerine mil çekmiş
Kurşun damlaları akıtmış kulaklarına
Kösnül kasıklarında yalaz, üstü başı kan
Şimdi isterik bir orospuyu oynuyor zaman
Bütün kapılara ayrılığın suretini astılar
Derme-çatma aşklar onarmaktan bitkinim
Dün erkendi, yarın gecikmiş sayılırım
Bir parça uçurum alıyorum terkime
Kutsuyorum yolları bir iklim bulmak için
Bozdum tüm oyunları şimdi satırbaşıyım
Sıcak uzun yazlardan, kış uykulardan
Sustukça derinleşen büyüyü bozdum
Karlar içinde yorgun bir selam gibi
Vakitsiz ve davetsiz giriyorum gecene
Gözlerinin sıcağına konuk et beni
Sonunda öğrendim konuşmayı, yürümeyi öğrendim
Geçtiğim tüm köprüleri yaktım, dönüş yok
Yollarla artık uğraklarla anlatırım kendimi
İçime akmıyor kanım, yaramı sevdim
Tazeleyin çoban ateşlerini ey ateş ustaları
Kavallarınıza yeni delikler açın
Emzirin sığınaklarımı uyak bulsun koyaklar
Yeni bir sayfa açtım işte ömrümü çiziyorum
Sensiz hiçbir şeyin hükmü yok benim için
Ölüm durmadan tazelese de hünerini
Yeni bir sayfa açtım kanımla yazıyorum artık
Kod adım aşk'tır
Ömrüm bu uzun hecenin ömrüne kayıtlıdır
Çünkü miladı yoktur kod adı aşk olanın
Ateşten gömlek giymiş bir şiirdir ülkesi
<end>

<start>
aşksız geçen günleri düşmeli ömürlerden
akşamın buğulu yorğunluğunda
gözlerinin ormanındayım yine
bir suzinak şarkıya kurulmuş bütün saatler
günlerdir peşim sıra susmak bilmiyor
ertelenmiş hüzünler dolaşıyor ayaklarıma
kantlanıp uçuyor bütün sevinçler
bu şehrin en tenha yeri kalbimdir şimdi 
en güzel yeri çiçekçileri
bir demet nergiz aldım sana getiremedim
bugün newroz'du, oturdum hevalno'yu dinledim
tenimde bir ateş yandı günboyu
biliyorum seni sevmek yeni yalnızlıklardır
uzayıp giden bir çığlık, ince bir sızıdır
yoksa ömrünce borçlu kalırım aşka
seviyorum, seviyorum başka seçeneğim yok
yedeğimde yeni acılarım var, öderim diyetini
yeni yazgılar bulurum belki, şiirlere vururum kendimi
başımı kitaplara yaslarım
toplarım şarkılardan yasadışı aşkları sürerim alanlara
seviyorum
başka seçeneğim yok 
yeter sınama beni.
<end>

<start>
Susardın ve kar yağardı
Gözlerinde başlardı gece
Yarım kalmış kitaplarda biterdi.
Alnımızda bilenen kör bir bıçaktı zaman
Kırılmış aynalardı
Susardın, durmadan susardın
Ve kar yağardı
Ocak ağaran saçlarımdı
Şubat hayırsız bir evlattı, kaçaktı
Ve uzaktı yaz bir anaydı
Mart'ın izlerini taşırım bedenimde
Aynı masalın ikizleri gibiydi günler
Nisan saçlarımda ıslanırdı hep
Susardın, durmadan susardın
Ve yağmurlar başlardı
Çok bekletti bizi, 
Hiç vaktinde gelmedi mayıs
Haziran Aram'dı ya da öyle biriydi
Temmuz bir düştü belki
Yaraları sarar gibiydi
Ağustos yıldızlarla basardı gecemizi
Bir gül suçüstü yakalanırdı
Eylül bir çocuğun çığlıklarıydı
Susardın, durmadan susardın
Ve rüzgârlar başlardı
Yolunu yitirmiş bir gezgin gibiydi ekim
Sürgünlere uğurlardık kendimizi
Kalan mı bizdik, giden mi
Bilinmezdi
Kasım rüzgârda bir yapraktı
Ve biraz ıtri
Kendi sesiyle irkilirdi
Aralık günlerin son neferi
Soluk bir düş geçse de
Hiçbir mevsim gözlerin kadar
Acımasız kullanmadı neşteri
Susardın ve kar yağardı
<end>

<start>
Bütün masalları tutuştu çocukluğumun 
Acıyı bir mayın gibi gömdük toprağa 
Şimdi alevlerle yazılıyor güncemiz 
Göçüyoruz 
Yürek bir yangın yeridir artık 
kalmadı ardımızda su dökenimiz
Yıllarca sırtımızda taşıdığımız kambur 
Korku bir mevtadır artık gecenin kollannda 
Bir eylül dolunayına defnolunur
Göçüyoruz 
Bir çocuk gibi elinden tut 
Yıkılmış ve yakılmış anıların 
Bir tutam kuş sesi sür damarlanna 
Git kendi rüzgarını bul usul
Yüreğini yokla bir parça umut kalmıştır belki 
Yolların nabzını dinle dağların uğultusunu 
Koyaklar yankımızı saklar dönüşûmüzü bekler 
Kırlangıçlar unutmaz adresimizi
Tarihin tabanlan sızlıyor artık 
Sararmış o kirli belgelerle yaşıttır gurbet 
Yollar çok eskiden tanıyor bizi
Göçebe bir paryayız sanki 
Nerede konaklasak kesik bir kol gibiyiz 
Kimseler bilmiyor bu susuşlar nereli 
Bir kilim deseni anımsatıyor çocuklara 
Nüfusa kayıtlı olduklan yeri
Bir çağın son çeyreği yanlış kurmuş denklemi 
Patikayla dağları ayrı şeyler sanıyor 
Acıyı unutuyor hesaba katmıyor toprağın belleğini
Ey yaraları sağaltan zaman ey kalbim 
Tez elden hükümsüz kıl kalıcı olmasın bu şiirim
<end>

<start>
Bahtı teninden yanık bir serencamdı
Bir ömrün bana giydirdikleri
Kaçamadım şerrinden şamarından feleğin
Daha tüysüz bir çocukken dilim dağlandı
Yasaklarla korumaya alındı bütün düşlerim
Ardımsıra kurallar devriyeler gezerdi
Başım üç numara traş trahomlu gözlerim
Babamın ters-yüz ceketi gibiydi hayat
Acısı bol bir ağıt gibi dururdu bedenimde
Ya da sokaklarıma dar gelirdi.
Parçalanmış bir aynada büyüttüm kendi kendimi
Kurşun eritilirdi başımda okunmuş sular içerdim
Boynumdaki muskaya havaleydi bütün hâllerim
Hem takdir hem tekdirlik bir mektepliydim on beşimde
Yağmurlar ve şarkılar kardeş gibiydi
Şarapla tanıştığım rüzgâra bulaştığım bir takvimdi
Hepsi bir şiirin eskizleriydi belki
Sonraki yaralarıma sargı bezleri
Ten çıra olmamıştı yazgım henüz bakirdi
Giz yüzle tanıştı sonra boynunu sıktı muska
Bir tren yolculuğunda bozdum bekâretini
Sonrası âhir zaman kahır mevsimi
Yenildiğim yıllardı kapılar kilitliydi
Rüzgârsız kaldım dilim paslandı otuzumda
Tezgahlarda boylu boyunca ertelendim yarına
Gözlerinin düsturuyla kırdım gecenin çemberini
Kaç arkadaş daha silindi kütüğünden
Notalara söz oldular şiirlerle kutsandı isimleri
Kırk kere bozmuştum tövbemi kırkıma geldiğimde
Sığınacak bir dergâhım da yoktu üstelik
Biraz daha büyütmüştüm yaramı
Bende gözlerin kaldı o şarkının sözleri
Bu biraz da kendimi seninle tanımlamak gibidir
Orda saklıdır dünyanın bütün hazineleri
Kutlu bir mirastır elbet
Bir ömür yetmez anladım
Yazmak için bütün sen'leri
<end>

<start>
Mührü kazıdım dağıttım sihri
Bir dildim sende aksanımı yitirdim
Tarif ve tanım hükümsüz artık
Bende kaydın silindi
Gören yaksın her kimse o anı defterini
Bu hayata bir intihar borcum var biliyorum
Yarım kalmış bir yürüyüş oldum hep
Açıyorum yeniden kapının çengelini
Gören hayra yorsun beni
Çok örseledim demek hayatı yordum
Eski bir meselden esinlenmiştim oysa
Karın güneşe mağdurluğu gibi oldu hep
Bir düşe telefim yine
O malum heceye hep-yek geleyim şimdi
Önce söz vardı şimdi yok
Aylardan yağmur olsun istedim takvim ikindi
Belki doğru okuyamadım silikti ayak izleri
Bir keder uyak istedi benden
Aşktan sızmış bir makama
Heder ettim kendimi
Sabıka kaydım sorulmasın ne olur
Ben hep telaş oldum cinnet yazıldım sana
Hepsi bu işte belki bir körün gözleri gibi
Biz seninle iki mutlak kaderiz artık
Kuş dili bir zamana bütünlemeli
Kim demiş ömür kısa külliyen yalan
Varsın keyfe keder bir darbe olsun
Yeter ki doruktayken vurulsun parça tesirli
Bir rüzgâra gömülsün her aşk şiiri
Bir karşı-devrim gibi
(Yaratım, 6)
<end>

<start>
Düşlerimi kanatıyor her gece
Dudaklarında donmuş gülümsemesi
O muhacir evde asılı duruyor hâlâ
Yitirilmiş bir arkadaş sureti
Anılar mı yakın bana acı mıdır en eski
Bir sağnak yıkasa yaralarımı belki
Yumuşayacak gecenin mimikleri ağrılarım dinecek
Ya da korunak olacak karanlığın kendisi
Hava su ve toprak kirlendi artık
Tuz ve ekmeğe karışıyor yüksek gerilim
Yeryüzünün bütün koordinatları
Barınacak bir yer arıyor
Haritadan silindi yüreğimin meskûn yerleri
Her gün kütüklerden aşklar düşüyor hayat
Artık  'ölü sayısı...' belirliyor gündemi
<end>

<start>
Soluğu rüzgarlardan derlendi
Yollar o çingeneden bulaştı bana
Tek gerçek düşlerimdi belki de
Bir masaldan aldım rengimi
Tutku yaşından büyük gösteriyorsa
Sağır ve dilsiz geceler sorumludur
Gözlerin
Ve şer iklimi
<end>

<start>
Bana kanlı mühürler kaldı
O tarih tacirinden
Uçurumlar çığlıklar ve ölüm tarifleri
Bildiğim tüm masallardan topladım acıları
Yakama iliştirdim
Yaşamak dedim adına sığınaklar emzirdim
Bütün sözcükleri yüzleştirdim ateşle
Anlatamadım günlerin cehennemini
Ajans haberlerinde kirleniyor insanlık
Bütün sevinçler çarmıhta hızla yaşlanıyor
Çocuklar
Bozguna uğramış aşk düşürmüş bayrağını
Geceler unutmuş sevişmeleri
Tanrılara bulaştırmak için bu cinneti
Deliyorum aşkın ambargosunu
Yeniden yollara vuruyorum kendimi
Teninden soyunsun artık çığlıklar
Şimdiki zaman'a çekiyorum bütün fiilleri
Bakışlarında köprüledim uçurumları
Uyak olup düşüyorum dünyanın gözlerine
Taze bir çığlığım artık bu kontra mevsiminde
Herkesin biraz 'faili' olduğu
'Meçhul' bir cinayetim şimdi
Bana katliamlar kaldı
O tarih tacirinden
Ağıtlar sürgünler ve muhbir suretleri
Bütün yenilgilerimi temize çektim
Ölüm boy veriyor artık
Düşlerimle suladığım topraklarımda
Gözlerine ayarladım tüm imgeleri
<end>

<start>
Sonunda ketum bir tarihe göçebe oldum
Adressiz kaldım bu yüzden bir rüzgâr gibi
Takıldım hiç büyümemiş bir çocuğun ardına
Vizem yok kimliğim sahte yollar mayın döşeli
Bir ömürde kaç sokak izi kalır geriye
Saçlarımın ıslaklığından anlıyorum
Orda bir çocukluğun yağmuruna varılır
Yarpuz kokusu uğurlar sizi görmezsiniz
Her sokak aslında bir patikadır
Yüzümde bir yama gibi duruyor zaman
Bütün aşkların kan grubu aynı olsa da
Ayrıdır çıkmazları son sözleri farklı
Gözlerinin rengine uymaz intiharları
Zaten hep gönüllüydü yanlışı yazgısına bulaştı
Küçük sevinçlerin büyük kederlerin sahibi
Güneşsiz bir gölge kansız bir yara oldu
Hüsran sokağında bir aşk daha vurdu kendini
<end>

<start>
Ne zaman dağılsa sesim
Şakağıma dayardın gözlerini
Oysa adınla başlamak istedim bu akşama
İstedim ki bir ayrılıkta bitmesin buruk
Günlerdir bir tek dize düşüremedim
Bu kaçıncı sürgünüm bütün renklerimi götürdün
Kanayan bir öyküdür içimizdeki bozgun
Hergün yeni bir hüznü takıp koluna
Bütün saatleri acıya kuruyor sanki
Şarkıların hüzzam makamındayız
Kanıyoruz göçebe yollarda yılkı atlar
Bir acı kahve hatrını unuttuk
Her köşe başında bir maskara
Tuzun ve şarabın tadı değişti
Nasılsa eskidi yüzün -değişmedi gözlerin-
Alevler yakmıyor artık inceltmiyor buzları
Üstümüzde sağır ve dilsiz bir gökyüzü
Her şey ayrıksı sanki bulutlar paslanacak
İşte solan bozkır akşam ve zaman
Sessizlik -sensizlik daha ne kadar
-Aşksa aşk işte nabzım-
Bütün sağnaklarını yağdır haydi yağdır
İster bir cehennem aç ister bir mayıs getir
Her vurguna hazırım nasılsa her şey pusuda gibi
Bu bungun akşama yazdırarak adını
Dal gibi serin yine gözlerin
<end>

<start>
Herkesin bir yağmuru vardır ve bir rüzgarı
Aşk biraz ıslanmaktır
Al götür beni o uzak yağmurlara
Herkesin bir şiiri vardır ve bir şarkısı
Aşk biraz çoğalmaktır
Al götür beni o uzak şarkılara
Herkesin bir akşamı vardır ve bir masalı
Aşk biraz yorulmaktır
Al götür beni o uzak akşamlara
<end>

<start>
Masallarımız aynı düşlerimiz bir
Aynı ateşin yaktığı ağıtlardan geliyoruz
Kentin en uzak köşeleri
Hüznün ele verecek seni
Öyle mahzun bakma çocuk
'Devletin ve milletin bekası' zedelenir
Orda aşka yardım ve yataklıktan
Sabıkalıdır şiir
Acı ata yadigârıdır
Bin yıllık bir tarihi var
Beni bana kırdırır
Kehribar bir tespih gibi
Çek çek bitmez
Kimi zaman yaşayıp yaşamamak
Birbirine eşittir
Orda zembereksiz bir saat
Kırık bir keman gibidir şiir
III
Hüznü bir bohça gibi vurup sırtına
Söyle hangi acısıydın viran evlerin
Kanlı bir mendil kaldı geride
Serin bir su yavru bir kuş gibiydi
Meçhulümüzdür nasıl bir ölüme gelin gittiği
O mendilin kokusunda
Kanın dördüncü halidir şiir
Maskeler atılmış roller ve replikler
Derin bir uykuya dalmıştır
Bir şarkıda ağlarken
Bir çiçeği sularken
Onlarla konuşur görürsem seni
Demektir
Şiir yeni çığlıklara hazırlıyor kendini
Hepsi de yaralı bir cerenin resmidir
Açılırsa bir sayfası unutulmuş defterin
Orda herkes kendi payına düşen
Bir yangınla karşılaşacak
Ve görülecek
Kaç kadın ezilmiş ayak altında
O canavar evlerin
De ki 
O defterin dipnotlarıdır düşünde düş görür şiir
Piyasa şartları nedir
İstatistik yasaları ne söyler bilmem ama
Bir avuntu bulunur her zaman
Peşin fiyatına taksitle
Biraz etik estetik
Biraz kolesterol biraz turnusol
Vazife ulufe biraz felsefe
Bunca havar hiç rayting yapmıyor demek
Vatanperver bir münevver olarak
Sizin bu konuda bakışınız kaç amper
Belki de
Turnusolün sudaki rengidir şiir
VII
Daha yirmi dört saat
Hayati tehlikesi var diyor doktor
Durmadan morfin yapıyorlar
Kurtulsa da izi kalırmış
Yüreğini ezmiş aklının paletleri
Bir saatin tik-taklarıdır orda
Beşinci mevsimin adıdır şiir
VIII
Biz mi taşırız aşkları
Aşklar mı bizi
Şimdi hangi kentte
Yağdığını unuttuğum bir yağmur
Ertelenmiş bir aşkın saçlarını yıkıyor
O günden beri
Öznesi yaralıdır şiirin
Orda yıldızlar daha parlaktır
Aynalar daha ayna
Yaşamaya başladığın an
Biraz daha koyulaşır ağaçların yeşili
Orası
Şiirin kendini göndere çektiği yerdir
Sensiz paslı bir çivi gibi duruyorum
Bir duvarın yüzünde
Ateşe ve rüzgâra dair bir dize kuşan
Bu geceyi teslim al
Bir selam uçur bana
Hâlâ bir sabah serinliği ise adresim
İnsana dair her çığlık
De ki şiirdir biraz
<end>

<start>
Yalnız bir ülke gibiydi
Bir hawarın kütüğüne, bir çığlığın
Fonetiğine yazıldı adı
Tarihe düşürülmüş dipnotlar gibi
Eski bir yara anlatabilir belki
Ömrünün özetini
Gözlerini yazmakla başlamıştım şiire
Üstümüze yürürken dünya, birlikte söylemiştik
Kaç kez muhaciri olduğumuz o aşkın ezgisini
Küme küme bulut taşırdı gözleri
O bana gülmeyi, ben ona ağlamayı öğrettim
Yağmalanmış sevgiler panayırıydı
Miri malıydı elleri
Yüzünde acının öyküsünü okurdum
Sonu olmayan bir başlangıç gibi
Yüzünü çevirince gözlerinde bir yol başlardı
Aşktan alırdı rengini
Dere tepe dolaşır hep ona dökülürdüm
Taramak istedim saçlarını birkaç sözcükle belki
Nasılsa yağmur yağınca bütün anılar aynı
Bu şiir bir merhaba olabilir mi
Öyle yazmak istedim şerh koştum
Yakasına bir gül iliştirmeyi
<end>

<start>
Her şey tek tele ayarlı artık
koronun karnı çatladı, sesini yitirdi herkes
Yeni kimlikler ediniyoruz kirlerimizden
Sıfırı bol sayılardan tapınaklar
Bono borsa tahvil taksit arz-talep
Çoğalan tikler, günde beş vakit cinnet
(Orda bir film karesi gibi duruyor işte
Herkesin unuttuğu bir ayrıntıda orda
Kocaman gözleriyle bir çocuk
Durmadan imge bombardımanına tutuyor,
Tutkunun ve öfkenin rengine boyuyor şiirleri
Şimdi hangi tanıma sığdırsam seni
Eski bir acının iksiri desem
Geçmiş utanır yağmurlarından, haksızlık olur
An çıldırmaya hazır zaten, aşk desem
Geleceğe ihanet yazar, kirlenir anlam
Papatyalar gücenir, sözcüklerin dili tutulur)
Umudun maliyeti durmadan yükseliyor
Mevsim normallerine uymuyor nabzım
Stokları hızla eriyorken hayatın
Tüm dinamiklerimi gözden geçirdim
Belki özelleştirir dedim aşk ve acıyı
Bu şiiri hamiline yazdım
Yol uzundu yorgundum
Ben yine düşlere uğurladım kendimi
<end>

<start>
Bir kelime bir satır bir bakış bekledik sizden
Hayat ferahlayacak yeryüzü genişleyecekti belki
Sizin için antenlerimiz açık oldu hep belki ararsınız diye
Aramadınız sormadınız
Sizinle güzel olacaktı geceler ve gündüzler dedik
Gelmediniz
Ama biz hep bekledik sizi
Birlikte efkârlanır birlikte sevinirdik diye düşündük
Sizin için telefonlar açık tutuldu
Ararsınız diye düşündük
Saatin akrep ve yelkovanı her buluştuğunda umutlandık
Uykusuz gecelere uzadı yorgun gözlerimiz
Uzak kaldınız gelmediniz
Bir gün belki karşılaşırız diye geçtiğiniz yollardan geçtik
Siz durmadan kaldırım değiştirdiniz
Görmemezlikten geldiniz
Sizin için yüreğimizin bir köşesini boş tuttuk hep
Demli çalar içecek anılar tazeleyecektik belki
Bekledik gelmediniz
Yağmursuz ve rüzgârsız kaldık,
Mevsimler unuttu mevsimliğini,
Ağıtlarda bekletildik hep
Zulüm, zindan çizgileri çizildi suretimize
Yalana ve talana yazıldı adımız
Fermanlar çıkarıldı genç ömrümüze
Sılada gurbet olduk.
Yerle bir edildi çocukluğumuzun oyun yerleri.
Yollara düştük tabanları sızladı yerin
Muhacir bir sancı olduk
Gurbet yurt oldu bize
Sokaklarınız mühürlü kapılarınız kilitliydi
Uzaktı elleriniz
Dağlarda kart-kurt olduk resmi tarihinizde
Dağlara vurduk kendimizi
Koyaklara çığlara vurduk
Depremler düşürdük genç ömrümüze
Vurduk vurulduk. Kurda kuşa yem olduk
Hawar olduk duymadınız
Destan olduk masal olduk dinlemediniz görmediniz
Günleri aylara ayları yıllara ekledik
Acılarımız gibi çoğaldı hırçınlığımız
Hançer olduk kurşun olduk kan olduk
Maktul olduk fail olduk meçhul olduk
Tutanaklara geçtik dosyalar dolusu zindanlar olduk
Yalan ve talan olduk
Öfke olduk cinnet olduk yanlış olduk doğru olduk
Vurduk vurulduk
Kurban olduk cellat olduk
Suç olduk ceza olduk
Düş olduk gerçek olduk
Kana ve cana yazıldı fernanlarımız
Acı olduk acı yazdık
Ayan beyan olduk arz olduk talep olduk
Duyarsınız görürsünüz söylersiniz sandık
Ne bir ses duyduk ne de bir nefes
Duymadınız görmediniz söylemediniz
Tarihin saçları ağardı kaç mevsim geldi geçti
Kaç figan kaç fırtına kaç cehennem
Alıntılar yaptık tarihin tozlu sayfalarından
Sebep-sonuç ilişkileri sunduk hayatın canevine
Okumadınız
Notalara döküldü çığlıklarımız
Dinlemediniz
Gazetelere manşet olduk
Görmediniz
Dillerimiz farklı olsa da kan rengimiz aynıydı
Ölülerimiz aynı toprakta buluştu
Biz bir buluşma noktası yakalayamadık
Beklemek güzel değil artık
Gelmek anlamını yitirmeden
Gelecekseniz gelin artık
<end>

<start>
Son durağı yok bu otobüsün
Daha yolun başında haritadan silinmiş menzil
Ama notlar alınacak mola yerleri çoktur
Her sorunun yanıtı başka bir soru
Kalabalık ama yalnız, mahalleli ama yabancı
Başkasında kendisi, kendisinde başkası
Tüm kimliklerini sobaya atmış
Elinden gelse nüfustaki kaydını da sildirecek
Kimliksiz çok kimlikli
Her rengin başka rengi
Ne geçmiş ne gelecek ne varsa bugündedir
Hayat tek bir mevsimse eğer illaki sonbahardır
Bunu da büyük puntolarla yazın lütfen
Kim demişse ağzına sağlık ” ben bir başkasıdır”
Eyvallah usta
Şimdi tüm yeminler havalandırmada atılan volta
<end>

<start>
Bir imla hatası gerekiyor bana şimdi
Gizemli bir ahenk
Kutsal bir taşkınlık
Aşkı işaretleyip çoktan seçmeli
Acemi bir dize olup virgülsüz sevsem seni
<end>

<start>
Pazartesilerin yoğundur tutuklama trafiği
“Adı geçen şahısları aldık amirim”
Savcıdan önce iddianame yazıyor Salı
“Yardım ve yataklık eden hainler yakalandı”
Çarşamba boş durur mu kendini ihbar ediyor O da
“Özgürlük istemek suçsa bu suça ben de ortağım”
Perşembeler kara bir pankart gidenlerin ardından
“Anadilde savunma hakkı engellenemez”
Sivil giysileriyle duaya gidiyor Cuma
“Rabbim sen bizi zalim ruhlulardan koru”
Cumartesi annelere dair sessiz bir çığlık oldu hep
“Kayıplarımızı istiyoruz ey kayıtdışı hakikat”
Pazar görüş günüdür
“Ben iyiyim haftaya gelme ana açlık grevindeyiz”
<end>

<start>
Son da değil başlangıç da
Ne kadar az ne kadar çok’uz
Her yerde ayak izimiz
Ne kadar çok özel’iz
Gün geceden kısa bu aralar yoğun bakımda
Bir acı aldı bir ağrıya terfi etti kendini
Sözden alacaklı kalmasın diye anı
Bir karalama defteri gibi
Ömrüme iliştirdiğim o serseri
Şiirle aldattı seni
Ne akciğer ne kalp yetmezliği
Acı da yok hayret
Aklın durduğu yerde bir sayıklama
Sanki mor salkımın günbitimi
Bir duble sevinç bir çimdik kahkaha belki
Kimlik kartı gibi kaybedilmiş hükümsüz
Bir intihar mektubu gibi kendine veda
Belki de boyumdan büyük bir şeydi üç harfli niyet
kırk derecede atıyor şimdi bütün nabızlar
Yolcusunu bekliyor feriştah
Hicr’inden bir yol görünüyor
Bir harf daha düşüyor adımdan
Zar tutuyorsun tanrım
<end>

<start>
Efsunlu tüm sözcükleri seferber olsa da yetmiyor bazen
Laldir o karede her şey
Hangi orkestra seslendirebilir şimdi açlığın uğultusunu
Hangi nota verebilir şimdi
Çöplüklerden toplanmış kuru ekmek parçalarının
Bir çocuğun dişleriyle ilişkisini
Ruhun ve zihinselin dikenli tarlasında
Yalınayak dolaşan bir vicdan aranıyor
<end>

<start>
Haylaz bir mısra kırınca tüm kitabeleri
Bil ki bahar sırılsıklama kurmuş kendini
Takvim yaprakları acımasız olmuştur
Şarkılar söylenmiş şiirler okunmuştur
Zeval vakti inceden sızıyorken kan
Her cemre bir karmaşa bir korsan yolculuğa
Başka bir mevsime bir başka vuruluşa
Ordaydın
Orda canevimde
Yaraya biraz daha tuz basarken zaman
Hep aynı yalanın yalancısı
Eksik ve hep yanıltan bir kirli tarihti yaz
Bütün anılarda doludizgin
Hayatı yanlış okumuş bir ömrün seyir defteri sanki
Gez ve arpacığa eklenince gözlerin
Ordaydın
Orda canevimde
Virane bir bahtın omuzunda ağlarken zaman
Son sıcağı da çekilince bedenden yazın
Yeni dekorlarla hazana sarardı bir öykünün sahnesi
Kanadı kırık bir ünlem gibi gidenlerin ardından
Derinden çekilen bir of olurdu
Beynimin kılcallarını zorlardı keman
Ordaydın
orda canevimde
Değdiği yeri kanatıp dağlarken zaman
Kış uzun bir yoldu
Ağıtlarla sarmaş dolaş
Rüzgârın en delisi hırpalanmış dal
Bir çığ gibi inerdi üstümüze
Avcılardan avlardan arta kalan
Bir oyundu sanki provasız oynanan
Ordaydın
Orda canevimde
Bir ömrün üstüne karlar yağdığı zaman
Kim bilir kaç yılın kavli kaç acının vebali
Tarihin efsaneye çelmesi sanki
Daha başlamadan eskirdi zaman
Kopyalanmış tüm mevsim efektlerinden
Bırakmadı peşimi o iki imge
Biri aşk kaçmış gözlerindi bir ceylandan armağan
Biri de kurbanını arayan bir tetikçinin ayak sesleri
Ordaydın
Orda canevimde
Hayatın bağrına hançer saplarken zaman
<end>

<start>
Ben bir yazın yalancısıyım bu girizgâhta
Ömrümün biriktirdiği onca kavram ve sözcük
Şimdi tehdit altında
Sus makamı züldür bana
Öyle bir ejder ki gözleri
Bin masala yetecek kadar zehirli
Değdiği yeri yakan o duygu
Edası sedası ve sevdasıyla
Şimdi küller altında
Öde öde bitmiyor
Bozdurup bozdurup harcadım ömrü
Yanlış adresler çıkmaz sokaklar
Bütün replikler şiirler ve şarkılar
Bir ezginin bütün hatıraları
Geçen baharlar gelecek kışlar
Üşüyen dallarım hışırdayan yanlarım
Giden canlarım kalan sağlarım
Bir yürekte buluştuğum anlarım
Şimdi toprak altında
Tarumardır talandır
Çürük bir diş gibi ağrısı kaldı bende
Hiçbir ezberin kalmadı kerameti
Müflis bir tacir gibi zamanın cebi
Tüm iç çekişler bir ömrün bütün avuntuları
Bir çocuğun kayıp günlüğü ortak geçmişler
Şimdi enkaz altında
Ömrümün alerji yapan polenleri
İsmin “i” hali aşk ve ateş ve şarap
Annemin bereket dilekleri bütün rahmetler
Uzak ve yakın öncesi ve sonrası
Bütün rekatlar ve salavatlar
Legal ve illegaller
Tenha ve temrin
Bütün ihtimaller tek çareler
Nazlar niyazlar hazlar
Sana atfedilen bütün anlamlar
Şimdi ateş hattında
Acının dediği dedik yerde işte
Hayatın tüm mağdurları ve müzmin yoksullukları
Bir ömrün tüm rüzgar ve yağmurları
Demir parmaklıklar telörgüler tezgahlar
Yüreğimizin kapakçıkları beynimizin ince zarları
Önyargılar yargısız infazlar inkar ve imhalar
Korkunun ecele faydasızlıkları
Kokuşmuş aygıtların öncül ve ardılları
Asit kuyuları toplu mezar haritaları
Cümle mağdur ve fail
Kayıp ve kayıt
Şimdi sümen altında
Bir ağrı ki dünyalıdır kimseler alınmasın
Sesin de insan üzredir derinliği
Acısıyla emzirdi beni
Yoksa düşecektim O tuttu kollarımdan
Seviyorum defosuz
İnsafsız duraksız fasılasız
Nicedir beynim ve yüreğim
Birbirini körelten iki bıçak gibi kavgalı
Gelip barıştırmadın onları
“Sevi” çok “yorum” gerektirmez
Orda da yalan söyledi aynalar da maskeli
Ar zamanıdır şimdi
Can feda zamanıdır
Biraz aşk çokça keder
Gitme vakitleri veda temleri
Ben de terk ediyorum kendimi
Bütün sıfatlardan istifa ediyorum artık
Arsız bir dizenin kütüğüne kaydedin
Kimvurduya sayın beni
Ve şimdi söz savunmanın
Hayat işgal altında
<end>

<start>
akşamın buğulu yorgunluğunda 
gözlerinin ormanındayım yine 
bir suzinak şarkıya kurulmuş bütün saatler 
günlerdir peşim sıra susmak bilmiyor
ertelenmiş hüzünler dolaşıyor ayaklarıma
kanatlanıp uçuyor bütün sevinçler
bu şehrin en tenha yeri kalbimdir şimdi
en güzel yeri çiçekçileri
bir demet nergiz aldım sana getiremedim
bugün newroz’du, oturdum hevalno’yu dinledim
tenimde bir ateş yandı günboyu
biliyorum seni sevmek yeni yalnızlıklardır
uzayıp giden bir çığlık, ince bir sızıdır
yoksa ömrünce borçlu kalırım aşka
seviyorum, seviyorum başka seçeneğim yok
yedeğimde yeni acılarım var, öderim diyetini
yeni yazgılar bulurum belki, şiirlere vururum kendimi
başımı kitaplara yaslarım
toplarım şarkılardan yasadışı aşkları sürerim alanlar
seviyorum
başka seçeneğim yok
yeter sınama beni.
<end>

<start>
O her sabah tezgahıma
Gül seren bir çingenedir
Bütün cephelerde şarkıları var
Notalardan ordular kurup salıyor üzerime
Bir çarmıh kuruyor bedeninden
Uçsuz bucaksız bir bozkır oluyor teni
Maskesiz çırılçıplak
Hiç bitmiyor kaşlarının gözleriyle kavgası
Bir çizik atıyoruz zamanın bamteline
Sonra şarkılarla dikiliyor gecenin yırtılan yeri
Ezberimden okumaya devam ediyorum
Yaralı bir yaz ikindisini
Bulaşıcı olmanın gücü bundandır belki
Bundandır dilin ruhu veremeyişi
Bundandır acının tene yakışması
Bir hecede tutuklu olmanın hali
Adresi yok bir rüzgarın sesinde
Anlam biraz daha kanatıyor kendini
Bir adı da cinnet diye geçecek şiirlere
Kimse bilmeyecek bu makamı
Adına kolera dedik
Her an boynunda taşıyor ipini
Mecaz Dergisi Şubat 2000 sayısı
<end>

<start>
Şimdi o kente bilet kesmek
Seni sevmekten zordur
Dağladık sancıyan yanımızı 
Sulara verdik anıları 
Aşkı ve acıyı seçtik 
Diyarbekir kına kokan bir akşamdı
İstedim adı ola olmadı 
İçerden işleyen bir yara 
Kanayan bir imge düştü payıma
Şifresi çözülememiş bir haber gibi 
Uzak bir düş oldu ellerin 
Geceler uzadı dal üşüdü bitti şarkılar 
Yine yağmurlar var sen yoksun 
Daha kaç mevsim eskiteceğiz
Nerde kaldı sesin hangi teldesin
pitoresk / sayı: 1
<end>

<start>
Kör bir kuyuda yitirdim suretimi belki bir yezidiyim 
Bir ceylanın gözlerine akşam çökünce 
Sanki yağlı kementler dolanıyor boynumda 
Düşlerimde kanlı çocuk kundakları 
Delik deşik ağtlar bin yıllık çıban 
Eski bir yalan oluyor babil söylenceleri 
Toprağa ateşe su ve rüzgâra 
Kan damlıyor avestanın sayfalarından
Her coğrafyaya bir renk işledim belki bir çingeneyim 
       Kırlarda unuttum desem de düşlerimi 
       Sönmedi o ateş hep yandı bedenimde 
       Kondular beni kendine benzetemedi 
       Her toprakta ölülerim var 
       Atlaslar parçalar yüreğimi bu yüzden 
       Ateşten bir ordudur bütün sınırlar
Ertelenmiş bir acıyım belki bir ermeniyim 
Ziyaretçisi olmayan bir mezartaşı gibi 
Hep tenha oldum nasibimi bilirim 
Bütün replikler yanlış şifrelenmiştir 
Yüzümün çizgilerinde durur rivayet 
Her gün yeniden çarmuha gerilirim
Bir sığınmayım sanki bu dünyada belki bir süryaniyim 
       Eski bir çeşme gibi artık su akıtmayan 
       Silmeye çalışmayın anıların izini 
       İçinde yarım kalmış günlüklerimle 
       Gümüş işlemeli bir sandık gibi kalayım öyle 
       Varsın hüzün sözcüğü eşanlamlı tutulsun ömrümüzle 
       Ben yine her gece kulağına fısıldarım taşların 
       Yüzümü serin sularında yıkarım 
       Dicle kirvem olur milattan beri
Yaratım, sayı 17, 2007
<end>

<start>
Geçtiğim yollarda kül ve duman
Yükselenim yalan söylüyor
Ben ateş kavmindenim
Bundan sonra yazılacaklar
Bir ömrün fezlekesi olmalı
Aktığı yatağı biraz daha genişleterek
Yanlış kodlanmış hayatlar adına arıyorum
Her aşk bir sonrakine önsöz yazılmalı
Bazı sözcükler vardır kimi zaman
Bir 'hoşça kal' kılığında gelir
Tuz-buz olur her şey
Kayar ayaklarımızın altından mekân
Anıları her zaman bir hedef gibi
Alnından vurmak kolay değil
Kanıt ve yanıt ister bazan
Bu yüzdendir belki seni seviyorum derken
Biraz da kendini öldürür insan
Bedeli ağırdır elbet
Zaman ha deyince ödeyemez kefaretini
Bir şişenin son dublesi gibidir
Dumura uğrar tarihin hafızası
Anlık bir virüse yenilir
Ne geç kalınmıştır
Ne de erkendir
Daha üst perdeden bir ritimle
Kendini sokan bir akrep gibi
Yine aynı şarkıya bu kz damardan gireceğim
Agora Dergisi Eylül 2000 sayısı
<end>

<start>
Şimdi hangi sayfasına başvursam
Bir sebep-sonuç ilişkisi buluyor hemen
Her satırı bir ‘tashih’le yaralı
Bir masalcı oluyor zaman
Ölümleri kutsuyor, yalanlar emziriyor
İnfazlar büyütüyor tarihin beşiğinde
Her köşebaşında kimlik soruyor benden
açıp yaramı gösteriyorum
Sen yüzünün haritasında koyaklar çiziyorsun
Gözlerinde sessizce yatak değiştiriyor bir nehir
Bir şarkı tek tek kusuyor notalarını
Ben orda yenik düşüyorum bir geleneğe
Anlamını yitiren her ne varsa bu kentte
Pıhtılaşmış kan renginde bir nakarata yazdırıyor adını
Birer alışkanlığa dönüşüyor durmadan
Ağıtlarla yitip giden bir ömre sonsöz oluyor
Yangınların içini boşalttığı eski evlerle
Giderek sana benziyor bu kent
Şimdi bir acının taksitlerini ödüyor zaman
Yazgıma bir şerh düşüyorum helalleşiyorum kendimle
Bir soru kipinin kaçınılmaz yanıtında gözlerin
Burçlarında kurşunlu mozaikler
İşte yangından arta kalan bedenim
Son fitili ateşleyebilirsin
Onu da sana bağışlıyorum
<end>

<start>
Ben en hakîr bir insanı kardeş sayan bir rûhum; 
Bende esîr yaratmayan bir Tanrı'ya îman var; 
Paçavralar altındaki yoksul beni yaralar;
Mazlumların intikamı olmak için doğmuşum.
Volkan söner, lâkin benim alevlerim eksilmez; 
Bora geçer, lâkin benim köpüklerim kesilmez.
Bırak beni haykırayım, susarsam sen mâtem et; 
Unutma ki şâirleri haykırmayan bir millet,
Sevenleri toprak olmuş öksüz çocuk gibidir;
Zaman ona kan damlayan dişlerini gösterir,
Bu zavallı sürü için ne merhamet, ne hukuk; 
Yalnız bir sert bakışlı göz, yalnız ağır bir yumruk! ..
<end>

<start>
Ben bir Türk'üm; dinim, cinsim uludur; 
Sinem, özüm ateş ile doludur.
İnsan olan vatanının kuludur.
Türk evladı evde durmaz giderim.
Muhammed'in kitabını kaldırtmam; 
Osmancık'ın bayrağını aldırtmam; 
Düşmanımı vatanıma saldırtmam.
Tanrı evi viran olmaz, giderim.
Bu topraklar ecdadımın ocağı; 
Evim, köyüm hep bu yerin bucağı; 
İşte vatan, işte Tanrı kucağı.
Ata yurdun, evlat bozmaz, giderim.
Tanrım şahit, duracağım sözümde; 
Milletimin sevgileri özümde; 
Vatanımdan başka şey yok gözümde.
Yâr yatağın düşman almaz, giderim.
Ak gömlekle gözyaşımı silerim; 
Kara taşla bıçağımı bilerim; 
Vatanım için yücelikler dilerim.
Bu dünyada kimse kalmaz, giderim.
<end>

<start>
Genç çağdaydım, kendimi bir dikenli yolda buldum; 
Hıçkırıklar işittim, gül ve bülbül bağlarından.
Felâketler topladım, Anadolu dağlarından; 
Uzun sazlı Âşıklar diyarında şair oldum.
Ezgi koydum, âhlarla, figanlarla Türk şi'rine,
Öz dilimle haykırdım, 'Ey milletim, uyan! ' diye; 
Viran yurdun dolaştım, bir şehrinden bir şehrine; 
Saç ve sakal ağarttım ben de, 'Vatan, vatan! ' diye.
<end>

<start>
Ey Türk vur, vatanın bakirlerine
Günahkar gömleği biçenleri vur
Kemikten taslarla şarap yerine 
Şehitler kanını içenleri vur
Vur güzel aşıklar cenazesinden
Kırmızı meşaleler yakanları vur
Şehvetin raksına yetim sesinden 
Besteler şarkılar yapanları vur
Vur o katlin kızıl sapanlarıyla 
Dünyaya ölümler ekenleri vur
Vur zulmün o kanlı urganlarıyla 
Bir kavmi iplere çekenleri vur
Vur aşkın ve hakkın zaferi için
Vur dünya bak senden bunu istiyor
Vur yerde bak tarih senin seyircin
Vur gökten bak Allah sana vur diyor
Vur çelik kolların kopana kadar
Olanca aşkınla şiddetinle vur
Son düşman son kızıl ölene kadar
Olanca aşkınla kuvvetinle vur
<end>

<start>
Hadi yavrum ben senmi bugün için doğurdum
Hamurumu yiğitlik duygusuyla yoğurdum
Türk evladı odurki yurdu olan toprağı 
Ana ırzı bilerek yad ayağı bastırtmaz
Bir yabancı bayrağı ezan sesi duyulan
Hiçbir yere astırtmaz
Git evladım yıllarca ben oğulsuz kalayım 
Şu yaralı bağrıma kara taşlar çalayım
Hadi yavrum hadi git ya gazi ol ya şehit
Hadi yavrum köyüne, nişanlına veda et
Sabanını tarlanı herşeyini feda et
O silaha sarıl ki böyle günde bir erkek
Bir dualı demirden başka birşey kullanmaz
Bunu tutan bir bilek köleliğin 
Uğursuz zincirine uzanmaz
Git evladım yıllarca ben oğulsuz kalayım
Şu yaralı bağrıma kara taşlar çalayım
Hadi yavrum hadi git ya gazi ol ya şehit
Hadi yavrum kendine sende yiğit er dedir
Büyüdüğün gaziler ocağına can getir
O cenkleri kazan ki senin büyük Türk adın
Yedi iklim dört bucak içersine ün salsın
Beş yüz yıllık ecdadın kabirlerde titreyen 
Kemikleri öç alsın
Git evladım yıllarca ben oğulsuz kalayım
Şu yaralı bağrıma kara taşlar çalayım 
Hadi yavrum hadi git ya gazi ol ya şehit
Hadi yavrum bugünde dertli ninen ağlasın
Ayrılığın oduyla yüreğini dağlasın
O yaşları saçsın ki senin aslan göğsünde
Benim kanlı gözyaşım düşman için kin olsun
Kara yerin yüzünde ayağının bastığı 
Dağlar beller leş olsun
<end>

<start>
'Sen kalbsizsin; hani senin gençliğin hayatı? 
'Aşklarım mı? Bir nefeste solabilen bu şeyler,
'Bir yanar-dağ ateşiyle kömür gibi karardı; 
'Şimdi ise yerlerinde bir sıtmalı yel eser.
'Evet, benim her şi'rimde yılan dişli diken var; 
'Sizler gidin bal verecek yeni açmış gül bulun.
'Belki benim acı sesim kulakları tırmalar; 
'Sizler gidin, genç kızların türküsüyle şen olun.
'Varın sizler, onlar ile korularda el ele
'Gezin, gülün, bir çift bülbül aşkı ile yaşayın; 
'Yalnız kendi, yalnız kendi rûhunuzu okşayın.
'Zavallı ben, elimdeki şu üç telli saz ile
'Milletimin felâketli hayatını söyleyim; 
'Dertlilerin gözyaşını çevrem ile sileyim! ..'
<end>

<start>
Gençliğe
Yürüyordum: Ağlıyordu ırmaklar; 
Yürüyordum: Düşüyordu yapraklar; 
Yürüyordum: Sararmıştı yaylalar; 
Yürüyordum: Ekilmişti tarlalar.
Bir ses duydum, dönüp baktım, bir kadın:
Gözler dönük, kaşlar çatık, yüz dargın; 
Derileri çatlak, bağrı kapkara,
Sağ elinin nasırında bir yara
Başında bir eski püskü peştemal
Koltuğunda bir yamalı boş çuval...
........................
-Ne o bacı? 
- Ot yiyoruz, n'olacak! ..
-Tarlan yok mu? 
- Ne öküz var, ne toprak...
Bugüne dek ırgat gibi didindim; 
Çifte gittim, ekin biçtim, geçindim,
Bundan sonra...
- Kocan nerde? 
- Ben dulum; 
Kocam şehit, bir ninem var, bir oğlum.
- Soyun, sopun? 
- Onlar dahi hep yoksul! 
Ah Efendi, bize karşı İstanbul
Neden böyle bir sert, yalçın taş gibi? 
Taşraların hayvanlık mı nasibi? ..
........................
Hayır hayır, bu nasibi almak için doğmadın.
Onun için doğdun ki sen kadınlığın hakkiyle
Ocağının karşısında saadete eresin,
Göğsünü kabarttıran anneliğin aşkiyle
Evladına südün gibi pak duygular veresin.
Sen bir aziz yoldaşsın:
Senin sesin hayat için dövüşmeğe koşturur; 
Senin sevgin vatan için fedakarlık öğretir; 
Senin yüzün insan için bir merhamet duyurur; 
Senin ile insanoğlu yeryüzünü şenletir.
Lakin bizler bu hakları unuttuk; 
Kadınlığı hayvanlıkla bir tuttuk; 
Ninen gibi sana dahi hor baktık; 
Seni dahi garip, yoksul bıraktık! ..
........................
Kinler için karaları bağlıyan,
Zevkler için zelil sefil ağlıyan.
Acı gören, cefa çeken, ezilen,
Irzdan başka her şeyini veren sen! 
Sen şu güzel vatanında cehennemde gibisin; 
Gözyaşınla ıslattığın kanlı toprak üstünde
Sana her yer bir çöl gibi cıvıltısız, çiçeksiz; 
'Ekmek' diye ağladığın sağır bir halk önünde
Sana herkes bir kurt gibi merhametsiz yüreksiz.
Senin herbir ümidin
Ayrılıksız, yoksulluksuz bir dünyaya kalmıştır,
Oraya ki masum çiftler hıçkırıksız yaşarlar; 
O melekçe sevgilerle birbirini okşarlar; 
Ve burada Allah bütün dilekleri yaratır? 
Ne vakte dek gençliğine hakaret,
Bu ayrılık, bu gözyaşı bu ölüm? ..
Bu sert demir, bu ağır yük. bu zulüm? 
Yazık, sana ağlamıyan şiire; 
Yazık, sana titremiyen vicdana; 
Yazık, sana uzanmayan ellere; 
Yazık, seni kurtarmıyan insana! ..
........................
Ey vatanın bağrı yanık bucağı.
Hani senin bereketli hasadın,
Yeşil yurdun, mesut çatın, şen çiftin? 
Hani senin medeniyyet hayatın,
Yolun, köprün, kazman, iğnen, çekicin? 
Ey Türklüğün otağı! 
Ne vakte dek bu acıklı sefalet,
Bu viranlık, bu inilti, bu kaygu? 
Ne vakte dek bu uğursuz cehalet.
Bu taassup, bu görenek, bu uyku? 
........................
Yazık, sana ağlamıyan şiire; 
Yazık, sana titremiyen vicdana,
Yazık, sana uzanmayan ellere; 
Yazık, seni kurtarmıyan insana! ..
<end>

<start>
Bana yirmi yaşımda ateş saçan bir sevdâ,
İlk şi'rime altundan kanad veren o hulyâ
Ak saçlarım altında yine alev saçacak.
Milletinin ruhuyle feryad eden bir dudak
O şeyleri söyler ki çağlattığı gümüş ses
Asırların önünde nağmesini dindirmez.
Hiddet, tahkir hepsi boş! .. Her cefaya katlanan
Yine şair kalbinden başka bir kalb değildir; 
Bu zayıf kalb en mağrur alınları eğiltir.
Şu dünyada bir büyük rüya gören kahraman
O kartala benzer ki en yangınlı şimşekler
Onun sisli ve korkunç yollarına nur serper.
<end>

<start>
Ben bir küçük çocukken bir zavallı sefildim; 
Ömrün ağır yumruğu beni dahi inletti; 
Kopardığım feryâdı yine bana dinletti; 
Çok vakitler hiç kimse sormadı ki: Ben kimim? ...
Lâkin bir gün dedim ki: 'Benim gibi en sağlam,
En kuvvetli kollara sahip olan bir adam
Kendi gibi bir kuldan,
Bir merhamet umarak ekmeğini dilenmez; 
Yer yüzünde kendine av bulacak bir arslan
Başkasına güvenmez; 
Her bahtiyar alında bir kavganın teri var; 
Eğer kişi isterse tâli'ini kucaklar.'
Gençliğimin en tatlı, en ateşli yaşında,
Şu örsümün başında,
Çekicimle çalışmak sanatını buldum ben; 
Memleketin namuslu demircisi oldum ben.
Demircilik! ... Evet bu, sıkıntılı bir iştir; 
Bunun için göğüste kalbim gibi kalp gerek,
Öyle erkek bir kalp ki Allah ona ürkmemek,
Zahmet çekmek, katlanmak kuvvetini vermiştir.
Ancak benim zahmetim karşılıksız değildir; 
Örs üstünde döğdüğüm bir biçimsiz sert demir,
Çekicimin altından
Alet olup çıkınca bana bir zevk aldırtır.
Benim terli alnımı asâletli bir insan,
Vakarıyla kaldırtır.
Bu saatte duyduğum yorgunluklar hep gider; 
Bir ses bana içimden: Çalış, çalış, çalış der.
Yan, ocağım bir güneş aleviyle yan, parla; 
Gözlerimi bir mihrab nûru gibi yaldızla.
Yan ocağım, can göster; 
Bir ananın mübârek bağrı gibi sesler ver.
<end>

<start>
Eger,yenıden başlayabilseydim yaşamaya,
İkincisinde daha çok hata yapardım.
Kusursuz olmaya çalışmaz,sırtüstü yatardım.
Neşeli olurdum, ilkinde olmadıgım kadar,
Çok az şeyi 
Ciddiyetle yapardım.
Temizlik sorun bile olmazdı asla.
Daha çok riske girerdim.
Seyahat ederdim daha fazla.
Daha çok güneş doguşu izler,
Daha çok dağa tırmanır,daha çok nehirde yüzerdim.
Görmedigim bir çok yere giderdim.
Dondurma yerdim doyasıya ve daha az bezelye.
Gerçek sorunlarım olurdu hayali olanların yerine.
Yaşamın her anını gerçek ve verimli kılan insanlardandım.
Yeniden başlayabilseydim eger,yalnız mutlu anlarım olurdu.
Farkında mısınız bilmem. yaşam budur zaten.
Anlar,sadece anlar.Siz de anı yaşayın.
Hiçbir yere yanında su,şemsiye ve paraşüt almadan,
Gitmeyen insanlardandım ben.
Yeniden başlayabilseydim eger,hiçbir şey taşımazdım.
Eger yeniden başlayabilseydim,
İlkbaharda pabuçlarımı fırlatır atardım.
Ve sonbahar bitene kadar yürürdüm çıplak ayaklarla.
Bilinmeyen yollar keşfeder,güneşin tadına varır,
Çocuklarla oynardım,bir şansım olsaydı eger.
Ama işte 85'indeyim ve biliyorumn...
ÖLÜYORUM....
    Arjantin-1985
<end>

<start>
Hiçbir yıldız kalmayacak gecede.
Ne de gecenin kendisi kalacak.
Öleceğim ve benimle birlikte ölecek
çekilmez, katlanılmaz evrenin tümü.
Yok edeceğim piramidleri, madalyaları, 
yüzleri ve anakaraları.
Yok edeceğim birikimini geçmişin.
Toza dönüştüreceğim tarihi
ve tozu toza.
Son kez batan güneşe bakıyorum.
Son kuşu duyuyorum.
Kimseye kalıt bırakmıyorum hiçliği.
<end>

<start>
Tek yıldız kalmayacak gecede.
Gece kalmayacak.
Ben ölürken dayanımaz evren de
tüm varlığıyla ölecek benimle, 
Sileceğim piramitleri, madalyaları, 
Kıtaları ve yüzleri.
Sileceğim geçmişin birikimini.
Toz edeceğim tarihi, tozu toz.
Son günbatımını seyrediyorum şimdi.
Son kuşu dinliyorum.
Kimseye hiçbir şey bırakmıyorum.
<end>

<start>
Sessiz arkadaşlığı ayın eşlik ediyor sana, 
dalgın gözlerinin bugün toza dönüşmüş
bir bahçe ya da avluda onu son kez çözümlediği
-zamanın derinliğinde yitip gitmiş- o akşam
ya da geceden bu yana. Son kez mi? 
Biliyorum, biri çıkıp şöyle diyebilir
günün birinde sana, tam da gerçeği söyleyerek: 
Parlak ayı görmeyeceksin artık, tükettin
yazgının sana bağışladığı fırsatların toplamını.
Tüm pencerelerini açsan da dünyanın, boşuna.
çok geç artık. Onu bulamayacaksın bir daha.
Yaşamımız boyunca keşfeder ve unuturuz
o alışılmış güzelliğini gecenin. Biliriz, 
göktedir hep ay. Oysa iyi bakmak gerekir ona.
Kim bilir, belki de sonuncusudur!
<end>

<start>
Ben kardeşinin imgesini ya da gölgesini
(ikisi de aynı şey)   sessizliğin ya da kadehinin
aynasında izleyen o boşyüce gözlemciden
daha az boşyüce olmadığını bilen biriyim.
Ben, benim suskun dostlarım, salt unutuştan
Başka bir öç ya da bağışlanma olmadığını
bilen kişiyim. Bir tanrı bu garip
Çözümü sunmuş her türlü insan kinine.
Bunca gezip dolaşmama karşın, tekil çoğul, 
Yorucu, garip, kendimin ve başkasının
zamanının labirentini bir türlü çözemedim.
Hiç kimse değilim ben. Kimseye kılıç çekmedim
savaşta. Yankıyım, unutuşum, hiçliğim ben.
<end>

<start>
Ne zaman aynadaki yüze baksam, 
bilmiyorum hangi yüz bana bakıyor; 
bilmiyorum hangi yaşlı yüz sessizce
ve bezgin bir öfkeyle kendi imgesini arıyor.
Karanlığımda yavaşça görünmeyen çizgilerimi
araştırıyorum ellerimle. Bir kıvılcımın ışığı
sızıyor içime. Saçlarını tanıyorum, 
külrengi, hatta altın sarısı olan.
Gene söylüyorum yalnızca boş ve yapay
yanlarını yitirdim eşyanın.
Bu soylu sözler Milton’un bilgeliği, 
ama ben gene de harfleri ve gülleri düşünüyorum.
düşünüyorum ki görebilseydim yüzümün çizgilerini, 
bilebilirdim kim olduğunu bu benzersiz akşamda.
<end>

<start>
Biri iz sürüyor İthaka yollarında, 
unutmuş kralını yıllarca önce
Troya’ya giden; 
biri yeni ele geçirdiği toprakları düşünüyor, 
yeni sabanın, oğlunu, ve belki de mutlu.
Yerkürnin sınırları içinde ben, Ulisses, 
Hades’in derinliklerine indim
ve yılanların aşk düğümünü çözen
Tebai’li Tiresias’ın hayaletini gördüm, 
bir de, ovada aslanların gölgelerini öldüren
ve Olimpos’ta oturan Harekles’in hayaletini.
Biri yürüyor bugün Bolivar ve Şili’de, 
belki de mutlu, belki değil.
Ben o olmak isterdim.
<end>

<start>
Bir anahtarım ben perdahlı çelikten.
Keyfe bağlı değil düzensiz profilim.
Görmediğim bir dolapta uyuyorum
belirsiz puslu uykumu, bir anahtarlıkta.
Bir kilit var beni bekleyen.
Bir tek. Dövme demirden kapı
katı kristalden. Bir ev var
öte yakada, gizli ve gerçek.
Yukarda, aynalar, alacakaranlıkta, 
görüyor boş aynalar geceleri, gündüzleri, 
görüyor ölülerin fotoğraflarını
ve incecik geçmişlerini fotoğrafların.
Çevireceğim bir gün kilidin dilini
ve iteceğim ağır kapıyı.
<end>

<start>
Gece yarısı saatleri saçıp savururken
Bereketli zamanı, 
Daha da ötelere gideceğim Ulises’in yoldaşlarından, 
İnsan belleğinin ulaşamadığı
Düşler ülkesine.
Aklımın almayacağı parçalar kaldı bende
O sualtı dünyasından: 
İlkel bir bitkibilimden otlar, 
Her türden hayvanlar, 
Ölülerle konuşmalar, 
Aslında hep birer maske olan yüzler, 
Çok eski dillerden sözcükler, 
Ve zaman zaman bir korku, gündüzün
Bize sunduğuna hiç benzemeyen.
Ya bunların hepsi olacağım ya da hiç biri.
O öteki olacağım bilmeden olduğum, 
O öteki düşe, uyanık halime
Bakmış olan kişi. Şimdi onun değerlendirdiği, 
Yakınmadan ve gülümseyerek.
<end>

<start>
Şimdiden geçip gitmekte olan geleceğin
işe yaramaz, belirsiz ve bulanık, 
bir boşyücelikten tekrarı, uzayıp giden
bir aynalar koridoru olacağından korktum, 
Ve bu düşten önceki yarı aydınlıkta
yalvardım adlarını bilmediğim tanrılarıma
günlerime bir şey yada birini göndersinler diye.
Onlarda gönderdiler.Bir yudumdu atalarım
yasaklara karşın, açlık ve yoksulluk içinde, 
savaşlarda kendilerini ona adamışardı.
İşte bir kez daha karşımdaydı o çekici tehlike.
Oysa  zamanın unutmadığı dizelerimde övdüğüm
o hayalet koruyucularından biri değildim.
Yetmişini tamamlamış kör bir adamdım ben
Ölüm kokan bir hastane köşesinde, 
Can çekişen insanlar arasında
göğsüne yediği iki kurşunla ölen 
Doğulu Francisco Borges değilim; 
Ama şimdi saldırıya uramış yurdum benden
kılıcın savaşla ilgili hünerinden uzak
bilgiçlik taslayan beceriksiz kalemimle
bir destanın ayrıntıların toplayıp
kendi yerimi belirtmemi istiyor.Ben de
onu yapıyorum...
<end>

<start>
O kafatası, o gizli yürek, kanın
Hiç görmediğim o yolları, 
Düşlerin o yer altı dehlizleri, o Proteus, 
O iç organlar, o ense, o iskelet.
Onların hepsiyim ben. Garip ama, 
Bir kılıcın, önce altına, sonra külrengine, 
Sonra da hiçliğe dönüşerek batan
Yapayalnız bir güneşin de anısıyım ben.
Limanda yavaş yavaş yaklaşan gemileri
Seyreden biriyim. O az bulunur kitaplar, 
Zamanla aşınan gravürler de; 
Göçüp gitmiş ölüleri kıskanan da ben.
İşin daha garibi bir evin bir köşesinde
Bu sözcükleri ağ gibi ören o adam olmam.
<end>

<start>
ona, gözle görülmeyen müzik verildi,
zamanın bir armağanı, zamanla son bulacak.
güzellik verildi, yürekleri dağlayan bir güzellik.
aşk verildi, armağanların en korkuncu.
ona, yeryüzündeki kadın güzelliklerinin
tümünün bir olduğu bilgisi verildi.
bir öğleden sonra ay'ın ayırdına vardı,
ay'la birlikte yıldızların simyasının.
ona alçaklık verildi. alçakgönüllülükle,
kılıcın işlediği suçları araştırdı,
kartaca yıkıntılarını,
doğu'yla batı arasındaki göğüs göğüse çarpışmayı.
ona dil verildi, şu yalan.
ten verildi, sonunda toprağa karışan.
ürkünç bir karabasan verildi.
ve aynadaki öteki yansıdı, bizi gözünde alıkoyan
zamanın devşirdiği kitaplar arasından
birkaç sayfa bağışlandı ona; 
elea'dan bir karşıtlıklar yığınağı,
zamanın aşındıran rüzgarından sakınılmış.
insan sevgisinin yüce kanı
(bir grek bu imgenin sikkesini bastı)  ödülüydü,
adı bir kılıç olan ve gökyüzünden
yeryüzüne edebiyatı indiren biri'nden gelen.
başka şeyler verildi, her birinin kendi adı vardı:
küp, küre, piramit,
sonsuz kum, tahta
ve insanlar arasında yürümek için bir gövde.
her gün tadını çıkarmayı hak etti:
işte senin tarihin, tıpkı benim tarihim gibi...
<end>

<start>
Uyuyordum doruğunda dağın. Ve güzeldi
yılların yıprattığı yıktığı gövdem.
Yukarda, elen ormanında, yavaşlatıyordu
Kentaur dörtnal koşusunu
gözetlemek için uykumu. Hoşlanıyordum
düş görmek için uyumaktan ve o öteki, 
bellekten kurtulan arındırıcı düşe kavuşmak için
yeryüzünü yaşamanın yükünden kurtaran
düşe kavuşmak için uyumaktan.
Tanrıça Diane, o aynı zamanda ay olan, 
görüyordu uyuduğumu dağın üzerinde.
İndi, yavaşça, kollarıma.
Altın ve aşk, yanan gecede! 
Sıkıyordum ölümlü gözkapaklarımı.
Görmek istemiyordum, balçık dudaklarımın
kutsallığına saygısız davrandığı yüzü.
İçime çektim ayın kokusunu
ve adımı ünledi ölümsüz sesi.
Kavuşan arık yanaklar! 
Aşkın ve gecenin ırmakları! 
İnsan buseleri ve gerilimi yayın! 
Bilmiyorum ne kadar sürdü mutluluğum.
Öyle şeyler vardır ki ne salkım
ölçebilir ne çiçek ne de narin kar.
Herkes kaçtı benden. Korkutuyordu herkesi
ayın gönül verip sevdiği erkek.
Yıllar geçti. Çılgına çeviriyor beni, 
bir korku, uyandığım zaman. Düşünüyorum, 
gerçek miydi, bir düş müydü yoksa
dağın doruğunda yaşadığım o altın çalkantı.
Boş yere tekrarlıyorum kendi kendime
geçmişin anısı ve düş, tek ve aynı şeydir diye.
Yalnızlığım dolaşıyor yavan yollarında
yeryüzünün; ama ben, arıyorum, 
hep arıyorum, eskil gecesinde tanrıların, 
o duygusuz ayı, kızını Zeus'ün.
<end>

<start>
Düşler var düşün ardında.Her gece
Yitip gitmek isterim karanlık sularda
Üstümden gündüzü yıkayan, ama bu katıksız
Sular altında, bize en sonuncu Hiçliği sunan
Edepsiz harikanın nabzı atıyor bu hüzünlü saatte.
Bambaşka yüzümü yansıtan ayna olabilir.
Bir dolambacın git gide büyüyen tutukevi olabilir.
Bir bahçe olabilir.hep bu karabasandır.
Dehşeti başka dünyalardan
Adı konulmayan bir şey.
Bana ulaşır söylencelerin ve sislerin dününden; 
Tiksinilen imge retinaya yapışır kalır
Lekeler uykusuzluğu tıpkı gölgeyi alçalttığı gibi.
Neden boy verir benden bedenim dinlerken
ve gönlüm kalmışken yapayanlız, şu ahmak gül?
<end>

<start>
Kal'a gibi dik başın bulutlarla yarışsın,
Dalga dalga saçların rüzgarlarla karışsın!
Adını nakşedelim,eski-kadim surlara
Sesini haykıralım asırdan asırlara...
Savletinle titresin yeniden doğu-batı,
Ve kurulsun Allah'ın ebedi saltanatı...
Ufukları kaplasın bayraklarımız al,al,
Göklere zaferimizi çizsin vahşi bir kartal! ..
Kahramanlar büyüsün masalda dev misali,
Eğilsin öpsün gökler,canım nazlı hilali...
Ordularım yeniden Tuna'ya akın etsin! 
Bir Yıldırım çaksın da uzağı yakın etsin!
Selam dursun karşısında bütün şerefler,şanlar! 
Namını tebcil etsin,yıldızlar kehkeşanlar...
İçimde hiç sönmeyen bir fetih sevdası var.
Yavuz gibi diyorum:Bu dünya insana dar!
Bir sada duymak için sahralara düşeyim.
Helal olsun bu yolda,varım yoğum herşeyim! ..
Volkan gibi lav atmış,ne susmuş ne sönmüşüm.
Ben bu iman uğruna çılgınlara dönmüşüm.
Bir deha bekliyoruz,gençliğe mihrap olsun,
Ruhları tutuşturan bir ateş mihrak olsun.
Sinesinde birleşsin sağa sola sapanlar,
Kahrolsun Hak dururken zorbalara tapanlar!
Çık,nerdesin,zuhur et! Biz seni bekliyoruz.
Yıllardır yollarında yorgun emekliyoruz..
Musa ol! Hakka yüksel! tecelli et de Tura.
Zulmet yıkılsın gitsin! Cihan garkolsun nura!
İstiyorum yeniden bir hilkat istiyorum,
Ne hayal,ne kuruntu hakikat istiyorum.
Hakikat,hakikat,hakikat istiyorum! ..
<end>

<start>
Nazik, komilfo; kibar; elegan; janti, ince
Hatıra bu gelmez mi asrilik denilince? 
Dil, din farkı gözetmez; genç, ihtiyar her yaşta
Asrilik şartı gelir bunlar için en başta
Hepsi koket, hepsi şık, düzgün kıyafet kılık
Kadınları çaçaron, erkekleri kılıbık
Haftada dört beş gece gelirler bir araya
Kimi şebeğe dönmüş,kimi de maskaraya
Viski, kokteyi; likör, mezeler bol sadöviç
A dö tbl bakara, frap; poker; bezik; briç
Şen müzik divertisman kontuvarı eğlenceler
Sabah olurken biter olan sonsuz geceler
Her gece birkaç yüz papeli sökülüşler
Ayrılırken el sıkıp kırılıp dökülüşler
Hakikatı bilmeyen her halde gıpta eder
Ah ne yüksek yaşayış; ne mesut insanlar der
Asrilik ne demektir anlaması biraz zor
İç yüzünü öğrenmek istersen gel bana sor
Dikkatli bak görürsün ne kadar tersine iş
Uçuruma sürükler cemiyeti bu gidiş
Otuz yıldır gezerim mühiti adı adım
Her inkılap devrinde bir terakki ardım
Yazık ki rastlamadım çok gayret ettimse de
Bizdeki asriliği görmedim hiç kimsede
Bir hasbihal edelim ben sana alayım
Bu çok mühim yarayı deşeyim kanatayım
Biraz daha geçerse can evine girecek
Asrilik denen afet bünyeni kemirecek
O tertemiz varlığın çürüyüp kanayacak
Kangren olup çıban her yerini saracak
Asrilerde bulunmaz dostluk,vefa,müveddet
Yalandır,hep riyadır; samimiyet,muhabbet
İşit,fakat inanma o yıldızlı sözünü
Elinden gelse oyar birbirinin gözünü
Sahtedir,gösteriştir ocicili şeyler hep
Candan dosttur sandığın kalkar seni zemmeyler
Ne ahbaplık hissi var ne hak ve hukuk tanır
Ne kimseden sıkılı ne Allahtan utanır
Erkek adı donkişot,kadında yok ar haya
Namus; dinden bahseden burada kalır yaya
Lükstür tuvalettir onlardaki her iman
Mübalağa değildir bu saydıklarım inan
Saç,kaş,kirpik,göz,dudak,yanak hepsi denk
Altın rengi toz penbe beyaz kızıl kara renk
........................................................................
İsraf günahtır dersen katılır güle güle
Binlerce lira verir birkaç metrelik tüle
Saçlar kuaför ister,pamuk eller manikür
Vücuda masaj lazım ayaklara pedikür
.......................................................................
Aklın varsa sokulma,laç onlardan uzağa
Görünüşe aldırma tutulursun tuzağa
Asriliğe imrenir bakarken sağa sola
Hali vakti yerinde kimseler düşer ağa
Üşüşürler başına içki kumar boğarlar
Metelik kalmayınca art kapıdan kovarlar
Asri denen kibarın dolabı böyle döner
Lakin öbür tarafta birçok ocaklar söner
...................................................................
Asriler işte böyle yarı Türk yarı frenk
Kadınlar çaçaron kozmopolittir erkek
Bunlardan gelen nesil vatan millet tanır mı? 
Müslümanlık kaygusu Türlük duygusu var mı?
.........................................................................
Oğlan hoppa, kız züppe,ana sürtük, baba kaz
Bundan daha asri aile olamaz
Asriliğin manası edep,irfan demektir
Bizdekine gelince düpedüz bo. yemektir
<end>

<start>
Ey İslam'ın nuru, Türklüğün gururu Ayasofya!
Şerefelerinde fethin, Fatih'in şerefi,
Işıl ışıl yanan muhteşem mabet!...
Neden böyle bomboş, neden böyle bir hoşsun?
Hani minarelerinden göklere yükselen,
Ta maveradan gelen ezanlar?...
Hani o ilahi devir, ilahi nizamlar?...
Ayasofya  ses vermiyor,
Ayasofya bir hoş,
Ayasofya  bomboş!...
Hani nerede?
Şu muhteşem minberde,
Binlerce erin baş koyduğu şu temiz yerde,
Şimdi hangi kirli ayaklar dolaşıyor?...
Ayasofya! Ayasofya!...Seni bu hale koyan kim?
Seni çırılçıplak soyan kim?!...
Hani nerede?
Gönüllerden  kubbelere,
Kubbelerden gönüllere
Gürül gürül akan Kur'an sesleri?...
Kur'an sesleri dindirilmiş,
Müslümanlar sindirilmiş!...
Allah-Muhammed-Hülafa-i raşidinin
İsimleri kubbelerden yerlere indirilmiş!...
Fethin, Fatih'in mabedinden kitab-ı mübini,
Bu ulu dini kaldıran kim?
Dinimize, imanımıza saldıran kim?
Mabedimin göğsüne uzanan namahrem eli,
 Kimin elidir?!...
Söyle Ayasofya, söyle.
Seni puthane yapan hangi delidir?!...
Elleri kurusun, dilleri kurusun!
Ayasofya! Ayasofya! Seni bu hale koyan kim?
Seni çırılçıplak soyan kim?!...
Ayasofya,
Ey muhteşem mabet;
Gel etme,
Bizi terketme!...
Bizler, Fatih'in torunları, yakında putları devirip,
Yine seni camiye çevireceğiz...
Dindaşlarımızla,
Kanlı göz yaşlarımızla,
Abdest alarak secdelere kapanacağız,
Tekbir ve tehlil sadalarıboş kubbelerini yeniden dolduracak
İkinci bir fetih olacak,
Ezanlar bu fethin ilanını,
Ozanlar destanını yazacaklar...
Putperest Roma'ya yeni bir mezar kazacaklar, sessiz ve öksüz minarelerinden yükselen ezan sesleri fezaları yeniden inletecek! Şerefelerin yine Allah'ın ve O'nun sevgili peygamberi Hz. Muhammed'in aşkına, şerefine ışıl ışıl yanacak; bütün cihan Fatih Sultan Mehmed Han dirildi sanacak!...
Bu olacak Ayasofya,
Bu muhakkak olacak...
İkinci bir fetih, yine bir ba'sü ba'delmevt...
Bugünler belki yarın, belki yarından da yakındır,
Ayasofya, belki yarından da yakın!...
<end>

<start>
Yıllardır, yıllardır hayaller kurdum, 
Seni anam gibi aradım durdum, 
Ey benim sevgilim, ey Ana yurdum, 
Nerde benim Ural-Altay dağlarım? 
Akşam olur sabah olur ağlarım. 
Gövden bir yerde başın bir yerde, 
Aramıza inmiş bir demir perde, 
Söyle Turan sen nerdesin, ben nerde? 
Nerde benim yaslı Tanrı dağlarım? 
Akşam olur sabah olur ağlarım 
Turan ellerinden haber gelmiyor, 
Yarabbi derdimi kimse bilmiyor, 
Dört asırdır Türk'ün yüzü gülmüyor, 
Akşam olur sabah olur ağlarım. 
Nerde benim Ural-Altay dağlarım? 
Koskoca bir alem göçmüş yıkılmış, 
Türbelerin, camilerin yakılmış, 
Meydanlara kara putlar dikilmiş, 
Buhara der, Semerkant der ağlarım 
Nerde benim Ural-Altay dağlarım 
Kimlere söylesem bilmem derdimi, 
Acaba dünya böyle zulüm gördü mü, 
Bozkurt gitmiş ayı basmış yurdumu, 
Bozkurt'um der öz yurdum der ağlarım 
Nerde benim yaslı Tanrı dağlarım? 
Sen ey Hazar, engin Hazar, Türk Hazar, 
Söyle bana boylarında kimler gezer? .. 
Kafir moskof yine mezar mı kazar? 
Seyhun gibi, Ceyhun gibi çağlarım, 
Nerede benim Ural-Altay dağlarım? .. 
Moskof bayrağını çekmiş gemiler, 
Yol alırken dalgaların iniler, 
Her gelen haberde derdim yeniler 
Nerde benim Ural-Altay dağlarım 
Akşam olur sabah olur ağlarım. 
Vatanlar, vatanlar, esir vatanlar, 
Ey yüreği vatan için atanlar, 
Toplanın elleri silah tutanlar, 
Kıyam etsin ölülerim, sağlarım, 
Nerede benim yaslı Tanrı dağlarım? .. 
Esen yellere bak sevda yelidir, 
Açan güllere bak bayrak alıdır, 
Senden ayrı düşen gönül delidir, 
Nerede benim Ural-Altay dağlarım 
Akşam olur sabah olur ağlarım. 
Duman olur dağlarına ağsam mı? 
Yağmur olup dağlarına yağsam mı? 
Yıldız olup göklerine doğsam mı? 
Ah çeker de yaşın yaşın ağlarım 
Nerede benim Ural-Altay dağlarım 
Doğmuyor, doğmuyor aylar, yıldızlar 
Çalmıyor kırılmış kopuzlar, sazlar 
Karalar bağlamış gelinler, kızlar 
Akşam olur sabah olur ağlarım 
Nerede benim yaslı Tanrı dağlarım? 
Allah Allah diyen ezanlar nerede? 
Efeler, yiğitler, kızanlar nerede? 
Taşkentler, Kırımlar, Kazanlar nerede? 
Nerede benim Ural-Altay dağlarım? 
Akşam olur sabah olur ağlarım. 
Artık Dede Korkut öğüt vermiyor 
Gültekin'den bildirgeler gelmiyor 
Ne söylesem olmuyor, ah olmuyor 
Nerede benim Ural-Altay dağlarım? 
Akşam olur sabah olur ağlarım. 
Sürüler dağılmış, yaylamaz olmuş 
Irmaklar kurumuş, çağlamaz olmuş 
Ozanlar, Şamanlar söylemez olmuş 
Nerede benim Ural-Altay dağlarım? 
Akşam olur sabah olur ağlarım. 
Mağripten maşriki soranlar hani? 
Çin'i, Viyana’yı saranlar hani? 
Üç kıtada dimdik duranlar hani? 
Nerede benim Ural-Altay dağlarım? 
Akşam olur sabah olur ağlarım. 
Geçmiş günler birer hayâl oldular, 
Bedr-i tam idiler, Hilal oldular, 
Dün cevapken bugün sual oldular, 
Nerede benim Ural-Altay dağlarım? 
Akşam olur sabah olur ağlarım. 
Kınaman dostlarım gözümde yaş var, 
Şu kara bağrımda bir kara taş var, 
Tam elli iki milyon esir gardaş var, 
Nerde benim yaslı Tanrı dağlarım? 
Akşam olur sabah olur ağlarım.
<end>

<start>
Dilimin ve kalemimin ucundasin,
Fakat kalbimin icinde,
Su tukenen yillara sor, gecelere
gunduzlere sor: kiminleyim ben?
Hic sizin semtinizde vefa ruzgari esmez mi?
Daglara seslendim, onlar bile ses verdi de
Sen neden susuyorsun...
Sen ses ver de senin semtinden esecek vefa
ve ask ruzgarlarina bagrimi acayim..
cigerlerime cekeyim...
'Beni ne yapacaksin' deme
'Benim yuzumden ne hale gelmissin' de!
Yollarda ayak izlerini gordum,
Bu izlere yuzlerimi surdum.
Evet, buralardan gecen sensin!..
Yollardan gectigin gibi benden de mi gececeksin?..
Yollardaki izlerini baska izler bozar siler...
Fakat kalbimde biraktigin izler ebedidir, bozulmaz, silinmez...
Seni dusune dusune dusume giriyorsun
Onun icin ben, gunduzlerden cok geceleri sever oldum
Senin olmadigin yerde gunes yok bana
Ates yok bana..Hayat yok bana...
Muhacir kuslar sicak iklimlere goctuler
Demek ki goc zamani..benim kusumsa
'ask' denilen kafeste cirpinip dudu.
Seninle olduktan sonra her sey sicaktir bana
Son bahar bile ilk bahar gibidir.
Bir baktin canimi yaktin
Bir daha bak ki , kul olayim, savrulayim...
Bu bayram da sensiz gecti.Seninle her gun bayram bana
Sen olmayinca bayramdan ne haber?
Is bildigin gibi degil.Bilmedigin gibi...
Sen kendine bakma, bana bak..neler oluyor o zaman anlarsin
Oldugum zaman mezarima gel
De ki ' bu adam benden neler cekti
Ey toprak, boyle bir dertliyi sen nasil cekiyorsun...'
<end>

<start>
Artık olan oldu bize
Gelsen de bir gelmesen de
Gelemeyiz biz yüz yüze
Gelsen de bir gelmesen de
Hep kendini çektin naza
Yok bahara yahut yaza
Bıktım gayrı yaza yaza
Gelsen de bir gelmesen de
Bir candır bu bir andır bu 
Giden gelmez bir handır bu
Dağ taş değil insandır bu
Gelsen de bir gelmesen de
Göreceğim bir boş kafes
Ceset kalmış çıkmış nefes
Nerde o can nerde o ses
Gelsen de bir gelmesen de
<end>

<start>
Bin yıl oldu toprağına basalı
Hayli oldu kılıçları asalı,
Bülbüllerin onun için tasalı,
Sazlar kırık,ayar tutmaz telleri,
         Biz neyledik o koskoca elleri?..
Yol görünür,hakan emir verirdi,
Dalga dalga ordularım yürürdü,
Hamlemizden dağlar taşlar erirdi,
Dolu dizgin aştık nice belleri,
         Biz neyledik o koskoca elleri?..
Yıldız doğar,talihimiz belirir,
Sabah olur,ulufeler verilir,
Bir seferde dört krallık serilir,
Al al ettik,kara kara tülleri,
          Biz neyledik o koskoca elleri?..
Ferman çıkar,dal kılıçlar takınır,
Meydanlarda Rabbe dua okunur,
Gölgemizden bütün cihan sakınır,
Andırırdık coşkun akan selleri,
          Biz neyledik o koskoca elleri?..
Kosovalar,Plevneler bizsizdir,
Yosun tutmuş camilerim ıssızdır,
Boynu bükük minareler öksüzdür,
Açmaz olmuş Kızanlığın gülleri,
           Biz neyledik o koskoca elleri?..
Hali görür,geleceği sezerdik,
Bir zamanlar ta Vistül’de gezerdik.
Haritayı biz kendimiz çizerdik,
Fetheyledik deryaları,çölleri,
            Biz neyledik o koskoca elleri?..
Rodopların ak başları yaslıdır,
Serdengeçti gönül,artık usludur,
Rüzgarları bile matem seslidir,
Zafer,zafer der,eserdi yelleri,
            Biz neyledik o koskoca elleri?..
<end>

<start>
Artık iş kalmadı yarenler bizde
Tökezliyor olduk yazıda düzde
Şairdik,hatiptik,yazardık sözde
Ekmeği yemeğe ağızda diş yok
           Dedik ya efendim bizlerde iş yok
Sağ yanım titriyor,sol yanım tutmaz
Nabzım tekler durur,muntazam atmaz
Ayağım bir türlü ileri gitmez
Ağzım her an kuru,gözümde yaş yok
           Artık bundan böyle bizlerde iş yok
Bir secdeye varsam başım dolanır
Ne yesem ne içsem,miğdem bulanır
Bütün dertler birbirine ulanır
Yuvamız da bomboş uçacak kuş yok
           Hayra yorulacak hayal yok,düş yok
Yakını uzağı seçemez oldum
Bir ufak hendeği geçemez oldum
Bir bardak soğuk su içemez oldum
Tatlılarda bile lezzet yok,tat yok
           Benim bu halime takacak ad yok
İki adım atsam durmaz düşerim
Eski hallerime şimdi şaşarım
Allah’ım ben böyle nasıl yaşarım
Kendimi kollayacak gövdede baş yok
            Bağrıma basacak evlat yok,eş yok
Yaşıtlarım birer birer ölüyor
Yeşil yaprak kara toprak oluyor
Azrail de baş ucumda soluyor
Üstüme dikmeye ağaç yok,taş yok
           Arkamdan vermeye yemek yok,aş yok...
<end>

<start>
Geçmişte gömülmüş ne de çok hatıralar var.
Bir sevgili mes'ut ise bir başkası ağlar,
Bir eski gönül yaresi sızlar da derinden, 
Bir ok yeniden kalbi vurur dertli yerinden,
Bir damla şaraba, bir içim suya kanılmaz, 
Bir tatlı güne ertesi gün pek inanılmaz,
Madem ki hayalın yolu er geç bitecektir, 
Her sevgili varlık kara toprağa gidecektir,
Öyleyse neden bin bir üzüntüyle yanarsın? 
Bir hişuranın zevkini özlemle anarsın?
Günler değil, aylar boyu, yıllar boyu olsa, 
Bir sevgiye insan doyamaz, ömrü de dolsa.
Ver kendini, koy ver yine taptaze bir aşka! 
Sevmek ve sevilmek gibi tat var mı ki başka?
<end>

<start>
Yangın var, bağrım yanık, herkes şaka sanıyor, 
Yanıyor avuçlarım bir kor gibi yanıyor. 
Ya... Rabbim neydi bu hal, başa gelenler neydi? 
Ya ben Cehennem'deyim, ya Cehennem bendeydi, 
Denizlere atılsam deniz kurtarmaz beni, 
Ufuklara uzansam ufuk da sarmaz beni.
<end>

<start>
Türklüğün ilahisi
Şol asya'nin irmaklari
Akar türklük deyu deyu
Ol mübarek topraklari 
Kokar türklük deyu deyu
...
Burçlarinda sancaklar
Hür göklerini kucaklar
Daima tüter ocaklar
Tüter türklük deyu deyu
...
Şahin yuvasi belleri
Şehid kanindan gülleri
Cuşa gelmiş bülbülleri
Öter türklük deyu deyu
...
Kirilsin artik halkalar
Vurulsun leşte kargalar
Bahr-i hazarda dalgalar
Atar türklük deyu deyu
...
Yabancilarda yurdumuz
Devasiz kaldi derdimiz
Altaylarda bozkurdumuz 
Gezer türklük deyu deyu...
Serdengeçti
<end>

<start>
Bir kere inkâra düstün mü yavrum,
Kendini aşmaya yol bulamazsın.
Vehimler şüpheler bozar ruhunu,
Seni kaldıracak el bulamazsın...
Elbet dünya döner, bizde döneriz,
Bir müddet parıldar sonra söneriz...
Yükseklerden enginlere ineriz
Halinden anlayan dil bulamazsın.
Ömür akar gider yokluk gölüne
İnsanoğlu dümüş serap çölüne
Hayat benzer bir gecelik geline
Kendin gibi akan sel bulamazsın
Ektiğin tohumlar bir türlü bitmez
Müşkülü yenmeye bir ömür yetmez
Kuş olsan uçsan da yine kâr etmez
Arasan konacak dal bulamazsın...
<end>

<start>
Dedelerimden kalma intikam var kanımda
geçmişini s... bulgarın moskofun da
bir domuz görmüş gibi ayaklanır hislerim
alçakların sesini dinlerken mikrofonda.
o kadar gururlanma, o kadar mağrur olma
dün daha kölemizdin mahvolmuştun Prutta Yalnız şunu isterim yalnız şunu hatırla Yatmıştı katerina Baltacının koynunda
<end>

<start>
Sabahlar olmadan çıktım köyümden
Ayrı düştüm yaranımdan evimden
Nedeyim vazgeçtim ben her şeyimden
Vatansız malı mülkü ne derim
Elimde süngüm cenge giderim
Hısımlar komşular siz hoşça kalın
Ara sırada bir haber salın
Yurt için gidiyorum müsterih olun
Ne yapım böyle imiş kaderim
Elimde süngüm cenge giderim
Kara gözlü anam neden ağlarsın 
Ağlarsında yüreğimi dağlarsın
Sabaha doğru ben gideceğim
Akşamdan azığımı bağlarsın
Ağlama kız ana Huda’mız kerim
Elimde süngüm cenge giderim
Gel ey ela gözlü güneş yüzlü yar
Gidip de gelmemek gelip de görmemek var
Son olarak beni bir kerecik sar
Vatanımdır şimdi benim sevgilim 
Elimde süngüm cenge giderim
Dedem kayıp olmuş Yemen çölünde 
Amcam şehit oldu urum elinde
Babamın ruhu Çanakkale’de
Beşikte bırakmış beni pederim
Elimde süngüm cenge giderim
Mübarek kaza ,cenk,düğüş,sefer
Böyle buyurmuş ulu peygamber
Demiş ki: “Yurt için can veren erler
Mahşerde benimle beraber”
Tanrının buyruğu buna ne derim
Elimde süngüm cenge giderim
Canlandı gözümde yeniden mazi
Ölürsem şehidim kalırsam gazi
Bitiyor Mehmet ‘ in burada sözü
<end>

<start>
Ey kurşunlarla yerlere serilen 
Al bayraklara sarılan yiğit! 
Ey şehitoğlu şehit!
Ömrünün baharında, 
Şehitler diyarında 
Bir bahar sabahı
Zikrederken Allah 'ı
Namertler sana, 
Pusu kurdular...
Seni kahpece arkadan
Vurdular 
Bir bahar sabahı...
Açmamıştı henüz yurt çiçekleri
Vatan gülleri.
Vurdular seni, vurdular 
Moskof dölleri...
Namert kurşunlarla yerlere serilen
Ey al bayraklara sarılan yiğit! 
Ey şehit oğlu şehit!
Her gün sosyal - itler
Ürüyorlar.
Rüyalarında Barzani'yi görüyorlar.
Kan döküyorlar 
Vatan çocuklarının
Tırnaklarını söküyorlar.
Sıkılmış yumruk ar.
Sıkılmış dişler.
Evet bütün bu işler
Türkiye 'de oluyor.
Türkiye'de Türkler
Öldürülüyor, ölüyor..
Nerde hükümet, 
Nerde kanun, 
Nerde adalet, 
Rezalet, rezalet, rezalet.'..
Amma bu millet düşmanı tanırsa, 
Bir şahlanırsa, 
Bu sosyal - itleri, 
Para ile satılmış parazitleri 
Bir anda boğar...
Bu işler böyle gitmez kardaşım 
Yarın ufuklardan, güneşler doğar! ..
Ey cepleri rubleli, 
Moskova kıbleli kızıl, rezil.
Nasıl olsa bu millet sizleri haklar
Alçaklar, haklar... 
Sen rahat uyu yiğidim
Arslan şehidim. 
Rahat uyu...'
<end>

<start>
Yıllardır,yıllardır hayaller kurdum, 
Seni anam gibi aradım durdum,
Ey benim  sevgilim ,ey Anayurdum,
         Nerde benim Oral- Altay dağlarım?
          Akşam olur sabah olur  ağlarım
Gövden bir yerde başın  bir yerde,
Aramıza  inmiş bir demir perde,
Söyle Turan  sen nerdesin , ben nerde?
          Nerde benim yaslı Tanrı dağlarım?
          Akşam olur sabah olur  ağlarım
Turan ellerinden haber gelmiyor, 
Yarabbi derdimi kimse bilmiyor ,
Dört asırdır Türkün yüzü gülmüyor,
           Akşam olur sabah olur ağlarım
           Nerde benim Oral- Altay dağlarım?
Koskoca bir alem  göçmüş yıkılmış,
Türbelerin , camilerin yakılmış,
Meydanlara kara putlar dikilmiş,
           Buhara der, Semerkant der ağlarım
           Nerde benim Oral- Altay dağlarım
Kimlere söylesem bilmem derdimi, 
Acaba dünya böyle zulüm gördü mü,
Bozkurt gitmiş ayı basmış yurdumu,
           Bozkurtum  der özyurdum der  ağlarım
           Nerde benim yaslı Tanrı dağlarım?
Sen ey Hazar ,engin Hazar,Türk  Hazar,
Söyle bana boylarında kimler gezer?..
Kafir moskof yine mezar mı kazar?
        Seyhun gibi, Ceyhun gibi çağlarım,
        Nerede benim Oral-Altay dağlarım?..
Moskof bayrağını çekmiş gemiler,
Yol alırken dalgaların iniler,
Her gelen haber de derdim yeniler
        Nerde benim Oral- Altay dağlarım
        Akşam olur sabah olur  ağlarım
Vatanlar,vatanlar,esir vatanlar,
Ey yüreği vatan için atarlar,
Toplanın elleri silah tutanlar,
         Kıyam etsin ölülerim,sağlarım,
         Nerede benim yaslı tanrı dağlarım?..
Esen yellere bak sevda yelidir,
Açan güllere bak bayrak alıdır,
Senden ayrı düşen gönül delidir,
        Nerede benim Oral-Altay dağlarım 
        Akşam olur sabah olur ağlarım
Duman olur dağlarına ağsam mı?
Yağmur olup dağlarına yağsa mı?
Yıldız olup göklerine doğsam mı?
       Ah çeker de yaşın yaşın ağlarım
       Nerede benim Oral-Altay dağlarım
Doğmuyor,doğmuyor aylar,yıldızlar
Çalmıyor kırılmış kopuzlar,sazlar
Karalar bağlamış gelinler,kızlar
         Akşam olur sabah olur ağlarım
         Nerede benim yaslı Tanrı dağlarım
Allah Allah diyen ezanlar nerede?
Efeler,yiğitler,kızanlar nerede?
Taşkentler,Kırımlar,kazanlar nerede?
          Nerede benim Oral-Altay dağlarım?
          Akşam olur sabah olur ağlarım
Artık Dede Korkut öğüt vermiyor
Gültekinden bildirgeler gelmiyor
Ne söylesem olmuyor, ah olmuyor
            Nerede benim Oral-Altay dağlarım?
            Akşam olur sabah olur ağlarım
Sürüler dağılmış,yaylamaz olmuş
Irmaklar kurumuş,çağlamaz olmuş
Ozanlar,Şamanlar söylemez olmuş
            Nerede benim Oral-Altay dağlarım?
            Akşam olur sabah olur ağlarım
Mağripten maşriki soranlar hani?
Çini,Viyana’yı soranlar hani?
Üç kıtada dimdik duranlar hani?
           Nerede benim Oral-Altay dağlarım?
            Akşam olur sabah olur ağlarım
Geçmiş günler birer hayal oldular,
Bedr-i tam idiler,Hilal oldular,
Dün cevapken bugün sual oldular,
             Nerede benim Oral-Altay dağlarım?
            Akşam olur sabah olur ağlarım
Kınaman dostlarım gözümde yaş var,
Şu kara bağrımda bir kara taş var,
Tam elli iki milyon esir gardaş var,
          Nerde benim yaslı Tanrı dağlarım
          Akşam olur sabah olur  ağlarım
<end>

<start>
Yıkılası hapishane damları anam
Yandım Allah yandım, daha mı yanam
İçtiğimiz gözyaşı, ekmeğimiz gam
Yıkılası hapishane damları anam
Yandım Allah yandım, daha mı yanam
Her yeri kaplamış bir kara duman
Geçmiyor, geçmiyor şu kahpe zaman
Bir af çıkmazsa da halimiz yaman
Yıkılası hapishane damları anam
Yandım Allah yandım, daha mı yanam
Feryadıma ses vermez, duvarlar dilsiz
Geçiyor baharlar çemensiz, gülsüz
Kötürüm gibiyim ayaksız, elsiz
Yıkılası hapishane damları anam
Yandım Allah yandım, daha mı yanam
Hep de bize imiş feleğin cevri
Döndü gayrı dünya, değişti seyri
Bu devir alçaklar, korkaklar devri
Yıkılası hapishane damları anam
Yandım Allah yandım, daha mı yanam
Herkesin derdi de başından aşkın
Her kimi gördümse serseri, şaşkın
Yemeksiz, gömleksiz, perişan, düşkün
Yıkılası hapishane damları anam
Yandım Allah yandım, daha mı yanam
Bozulmuş düzeni, çalmıyor sazım
Geçmiyor, geçmiyor kimseye nazım
Ben bir Köroğlu'yum, nerde Ayvaz'ım
Yıkılası hapishane damları anam
Yandım Allah yandım, daha mı yanam
Çıkar avluda volta vururum
Bu sefil hayatı böyle sürürüm
İflah etmez, ben bu yerde çürürüm
Yıkılası hapishane damları anam
Yandım Allah yandım, daha mı yanam
Düşmüşüm yatağa hastayım, hasta
Gözlerim kapıda, kulağım seste
Yastayım kardaşlar yastayım yasta
Yıkılası hapishane damları anam
Yandım Allah yandım, daha mı yanam
Geceler iner de, doğar yıldızlar
Köyümü andıkça yüreğim sızlar
Aklıma geliyor gelinler, kızlar
Yıkılası hapishane damları anam
Yandım Allah yandım, daha mı yanam
Akşam olur, kapılar kitlenir
Kimi kumar oynar, kimi bitlenir
Buraya düşen her derde katlanır
Yıkılası hapishane damları anam
Yandım Allah yandım, daha mı yanam
Kimi esrar çeker, düşer dalgaya
Kimi bıçak çeker, girer kavgaya
...............................
Yıkılası hapishane damları anam
Yandım Allah yandım, daha mı yanamYıkılası hapishane damları anam
Yandım Allah yandım, daha mı yanam
Her yeri kaplamış bir kara duman
Geçmiyor, geçmiyor şu kahpe zaman
Bir af çıkmazsa da halimiz yaman
Yıkılası hapishane damları anam
Yandım Allah yandım, daha mı yanam
Feryadıma ses vermez, duvarlar dilsiz
Geçiyor baharlar çemensiz, gülsüz
Kötürüm gibiyim ayaksız, elsiz
Yıkılası hapishane damları anam
Yandım Allah yandım, daha mı yanam
Hep de bize imiş feleğin cevri
Döndü gayrı dünya, değişti seyri
Bu devir alçaklar, korkaklar devri
Yıkılası hapishane damları anam
Yandım Allah yandım, daha mı yanam
Herkesin derdi de başından aşkın
Her kimi gördümse serseri, şaşkın
Yemeksiz, gömleksiz, perişan, düşkün
Yıkılası hapishane damları anam
Yandım Allah yandım, daha mı yanam
Bozulmuş düzeni, çalmıyor sazım
Geçmiyor, geçmiyor kimseye nazım
Ben bir Köroğlu'yum, nerde Ayvaz'ım
Yıkılası hapishane damları anam
Yandım Allah yandım, daha mı yanam
Çıkar avluda volta vururum
Bu sefil hayatı böyle sürürüm
İflah etmez, ben bu yerde çürürüm
Yıkılası hapishane damları anam
Yandım Allah yandım, daha mı yanam
Düşmüşüm yatağa hastayım, hasta
Gözlerim kapıda, kulağım seste
Yastayım kardaşlar yastayım yasta
Yıkılası hapishane damları anam
Yandım Allah yandım, daha mı yanam
Geceler iner de, doğar yıldızlar
Köyümü andıkça yüreğim sızlar
Aklıma geliyor gelinler, kızlar
Yıkılası hapishane damları anam
Yandım Allah yandım, daha mı yanam
Akşam olur, kapılar kitlenir
Kimi kumar oynar, kimi bitlenir
Buraya düşen her derde katlanır
Yıkılası hapishane damları anam
Yandım Allah yandım, daha mı yanam
Kimi esrar çeker, düşer dalgaya
Kimi bıçak çeker, girer kavgaya
...............................
Yıkılası hapishane damları anam
Yandım Allah yandım, daha mı yanam
<end>

<start>
İster beni hoş görün, ister vurun öldürün, 
İster bir cani gibi zindanda süründürün, 
Yeter artık illallah! Şu yangını söndürün,
Amerikan dolan bu yangına kâr etmez. 
Ey meclis-i mebusan bu kervan böyle gitmez!
'l love you America' yazılı durur duvarda, 
Donanmalar taşıdı yığın yığın hovarda, 
Kızlarımız dansetti, salep içtiler barda,
Kimse görmez bunları, haya etmez, ar etmez. 
Ey meclis-i mebusan bu kervan böyle gitmez
Bankalar mâbed oldu, daktilo sesi dua, 
Adet oldu hırsızlık, dalkavukluk ve riya, 
Yapmayanlar düz yolda kalıverirler yaya,
Vallahi bilmem amma bu millet iflah etmez, 
Ey meclis-i mebusan bu kervan böyle gitmez! ..
Her yerde yükselirken âvaze-i sefalet. 
Yurdu cennet gösterir radyo denen kör alet, 
İlâhi bu ne halet, Ya Rab bu ne dalâlet?
Zorbalık, cebr-ü şiddet kimseye gık dedirtmez
Ey meclis-i mebusan bu kervan böyle gitmez! ,
Haykırırım hakkı her sözüm ağır olsa da, 
Şaklasa kamçı, sırtım onmaz yağır olsa da, 
Duyulmaz mı bu feryat insan sağır olsa da,
Bu derde çâre lâzım, nutuklarla iş bitmez, 
Ey meclis-i mebusan bu kervan böyle gitmez!
<end>

<start>
Gözleri yemyeşil bir kız tanırdım
Sevginin sınırı olmaz sanırdım
O altın saçlarda o güzel başta
Bir cihan görürdüm o gözde,kaşta
Kader sevgilimi aldı eşinden
Ben bir yetim gibi kaldım peşinden
Aşkı bitmez sandım tükenmez sandım
Sevgiye doymadan acıya kandım
Yıllardır ömrüme acılar katık
Ya...rabbim bir son ver çileme artık
Kopda gel dilede büyük Tanrıdan
Komasın kimseyi uzak yarinden
<end>

<start>
'İstiklal Marşı” şairi M. Akif’in ruhuna ithaf'
İyilik ve güzellik taşıyor her yerinden 
Sevdim sevgilim diye Anayurdu derinden
Neye baksam sevindim sevdim ne varsa her yerde 
Yurtta bulunmak bile deva olur çok derde 
Şu uçuşan kırlangıç, sarı asma ne güzel 
Şu nur topu yavruda allı basma ne güzel
Güzellik kaynağıdır yeryüzü gök ve deniz
Tatlıdır Anayurtta her yüze bakan beniz
Gözü besler yemyeşil top top çam ağaçları
Ne hoştur karşı dağın kıvrımlı yamaçları 
Irmaklarda ırmakta gümüştün balıklar oynaşırlar
Vadilerde yaylada davarlar kaynaşırlar 
Başka yerin bu kadar ılık güneşi yoktur
Bence öz yurdun benzeri eşi yoktur
Gözlerim dalar gider ufkun rengarengine
Bilmem hiç rastlanır mı yeryüzünde dengine
Öyle bir renk çökmüş ki mavi,mor diyemezsin
Eflatun mu pembe mi?ateş,kor diyemezsin!
Ne bir ressam eli ne de bir şair dili
O renkleri çizemez anlatamaz besbelli
Herkese ilgi vardır memleket olayında
Başa bir tad gizlidir zorunda kolayında 
Her şeyinde bir ahenk her şeyinde bir tad var
İçimizde sevinçten sanki bir çift kanat var
Doyulurmu seyrine ay yıldızlı bayrağın
Uğrunda kim can vermez bu güzelim toprağın
Ne mutlu bu ülkede varlık olmak bir zerre
Anayurtta yaşayan bahtiyardır bin kere
<end>

<start>
Ufuk uçsuz bucaksız gerilmiş bir kanattır.
Nazar dokunuverir onun güzelliğine, 
Bilmem hiç rastlanır mı yeryüzünde dengine? 
Bakarsın belki bugün kararıverir ufuk, 
Bakarsın belki yarın ağarıverir ufuk
Ufuk derin bir aşkla yanıp tutuşur bazan, 
Bazan bir bıçak olur yürekleri zedeler, 
Bazan bir hasret olur neler bekletir neler! ...
.......................................................................
Demin çatkın bir kaştı, şimdi gülen bir yüzdür.
Bakarsın bir yetimdir, bakarsın bir öksüzdür.
Birgün beni öp diye yalvaran bir dudaktır, 
Birgün zehir kaynağı kurulmuş bir tuzaktır.
Bahtımla kara bahtı ayıran çizgidir o! 
Dertleri günahları silen bir silgidir o! 
Kalemlere, dillere gelmeyen bir eserdir, 
Bakarsın bir batıştır, bakarsın bir zaferdir.
Ufuk benim her şeyim can yoldaşımdır ufuk, 
Sevgimdir, sevgilimdir, öz kardeşimdir ufuk.
................................................................
Ben de zaman elinde hem batı hem doğuyum, 
Beni ufuk doğurdu ben ufkun çocuğuyum.
İstanbul, Çamlıca,5-Eylül-1937
<end>

<start>
Erenlerde uyku olmaz,
Uyan pirim, uyan gayrı! ..
Bak, içime girdi korku,
Uyan pirim, uyan gayrı! ..
Yürekten bir çekerek ah,
Gezdi bu can dergah dergah
Korkum nedir bilir Allah,
Uyan pirim, uyan gayra! ..
Öz şîrine kana kana,
Aşk oduyla yana yana,
Mecnun gibi koştum sana,
Uyan pirim, uyan gayrı! ..
Konduğum yer Konya hani,
Aşıkların öz vatani,
Ey gönlümün ilk sultanı,
Aç gözünü, uyan gayrı! ..
Durup hakkın divanına,
Katıldım aşk kervanına,
Kerem kılıp hayranına,
Uyan, pîrim, uyan gayrı...
Söyle aşık yanık yanık,
Yeşil Türbe olsun tanık,
Madde uyur, ruh uyanık,
Uyan pîrim, uyan gayrı! ..
Yağdırdılar durmadan ok,
Delik deşik oldu bağrım! ..
Yüz sürünce dergahına;
Dindi -şükür- dinmez ağrım! ..
Konya,6 Nisan 1947
<end>

<start>
Gözlerim yaşlı da dudağım kuru, 
Sen attın içime ateşi koru, 
Ya Rabbi, Ya rabbi sen beni koru, 
Yoksa yanım yanım kül olacağım
<end>

<start>
Hayalimde yemyeşil bir alem kura kura
Giriyorum gün görmüş bağrı yanık Bozkır'a
Sabır, tevekkül çile burda sonsuzlaşır
Cihet ebedi silinir, insan mekansızlaşır...
Hep aynı ses, aynı renk, aynı şekil, aynı hat! ...
Topraktan ve güneşten gelen sonsuz saltanat! ...
Bozkır sükun, bozkır ruh, bozkır bir derviş gibi! 
Kendi kendinden geçmiş, Allah'ı görmüş gibi! ...
Biz Ademi topraktan yaratmışız diyen din! ...
Adını ilan eder her sabah Muhammed'in! ...
Yanmış yağız çehreler, yürekler nur içinde, 
İnanan seven insan, sonsuz huzur içinde...
Bozkırlarda 'şimdi'nin, 'acelenin' işi yok! 
Motor, sür'at asrının korkunç keşmekeşi yok!
Bir meydan okuyuş var, derinde çok derinde
Asya dile gelirken kağnı tekerlerinde!
Kendini vere vere insan toprak anaya
Yavaş yavaş kavuşur sükun'a Nirvana'ya! ...
<end>

<start>
Akan su bulanıksa akar akar durulur
İki bacak bir çekmez olur yorulur
Ecel bir samyeli gibi eser hepsini alır
Ne sevilen bir sevgili ne seven yürek kalır
Herşey birgün hatıradır yaşıyanlar dilinde 
Herşey erir erimeyen bu zamanın elinde
<end>

<start>
Sen benden ne ayrisin, ne gayri...
Amma feryatlarim neye?
Gidisin bir turlu harap ediyor beni, gelisin bir turlu...
Fakat bu iki harabe arasindaki cani gor! ...
Senin icin 'geliyor' dediler; aklim gitti.
Gelirsin, aklim gider; gidersin, aklim gider..
Acik soyle sen akil dusmani misin? ...
Topraga dusen tohum gibi
ben de ayaklarina dusuyorum...
Bu ask ne zaman basak verecek?
Sen; ' Sen ne olursan ol, bana ne? ' diyorsun...
Ben; 'Ne olursan ol bana gel! ...'diyorum...
Hangimiz hakliyiz? ..Soyle..
Artik bu is boyle gitmez. Artik bu attek
Boyle tutmez. Dumanim kesildi, serapa 
kor oldum..Anla...
Aksam oluyor, gunes batmak uzere...
Ask uzun bir geceye benzer.
Sabah ayiklar icindir.
Biz ki sarhosuz.
Gel! ...uzun gecelere burunelim...
<end>

<start>
Erenlerde uyku olmaz, 
Uyan pirim, uyan gayrı! ..
Bak, içime girdi korku, 
Uyan pirim, uyan gayrı! ..
Yürekten bir çekerek ah, 
Gezdi bu can dergâh dergâh
Korkum nedir bilir Allah, 
Uyan pirim, uyan gayrı! ..
Öz şîrine kana kana, 
Aşk oduyla yana yana, 
Mecnun gibi koştum sana, 
Uyan pirim, uyan gayrı! ..
Konduğum yer Konya hanı,
Aşıkların öz vatanı, 
Ey gönlümün ilk sultanı, 
Aç gözünü, uyan gayrı! ..
Durup hakkın divanına, 
Katıldım aşk kervanına, 
Kerem kılıp hayranına, 
Uyan pîrim, uyan gayrı...
Söyle aşık yanık yanık, 
Yeşil Türbe olsun tanık, 
Madde uyur, ruh uyanık, 
Uyan pîrim, uyan gayrı! ..
Yağdırdılar durmadan ok, 
Delik deşik oldu bağrım! ..
Yüz sürünce dergâhına; 
Dindi -şükür- dinmez ağrım! ..
<end>

<start>
1 
beni burada arama anne 
kapıda adımı sorma 
saçlarına yıldız düşmüş 
koparma anne 
ağlama
kaç zamandır yüzüm tıraşlı 
gözlerim şafak bekledim 
uzarken ellerim 
kulağım kirişte 
ölümü özledim anne 
yaşamak isterken delice
2 
bugün görüş günü 
günlerden salı 
ıslak 
sarı bir yağmur 
ülkemin neresine bakarsa ay 
orada yitik bir anne ağlıyor 
sen aralıyorsun yağmuru 
acıdan sırılsıklam alnına siper edip elini 
sonra bir umut koşuyorsun 
yüreğin avucunda 
ısırırken 
çırpıntı gözlerini 
(ah verebilseydim keşke 
yüreği avcunda koşan 
her bir anneye 
tepeden tırnağa oğula 
ve kıza kesmiş 
bir ülkeyi armağan 
koşma anne 
birdenbire batacak olan 
düş denizinde yarattığın umut sandalıdır 
oysa benim için gece 
ışık hızıyla koşan 
kısa ve soğuk bir zamandır 
bu yüzden boğuk seslerle geldiler bir şafak 
uykusuz 
yorgun 
ve korkak
3 
sanırım baytardı 
yüreğimin depreminde righter ölçeği çatlarken 
ölebilir raporu veren beyaz önlüklü doktor 
boş ver hypocrite amca 
üzülme ne olur 
sen de anne 
sen de üzülme 
hücremin dört bir köşesinde el ayak izlerimi 
ciğerlerimde yırtılan bir çığlıkla hazır beklediğim 
ve korkunç bir sabırla birbirine eklediğim 
korkak kahraman gecelerimi 
düşlerimle sınırsız 
diretmişliğimle genç 
şaşkınlığımla çocuk devrederken sıradakine 
usulca açılıverdi 
yanağımda tomurcuk
pir Sultanı düşün anne 
şeyh Bedrettin'i 
börklüce'yi 
torlak Kemal'i düşün anne 
hala kanaması nedendir faşizmin göğsünde 
utangaçlığı bile vuramadan yanaklarına yasının 
on sekizinde ölümüne pervasız yürüyen 
ince bilekli çıplak ayaklı Tanya'nın 
deniz'i düşün anne 
her mayıs şafağında uzun 
uzun döverken darağaçlarını 
ve o şafaktan doğma 
on bir yaşını çiğneyip yürüyen çocukları 
insanları düşün anne 
düşün ki yüreğin sallansın 
düşün ki o an 
güneşli güzel günlere inanan 
mutlu bir yusufçuk havalansın
4 
sıcak omuzlar değerken omzuma 
buz üstünde yürüdüm yıllar boyu 
bayraklar ve türkülerle 
kopunca memelerinden o mükemmel yaşama
kurşunlar sıktılar alnıma 
açık alanlarda ağır 
kartalların konup kalktığı 
yalçın kayalardan biriydim 
ölüp dirildim yeniden 
güneşli güneşsiz akşamlarda
mutlu yarınlar adına 
özgürlük adına ekmek adına 
üstüne vardım kuyruğ....................
<end>

<start>
plastik tadında yediğim içtiğim 
yaz kış gözlerimi örseliyor duvar 
paslanıyor demir gelip boyuyorlar 
hep aynı renkte ölemem 
beton tuttu ayaklarım dışarda kar 
karın altında toprak nasıl hasretim 
bir kuşun kanatları geçiyor üzerimden 
bin kanat bakıyorum parmaklığa 
aklı gidiyor nöbetçinin
kırk yıllık yoldan tanırım ben soğukları 
ama asıl baharların erbabıyım 
yine yorgun argın aşacak dağları 
yine kapıma yıkılacak karanfil 
elleriyle koymuş gibi bulac....................
<end>

<start>
1
göçüyorlar
giysilerini onarmışlar akşamdan
bir kavgadan bir kavgaya
sedir ağaçları altından
göçüyorlar
ölülerini aralayarak siperlerden
kuşatma altında
beyaz bayrak bilmeden
göçüyorlar
sırt çantaları kavga yüklü
umutla ayıklanmış gözlerinde
çekincesiz ağlayış
göçüyorlar
yalnız bırakılmışlığın alnına
çakarak filistin türküsünü
göçüyorlar
ayrılık dizilmiş iki yana
dimdik ayakta
bir ülke gibi geçiyor....................
<end>

<start>
Bu vapur kalkar birazdan
Kalkip gidemeyen bir ben
Martilarin goturup getirdigi
Bu vapur kalkar birazdan
Kar soguklarinda iskele
Asiklara savunmas....................
<end>

<start>
gül diyorum 
yoksul acilarin gölgesinde 
güllerin solsun istemiyorum 
ay diyorum sonra 
....................
<end>

<start>
yeşildir artık yüreğinde kara bulut 
bugün anneler günü annem beni unut
evde acılar koynuna yangelip yatmış 
inadına giyin sen de mayısa batmış 
yürü sokakta çocukların düşü ....................
<end>

<start>
bağırma sesinin ardında yüzün huzursuz bir tabanca gibi duruyor
bağırma kendimi kötü kurulmuş bir cümle sanıyorum
bağırma hangi aşk kendi fırtınasına dayanabilir bilmiyorum
bağırma çürük bir yalan oluyor bü....................
<end>

<start>
intihar girişimleri acıklı olur
bilirsiniz
intiharını beyaz....................
<end>

<start>
işkenceden geliyorum
çığlık çığlığa üstüm başım
değemem dudağımı dudağına 
elektirik kokuyor ağzım
kelimelerim birbirine vurur
gözlerim yanar ağlarsam
da....................
<end>

<start>
bir elimde ölüm fermanım
bir elimde sevdam
birbirine kenetleyip ellerimi 
                                   yürüdüm
gecenin bir vaktidir
kirli sarı ışığı sokak lambalarının
ve karanlığın bilindik sözleri
                                    ardımdadır
iz tutmuş duvar diplerinde
telaşlı adımlarıyla işçilerin
tedirgin korkulu akışı
ve donup k....................
<end>

<start>
ilk şiirini ne zaman yazdın
ilk aşık olduğumda
ilk ne zaman aşık oldun
ilkokula giderken
nedenli sevebilir ki çocuk
bir insan nasıl severse
ama erin bile değil
acılar erken büyütüyor
bizim ülkede çocukları
anlayamadım
yirmi besi geçmiyorsa başımız
yedisinde baslarız sevmeye
ölümüne severiz on birinde
peki ya aşk nedir
en güzel bölüşümdür
ne zaman doğdun
hangisini soruyorsun
o da ne demek
1960'ta
büy....................
<end>

<start>
Hoş geldin ölüm 
Buyur otur
Saklımız kalmadı
Dök eteklerinden taşları
Ben bir rüzgarım 
Özgürlük rüzgarı
Bir yürekten bir yüreğe....................
<end>

<start>
geçici ayrılık benimkisi 
ilkyaz çiçeğine gebeyim 
ağıtlar yakmayın adıma 
ben ölmedim ölmeyeceğim
sıcak saklayın gecelerimi 
karlar altından çıkıp geleceğim ....................
<end>

<start>
çatıların üzerinde yürürdü serçeler
kanatlarından günışığı dökülürdü
ciğerleri sökülür gibi öksürürdü
     yokuşa vurdukça erkenci işçiler
ekmeğinin yanına güneşi koyup
usulca bakkaldan çıkan çocuk
bir çift kanat açardı köşede
ben dönerdim geceyarılarından
     üstüm başım çatışma içinde
sardunyaların arasında pencerede
sen taze bir badem gibi dururdun
beni her sabah böyle vururdun
     çekip gözlerine mahmur bulutu
günaydın derken salt dudaktın
biri seni mutlaka öpüyordu
bana mı öyle geliyordu
     sen mi çok ufaktın
saçlarında miniminnacık papatya
ardında çiçek bahçesi
ayıp bir söz gibi yürürdün
gözlerimi alıp götürürdün
     körleme k....................
<end>

<start>
siz şimdi bana bir kucak 
gökyüzü getirebilir misiniz demir örgülerle parçalanmamış 
suda serin suda pırıl pırıl akan bir yaprak 
bana çiçek kokusu bana deniz bana toprak 
boyunca mayısa ....................
<end>

<start>
seven 
güzelim çocuk 
karşımda duruyor fotoğrafın 
güneş gibi asmışım ranzama seni 
        gözlerimi gözbebeklerinde unutup 
o kadar yakın ve o kadar ürkeksin ki 
uçacak elimin sana uzanan rüzgârında 
        sarı saçların tokasından kurtulup 
kolumu kanadımı kırıyor fakat 
yüzünün ortalık yerinde buruşan keder 
tam da gülecekken 
sımsıkı kapanıp yapışıyor 
kiraz ağacının bütün kirazı dudakların 
gözlerinin yemyeşil uğultusu 
ve pembe buğusu yanaklarının 
        susup kalıyor apansız
hem ne dersin 
ben sana....................
<end>

<start>
önüm arkam
sağım solum
          beton
hey toprak
neredeysen çık....................
<end>

<start>
<end>

<start>
düşmezse düşmesin yakamızdan ölüm
bizim de ülkemizde sabah olacak gülüm....................
<end>

<start>
Az dikkat etsene memedim
Sokaklardan toplayıp attığın
Taş değil yüreğin....................
<end>

<start>
evimin önü yokuş 
sokağımı ....................
<end>

<start>
bindokuzyüzaltmış doğumlular
yıldız kanatlı birer kuştular
doğru uçtular yanlış uçtular
bıkmadan usanmadan uçtular
bindokuzyüzaltmış doğumlular
yıldız kanatlı birer kuştular<....................
<end>

<start>
bir bahar daha dönüp gidecek kapıdan 
bir bahar....................
<end>

<start>
ağzımda mavi bir ıslık
omuz başımda yıldızlar
sırtımda kurşun yanıkları
gültepe sokaklarını adımlıyorum
derelerden caddeye uzanan
yoksul işçi sokaklarını
gözü yaşlı anaların ellerini öperim
sabah çaylarını demlerim işçilerin
genç kızlar sevda şiirleri ister
gerçi sokakl....................
<end>

<start>
kapalı 
kızların 
kapılarını 
hırsızlamalı 
kim ....................
<end>

<start>
sen ki  anasın
toprağa benzer yüreğin
bereketli doğurgan
yemyeşil bir toprağa
             ana
al yanaklı bal dudaklı
bir gelin veremedim diye kızma bana
sencileyin ak ....................
<end>

<start>
bu gece de gelmediler anne 
ağustosböceklerini duyuyor musun....................
<end>

<start>
avucumdan düşüyor iki çizgi
biri ak kara bi....................
<end>

<start>
rüzgâr etekli geçin çocuklar gözlerimden 
geçin kısa pantolon boy boy oyun oyun 
şakacıktan oyuncuktan olsun razıyım dünden 
ba-ba deyin çığlık çığlığa önümde durun
pamuk ellerinizle boynuma tırmanın dizlerimden 
karıştırın ceplerimi yüzünüzü sakalıma sürün 
a....................
<end>

<start>
senin neden neden istediğini bilmezdim 
çamaşır makinası der koyardın postanı 
tersyüz eder ceplerini gösterirdi babam 
bi....................
<end>

<start>
'Bir başka ülkeye, bir başka denize giderim', dedin
'bundan daha iyi bir başka şehir bulunur elbet.
Her çabam kaderin olumsuz bir yargısıyla karşı karşıya;
-bir ceset gibi- gömülü kalbim.
Aklım daha ne kadar kalacak bu çorak ülkede?
Yüzümü nereye çevirsem, nereye baksam,
kara yıkıntılarını görüyorum ömrümün, 
boşuna bunca yıl tükettiğim bu ülkede.'
Yeni bir ülke bulamazsın, başka bir deniz bulamazsın.
Bu şehir arkandan gelecektir.
Sen gene  aynı sokaklarda dolaşacaksın,
aynı mahallede kocayacaksın;
aynı evlerde kır düşecek saçlarına.
Dönüp dolaşıp bu şehre geleceksin sonunda.
Başka bir şey umma-
Ömrünü nasıl tükettiysen burada, bu köşecikte,
öyle tükettin demektir bütün yeryüzünü de.
( Çeviren: Cevat Çapan )
<end>

<start>
<end>

<start>
Düşünmeden, acımadan, utanmadan
kocaman yüksek duvarlar ördüler dört yanıma.
Ve şimdi oturuyorum böyle yoksun her umuttan.
Beynimi kemiriyor bu yazgı, hep bu var aklımda;
oysa yapacak bunca şey vardı dışarıda.
Ah, önceden farketmedim örülürken duvarlar.
Ama ne duvarcıların gürültüsü, ne başka ses.
Sezdirmeden, beni dünyanın dışında bıraktılar.
(1896)
<end>

<start>
ithaka'ya doğru yola çıktığın zaman,
dile ki uzun sürsün yolculuğun, 
serüven dolu, bilgi dolu olsun. 
ne lestrigonlardan kork, 
ne kikloplardan, ne de öfkeli poseidon'dan. 
bunlardan hiçbiri çıkmaz karşına, 
düşlerin yüceyse, gövdeni ve ruhunu 
ince bir heyecan sarmışsa eğer. 
ne lestrigonlara rastlarsın, 
ne kikloplara, ne azgın poseidon'a, 
onları sen kendi ruhunda taşımadıkça, 
kendi ruhun onları dikmedikçe karşına.
dile ki uzun sürsün yolun. 
nice yaz sabahları olsun, 
eşsiz bir sevinç ve mutluluk içinde 
önceden hiç görmediğin limanlara girdiğin! 
durup fenike'nin çarşılarında 
eşi benzeri olmayan mallar al, 
sedefle mercan, abanozla kehribar, 
ve her türlü başdöndürücü kokular; 
bu başdöndürücü kokulardan al alabildiğin kadar; 
nice mısır şehirlerine uğra, 
ne öğrenebilirsen öğrenmeye bak bilgelerinden.
hiç aklından çıkarma ithaka'yı. 
oraya varmak senin başlıca yazgın. 
ama yolculuğu tez bitirmeye de kalkma sakın. 
varsın yıllarca sürsün, daha iyi; 
sonunda kocamış biri olarak demir at adana, 
yol boyunca kazandığın bunca şeylerle zengin, 
ithaka'nın sana zenginlik vermesini ummadan.
sana bu güzel yolculuğu verdi ithaka. 
o olmasa, yola hiç çıkmayacaktın. 
ama sana verecek bir şeyi yok bundan başka.
onu yoksul buluyorsan, aldanmış sanma kendini. 
geçtiğin bunca deneyden sonra öyle bilgeleştin ki, 
artık elbet biliyorsundur ne anlama geldiğini ithakaların.
<end>

<start>
Ne onurludur, o insanlar ki ömürlerini
Termopilleri'ni savunmaya adarlar.
Doğru bildikleri yoldan hiç şaşmadan, 
yaptıkları her işte dürüst ve tutarlı
sevecenliği ve acımayı da elden bırakmadan, 
zenginken cömert, yoksulken de
ellerinden geldiğince cömert davranırlar; 
ama yalancılara da kin beslemezler.
Ama onurların en büyüğü sonunda Efialtis'in
ortaya çıkacağını ve Medler'inde
geçitten geçeceğini önceden bilenlerdir, 
(çoğu da önceden bilir bunu)
<end>

<start>
Boş günlerde geçirdiğim bu karanlık
odalarda dönenip duruyorum
pencereleri bulmak için.
Öyle rahatlayacağım ki bir pencere açılsa
Ama bir türlü ortaya çıkmıyor pencereler
Ya ben bulamıyorum onları. Belki de
Bulamamam daha iyi.
Belki başka işkence olacak ışık
Kim bilir neler çıkaracak karşıma
<end>

<start>
Gece yarısı ansızın duyarsan 
eşsiz ezgilerle, naralarla 
görünmeyen bir alayın geçtiğini 
boş yere ağlama talihin döndü, 
hiçbir iş başaramadın, her düşün 
boş çıktı diye.
Nicedir hazırmış gibi, bir yiğit gibi, 
Hele kendini aldatmaya kalkma, deme ki 
bir düştü bu, belki yanlış duydum; 
böyle boş umutlara kapılacak kadar alçalma,
Nicedir hazırmış gibi, bir yiğit gibi, 
böyle bir şehre layık olan sana yaraşırcasına, 
kararlı adımlarla yaklaş pencereye; 
duygulanarak dinle, ama korkakların 
yanıp yakılmalarıyla değil, 
son bir kez doya doya dinle o sesleri, 
o gizli alayın eşsiz çalgılarını, 
sonra veda et ona, yitirdiğin İskenderiye'ye.
Çeviren: Cevat Çapan
<end>

<start>
Yılların, azgınlıklarının yıprattığı, 
belini büktüğü yaşlı bir adam, bitkin
ağır ağır yürüyor dar sokakta.
Ama evine girer girmez, gizlemek için
yaşının o acılı halini, düşünüyor
içinde hala sönmeyen gençlik ateşini
Şimdi onun şiirlerini okuyor delikanlılar.
Onların gözlerinde canlanıyor onun düşleri.
Onun hayal ettiği güzellikte ürperiyor
sağlıklı, şevket düşkünü beyinleri, 
güzel biçimli, dipdiri bedenleri.
<end>

<start>
Büsbütün yitirdi onu şimdi arıyor
Her yeni sevgilinin dudaklarında
Sevdiğinin dudaklarını kucaklarken
Bir başkasına aldansın istiyor
Aynı çocuğa kendini hep ona veriyor sansın
Büsbütün yitirdi onu sanki hiç olmamış gibi
Çünkü kurtulmak öyle demişti o - kurtulmak istiyordu
Hasta tensel eğlencelerin lekesinden
Lekesinden tendeki utancın
Vakit var daha diyordu -vakit var kurtulmaya
Büsbütün yitirdi onu, sanki hiç olmamış gibi
Düşlerinde, sanrılarında
Başkalarınındudaklarında hep onun dudakları
Yanıyor, yeniden duymak için tanıdık aşkı
<end>

<start>
Neyi bekliyoruz böyle toplanmış pazar yerine?
Bugün barbarlar geliyormuş buraya.
Neden hiç kıpırtı yok senatoda? 
Senatörler neden yasa yapmadan oturuyorlar?
Çünkü barbarlar geliyormuş bugün.
	Senatörler neden yasa yapsınlar? 
	Barbarlar geldi mi bir kez, yasaları onlar yapacaklar.
Neden öyle erken kalkmış imparatorumuz,
şehrin en büyük kapısında neden kurulmuş tahtına,
başında tacı, törene hazır?
Çünkü barbarlar geliyormuş bugün,
	onların başbuğunu karşılamaya çıkmış imparatorumuz.
	Bir de koca ferman hazırlatmış
	ona rütbeler, unvanlar bağışlayan.
İki konsülümüzle yargıçlarımız neden böyle
işlemeli, kırmızı kaftanlar giyinip gelmişler? 
Neden böyle yakut bilezikler, parlak,
görkemli zümrüt yüzükler takınmışlar? 
Ellerinde neden böyle altın,
gümüş kakmalı asalar var?
Çünkü barbarlar geliyormuş bugün,
	onların gözlerini kamaştırırmış böyle takılar.
Ünlü konuşmacılarımız nerde peki,
neden herzamanki gibi söylev çekmiyorlar?
Çünkü barbarlar geliyormuş bugün,
	onlar pek aldırmazlarmış güzel sözlere.
Neden bu beklenmedik şaşkınlık, bu kargaşa? 
(Nasıl da asıldı yüzü herkesin!) 
Neden böyle hızla boşalıyor sokaklarla alanlar,
neden herkes dalgın dönüyor evine?
Çünkü hava karardı, barbarlar gelmedi.
	ve sınır boyundan dönen habercilere göre,
	barbarlar diye kimseler yokmuş artık.
Peki, biz ne yapacağız şimdi barbarlar olmadan? 
Bir çeşit çözümdü onlar sorunlarımıza.
Çeviri: Cevat ÇAPAN
<end>

<start>
Dün bir kenar mahallede dolaşırken
o evin önünden geçtim
çok gençken gittiğim evin.
O eşsiz gücüyle Eros
burada yakalamıştı bedenimi.
Ve dün
o eski sokaktan geçerken
aşkın çekiciliğiyle 
her şey güzelleşti birden
dükkanlar,kaldırımlar,taşlar
balkonlar,pencereler,duvarlar; 
hiçbir şey yoktu çirkin olan.
Ve durmuş,böyle bakarken kapıya
evin önünde oyalanırken
hedonizmin içinde kalan coşkusunu
saçıyordu bedenim durmadan.
<end>

<start>
Düşünmeden, acımadan, utanmadan
yüksek kaleler kurmuşlar dört yanıma.
Umutsuzluk içinde böyle hep
bir şey düşünmez oldum alınyazımdan başka.
Dışarıda görülecek bir sürü işim vardı
ben nasıl sezmedim kaleler kuruldu da.
Ses seda işitmedim çalışan işçilerden
habersiz kapadılar beni dünyanın dışına.
(1896)
Çevirenler: Ionna KUÇURADİ ve A.Turan OFLAZOĞLU
<end>

<start>
Yemin ediyor daha temiz bir yaşam kuracağına.
Ama gelince gece kendi öğütleriyle,
uzlaşmalarıyla, sözleşmeleriyle; 
gövdenin diriliğini de getirince gece
titreyerek arzudan gerisin geri dönüyor
bitkin ve yeni aynı ölümcül eğlencelere.
Çeviri: Barış Pirhasan
<end>

<start>
Büsbütün yitirdi onu. Şimdi arıyor
her yeni sevgilinin dudaklarında
sevdiğinin dudaklarını, kucaklarken
bir başkasını aldansın istiyor
aynı çocuğa kendini hep ona veriyor sansın.
Büsbütün yitirdi onu, sanki hiç olmamış gibi
çünkü kurtulmak-öyle demişti o- kurtulmak istiyordu
hasta tensel eğlencelerin lekesinden
lekesinden tendeki utancın
vakit var daha diyordu- vakit var kurtulmaya.
Büsbütün yitirdi onu, sanki hiç olmamış gibi.
düşlerinde, sanrılarında
başkalarını dudaklarında hep onun dudakları
yanıyor, yeniden duymak için tanıdık aşkı.
<end>

<start>
Ben o onursuz basamakları inerken 
sen kapıdan giriyordun; ilk kez 
yüzünü gördüm bir an, sen de beni. 
Saklandım hemen görmeyesin diye, 
aceleyle geçtin yüzünü gizleyerek 
O bayağı eve girdin süzülürcesine 
ama bulmamış olmalısın hedonizmi sen de benim gibi.
Sana verebilirdim oysa aradığın aşkı; 
bunu yorgun ve kuşkulu gözlerin söylüyordu, 
aradığım aşkı verebilirdin bana. 
Hissetti ve aradı birbirini bedenlerimiz 
anladı bunu kanımız ve tenimiz
Ama ikimiz de saklandık, tedirgin.
<end>

<start>
Dilediğin gibi kuramıyorsan hayatını
hiç olmazsa şunu dene
elden geldiğince: Rezil etme onu
kalabalığın sürtüşmelerinde
koşuşturmalarda, gevezeliklerde.
Rezil etme onu sürükleyerek,
dolaştırarak, teşhir ederek öyle,
yabancı bir yüke dönüşünceye kadar
o gündelik budalalıklarında
ilişkilerin ve alışverişlerin.
Çeviri: H. Millas - Ö. İnce
<end>

<start>
Gürültülü kahvenin içerlek odasında
yaşlı bir adam, masada iki büklüm; 
önünde bir gazete, yapayalnız.
Sefil yaşlılığın ezikliği içinde 
düşünüyor, ne kadar az çıkardı hayatın tadını 
güçlü olduğu yıllar, yakışıklı,
Biliyor, nasıl yaşlandı; farkında, görüyor her şeyi, 
ama gençlik yılları daha dün gibi 
geliyor ona. Hayat ne kadar kısa, ne kadar!
Düşünüyor, Bilgelik denen şey nasıl da aldattı onu; 
nasıl hep güvendi - ne çılgınlık! -
"Yarın, bol bol zamanın var" diyen o yalancıya.
Dizginlediği coşkular geliyor aklına; gözden çıkardığı 
onca sevinç. Yitip gitmiş her fırsat 
Şimdi alay ediyor kafasız sağgörüsüyle
... Bunca düşünce, bunca anımsayış 
başını döndürüyor yaşlı adamın. Ve gidiyor gözleri 
kahvenin masasında iki büklüm.
<end>

<start>
Hiç benim olmadın, olacağın da
yok sanırım. Bir iki söz, bir yanaşma 
Dün bardaki gibi - o kadar. 
evet, acı bir şey bu. Ama biz sanata hizmet edenler 
kimi zaman beyindeki gerilimle 
Neredeyse tensel bir haz duyabiliriz 
Kuşkusuz kısa bir süre. 
İşte dün barda böylece- 
Güzel yardımıyla alkolün- 
Cinsellikle dopdolu bir yarım saat geçirdim. 
Sanırım anladın halimi 
Ve biraz daha kaldın yanımda bilerek. 
Gerekliydi bu. Çünkü bütün düşgücüne, alkolün 
büyüsüne rağmen 
Senin dudaklarını da göreliydim 
Yanımda olsun istiyordum gövden.
<end>

<start>
Bu anıyı anlatmak isterdim...
ama nasıl solgun... hiç bir şey kalmamış gibi- 
çünkü uzaklarda gömülü, ilk gençliğim yıllarında.
Yaseminden gerilmiş bir ten... 
o 
Ağustos gecesi? Ağustos muydu? - o gece... 
Yalnız gözleri hatırımda hayal meyal; gözleri, sanırım 
maviydi... 
Evet, evet mavi, gökyakut mavisi.
Çeviri: Barış Pirhasan
<end>

<start>
Bütün yaptıklarımdan ve bütün söylediklerimden
Kimse anlamaya çalışmasın kim olduğumu 
Bir engel vardı, bir engel, bütün eylemlerimi 
Ve baştan aşağı tutumumu değiştiren 
Hep bir engel tam konuşacağım sıra 
Susturuverirdi beni. 
En göze çarpmamış davranışlarımdan 
En kapalı sözlerimden, yazdıklarımdan 
Yalnız onlardan anlaşılabilirim. 
Ama belki de değmez bunca çabaya 
Bunca dikkate, gerçekte kim olduğumu bulmak, 
Daha güzel bir toplumda ilerde 
Bir başkası tıpkı bana benzeyen 
Çıkar kuşkusuz, yaşar özgürce.
<end>

<start>
Ayrılık vakti gelip çattığında koyu bir keder kapladı ikisini.
Ayrılmak istemiyorlardı; ama koşullar.
Hayat ikisinden birini uzak bir yere
Gitmeye zorluyordu- New York`a ya da Kanada`ya
Kuşkusuz eskisi gibi değildi aşkları; 
Günden güne azalmıştı o çekicilik
Aşkın çekiciliğinden çok az şey kalmıştı.
Ayrılamıyorlardı bir türlü.
Ama koşullar- belki de yazgı
İkisini ayıran bir sanatçı olarak belirmişti
Duygularına gölge düşmeden, Zaman onları değiştirmeden; 
Birbirlerini eskisi gibi bilsinler diye hep.
Yirmi dört yaşında, yakışıklı, genç bir adam.
Çeviri: Erdal Alova
<end>

<start>
Anımsa, beden, ne denli sevilmiş olduğunu değil yalnızca,
o uzanmış olduğun yatakları değil yalnızca,
ama o arzuları da anımsa: Gözlerde
senin için sakınmadan parıldayanları
ve senin içinde titreşen arzuları
ve bir engel yüzünden gerçekleşmemiş olanları.
Şimdi her şeyin geçmişte kaldığı şu anda
kendini vermiş gibisin neredeyse bu arzulara-
nasıl parıldarlardı, anımsa, o sana bakan gözlerde,
nasıl titreşirlerdi senin içinde, anımsa, beden.
1918
Çeviri: Herkül Millas ve Özdemir İNCE
<end>

<start>
Bu oda - ne kadar iyi bildiğim bir yer burası.
Şimdi bu da, bitişik oda da işyeri olarak
kiralanmış. Acentelerin, tüccarların,
şirketlerin yazıhanesi olmuş bütün ev.
Ah, ne kadar bildik bir yer bu oda.
Bir divan vardı kapının yanında,
onun önünde bir Türk seccadesi; 
hemen yanında, üzerinde iki sarı vazo duran raf.
Sağda, hayır, karşıda, aynalı bir dolap.
Ortada yazı yazdığı masa
ve üç büyük hasır iskemle.
Pencerenin yanında yatak dururdu,
üzerinde kaç kez seviştiğimiz.
Hala buralarda olmalı bütün o zavallı eşya:
Pencerenin yanında yatak dururdu; 
ortasına kadar gelirdi ikindi güneşi.
... Bir ikindi saat dörtte ayrıldık,
yalnız bir haftalığına... Ah, ah,
bir türlü sona ermedi o hafta...
Çeviren: Cevat Çapan
<end>

<start>
Bedenimin ve yüzümün yaşlanması korkunç bir hançerin yarası
dayanılır gibi değil.
Sana dönüyorum, ey Şiir Sanatı,
merhemlerden az çok anlayan,
düşlerle,
sözcüklerle avutmasını bilen.
Korkunç bir hançerin yarası.
Getir merhemlerini, ey Şiir Sanatı,
hiç değilse bir süre sızıları dindiren.
<end>

<start>
Dizginleyemedim kendimi.
Aldım başımı gittim,
Gittim ışıltılı geceye; 
O yarı gerçek ve kafamda
Yarı belirlenmiş zevklere.
Ve baş döndürücü şaraplar içtim
Şehvetle kucaklaşmaktan
Korkmayanların içtiği
Çeviri: Cevat Çapan
<end>

<start>
Mavi yaz akşamlarında, özgür, gezeceğim,
Ayaklarımın altında nemli, serin kırlar; 
Başakları devşirip otları ezeceğim,
Yıkayıp arıtacak çıplak başımı rüzgar.
Ne bir söz, ne düşünce, yalnız bitmeyen düş
Ve yüreğimde sevgi; büyük, sonsuz, umutlu,
Çekip gideceğim, çingene gibi, başıboş
Doğada, -bir kadınla birlikte gibi mutlu.
(20 Nisan 1870)
(Fransızcadan çeviren:Erdoğan Alkan)
<end>

<start>
Mavi yaz akşamları, patikalarda, dalgın, 
Gideceğim sürtüne sürtüne buğdaylara.
Ayaklarımda ıslaklığı küçük otların
Yıkasın, bırakacağım başımı rüzgara.
Ne bir şey düşünecek, ne bir laf edeceğim; 
Ama sonsuz bir sevgi dolduracak içimi; 
Göçebeler gibi uzaklara gideceğim; 
Mes'ut sanki yanımda bir kadın varmış gibi.
<end>

<start>
Ölü sularından  iniyordum nehirlerin
Baktım yedeçilerim iplerimi bırakmış;
Cırlak kızılderililer, nişan almak için
Hepsini soyup alaca direklere çakmış.
Bana ne tayfalardan; umurumda değildi
Pamuklar, buğdaylar, Felemenk ve İngiltere;
Bordamda gürültüler patırtılar kesildi;
Sular aldı gitti beni can attığım yere.
Med zamanları, çılgın çalkantılar üstünde,
Koştum, bir çocuk beyni gibi sağır, geçen kış
Adaların karalardan çözüldüğü günde
Yeryüzü böylesine allak bullak olmamış.
Denize bir kasırgayla açıldı gözlerim;
Ölüm kervanı dalgaları kattım önüme;
Bir mantardan hafif, tam on gece hora teptim;
Bakmadım fenerlerin budala gözlerine.
Çocukların bayıldığı mayhoş elmalardan
Tatlıydı çam tekneme işleyen sular;
Ne şarap lekesi kaldı,ne kusmuk, yıkanan
Güvertemde; demir, dümen ne varsa tarumar.
O zaman gömüldüm artık denizin Şi’rine,
İçim dışım sütbeyaz köpükten, yıldızlardan,
Yardığım yeşil maviliğin derinlerine
Bazan bir ölü süzülürdü, dalgın ve hayran.
Sonra birden mavilikleri kaplar meneviş
Işık çağıltısında, çılgın ve perde perde,
İçkilerden sert, bütün musikilerden geniş
Arzu, buruk ve kızıl, kabarır denizlerde.
Gördüm şimşekle çatlayıp yarılan gökleri,
Girdapları, hortumu; benden sorun akşamı,
Bir güvercin sürüsü gibi savrulan fecri,
İnsana sır olanı, gördüğüm demler oldu.
Güneşi gördüm, alçakta, kanlı bir ayinde;
Sermiş parıltısını uzun, mor pıhtılara.
Eski bir dram oynuyor gibiydi, enginde,
Ürperir uzaklaşan dalgalar sıra sıra.
Yeşil geceyi gördüm, ışıl ışıl karları;
Beyaz öpüşler çıkar denizin gözlerine;
Uyanır çın çın öter fosforlar, mavi, sarı;
Görülmedik usareler geçer döne döne.
Azgın boğalar gibi kayalara saldıran
Dalgalar aylarca sürükledi durdu beni
Beklemedim Meyem’in nurlu topuklarından
Kudurmuş denizlerin imana gelmesini.
Ülkeler gördüm görülmedik, çiçeklerine
Gözler karışmış, insan yüzlü panter gözleri
Büyük ebem kuşakları gerilmiş engine,
Morarmış sürüleri çeken dizginler gibi.
Bataklıklar gördüm, geniş, fıkır fıkır kaynar;
Sazlar içinde koskoca bir ejderha,
Durgun havada birdenbire yarılır sular,
Enginler şarıl şarıl dökülür girdaplara.
Gümüş güneşler, sedef dalgalar, mercan gökler;
İğrenç leş yığınları bozbulanık koylarda;
Böceklerin kemirdiği dev yılanlar düşer.
Eğrilmiş ağaçlardan simsiyah kokularla.
Çıldırırdı çocuklar görseler mavi suda
O altın, o gümüş, cıvıl cıvıl balıkları.
Yürüdüm, beyaz köpükler üstünde, uykuda;
Zaman zaman kanadımda bir cennet rüzgarı.
Bazan doyardım artık kutbuna, kıtasına;
Deniz şıpır şıpır kuşatır sallardı beni;
Garip sarı çiçekler sererdi dört yanıma;
Duraklar kalırdım, diz çökmüş  bir kadın gibi.
Sallanan bir ada, üstünde vahşi kuşların
Bal rengi gözleri, çığlıkları, pislikleri;
Akşamları, çürük iplerimden akın akın 
Ölüler inerdi uykuya gerisin geri.
İşte ben o yosunlu koylarda yatan gemi
Bir kasırgayla atıldım kuş uçmaz engine;
Sızmışken kıyıda, sularla sarhoş; gövdemi
Hanze kadırgaları takamazken peşine.
Büründüm mor dumanlara, başıboş, derbeder,
Delip geçtim karşımdaki  kızıl semaları;
Güvertemde cins cins şaire mahsus yiyecekler;
Güneş yosunları, mavilik medusaları.
Koştum, benek benek ışıkla sarılı teknem,
Çılgın teknem, ardımda yağız deniz atları;
Temmuz güneşinde sapır sapır dökülürken
Kızgın hunilere koyu mavi gök katları.
Titrerdim uzaklardan geldikçe iniltisi
Azgın Behemotların, korkunç Maelstromların.
Ama ben, o mavi dünyaların serserisi
Özledim eski hisarlarını Avrupa’nın.
Yıldız yıldız adalar , kıtalar gördüm; çoşkun
Göklerinde gez gezebildiğin kadar, serbest
O sonsuz gecelerde mi saklanmış uyursun
Milyonlarca altın kuş, sen ey gelecek kudret.
Yeter, yeter ağladıklarım; artık doymuşum 
Fecre, aya, güneşe; hepsi acı, boş, dipsiz,
Aşkın acılığı dolmuş içime, sarhoşum;
Yarılsın artık bu tekne, alsın beni deniz.
Gönlüm Avrupa’nın bir suyunda, siyah, soğuk,
Bir çukurda birikmiş, kokulu akşam vakti;
Başında çömelmiş yüzdürür mahsun bir çocuk
Mayıs kelebeği gibi kağıttan gemisini.
Ben sizinle sarmaşdolaş olmuşum dalgalar,
Pamuk yüzlü gemilerin ardında gezemem;
Doyurmaz artık beni bayraklar, bandıralar;
Mahkum gemilerin sularında yüzemem
<end>

<start>
Sapı eğri bir pipo gibi, ağza kurulmuş, 
Ya da bir Melek gibi berberin ellerinde, 
Yaşayıp gidiyorum işte öyle oturmuş
Bardaklar arasında, duman yelkenlerinde.
Tatlı yaralar açar içimde binlerce düş
Sıcak dışkılar gibi boş bir güvercinlikte; 
Bakarım ki yaramın kabukları soyulmuş, 
Kanıyor yüreğim altın sıvıyla birlikte.
Sonra, bütün düşleri yalayıp yuttuğum an, 
İndirince mideye otuz kırk bardak birayı, 
Bir boşalma gereği sıkıştırır o zaman.
Lübnan selvilerinin Tanrısı gibi tatlı, 
Sidiğini göklere, yükseklere attıran
Ben kulunuzu bağışlayın siğilotları!
<end>

<start>
Gece soğuk, kar serpiyor
Fırıncı ekmek yapıyor,
     Beş küçük çocuk
Bakıyorlar somunlara,
Yazık değil mi bunlara
     Donları delik!
Ve fırıncının kolları
Çeviriyor somunları
     Harlı fırında.
Somunların çıtırtısı,
Fırıncının zevzek sesi
     Kulaklarında.
Büzülmüşler o daracık
Ana göğsü gibi sıcak
     Delik önünde.
Ekmek, iftar sofrasının
Çörekleri gibi, bakın
     Çıkıyor işte.
Delikten yaşam tütüyor
Böcekler ile ötüyor
     Kızaran ekmek
Çarpıyor, nasıl iştahla
Yırtık giysiler altında
     Beş çocuk yürek.
Toplanmış kuşluk vaktinde,
Kırağı, çiyler içinde
     Yoksul İsalar.
Küçük delikte yüzleri,
Ekmeklerde aç gözleri
     Ne söylüyorlar?
Büzülmüşler, bu alaca
Tan vaktinde, budalaca
     Dualar kime?
Yırtık donlar patlıyor
Bağırmaktan. Savruluyor
     Gömlekleri kış yelinde.
(Fransızcadan çeviren:Erdoğan Alkan)
<end>

<start>
Yıldızların uyuduğu, sessiz, kara
Dalgalarda Ofelya iri bir zambak,
Yüzüyor duvaklı, uzanmış sulara...
-Avcı borularının ezgisinde bak.
Bin yıl geçti, Ofelya yine üzgün,
Uzun sularda kefen gibi akıyor.
Bin yıldır, gündüz gece, deli gönlünün
Hüznünü meltem yellerine döküyor.
Açıp sularda salınan tüllerini
Beyaz göğüslerini öpüyor rüzgar,
Söğütler eğmiş omzuna dallarını
Ağlıyor. Uykulu alnında kamışlar.
Yöresinde üzgün nilüferler bazan
Dağıtıyor Ofelya kızılağacın uykusunu,
Bir kanat vuruşuyla dallar yuvadan
-Salıyor yıldızların altın şarkısını.
Sen ey solgun Ofelya, kar gibi güzel! 
Sulara gelin oldun ergen çağlarda! 
-Çünkü Norveç doruklarında esen yel
Acı özgürlüğün tadını öğretti sana:
Savuran bir soluk gür perçemlerini
Büyüyordu düşlerinin akışında; 
Dinliyordun doğanın ezgilerini
Ağacın, gecelerin yakınışında;
Çünkü boğuk sesi çılgın denizlerin
O tatlı, çocuk göğsüne vuruyordu; 
Bir nisan sabahı, yorgun bir atlı senin
Dizlerinde sessizce oturuyordu!
Gök! Aşk! Özgürlük! Bu nasıl düş Deli Kız! 
Güneş vuran kar gibi eriyip gittin; 
Konuşma, sus! Seviyi bizlere dilsiz
O mavi gözlerinle çoktan öğrettin!
-Ve diyor ki Ozan: Aydın gecelerde
Ofelyam çiçekler devşiriyorsun; 
Hep böyle yüz, ak gelinliğinle suda
Dalgalar beşiğini sallayıp dursun.
(15 Mayıs 1870)
(Fransızcadan çeviren:Erdoğan Alkan)
<end>

<start>
Aldanmıyorsam bir zamanlar hayatım, önüne
bütün gönüllerin açıldığı, yoluna bütün şarapların
döküldüğü bir şölendi.
Bir akşamdı dizimi oturttum Güzelliği-Terslik
edecek oldu-İler tutar yerini bırakmadım ben de.
Bayrak açtım adalete karşı.
Aldım başımı kaçtım. Ey büyücüler, size ey
bahtsızlık, ey nefret, hazinem size emanet.
Azmettim, söndürdüm içerimde insan ümidi adına
ne varsa. Bir yırtıcı hayvan amansızlığıyla atıldım
üzerlerine boğayım diye cümle sevinci.
Cellatlara seslendim, ısırayım diye ölürken
mavzerlerin kabzalarını. Seslendim salgınlara, 
boğsunlar istedim, kan içinde, kum içinde beni. Tanrı
bildim musibeti. Gırtlağıma kadar battım çamurlara.
Cürümün ayazında kurundum. Hop oturup hop
kaldırdım çılgınlığı.
Bana baharın getirdiği iğrenç bir budala kahkahasıydı.
Derken az önce işte, bir de baktım ki kıkırdamak
üzereyim; aklıma eski şölenin anahtarlarını aramak
geldi, dedim belki de yeniden heveslenirim.
Hayırmış meğer o anahtarın adı-Anlaşıldı ben bir
düşteymişim.
'Sen canavar kalacaksın...' falan filan... atıp
tutmaya başladı başıma bu şirin hasırları ören şeytan.
'Ölümüne sürsün cümle iştahın, bencilliğin, cümle
bağışlanmaz günahın.'
Ah, canıma yetti arttı-Kuzum şeytan, ne olur daha
bir öfkesiz bakıver de benden yana ufak tefek, yolda
kalmış alçaklıklar vara dursun, sen ki yazarda tasvir, 
öğreticilik vergilerinin yokluğuna vurgunsun, senin için
kopardım lanetli gün defterimden bu uğursuz yaprakları.
<end>

<start>
Dört şaşkın gözümüz için tek bir ormana. --birbirine
gönülden bağlı iki çocuk için bir kumsala. -- bizim apaçık
duygudaşlığımız için ezgili bir eve, -- indirgendiğinde dün-
ya, işte o zaman bulacağım sizi.
Dingin ve yaşlı bir adamdan başka kimse kalmazsa dünyada, 
bir 'görülmemiş zenginlik'le kuşatılmış yaşlı adamdan, 
-- işte o zaman ocağınıza düşeceğim sizin.
Anılarınızın tümünü kavrarsam, -- size boyun eğdirmeyi
beceren kadın ben olursam, -- işte o zaman boğazlayacağım 
sizi.
<end>

<start>
Üzgün yüreğim akıyor gemiye, 
Bir gevişlik tütün salyası gibi; 
Çorba artıkları yüzümde, niye? 
Üzgün yüreğim akıyor gemiye; 
Ya bu kaba saba sözler ne diye? 
Adamların bu zevzek gülüşleri? 
Üzgün yüreğim akıyor gemiye
Bir gevişlik tütün salyası gibi.
Hep belden aşağı edepsiz laflar
Onu nasıl baştan çıkardı, bakın! 
Dümende de o biçim resimler var, 
Sevişmeler, kalkmış cinsel organlar...
Siz ey beni büyüleyen dalgalar, 
Alın kirli yüreğimi, arıtın
Hep belden aşağı edepsiz laflar
O'nu nasıl baştan çıkardı, bakın!
Tütünün posası çıktı çıkacak
Ey çalınmış yürek n'eyleyeceğim? 
Ayyaş hıçkırıkları başlayacak, 
Tütünün posası çıktı çıkacak; 
Midem boşalıp boşalıp dolacak, 
Ben ki, yenmiş yutulmuşsa yüreğim, 
- Tütünün posası çıktı çıkacak -
Ey çalınmış yürek n'eyleyeceğim?
<end>

<start>
Balıkçıl darağacında
                                           Selahattin'in şövalyeleri
                                           Dansediyor, dansediyor
                                           Şeytan'ın şövalyeleri.
Yüzleri buruşuk, küçük, kara kulakları
Çekmiş sayın Belzebuth bir iple gökyüzüne
Oynuyorlar şakırdadıkça kunduraları
Tutulmuşlar bir Noel ezgisinin hüznüne.
Kara orglar gibi ince, uzun kollarını
Bak şimdi kucaklıyor çarpık, küçük kuklalar
Bir zamanlar aksoylu hanımların sıktığı
Bilekleri iğrenç bir aşkla dokunmadalar.
Hoyda! şen oyuncular, artık düşünmeyen baş! 
Takla atılabilir sehpalar öyle uzun! 
Hop! Bilinmesin artık bu ya da dans ya da savaş! 
Gıcırdarken kemanı kudurmuş Belzebuth'un.
Ey bundan sonra sandal giymeyecek ayaklar! 
Hepsi derilerinden gömleklerini sıyırmış: 
Ama böyle çok daha memnun görünüyorlar
Başları üstüne kar beyaz bir şapka örmüş.
Titriyor bir tutam et arık çenelerinde
Çatlak kafalarına sorguç yapmış kargalar: 
Çarpıp karton zırhlara gözüpekler, yiğitler
Ölü karanlıklarda sanki dolanıyorlar.
Esiyor balosuna iskeletlerin poyraz! 
Darağacı inliyor demirden bir org gibi
Koşuyor ormanlarında aç kurtlar avaz avaz: 
Gökyüzü andırıyor kızıl bir cehennemi.
Hoyda, beni de alın yaslı kabadayılar
Kırık parmaklarından geçen sessizce, bir bir
Bir aşk tesbihi solgun omuriliklerinde: 
Bura manastır değil, ölüler ülkesidir.
Oh! işte ortasında ölüler dansının bak
Sıçrıyor çılgın bir iskelet gökyüzünde
Sürüklenmiş boşluğa, at gibi şahlanarak
Sanki katı ipi boynunda duruyor yine.
Çatlayan uyluğunda büzmüş on parmağını
Dalgacı gülüşlere benzeyen çığlıklarla
Ve bir soytarı gibi barınağa girip
Sıçrıyor kemiklerin şarkılı balosunda.
Balıkçıl darağacında
Selahattin'in ölüleri
Dansediyor, dansediyor
Şeytan'un şövalyeleri.
<end>

<start>
A kara, E ak, I al, U yeşil, O mavi, sesliler
Diyeceğim bir gün gizli doğumlarınızı da
Karanlık koylara, kara sineklere benzer A
O amansız pis kokular üstünde fır dönerler
Kır çiçeği, buhar, çadır beyazlığında E'ler
Benzer dik buzulların mızrağına, ak krallara
Kızıla I, gülüşüne o canım dudakların, kana
Hani hoş pişmanlıklar içinde hani öfkeler
Çevreler U, yeşil denizlerin çalkantısı
Duruluğu onca otlakların, kırışıkların
Bastığı simyanın geniş alınlara damgasını
Kutsal borazan O, yaban çığlıklar, gürültüler
Meleklerden, acunlardan geçmiş sessizlikler
- Sen ey OMEGA, O mor ışığı gözlerinin!
<end>

<start>
Kahverengi bir salon, cila ve meyva kokan, 
Kurulmuş koca iskemleye tıkınıyordum, 
Bir Belçika yemeği, buyursun canı çeken, 
Yeter ki karnım doysun, aldırmayıp yiyordum,
Rahattım - oh ne güzel çalar saatin sesi-
Derken, mutfak açıldı, sürünmüş, sürmelenmiş, 
Kılık kıyafetine ise biraz boş vermiş, 
Yanaştı cilvelenip aşevi hizmetçisi.
İstediği tatlı bir öpücüktü sanırım
Belçikalı kızları bakışından tanırım, 
Fazla çatal kaşıkları masadan topladı,
Dudak büktü gülerek çocuk bir yüzle bana: 
Bastırıp parmağını şeftali yanağına, 
'Buramı üşütmüşüm, dokun anlarsın' dedi.
<end>

<start>
Karışır kıpkızıl acılarla çocuğun alnı
Daha cıvıl cıvılken düş arıları yüzünde bozbulanık
Yatağına yaklaşır alımlı ablaları
Zarif parmaklarıyla tırnakları gümüşten
Oturturlar çocuğu pencere kıyısına
Geniş açık pencere gök bir çok çiçeği orda yıkar
Ve çocuğun çiğ yağan kabarık saçlarının arasında
Gezdirirler ince, korkunç, çarpıcı parmaklarını
Dinler şarkısını çocuk o ürkek solukların
Çiğ ve bitki ballarında çiçekler açan
Kesilen sık sık öpüş istekleriyle küçük ıslıkların
Belki de tükrük alışverişinden ağızla dudakların
İşitir çarpışını siyah kirpiklerinin sessizlikler altında
O kokulu kirpiklerin. Ve o tatlı mıknatıslı elleri
Çıt çıt yapar boyuna loş bir umursamazlıkta
Ve o şahane tırnaklar arasında minicik bitleri can verişi...
Ve derken yükselir bardakta bir tembellik şarabı
Rüya gören sayıklayan bir armonikanın sesi
Ve çocuk ta canevinde duyar okşamaların yavaşlamasıyla ayarlı
Ansızın kabaran sonra eriyen tükenen sönsen bir ağlama isteğini
Çeviri: Sezai Karakoç
<end>

<start>
Bir tavşan durdu da yoncalarla kıpır kıpır çıngırak
çiçekleri arasında, örümcek ağları içinde doğru dua etti gökkuşağına.
Kayıplara mı karışacaktı! o dört başı mamur taşlar, 
ya çiçekler tam açmışken hem de! 
Çöp içinde yüzen ana cadde boyunca kerevetler
dizildi. Minyatürlerdeki gibi yukarılara asılmış bir
denize doğru kaldırıldı, gemiler çekildi.
Mavi Sakalın evinde dere gibi aktı kan-ya mezbahalar, 
ya o camları tanrı mühründen görünmez olmuş
kanlı meydanlar. Dere gibi aktı kan, bir o kadar da süt.
Kunduzlar yapı yaptı. Kahveler tüttü kahve ocaklarında
Camları hala zangır zangır camlı köşkte karalar
giymiş çocukların yaldızlı resimlere daldı gözleri.
Çat! Kapı çalındı; köyün meydanlığında bir çocuk
fırıldaklarla tekmil kulelerdeki horozların aklına uyup
kollarını döndürmeye başladı, çakmak çakmak sağanağın altında.
Filan hanım kuyruklu bir piyano kurdurttu Alp
dağlarına. Katedralin bin bir mihrabında kudas ve vaftiz
ayinleri yapıldı.
Yollara düştü kervanlar. Harcedildi de buzların
hercümerciyle kutup gecesi, kuruldu İspilandit Oteli.
O zamandan beri ay, kekik kırlarından gelen
ağlamaklı çakal sesleri işitir oldu- bir de meyve
bahçelerinde dolaşan tahta pabuçlu çoban türküleri.
Derken filize durmuş eflatun korudaki peri Ev karısı
geldi yanıma, dedi, bahar geldi.
Kaynayın! pınarlar, taşın, katın köprüleri önünüze, 
basın ormanları siyah kumaşlar, orglar, şimşekler, 
gök gürültüleri, kabarın hadi çağlayın; hadi su; hadisene
keder, kaldırın ayağa selleri.
Değil mi ki onlar senli-benli-gitti derler! O dört başı
mamur taşlar! O açmaya varmış çiçekler! -değil mi ki
bir kasvettir kalan geriye! Ecenin haliyse malum, 
toprak mangalının korlarını karıştırmaya dalmış
büyücü, bilir ya söylemez bizim bildiğimizi.
<end>

<start>
Irmağın çavlanları, çavlanların yamacında titreşim,
Bodoslama girdap,
Çavlanın ivedi gücü,
Akıntının o kısa baş döndüren tutkusu
Götürüyor görülmedik, duyulmadık ışıklarla
Ve kimyasal yenilikle
Götürüyor
Vadinin ve strom’un girdaplarıyla çevrilmiş 
Yolcuları.
Dünyayı ele geçirecek onlar,
Arıyorlar kendi kimyasal servetlerini,
Spor ve rahat da yolculuk ediyor onlarla; 
Bu gemide birlikte götürüyorlar
Eğitimini soyların, sınıfların, hayvanların,
Dinlenişi ve baş dönmelerini 
Götürüyorlar birlikte
Tufan ışığında,
İncelemelerle geçen o çetin akşamlara,
Çünkü aygıtlar arasında, kan, çiçekler, ateş,
Ve takılar arasındaki söyleşi
Ve bu kaçak teknedeki sabırsız hesaplar
Gösteriyor bize
-Devingen su yolunun ötesinde
Bir su bendi gibi yuvarlanan 
Ve sürekli aydınlanan devce inceleme stokları var; 
Onlar ki ağına düşmüş uyumlu bir coşkunun 
Ve buluş yiğitliğinin
Hava umulmadık bir anda bozulunca zaman zaman 
Soyutlanıyor gemide iki genç
-İlkel yabanlık yüzünden mi o hem cezasız 
                                                                                            kalan? -
Şarkılar söylüyor ve gözcülük yapıyor onlar.
<end>

<start>
esiyor balosuna iskeletlerin poyraz
darağacı inliyor demirden bir org gibi
koşuyor ormanlardan aç kurtlar avaz avaz
gökyüzü andırıyor kızıl bir cehennemi
bu güzelim akşamı artık kutlamak gerek
girersin bir kahveye, gelsin bira, içkiler
on yedi yaşlarında gelgeç oluyor yürek
yeşil ıhlamurların altı dünyaya değer
-gece düşler kurardı yatağa yattığı an
sevmiyordu tanrıyı ama, kızıla çalan
akşamları tellallar davula üç kez vurup
sağır gürültülerle kulakları doldurup
buyrukları duyurur, halkı eğlendirirken
kara tulumlarıyla varoşlarına dönen
işçileri kendine daha yakın bulurdu
düşlerini sevdalı çayırlar doldururdu
çayırlar ki içinde ışıklı çalkantılar
altın rengi yapraklar, kutsal, ermiş kokular
kıpırdanıyordu, sular gibi, sessiz, durgun
karanlık nesnelerdi tek dostu. akşam, yorgun
duvarları küf kokan, pencereleri örtük
soluk mavi boyalı, içinde, eski, tek tük
eşyanın bulunduğu odaya çekilince
düşlediği romanı kurardı bütün gece
neler neler geçmezdi özlem dolu usundan
aşı boyası gökler, sislere batmış orman
dallarda yıldız yıldız açan ten çiçekleri
düşler bitip yalnızlık odanın her yerini
doldurunca, bozgunlar, bunalımlar başlardı
insaf! orda, odada çarpan bir yürek vardı
yalnız, kaba çuhanın üzerine uzanmış
kendini kentin usul gürültüsüne salmış
dört duvar arasında soluyan derin derin
düşünde çarşaf gibi yelkeni gemilerin
istediği tatlı bir öpücüktü sanırım
belçikalı kızları bakışından tanırım
dudak büktü gülerek çocuk bir yüzle bana
bastırıp parmağını şeftali yanağına
"buramı üşütmüşüm, dokun anlarsın" dedi
ey çalınmış yürek n'eyleyeceğim
oysa taşlar, burcu burcu, anaç toprak kokar
toprak kokar, görkemle titreyen yeşil kırda
kızıl dağ yollarının kıyısında başaklar
çakaleriklerinin göverdiği dallarda
kara dutta ve de dağ güllerinde yaşam var
yaşam var, al toprağa bürünmüş çakıllarda
her yüzyıl saygınlaşır bu hangar kiliseler
mavi kireç şerbeti ve saygınlaşmış sütle
papazın vızıltısı sofuluk ise eğer
sinekler de kutsal mı? güneşli tabanından
hanları, ahırları soluyan bu sinekler
ve sonra gece gelir, sessiz, sahile çıkan
gece, kara korsanı yaldızlı ufukların
bilinç nice iğrenç dehşetlerin tutsağıdır
erkekler! bilmezsiniz ki en sevdalı kadın
en orospu ve en hüzünlü olan kadındır
acısını çekiyor sizlere sığınmanın
bilirim nasıl döver kıyıları dalgalar
şafağın güvercinler gibi coştuğu anı
akıntı ne, hortum ne, gökler nasıl çatırdar
ben gerçekte yaşadım düşlerde yaşananı
kaynayıp fokurdayan dev bataklıklar gördüm
çürümüştü içinde sazlarla Leviathan
nice çökmüş limanlar, nice yıkıklar gördüm
nice obur burgaçlar çağlayanları yutan
oda, koyu ve donuk mavi göğe bakıyor
içinde tıklım tıklım, sandıklar, çekmeceler
cinlerin çenesini attıran mor çiçekler
dışardaki duvardan salkım saçak akıyor
<end>

<start>
Yemyeşil bir çukur,burda bir ırmak çağlar
Gümüş paçavraları atlara çılgınca takan
Burda güneş mağrur dağın tepesinden parlar
Küçük bir vadi ki bu,köpürür ışıklardan
genç bir asker uyuyor,başı çıplak,ağzı açık,
Ve ensesi taze mavi terelerle yıkanmış..
Yeşil yeteğına yağmur gibi yağıtor ışık,
Bulutların altında,solgun otlara uzanmış...
Hasta cocuklar gibi uykuda gülümsüyor
Ayakları zambaklar içinde; askercik üşüyor
Tabiat,beşiğinde salla onu,sıcak sar!
Burun kanatları artık,ürpermiyor korkuyla; 
Eli göğsünde, sakin,güneşte dalmış uykuya
Yalnız sağ yanında kırmızı iki delik var.
<end>

<start>
Sarıldım yaz şafağına.
Hiçbir şey kımıldamıyordu daha alnacında sarayların.Ölüy-
dü  su.  Orman  yolundan   ayrılmıyordu  alacakaranlığı   konak  yer-
leri.  Yürüdüm,   diri   ve  ılık  solukları uyandırıp;  ve   baktı   değerli
taşlar, ve gürültüsüzce havalandı kanatlar.

	Şimdiden yepyeni ve solgun ışıklarla dolu bir patikada,  bir
çiçek yaptı ilk girişimi ve adını söyledi bana.
Gülümsedim çamların arasında saçını dağıtan sarışın çağlaya-
na: Keşfettim tanrıçayı gümüş rengi dorukta.
O zaman kaldırdım örtüleri birer birer. Ağaçlı yolda sallayıp
kollarımı.  Onu   horoza  gösterdim  ovada.  Çan  kuleleri  ve  kubbe-
ler  arasında  kaçıyordu  büyük kentte, ve,  tıpkı  bir  dilenci gibi, ko-
şarak kovalıyordum onu mermer rıhtımlarda.
Yolun  yukarısında,  bir  defne  ormanının  kıyısında, sardım
onu mat mat örtüleriyle,  ve  duyumsadım uçsuz bucaksız gövdesini.
Ormanın alt yanına indi tan ve çocuk.
Öğle olmuştu uyandıklarında.
Çeviri: Özdemir İNCE
<end>

<start>
Yeterince görüldü. Bütün kılıklara girdi gizli görüntü.
Yeterince oldu. Kentin uğultuları, akşamleyin ve güneşte, ve her
	zaman.
Yeterince yaşandı. Yaşamın durakları. - Ey uğultular ve Gizli
	Görüntüler! 
Yola çıkış, yeni sevgi ve yeni görüntüler içinde.
Çeviri: Özdemir İNCE
<end>

<start>
Çığırtkan Kızılderililer çarmıha germiş,
Çakmış kanlı direklere yedekçilerimi,
Kendimi özgür ırmaklara kapıp koyvermiş
Gidiyorum sular alıp götürüyor beni.
Ne İngiliz pamuğu, ne de Felemenk unu
Ne tayfa patırtısı, ne başka derdim kaldı,
Bitirdi yedekçiler ahret yolculuğunu,
Özlediğim yerlere yelkenlerim açıldı.
Geçen kış, öfke ile çalkalanırken sular,
Çocuk beyinlerinden daha dilsiz, sağır, ben
Öyle koştum durdum ki, uğradığım adalar
Yıldılar şamatadan, görkemli gürültüden.
Sabah, uyanışımı fırtınalar kutsadı,
Mantar gibi, on gece dalgalarda oynadım,
Ölüm kervanı sular beni durduramadı,
Fenerlerin budala gözlerine bakmadım.
Çocuklar nasıl hazla elmayı ısırırsa
Öyle iştahla doldu çam tekneme yeşil su,
Üstüm başım, dümen, kanca, gemide, ne varsa
Baştan başa kusmuk ve mavi şarap tortusu.
Sütbeyazım, yıldızlar akıyor her yanımdan,
Denizin Şiirinde yumduğum günden beri.
Kemirdiğim yeşil maviliğin solgun, hayran
Boşluğuna bazen dalgın bir ölü inerdi.
Orada mavilikler, coşkular ve güneşin
Parıltısı, ezgiler bir sönüp bir yanıyor.
Telli sazlardan büyük, alkolden daha etkin
Aşkın acı kızıllıkları mayalanıyor!
Bilirim nasıl döver kıyılan dalgalar,
Şafağın güvercinler gibi coştuğu anı,
Akıntı ne, hortum ne, gökler nasıl çatırdar,
Ben gerçekte yaşadım düşlerde yaşananı.
Gizemli korkularla yüzünde benek benek,
Güneşi gördüm, uzun, mor buzlarla ışıldayan,
Ve dalgalar gördüm, usta oyunculara denk,
Ürpertilerini çok uzaklara yansıtan.
Uyanışını gördüm fosforların usulca
Karlı geceler gördüm, göz alan, boncuk boncuk
Nice besi suları gördüm düşümde, nice
Denizin gözlerine konan tatlı öpücük.
Takılıp Meryemlerin gümüş ayaklarına
Tıknefes denizlere açılan yeşil suyu,
Azgın boğalar gibi sığ kayalara binen
Hırçın çalkantıları izledim aylar boyu.
İnsan derisinden, panter gözlü çiçeklerle
Donanmış Florida’ya oturmaz mı gemim! 
Dizginlerini germiş, sarmaş dolaş göklerle
O renk renk ebem kuşaklamış ne diyelim? ..
Kaynayıp fokurdayan dev bataklıklar gördüm
Çürümüştü içinde sazlarla Leviatan! 
Nice çökmüş limanlar, nice yıkıklar gördüm
Nice obur burgaçlar çağlayanları yutan!
Gümüş güneş, buzullar, gökler, fildişi sular
Karanlık bir körfezde gemim karaya vurdu,
Tahtakurularının kemirdiği yılanlar
Siyah kokularıyla dalları arıyordu!
Görsün istedim, görsün, çocuklar altın pullu
Gümüş balıklarını o mavi dalgaların! 
Neler çektim anlatsın köpükler, çiçek dilli,
Bir liman bulmak için eteğinde rüzgârın.
Bu uzun yolculuğun yorgun kurbanı deniz
Ağlardı, ve ben gözyaşlarında sallanırdım,
Sundukça sarı dişli, mor çiçeklerini, diz
Çökmüş bir kadın gibi öyle kalakalırdım…
Ala gözlü, cırlak kuşlar çığlıklar atarak,,
Dışkı yağmurlarıyla ada yakın diyordu,
Boğulanları suda uykuya bırakarak
Yelkenleri şişirmiş, gemim ilerliyordu! ..
Ben bir gemiyim yitik, saçlarında koyların
Fırtınalarla kuşsuz göklere atılmışım,
Yelkencisi Monitör Beylerin, Hans Beylerin,
Esrik su kemikleri aramak değil işim:
Gökyüzünün kızaran duvar gibi damını
Bendim, özgür, sislerde tütün içerek oyan,
Tanınmış ozanlara güneşin cüzamım
Gökyüzü sakağısı ve reçeller taşıyan:
Bendim, deniz ötesi gökleri kızgın temmuz
Basma vura vura yıkıp çökerttiği an,
Yüzümde ayça titreşimleri, bütün bir yaz
Deniz aygırlarıyla mavi sularda koşan;
Nasıl da titriyordum, yüz elli mil öteden
Şehvetli burgaçları fısıldayınca deniz
Mavi durgunlukları ip gibi eğiren, ben,
O eski Avrupa’yı ne aradım, bilseniz!
Adalar gördüm, adalar, yıldız yıldız yanan
Sayıklayan gökleri açmış kapılarım:
– Bu dipsiz gecelerde mi, ey Gelecek Zaman
Uyur, sürgün edersin nice allın kuşları? –
Akşamlar ağlatıyor! Ağladım, çok ağladım! 
Ay ışığı insafsız, güneşim acımasız:
Buruk aşklar uğruna uyuşuk, esrik kaldım,
N’olur bu gemi batsın! Beni de alsın deniz!
Avrupa ‘da sevdiğim tek su var: kara, soğuk
Akıyor yarıklardan, burcu burcu tan vakti
Yüzdürüyor diz çökmüş hüzün dolu bir çocuk
Kelebek kadar narin kağıttan gemisini.
Acılarda çalkalanıp güçsüz düştüm dalgalar! 
Pamuk tüccarlarına “hayır” diyor dümenim,
Artık benim için ne bayrak, ne bandıra var,
Bu öfkeli sularda ne de yüzebilirim.
Türkçesi: Erdoğan Alkan
<end>

<start>
O kıza...
Küçük, pembe, mavi yastıklı kompartımanda 
Yola çıkacağız bu kış.
Çılgın öpücükler yuvarlanacak her yanda
İkimiz rahat, başıboş.
Akşamın gölgeleri sarkınca pencereden
O kurtların yüzünü,
Ve o kara şeytanları görmemek için, sen
Yumacaksın gözünü.
Yanağın kaşınacak. N’oldu, böcek mi sokmuş? 
Yoo.. çılgın  bir örümcek gibi küçük bir öpüş
Ensende geziniyor..
Eğip boynunu bana: ”haydi ara” diyorsun,
- Bu gezgin örümceği aramak, biliyorsun
Tatlı zamanı yiyor.
Çeviri: Erdoğan Alkan
<end>

<start>
BÜYÜKLER
Senin dedelerin, nineleriniz,
Büyükleriniz! 
Soğuk terler tenimizi
Örtmüş ay’la, yeşillikle…
Yamandı sert şarabımız! 
Yalan dolansız güneşte
Ne gerekir bize? içmek.
BEN. – Barbar ırmaklarda göçmek.
Dedelerin, nineleriniz
Çiftçileriz
Sorgunların dibinde su:
Islak şatonun yöresinde
Kazılmış hendeklerdeki
Akıntıyı bir seyreyle.
İnelim mahzenlerimize
Elma şarabı var, süt var.
BEN.-İnekler ile su içmek.
Dedeleriniz, nineleriniz; 
Buyruğunda içecekler
Buyruğunda tüm dolaplar,
Enfes çaylar, kahveler var
ibriklerde titriyorlar.
– Bak, ikonalar, çiçekler,
Mezarlıktan yeni döndük.
BEN.-Tüm kovalan tüketmek.
TİN
Su Perileri, ölümsüz,
İncecik suyu bölünüz.
Venüs, göğün bacısı, coştur
Annmış dalgayı, koştur.
Yahudileri Norveç’in,
Bana karlan söyleyin.
Siz, eski dost sürgünler, siz
Denizlerden söz ediniz.
BEN.- Paydos bu saf içeceklere
Paydos su çiçeklerine; 
Ne destanlar, ne insanlar
Kandırır susuzluğumu.
Taşlamacı, vaftiz kızın,
Beni delirten susuzluk
Obur bir kurtçuğa benzer
Yüreğimi kemirip yer.
III
DOSTLAR
Gidiyor kumsala şarap
Dalgalarla akın akın! 
Tepelerden yuvarlanan
Şu vahşi Bitter’e bakın!
Bilge gezginler, yeşil direklerdeki
Absinthe’e ulaşalım…
BEN.- Dostlar, bitsin bu manzara
Bunca ayyaşlık yetmez mi?
Bütün özlemim: erimek
Korkunç kaymağın dibinde,
Gölün suyunda çürümek,
Ağaçların gölgesinde.
GARİBİN DÜŞÜ
Sabretmeyi bilirim ben:
İçebileceğim, sessiz,
Ve ölebileceğim tasasız
Bir Akşam vardır bekleyen
Birinde eski kentlerin!
Direnmezse acılarım,
Bir gün altınım olursa
Kuzeye giderim, ya da
Bağ Kentlerini boylarım? …
– Tatsız düşlerden usandım.
Bir şey var yitip kaybolan! 
Dolaşıp da köşe bucak,
Döndüğümde açmayacak
Kapısını, o yeşil han,
Güler yüzle hiçbir zaman.
SONUÇ
Dişi güvercinler, ürkek, huzursuz,
Geceye dek durmadan koşan avlar,
Köle hayvan, ve suda yaşayanlar
Ve ilk kelebekler., hepsi de susuz.
Yok olmak – donanıp serin soluğu! –
Başıboş bulutun bittiği yerde,
Tan vaktinin ormana doldurduğu
Bu ıslak, bu nemli menekşelerde?
Türkçesi: Erdoğan Alkan
<end>

<start>
(...) 
"Gözlerinizi açıp bakın şu Mutsuzlara,
Vahşi güneş altında kavrulup al al yanan,
İnsafsızca ezilen, alınları çatlayan
Mutsuzlara bir bakın! Pek sayın Burjuvalar,
Onlar da sizin gibi insan. Lütfen şapkalar
Çıkarılsın. Haşmetli! Gör, tanı bizler kimiz,
Yeni büyük çağların büyük İşçileriyiz
Evet İşçiyiz bizler. Bu yeni çağda bilmek
Ve çalışmak önemli. Sabahtan akşama dek
Çalışacağız, örse inecek çekicimiz,,
O mutlu yarınların, bilimin avcısıyız.
Savaşını sabırla kazanan insan bütün
Engelleri yıkacak, galip gelecek bir gün
Dizginler ellerinde, bir ata binmiş gibi! 
Demir ocaklarının ey görkemli alevi
Kötülüğe son artık! Bilgisizlik çok korkunç! 
Bilip öğreneceğiz, ellerimizde çekiç,
Bilineni yeniden gözden geçireceğiz
"Kardeşlerim yürüyün! İleri! " diyeceğiz.
Soylu bir yürek ile sevdiğimiz kadının
Tatlı gülücükleri altında çalışmanın
Ve sade bir yaşamın büyük düşünü kurduk.
Kardeşçe çalışmayı nice özleyip durduk.
Görev aşkı borazan gibi kulağımızda
Çaldıkça, kıvanç dolu, kendimizi nasıl da
Mutlu duyardık bizler; yeter ki o zorbalar
İki büklüm olmaya halkı zorlamasınlar,
Ve ocağın üstünde asılı dursun tüfek...
............................................................
(...)
Çeviri: Erdoğan Alkan
<end>

<start>
Güzelim oğlu Pan'ın! Çiçekler, yemişlerle çevrili alnın sıra gözlerin,
	o biricik yuvarlar, dönüp duruyor. Esmer bir tortuyla gölgeli
	yanakların çukur çukur. Pırıl pırıl dişlerin. Bir gitara benzeyen
	göğsün, çınlamaları o sarışın kollarında akıp giden. O iki cinsin
                birden uyuduğu karın boşluğunda küt küt atıyor yüreğin.
                Geceleri kalçalarını, önce birini sonra ötekini, sonra da o sol
                bacağını yavaş yavaş sallayarak, çık dolaş.
Çeviri: İlhan Berk
<end>

<start>
Ey mevsimler, ey şatolar! 
Deyin kusursuz kim var?
Ben de herkes gibi tuttum
Büyülü mantığı denedim.
Selâm Gal horozuna selâm
Selâm her ötüşünde selâm
Hevesten, arzudan oldum
Görün sıfırı tükettim.
Yedi bitirdi bu büyü beni
Takat komadı, yok etti.
Ey mevsimler, şatolar ey!
Sıvışma saati, yazık
Ölüm saatidir artık.
Ey mevsimler, şatolar ey!
Çeviri: İlhan BERK
<end>

<start>
İştahımız var diyelim
Hep taş toprak mı yiyelim.
Soframda her zaman hava,
Demir, kömür ve de kaya!
Dönün açlıklarım, kemirin
Seslerin çimenini,
Kahkaha çiçeklerinin
Emin şen şakrak zehrini.
Yiyin, kırık çakıl bunlar,
Bunlar kilise taşları,
Eski tufanların çakılı şunlar,
Gri vadilere saçılmıs somunlar.
Yemiş tavukları, yapraklar altında
Tükürüyor güzelim telekleri,
Tükürüyor ve haykırıyordu kurt:
Ben de perişanım tıpkı kurt gibi.
Yeşillikler, meyveler
Devşirilip toplanmayı bekliyor; 
Ama çitler üstündeki örümcek
Yalnızca mor menekşeleri yiyor.
Süleyman'ın sunaklarında ben de
Uzanıp uyusam! kaynasam n'olur! 
Koşuyor damlalar pasın üstünde
Cédron'a karışıyor.
Ve sonra, ey mutluluk, ey us, gökyüzünden laciverdi ayırdım,
çünkü lacivert karaya girer ve yaşadım katkısız ışığın altın kıvılcımını.
Seve seve, soytarı ve olabildiğince şaşkın bir kalıba giriyordum.
Bulundu yeni baştan! 
Ne? Sonsuz olan
Denizdir karışan
Güneşe.
Gönlüne kulak ver
Sonsuz ruhum sen
Yalnız geceye ve
Ateşli güne rağmen.
Seçim meçimmis,
Dayanışma falan! ..
Boş ver bunları
Haydi havalan...
Yok orda umut
Kurtuluş bir tek; 
Bekle bilimi,
Ceza gelecek.
Yarını unutunuz
Atlastan korlar.
Görev olmalı
Bütün arzunuz.
Bulundu yeni baştan! 
Ne? - Sonsuz olan.
Denizdir karışan
Güneşe.
<end>

<start>
İçinde öpücükler uyuyan
Görkemli çiçeklerle donanmış,
Yaprakları nakış gibi oyan
Mücevher kutusu, altın bir baş
Beyaz dişleriyle, Kır Tanrısı
Kırmızı çiçekleri otluyor
Ağzında şarap ve kan tortusu
Bakıp bakıp gülmekten çatlıyor.
Kaçtı arasından yaprakların,
Yüreğinde korkunç kahkahanın
Ürpertisi, düşünüyor, şaşkın
Altın öpücüğü ormanın.
<end>

<start>
yazın mavi akşamlarıyla ineceğim patikalara
buğdaylarla bezeli ufak otları çiğneyerek:
ayaklarımda o tazelik, aklım bir karış havada
bırak yıkasın çıplak başımı rüzgar diyerek
konuşmayacağım, düşünmeyeceğim bir an bile:
lakin tırmanacak içimde bitmek bilmez aşk
ve ben uzağa, uzaklara gideceğim derbedercesine
doğayla, ve mutlu, sanki bir kadınlaymışçasına
<end>

<start>
Sevdalar çağı dönsün,
Dönsün geri gelsin
Ah nasıl dayandım nasıl da
Unutamam artık dünyada,
Nice korkular kaygılardı
Uçup gitti göklere.
Bir belâlı susuzluk
Karartıyor damarlarımı.
Sevdalar çağı dönsün,
Dönsün geri gelsin.
Bir çayır gibi tıpkı
Unutulmuş bir kıyıda,
Karamukların, gülüklerin
Boyatıp çiçek açtığı,
O yabanıl uğultusunda
Korkunç pis sineklerin.
Sevdalar çağı dönsün,
Dönsün geri gelsin.
<end>

<start>
Çengi midir, nedir? .. İlk mavisinde sabahın
Düşer mi ölü çiçekler gibi darmadağın...
Duruyor önünde, ışığa gömülmüş kentin
Soluduğu aydınlık, görkemli düzlüklerin!
Her şey güzel! çok güzel! güzel olması gerek,
- Balıkçı kız ve şarkısı için böylesi gerek,
Böylesi gerek çünkü hâlâ inanıyorlar,
Denizde gece törenleri var sanıyorlar.
<end>

<start>
Hissen yok bu akşamda senin
sen öğleden beri
bu renk renk
bu çeşit çeşit söylenen şarkının
artık haricindesin.
Tankın gölgesi uzandı üstüne kadar,
nerdeyse, habersiz gün batacak.
Tamamen çekmiş göğsünden akan kanı
büyük ve mütehammil toprak.
Her şeyin ne kadar şikâyetsiz
saatin hâlâ işliyor bileğinde,
onu akşamdan akşama kurardın,
tabii biraz sonra duracak.
Bugün günlerden cumartesi,
dün yazdığın mektup,
ancak, dört gün sonra eline değecek karının.
Senin orada eskisi gibi sesin işitilecek,
sesin teselli edecek
düşünür gibi gülecek,
kısaca: Yaşayacaksın.
Çocuğun o akşam yazdığı cevapta
bahsedecek çiçek açtığından
bahçenizdeki ağaçların.
Güneş battı,
yıldızlar doğacak biraz sonra,
şimdi karnın acıkmış olacaktı.
Çantanda tayının ve konserven var,
cebinde, yemekten sonra içecek sigaran.
Düşman bozguna uğratıldı arkadaş,
mısralarımda olsun uyan! ..
<end>

<start>
Nice nice acıları aklına getir
Bunca yoksulluğu aklına getir
Gözyaşlarını aklına getir
"GİTME KAL" var yok dinlemez bir çocuk isteğidir
Gitme aklına getir
Kıraç mı kıraç toprakların üstüne
Güneşler açar yağmur kesilince
Çırılçıplak kayada yetişir incir ağacı
Dağların kuytusunda bir uslu çiçek
Dağıtır mevsimi kendi kendine
Gitme beraberlik içinde
Nasıl sevinirdik aklına getir
Her şeyi her şeyi aklına getir
Gece yarılarını aklına getir
Söylediklerini aklına getir
Sinsi yağmurlar yağıyordu
Soğuktu
Yaktığımız ateşi aklına getir
Nelerden geçiyorsun aklına getir
Gitme dünyamızın her yerinde
Yorgun eller gülleri derleyince
Ellerin sevincini aklına getir
Güllerin sevincini aklına getir
Ne çok severdik seni aklına getir
<end>

<start>
Bir diyeceğim yoktu hüzünden yana
Yıpranıyordu kötü kadınlarda aşkım pis karanlıklarda
Yetmiyordum yeni insanlara yetişemiyordum
Ölür kalırdım belki de sokak aralarında bir kenarda
Kimin umurunda dedi ama kendimi inandıramadım buna da
Yakışmıyordum eski pencerelere yosunlu sulara
Ölür kalırdım belki de sokak aralarında bir kenarda
Uyandırılacak çocuklarım vardı uyuyorlardı uykularında
Çok mu yaşamıştım az mı ölmek hakkım mıydı yıl varken akşamlara
Bu kedi nerden çıktı demeyin kapı aralıktı ben bıraktım da
Okşayacak bir şey ister ellerimiz kendi sıcaklığında
Yıpranıyordu kötü kadınlarda aşkım pis karanlıklarda
Ne iyi etmişim aldım düşündüm kedilerin yarı ak yarı kara aklında
Kedi işte kedi boğuyordu yavruyu engel görünce aşkında
Çekilmemişti denizlerim
Döndüm hırpalanmış geceden dayanıklı aydınlıklara
Ağlanır kedi yavrularına çocuksuz anaların arasında
Bu kedi nerden çıktı demeyin kapı aralıktı ben bıraktım da
Uyandırılacak çocuklarım vardı uyuyorlardı uykularında
Ne iyi etmişim uyur uykularında
<end>

<start>
Kime ne desem 
Boyuna kendimi dinliyordum eski yağmurları dinliyordum
Düşünmeden biliyordum deniz ılıdı
Dökülen çelik katı
Yürüyenler yan yana
Yüzümü güneşte dinlendirsem
Dağın dağ olduğunu bilsem ovanın ova ağacın ağaç
Kurtulurdum
Çok köprülü sular gibi git git bitmedi
Boyuna kendimi dinliyordum eski yağmurları dinliyordum
Saat sekizi geç vurdu
Giden gitmiş hüznü ayaklandırmak boşuna
Düşünmeden biliyordum
<end>

<start>
İnsanları sevmek kolay değil, 
bir hürriyet bu; 
çetindir memleketimde.
Ben, ille varım dersen, 
bir gün pusuya düşersen, 
insanları sevmek 
büyük hüner...
Bu dünyada yaşadığın şu kadar yıl, 
gerçek'ten, güzellikten, yüğitlikten, 
payına düşeni alabilmişsen, 
vermişsen, payına düşeni; 
gerçek için, güzellik için, 
gücüne karşı konmaz, 
korkusuz, direnirsin...
Bilirsin, 
bir kere korku düşerse adamın içine, 
bir kere koparsa sevdiklerinden, 
mümkünü yok, 
           gitti gider...
Söner gözlerinde güzelim ışık, 
kararır, çirkinleşir yüzü.
Önceleri, utanır belki, 
sonra vız gelir, 
umurunda olmaz dünya.
İnsanları sevmek büyük hüner, 
İnsanlarla beraber! ...
(1955, İstanbul
<end>

<start>
Yazdan kalma günler getirirsin kara kış içinde 
Bir serçe dala konar gibi güzel her söylediğin
Don vurur kırağı çalar evrenimi
Yüz güvercin pırr demiş uçmuş gibi ürkerim her gidişinde
Kulağımı çınlatan, aşımı kotaran, söküğümü diken
Od düşer su serpersin içime
Şaşırsam seni duyarım 
Deniz kıyılarısın ağustos güneşinde
<end>

<start>
Ne zaman eğilip baksam yüreğime 
Eski aşklarımın kırıntıları
Parlayıp söner
Ve bir yaz gecesi karanlığında gözlerim
İKİ GÖLGE SEÇER
İstasyon Binası Ağaçlar ve Merdivenler
Rumca söylenen bir ezgiyi dinlerken
DALAR gider 
Ve bir tren gelip geçer aniden 
NE ZAMAN EĞİLİP BAKSAM YÜREĞİME
<end>

<start>
Gücünden kattım güçlendim
Sesinden kattım seslendim
Sana seslendim
Dönüp baktılar ben bin diyeyim
Oy oy dedim yanlış anlama
Durmuşsam dinleniyorum
O sokak senin bu sokak benim
Aslında yerimdeyim
Bir elde hep elimin biri
Ötekini görmüyor musun
Kimi bir adım geride kalıyorum
Kimi bir adım geride kalıyorsun
Ayışığını yoluna çıkarıyorum
Yolu yok olana çıkarıyorum
Kayaların ardından çıkarıyorum
Kayaların önüne çıkarıyorum
Ateşböceklerini karanlıkta bırakıyorum
<end>

<start>
İşkence korkusu,
Hapis korkusu,
Açlık...
Bir korkusu var adamın,
Bütün korkuları yenmiş adamın
Bir korkusu...
<end>

<start>
Kırlangıçlar dönecek yakında
Açılacak onurlu kapıları
Haziran sabahlarının
Ağirdan
Yer gök deniz nasıl bak
Birbirine karışacak
Çiçekler başı çekecek hey Nice
Sonra çocuklar
Balonlar uçurtmalar bulutlar ellerinde
Ardından
Beyazlar kırmızılar kayıklar
Haydiii
Yeşilde mavilikte
Ayak sesleri var başka işiteceksin
Bizlerin ayak sesinden
Toprağın var suların var ağaçların var
Günlerin gecelerin
Sözlerin biçimlerin ayak sesleri
Ayak sesleri elele
Ayak sesleri kıyamet gibi
Işığın ayak sesi
Gölgenin ayak sesi
Seslerin ayak sesi
Çocuğum ilk ağızda bunları belle
(Haziran 1966)
<end>

<start>
ille de görmek için mi beklenir 
güzel günler?
beklemek de güzel.
<end>

<start>
Uzun saçlar yakışırdı sana uzun yıllar
Bir gökyüzü bitince öteki başlardı
Çevik taylar dururdu güneşte olgun başaklar
gölgelikler dururdu,
Ovalar aydınlıkta dururdu
Bulut geçti derdik bilemedin
Ya da yağmur yağacak derdik
Fesleğen saksıda güzel dururdu
Bak bu olacak şey mi kömür beni vurdu
Ayaklarım aldı başını gitti
Ellerim kaldı duvarda
Kalk ne olur pencereyi aç
Uzun saçlar yakışırdı sana uzun yıllar
Bir gökyüzü bitince öteki başlardı.
<end>

<start>
Günlerce yağmurda,
günlerce karda,
günlerce rüzgar esti
Erzurum'da,Zara'da.
Bir sıcak sen kaldın içimde.
O gün bu gün
dünya bir yana
sen bir yana
Dünyalar senden yana.
(1954,İstanbul)
<end>

<start>
Yüreğindeki sevgi, 
sonuna kadar mı? 
yoksa evine akrabalarına kadar mı, 
taşar mı fakir sokaklara, 
taşmaz mı?
Yüreğindeki sevgi, 
ırk kadar, din kadar mı, 
sarı mı, ak mı, kara mı?
Yüreğindeki sevgi, 
halk kadar, memeleket kadar mı? 
uzanır mı beş kıt'aya, 
uzanmaz mı?
Yüreğindeki sevgi, 
hey dost, 
tariflere sığmaz mı?
<end>

<start>
Bana bir türkü öğretsen
Ayın aydınlığında söylesem
Gecenin karanlığında söylesem
Yağmur yağınca söylesem
Toprak uyanınca söylesem
Bana bir türkü öğretsen
Bana bir türkü öğretsen
Beraber olunca söylesem
Ayrı kalınca söylesem
Seni unutunca söylesem
Bana bir türkü öğretsen
Geldiğim yerlere er geç dönebilsem
Sevebilsem her şeyi yeniden sensiz
Sensiz vazgeçebilsem
Gece demesem gündüz demesem
Kimseleri dinlemesem
Hem yürüsem hem söylesem
Hem söylesem hem yürüsem
<end>

<start>
Yoktun ya burda
Burda yokken
Daha sıkı tuttum ellerinden
Daha yakından baktım yüzüne
Daha iyi daha çok
Gördüm dinledim seni
Takıldım peşine sonra
Gözlerinden geçen bulutların
Yere düşmüş bir gülün
Belki senin önündeyim şimdi
<end>

<start>
Silahın düştü elinden
bundan sonra bir hayal parçasısın.
Dostların seni garipseyerek anacak,
vakitsiz ölümüne üzülen bu küçük şiirde de
benim gönlüme göre olacaksın.
Halbuki biraz evvel kar yağıyordu,
sen ağır yaralı; 
arkandan düşmandan kurtarılmış toprak,
suları buz tutmuş Vistül,
ağır ağır yürüyordun.
Ufukta belki,
karla örtülü kuleleri ve damlarıyla
biraz sonra şehirler gözükecekti.
Ayak izleri örtülürken arkadaşlarının,
sen çam ormanlarını ve sakin gölleri
son adımında birden bire geçerek
denize vardın.
Ondan sonra bir hayal parçasısın.
<end>

<start>
Işığın benim için yanmıyor geceleri
Benim sesimle uyanmıyorsun uykularından
Doğan günle canlanan sevincin
benim için değil.
Yenilenen güzelliğin,
dinlenen elin.
Benim sevdam koduğun gibi,
kuytuda saklı durur
Suçlu,
sen suçladın.
Elden günden utanır ...
Kulağı ayak sesinde
senin ayak sesinde.
<end>

<start>
Yaşımı sordular
57 dedim
Sorguda
Doğrusunu saklamadan
Yanıltırdım
Bu konuda
Kıyıcılar nerden bilsin
Bir delikanlıdır ozan
Her zaman
(Ocak 1988)
<end>

<start>
Geçmiyordu bir kartal gölgesi bile kızgın kayalardan 
Yerinde kalsın istiyordum yüze vuruyordu 
Paslı demirler o, o ezik saçlar 
Batık gemilerin deniz diplerini saran umutsuzluğu 
Yüze vuruyordu 
Hadi gittim 
Dönüp dönüp ardıma baktıktan gitmek mi bu 
Kırık plaklar bir kış gülü yüze vuruyordu
Bir şey kalmaz aşka eklesem birleştirsem biliyorum 
Kanatlı balıklar eski çerçeveler yüze vuruyordu 
İstesem de birini takamam silindim fotoğraflardan 
Yaz kumlarında kurumuş yengeç ayakları 
Bir martının ölüsü yüze vuruyordu 
Yerinde kalsın batık gemilerin deniz diplerini saran umutsuzluğu
Yerinde kalsın istiyordum 
Yıkıntıma yıkıntıma vuruyordu
<end>

<start>
Vurur düşlerine ozanın
Güneş kızgınlığından birkaç ağustos
Birkaç ağaç
Yüksek ormanlar kuytusundan
Kardeşliğin alıcı kuşu
Kalkar konar
Köylü
Biçer ayrık otlarını ayırır başaklardan
Kalkar konar
Kardeşliğin alıcı kuşu
İşçi
Tutar ucundan en acar biçimlerin
Sürer
Bin başıboş atı bin cehennemi birden
Kardeşliğin alıcı kuşu
Kalkar konar
Duran el
Gitmeyen ayak
Bir göz ki
Arkasında bir ölü gözü
Bir ses ki
Arkasında bir ölü sesi
Döner durur
Kardeşliğin alıcı kuşu
Kalkar konar
Bir açık yürekten bir ötekine
Bir bugüne bir yarına
Alıcı kuşu kardeşliğin
<end>

<start>
Ben yalnız tarla da mı başak
Deniz de mi balığım yoksa
Bu esen yel ne biçim yel 
Yapraktan sudan 
Poyraza mı dönüştü hava
Kötü günler mi geçti
Ben görmeyeli 
Ben de acılar mı kattım acıya
Bu yol o yol değil mi söyleyin N'olur
Gittiğim yol 
Giden yol 
HÜRLÜĞÜN YOLU
<end>

<start>
Öyle seveceksin ki,
koskocaman dünyada
tek başına kalınca
sevdiklerin seni yalnız bırakmasın...
Gün ışığı parmaklığı söküp atsın,
taş duvarlar,
ha var
ha yok...
<end>

<start>
Yaprakları dökülünce ağaç
Kuşyuvasını saklayamadı
Seni okşarken elim
Ağustos sularında sürükleniyor
Bir gelincik tanık
Sayısız papatyanın beyazlığına
<end>

<start>
Bir kiremit parçasıyım ben
Yoksul bir  evden
Bir çoban türküsüyüm
Bir kiremit parçasıyım kırılan düşen
Poyrazda yoksul bir evcden
Bir çoban türküsüyüm ben
Poyraza karşı söylenen
Ulu düşün çatısı çatılırken
Bir kiremit parçası bir çoban türküsüyüm
Gözyaşından alınterinden
Bir kiremit sesiyim ben
<end>

<start>
Akıl ersin ermesin sevdama
Senden yanayım dedi yeşeren dal senden yana
<end>

<start>
Sen sabah karanlığında işe gidersin, 
Ben sabah karanlığında.
Sen akşam karanlığında işten dönersin,
Ben akşam karanlığında.
Ben senin gönlünde umut,
Sen benim gönlümde...
<end>

<start>
Yağmur yağıyor sevgikim,
günlerdir ara vermeden;
senin nefesin gibi sıcak,hayat veren
bereketli,ferah,serin.
Öğrendim ki sen,
bin bilmem şu kadar kilometre ırakta
bir haftadır evlisin.
Ben,ot yatağımda uykusuzum yağmurlu gecelerde
sesini dinliyorum tabiatın.
beraber yürüdüğümüz yollar,
ayaklarının,
toprağa vuruşu geçiyor gözümün önünden.
Bir ışık aydınlatıyor kararan camları,
hayalin kıyıyor bana son defa canevimden.
Sağıma dönüyorum.
<end>

<start>
Dirseği fesleğen saksısına dayalı
Elinde yeşil bir soğan
Yemiyor da
Isırıp ısırıp bırakıyordu
Ben sigara içiyordum
Ama durmadan
O beyaz dumanların en uzak ötesinden
Bir bakıyordu bana
Bir de bakmıyordu
Ben her zaman yaptığım gibi
Bir düşü iyiye yordum
Olan oldu
Ayaklandık devrildik sarmaş dolaş
Kapattı üstümüze fesleğenin kokusu
Seviştik bir kilimde –mor çizgili–
Yağmurlu bir sokakta bir güneş
Dolaşmaktan yoruldu
Nasıl oldu gözüm ilişti
Anlatsam aklınız durur
Şairim
İnanmazsınız ki
Saksı düşmüş
Fesleğenler açılmış
Yeşil soğan yitip gitmiş elinden
Bir mor zambak
Açıldı açılacak
Geçmiş yerine
Ben ne derim Ankara’da Günel’e
<end>

<start>
Işıklı günlerinde düşün, 
memleketini, dostlarını, sevgilini, 
onlarla kal, dinlen 
bırak kendinden bir şeyler, 
bir mağlup akşamın mahzunluğu 
silinsin gözlerinden.
Bir kavga sonunu unut. 
sen maceralar peşinde değil, 
umutsuz bir yolculukta değilsin.
Yaşamak sadece sevmektir, inan bana. 
Sevmeyenler dünyamızda yaşamıyor. 
Yaşamak suda, toprakta, insanlarda görünerek; 
bir zeytin ağacı gibi. 
Bir zeytin ağacı gibi, ne güzel 
denize yakın olacaksın, 
uzayan dallarında, yapraklarında ışık 
ta derinlerde köklerin. 
Bir zeytin ağacı gibi, bin yıl severek 
yaşamak her gün...
<end>

<start>
Bir şey var aramızda 
Senin bakışından belli 
Benim yanan yüzümden 
Dalıveriyoruz arada bir 
İkimiz de aynı şeyi düşünüyoruz belki 
Gülüşerek başlıyoruz söze
Bir şey var aramızda 
Onu buldukça kaybediyoruz isteyerek 
Fakat ne kadar saklasak nafile 
Bir şey var aramızda 
Senin gözlerinde ışıldıyor 
Benim dilimin ucunda
<end>

<start>
sokaktan insanlar geçiyor
benim aklımdan hep sen
tramvayda yanımdasın
sofrada beraberiz
çatalı öyle tutma
sigara içme diyorsun
üzülüyorsun benim için
bak gömleğin kirlenmiş
bu sakalda neden
niye mahzun yüzün
tam konuşacağım seninle
kayboluyorsun
<end>

<start>
Hiçbir şey değişmeyecek o gün
Göçüvereceksin bu insan kalabalığından
Gelmemiş gibi olacaksın dünyaya
Sanki bu odada sen oturmadın
Sen giymedin bu elbiseyi
Ağlamadın
Gülmedin
Yemedin bu ağacın meyvasını
Bütün maceran
Bir varmış
Bir yokmuş
<end>

<start>
Beni unutsun herkes 
Dinsin şehrin gürültüsü 
Odam kalsın öyle ıssız 
Bu gece çekilip kendi içime
Ağlayacağım sessiz sedasız
<end>

<start>
Kesilivermişler elden ayaktan
Nefeslerinin sıcaklığında
Bütün acılara kapanmış gözleri
Kirpikleri ıslanmış saadetten
Ölüm gelirse böyle saatte gelmeli
Belki farkedilmez yaşamaktan
<end>

<start>
Bölük pörçük imgeler 
Hani pul pul serpilen 
Şenlikte düğünde görülen 
Yağmur bu ne çabuk geçer
Bölük pörçük düşler 
Sırtında bir ölü 
Bu ağır yükü 
İndirince çilen biter
Bölük pörçük düşünceler 
Yüzün yarım aynalarda 
Öteki yarımı arar da 
Deli gibi yollara düşer
Bir gelir bir gider 
Bilemezsin ne yapacağını 
Yadırgarsın çağını 
Tanıyamaz seni görenler
<end>

<start>
İzmir’in içinde akçakavak
günle yalazlanır yaprakları
şimdi ne o çakıcı var artık
ne çakıcının konakları
Ne yosun kokusu imbatla gelen
ne evlerin önünde bahçeleri
afrikamenekşeleri kaktüsler
süsler balkonları pencereleri
<end>

<start>
Bir pencere açıldı kitabımın sayfasında
El sallayarak sen göründün,
Satırlar takım takım evinin önünde
Ne güzel bu küçük askerler...
Fakat kayboluyorsun pencereden
Şimdi ağlıyor bütün harfler...
Sonra birden beliriyorsun
Elinde nakışlı mendilin, gülümsüyorsun
Ve başlıyorsun konuşmağa
Sesin ağlamaklı,
Sesin yumuşak,
Anlattıklarına karışıyor kitabın anlattıkları..
<end>

<start>
Nereye gittiysem yadırgadım yerimi
Canıma tak etti bu göçebe yaşam
Tam alışırken yurduma yuvama
Bir de bakıyorum saat tamam
Yüzümü iyiden iyiye tanıyorum
Elim ayağım benim de
Başkası çıkacakmış gibi karşıma
Aynalardan kaçıyorum şimdi
Zaman içinde böyle darmadağın
Ne mutluluğum belli ne mutsuzluğum
Bir düşteymiş gibi hafif
Sis dağlarından yuvarlanıyorum
<end>

<start>
Birşey var aramızda
Senin bakışlarından belli
Benim yanan yüzümden
Dalıveriyoruz arada bir
İkimizde aynı şeyi düşünüyoruz belki
Gülüşerek başlıyoruz söze
Birşey var aramızda
Onu buldukça kaybediyoruz isteyerek
Fakat ne kadar saklasak nafile
Birşey var aramızda
Senin gözlerin ışıldıyor
Benimse dilimin ucunda
<end>

<start>
Saadetten mi bu şaşkınlığım
Paltomu tutuşundan
Elimi alıp hatırımı soruşundan
Ortak oluşundan mı sıkıntıma
Böyle durma karşımda
Böyle söyleme
Göğsünde sıkma başımı
İlgilenme her halimle
Ben dayanamam bu sevince
Ben dayanamam
Ya ağlamak geliyor içimden
Ya bağırmak sokak ortasında
<end>

<start>
Dün gece sen uyurken
İsmini fısıldadım
Ve hayvanların korkunç
Öykülerini anlattım
Dün gece sen uyurken
Çiçeklere su verdim
Ve insanların ....................
<end>

<start>
Enis Batur'a
Ve Melquiades çok sesli yağmuru yarattı.
Pla....................
<end>

<start>
Sis duman için kalan Saide
Danimarkalı amcası Andersen'in elini öpmeden önce
Ustalara genç raket volesi yollar....................
<end>

<start>
boynumda yağmurdan bir kolye...
ıslak taşlara oturuyorum bugünlerde...
bir siyam kedisi ve ben... pek çok şeyi geriye doğru unutuyoruz...
eski rus bir sevgilim vardı...
başka birisini göze alamam bugünlerde...
öykü safir aynal....................
<end>

<start>
pirinç ülkesi
pervazlarda beliren ilk
bir erik yeşili gibi dağılan tepelere
güneş nasıl kayarsa
gölge-tarlaların üzerinden
kalem öylesine kayıyor pirinç kelimelerle
bu sabah yatağımın kenarında
bütün günahlarımın silindiğini gösteren
bir işaret buldum:
kayık şeklinde bir leğenin içinde
yüzen bahar dalları...
ah evet, uzak okuyucu,
günahların hatırlanmadığı bir yer olmalıydı
bizim için...
hiç kimsenin göndermediği 
artık gönderseler de fark etmez çünkü yazdım
bundan sonra da göndermeyeceği
cam bir kutuda yüzen bir krizantem olmalıydı
evimizin önünden geçen beyaz boneli
Hollandalı bir kız olmalıydı
ki elindeki kumral köy ekmeği bana daima 
güzel şeyler hatırlatır
veya ne bileyim ben sarışın spiral 
bulut halinde saçlarıyla Rapuntzel
ya da her an bir çam ağacına dönüşüverecekmiş 
duygusunu veren çünkü bordo flütünden daima
koyu yeşil ezgiler dökülür dökülürdü
bir Pan olmalıydı...
bizim içi....................
<end>

<start>
İşte Açılıyor önünde Kozmos, tafta bir gül gibi, Gül
Sen ummuyordun sana bu tayfa bir Kitab'ın verileceğini.
Bak Fırtına meleği, Anjelü....................
<end>

<start>
papatya esansısın sen ve nefti
yaprakları yalnızca
ve sepalleri ve saçların
ki içinde ritmik bir hamparsun
limonciyan notası duyulurdu
floransalı bir ressam ve
ışık hızıyla gelirdin ki
ben derhal
turunçgi....................
<end>

<start>
gençken renkli bir cepken sevgilim
çift bıçaklı bir sevinç
unuttum diye bir şarkı
gençken renkli bir cepken sevgilim
önüne çıkan her ata binme
doğudan gelen kimsesiz tekne
ona hüzün demeyi artık öğrendin
ya da kuzeyden gelen çift bıçaklı sevinç
karıştırma daha fazla bu otları
bak öğle güneşi
şapkanı indir
karıştırma sevgi....................
<end>

<start>
Susku altın tozlu bir cevap sende 
Acı vermek mi istiyorsun, gizemi 
Sürdürmek mi? 
Gümüş bir kaptan su içip 
Seni düşünüyorum 
Senin altın tozlu suskunu.
B....................
<end>

<start>
İz! 
Beyaz bir ülkeden çıkıp gelen ikiz! 
Lacivert çarşaflara buzdan siluetini çizen sonsuzluk
ve giz, Yaklaş! 
Beden nerede parçalandıysa kartallar oradadır. Uykunun
beyaz kum tanecikleri gibi dağıldığı bir gün şeffaf
kanatlar seni yerden kaldıracaklar.
Tuz! Buzu çözen formül, kanallardan akan kar ve pus
Beden nerede parçalandıysa kanatlar oradadır.
Dev kanatların yalayıp geçtiği tuz çölleri, 
kızgın havanın ve tuzun örttüğü, örterek çizdiği figürler, 
prizmatik kuşlar, bale, b....................
<end>

<start>
Murathan Mungan'a
Zao-Wu-ki bahçesinde oturmuş bir tutam yeşil boyuyor
Zen Budizm'den kendini tanıyor.
Burns beyaz kuş ve beyaz falezleriyle Albion'a bakıyor.
Saxe hanedanının albertine kolu bütün bunlardan uzak.
Bir oda müziği eşliğinde çok di....................
<end>

<start>
Cüneyt Ayral'a
kim olduğumu henüz bilmiyorsun
kendini yaralamış biri
yaşamını ikiye bölmüş
çün....................
<end>

<start>
kısacık bir andı, bana cam sesleri gibi
bir anı kaldı
kısacık bir andı, o çok duyarlı dengeler
yansıdı
ipe dizilen inc....................
<end>

<start>
...camların içinde uyuyoruz... kelebekler / akrepler 
yağıyor... yanımda o... yanımda artık hep o... klorofil...
hiçbirşey yok sayılır oysa... hiçbirşey yok artık
Orissa'da çalan b....................
<end>

<start>
gömülmek geceye.
bazen düşüncelere dalmak için
baş eğilir ya, işte öyle, düpedüz gömülmüş
olmak geceye. çepeçevre insanlar uyumaktadır
ufak bir oyunculuk, masum bir kendini aldatış
sanki evlerde uyumaktadırlar, sağlam yataklarda
sağlam çatılar altında, döşekler ....................
<end>

<start>
yeşil / siyah seviyorum çok tropik
bir daha gülümsediğini görmeyeceğim 
kedi gözleri mağaralarda
yüzlerimiz en eski topografya
başsız bir leopar... sürünür geçer yanımdan...
dokunuşların... 'hüzünlü tropik' bakışların...
sürünür geçer yanımdan...
kanıyorum diyorum sana kızıl / kara 
çiziklerim... yarıklarım... yaralarım ölümcül tropik...
adam-atacağından bir adam tepetaklak yukarı çıkıyor
antik bir intiharın silüeti
yüreğimi yaprakların arasına g....................
<end>

<start>
Ankara: Ancyre: Angora
Hattuşaş/Boğazkale yakınında Ankara
Kelt ve Hitit güneşini gördü. Paulus, Galat'lılara
mektubunu orada yazdı. Ah Angora, kayıp kuzuların senin...
Abelard'ın yazıları, Historia Calamitatum ne zaman
kapanacak? Uzam, zaman ve dilin tanıdık kurallarına
karşı çıkan Alis, Elhamra'da el-Arif bahçelerinde
geziniyor şimdi. Habsburg hanedanının yeşil sarı
armasından Haendel bize....................
<end>

<start>
perihan mağden'e
görüntü güzellikleri çağı. al bu işe yaramaz....................
<end>

<start>
Kırgızistan'da batık bir vadide
Men seni bela sandım.
Kalbimden uzakta çok uzakta bir kurt öldü.
Şarap kızılı bir lale sızıpdur şimdi orada farkında mısın?
Geceyarısı batkıları ve al kanlar içinde ekşimden
öle budum. Yıllar ve yıllar var ki Bizansiyya'nın
tungasında erg....................
<end>

<start>
bana Zaman ve La Luna
herşey gitti bak
herşey ağlayarak gitti
sular soğudu
bir Kurban düşüyor şimdi aramıza La Luna
üçümüzden biri kurban
serin bir çizgi çekiliyor gökyüzüne
çok geç çok geç artık
terkedip gidiyor beni teker teker bütün güneşlerim
bir daha hiç dönmeyecekler mi yaşamıma
alnımdan fırlayan bir Kartal yarıp
            geçiyor göğü
görünmez bir Çarkın çıldırtıcı gürültüsü
            duyuluyor bir yerlerden
uzak anılar
yengeçler gibi
ç....................
<end>

<start>
Duino harebelerinde bir gölge, ay
ve nesnesi olmayan bir melankoli...
Yitik şeyleri içselleştirmek... İçimizde
hareket eden akıl, Mobius dönüşleri, dönüşümleri...
Yeni bir melankolinin gizli imleri... delta günleri...
Uzak bir günde, delta günlerinin birinde
bir heksagram kurmak ve kapatmak - evreni, arzuyu
bilinmeyeni (....................
<end>

<start>
nedir senin yerin
şiir uzamımda benim
kurtulamadığım bir imge misin, 
duraksadığım bir dize
bir şiirde mi tutuklu kaldım ya da yüreğinde
az mı tanış ö....................
<end>

<start>
ölüyorlar kadife şairler...
pazarların tozunda ve kulelerin sisinde gömülü
gün geceye akıyor......................
<end>

<start>
seni bir gün en yakının ele verirse eğer, 
öğren susmasını ve ağlamamasını.
bir ka....................
<end>

<start>
sasal siyah inci
sar ma şık
yana eğik ağaçlar
neredeyse birbirimize
yabancıyız artık
burası hep
sarı yaz
dışarda
hep
kasım
patlar
hep bir sarı
gagalı yelkovan
böyle kafamın içinde
limonsu safran
sarı ekran amino asit
bir ağaca gerisin
geriye sonbahar
siluetiyle
giren bir
kız
RNA
mesajcısı
yunusların
kurtardığı
ha....................
<end>

<start>
uzak fırtına
korkuyorum
senden 
sensizlikten 
korkuyorum 
denge gibi gözüken dengesizlikten 
uzak fırtına 
anlamıyorum nasıl 
bu denli uzak bu denli yakın 
ve lazerlerin uçuşu 
leyleklerin uçuşu gibi bir imge hep 
fırtına habercisi seninle gelen
gözyaşı dökülmeyen bir umutsuzluk bu
yaşam sularının buza kestiği 
beyaz ince bir şey diyorum 
beyaz ince bir şey o 
cam cam cam
bendeki selintiler ve yarıklar karşılığı
sen gelince 
bir şeyler düşüyor kırılıyor hep 
kapılardan 
buz parçaçıkları dolu bir akım 
duvarlarda çığlıklardan sarkıt 
önodalarda doppler etkisi
iii
bir erkeğin sevişi 
usul usul yaklaşan 
sigara dumanı gibi 
kendine doğru
ve cam zorlar içindekini 
kendi biçimini almaya 
uzak fırtına kenarları keskin çelik bir ayna 
getiriyorum sana 
megalomaninin de bir bedeli vardır çünkü
uzak fırtına 
bir gün seni yazacağım
ağır ay....................
<end>

<start>
Gerçekten bir şey oluyor burada. Gizemli bir şey.
Bir denizaltı kadar görkemli ve garip.
Gri bir günde camlardan yağmuru seyretmek.
Saydam yusufçuklar yavaşça uzaklaşıyor ve beni
sana getiriyorlar topaz tapınaklarda.
Sen bir güneş tanrısı gibi gülümsüyorsun.
Biliyor musun kaç yıl tek başınaydım ben
karmaşanın içinde. Bir türlü tutunamıyordum iş....................
<end>

<start>
seninle bir istanbul kentinde karşılaşmıştık, istanbul...
sen o zamanlar konstantinopolis olduğunu henüz unutmuştun.
ben seni daha terketmemiştim...
terk etmek üzereydim...
geri dönüşün olmadığını, geriye dönülemeyeceğini henüz
bilmiyordum
karşıdan karşıya geçiyorduk.
ben tam o anda karar verdim.
yerleşiklik o an yitirildi.
gerisi sürekli gel-git artık...
dönmey....................
<end>

<start>
Seni ilk gördüğüm gün, sonbaharın yabanıl
kahverengi geyiği benim için olduğunu
anlamıştım. boynuzların iletken elektrodlar
gibi, tuzumsu bir karla kaplanmıştı.
ağaçların etrafında yavaşça dolaşan
buğuların ve serpiştiren buzdan iğnelerin
arasında mor'u tanıdım.
Omurganda yanan ışıkla oryantal ikonların
karanlık gölgeleri ardında kırmızı ve
maviyi karıştırıp moru elde ediyordun:
gizin rengini.
Ben....................
<end>

<start>
oraya acıdığım yere
dokunduğun zaman
ba....................
<end>

<start>
Bir adam vardı
Taş yağmuruna tutmuşlardı  dört koldan
Başı,bağrı açıktı
Bir tabanca verdim savunsun diye
İlk kurşunu 
Bana sıktı
<end>

<start>
Gul, gurban olduğum Hökümet Baba! 
Baa bir alfabe veremez miydin?
Gara dağlar gar altında galanda
                       Ben gülmezem
                       Dil bilmezem
Şavata'dan Hakkari'ye yol bilmezem
Gurban olam, çaresi ne, hooy babooov?
Bebek yanir, bebek hasda, bebek ataş içinde
                        Ben fakiro,
                        Ben hakiro
Dohdor ilaç, çarşı bazar tam - takiro
Gurban olam bu ne işdir hooy babooov!
Çoçiğ ağliir,  çoçiğ öliir, geçit vermiy Zap suyu
                        Parasizo,
                        Çaresizo
Ben halsizo, ben dilsizo, şeher uzah, yolsizo
Bu ne haldır, bu ne iştir hooy babooov!
Gara dağda, gar altında ufağ ufağ mezerler
Yeddi ceset hetim hetim Zap Suyunda yüzerler
Hökümata arz eylesem azarlar
                        Ben ketimo
                        Ben hetimo
Ben ne biçim vatandaşım hooy babooov?
Şavata'tan Angara'ya ses getmiir
Biz getmeğe guvvatımız hiç yetmiir
                        Malımız yoh
                        Yolumuz yoh
Angara'ya ses verecek dilimiz yoh
Ganadımız, golumuz yoh
Bu ne biçim memlekettir hooy babooov?
Yerin, yurdun adresesin bilmirem
Angara'da: Anayasso! 
Ellerinden öpiy Hasso
Yap bize de iltimaso
Bu işin mümkini yoh mi hooy baboov?
<end>

<start>
Unuttum
Seni sevdiğim zamanlarda 
Sevda gönlümde hevenk hevenkti
Güzel bir kadındın amma
Gözlerin ne renkti?
Unuttum....
Başını göğsüme dayadığın an
Saçların ne kokardı?
Ve ilk defa karşılaştığımız akşam,
Üstünde hangi elbisen vardı?
Unuttum....
Hiçbirşeyi unutmayacağımı sanırdım.
Aşk ne tatlı...
Ne yalan şeydi....
İsmin neydi?
Unuttum....
<end>

<start>
Hepinizden dâvâcıyım insanlar! 
Menekşe dallarında kalmış umutlarınız.
Gözleriniz arzuların cennetinde.
Hâlâ yabanî güller açar çalılıklarda
Hâlâ paslı düşüncelerinizde bahar
Hepinizden dâvâcıyım insanlar!
Ayrı ayrı madenlerden yoğrulmuştunuz.
Çeliktiniz, demirdiniz işlenmemiş.
Bereketli sofralarda bakırdınız.
Antenler germiştim beyninize
Tellerimi teker teker kırdınız
Hepinizden dâvâcıyım insanlar!
Gözlerinizden dâvâcıyım insanlar! 
Her biriniz başka türlü
Bakar-kördünüz.
Bir gölge yanında bin ışık vardı, 
Siz yalnız gölgeleri gördünüz.
Gözlerinizden dâvâcıyım insanlar!
Başınızdan şikâyetçiyim insanlar! 
Başınızı bazen bir paket sigaraya
Bazen bir ekmek parasına sattınız.
Doğmamış torunlarınız size küfretti, 
Sevdiniz, aldattınız.
Başınızdan dâvâcıyım insanlar!
Dilinizden dâvâcıyım insanlar! 
Diliniz ki, 
Tanrı'yı inkâra cür'et edebilecek kadar hür
Bugün göklere çıkardığını
Yarın yerlerde süründürür.
Dilinizden dâvâcıyım insanlar!
Ellerinizden şikâyetçiyim insanlar! 
Rezalete madalya
Fazilete kelepçe takan, 
Tetiği istinat noktasına getirip
Parmaklarımı dostça sıkan
Ellerinizden dâvâcıyım insanlar!
Ne yazarsa yazsın kara kitaplar, 
Özgür kişilerin anayasası, 
Uzun sözün kısası
Hepinizden dâvâcıyım insanlar!
<end>

<start>
Saçların yine öyle güzel mi çocuk? 
Ruhun aynalar kadar temiz.
Bir acı yel esti yapraklar boyunca
Kahramanlarını kaybetti hikâyemiz.
Sesin yine öyle tatlı mı çocuk? 
Bakışların çocuksu.
Korkunç rüyalar içinde eridi
Henüz başladığımız bahar uykusu.
Mutluluktan ne haber tatlı kızım? 
Yaralar içinde küçük dünyamız.
Ölümlere kadar kaybettin beni
Mahşere kaldı buluşmamız.
<end>

<start>
Bu şehir bıraktığın gibi Hasan.
Martılar
Yine öyle ürkek, 
İnsanlar cesur, 
Deniz bâzan yeşil, bâzan kurşunî
Liseli gençlerin selâmı var
Yeni bir çete kurmuşlar soygun için.
Çapkın hırsız emekliye ayrıldı.
Vapurlar naylon külot taşıyor Akdeniz'den.
Torpilsiz evlere baskın berdevam
Formalı öğrenciler yakalanmış geçenlerde
Evli kadınlar yakalanmış.
Yatakhaneye oğlan kapatmış kolejli kızlar
Üç gün misafir kalmış.
Bu şehir bıraktığın gibi Hasan.
Câmilerde yine kandiller yanar Ramazanda.
Duraklar boyunca kuyruk, 
Sokaklar boyunca şen-dul.
Ocaklar, bucaklar, kucaklar açılıyor
Yine öylesine güzel İstanbul.
Her şey bıraktığın gibi Hasan
Ada'sı, Moda'sı, Şişli'si
Naylon boynuzlusu, altın dişlisi
Ahmed'i, Mehmed'i
Hâlâ aynı oyunu oynuyorlar
Repertuar değişmedi.
Takvimler değişti ama
Hiçbir şey değişmedi inan.
Eyüp Sultan'da dualar ediliyor
Vampirler kan emiyor çocuklardan.
'Boğaziçi şen gönüller yatağı'
Turistik oteller güzel.
Turistik otellerin odalarında
Et pazarları kurulmuş yine.
Koyun eti, ceylân eti
Öküz eti, manda eti
Yavrukuzu eti var
Müzikle sevişiyor bugünkü İstanbul
Aşkın bereketi var, Hasan!
Başka ne yazayım, yeter bu kadar
İstanbul bıraktığın gibi
Martılar ürkek
İnsanlar cesur.
Deniz bâzan yeşil, bâzan kurşunî
<end>

<start>
Bir yaz gecesiydi, bizim sokakta
Güzel bir ayışığı vardı...
Dört oğlan, yedi kız
Onbir kişiydi...
Saklanbaç oynadınızmı sizde çocukken? 
Bu da soru mu, elbet oynadınız.
Onbir kişi, onüç-ondört yaşlarında
Kimimiz kısa pantalonlu, kimimiz çocuk
Ağaç arkalarında, köşe başlarında
Saklanıverirdik teker teker..
Kırmızı entarisi beyaz puvanlı 
Bir kız vardı içimizde
İnanın ki ismini bile unuttum! 
Şeker mi şeker...
İlk öpüşmem o kızla oldu benim
Saklanbaç oynadığımız bir gece
Herkes bir köşeye sinince,
Onunla aynı yere saklanmıştık..
Görülmemek, duyulmamak tatlı şey
Hele korku... gizliliğin lezzeti...
Nefesimiz birbirine karışıyordu
Etime dokunuyordu eti...
Hiç de öpüşmek niyetimiz yoktu
Yoktu ama, ya o tatlı gizlenme.
Bir ateşi körüklüyordu içerden
Ne oldu, ne olmadı... bilmiyorum
İçimde bir gıdıklanma oldu birden..
Önce elini tuttum.. sonra omuzlarını
Aaah! ... o fısıltı halindei gizli itiraz.
-Yapma ne olursun bir gören olur.
-Hayır! kimse görmez..beri gel biraz!
Bimezdim sevgilinin dudaktan öpüldüğünü
Dudaklarım hafifçe yanaklarına değdi.
Parmaklarım göğüslerine.
Bu bir öpüş değil, başka bir şeydi...
Saklanbaç oynadınızmı siz de çocukken
Sizin de ilk öpüşünüz böyle mi oldu? 
Nere gitti o ışıklı geceler? 
Kırmızı entarisi beyaz puvanlı kız 
Ne oldu? 
.............................................................
Kırmızı entarili kızın
Şimdi başka elbiseleri vardır.
Evlenmiştir, hanım hanımcık olmuştur.
Çocukları vardır:
Anneleri kadar şirin...tatlı...yaramaz...
Çocuklarını sever, kocasını sever...
Saklanbaç oynadığımız günleri hatırlamaz.
<end>

<start>
Sana alafranga şiirler değil
Sana türküler yazmalıyım
Mendil mendil
Nakış nakış deyişler söylemeliydim sana
Dağların doruğunda
Nevruzdan Karçiçeğinden söz açmalıydım
Heybemin bir gözünde tutkularım
Bir gözünde sen varsın
Tezek yaparsın doğan güne karşı her sabah
Kilim dokursun ağlarsın
Sana sevgiden çok önce
Okuma-yazma öğretmeliydim Dağkuşum
Ellere okutmamalıydın betiklerimi
Sana alafranga şiirler değil
Fistanındaki çiçekler gibi türküler demeliydim
<end>

<start>
Bir güzel kız çocuğu var uzakta
Siyah gözlerinde nem
İsmi benim defterlerimde sık sık geçer
Ama size söyleyemem.
Bazen düşünürüm de geçen günleri.
Bir hoş olur ürperirim
'Ben çok kadın tanıdım ama
Onu fazla sevmiştim' derim.
O güzel kız çocuğu şimdi kadındır
Günleri hem aşksız, hem tasasız
Kocası, evi çocukları vardır.
Biri oğlan, biri kız
Kim olduğunu sormayın... Söyler miyim hiç
Dallar kuruyunca eğilmez
Defterlerim, şiirlerim bilir onu sevdiğimi
Kendisi bile bilmez.
<end>

<start>
- Para! ... dedim.
Kınından sıyrıldı paslanmış hançer
İpek oldu.
- Para! ... dedim.
Yelesini yoldu bütün aslanlar
Köpek oldu.
- Para! ... dedim.
Şeklini unuttu yuvarlak dünya
Dört köşe oldu.
- Para! ... dedim.
Yaldızını döktü altın sürahi
Bir şişe oldu.
- Para! ... dedim.
Namusuyla beraber soyundu kadın
Fahişe oldu.
- Para! ... dedim.
Suratlar değişti, fikir değişti.
Öfkeler neş'e oldu.
- Para! ... dedim.
“Geber, Kahrol! ” diyen küflü dudaklar
“Yaşa! ... Çok Yaşa! ...” oldu.
*(D-1929-Ö-10.10.1995)   Mekanın cennet olsun büyük usta..(G.Ş.G)
<end>

<start>
Bir uçak süzüldü gökyüzünden
Dallarda kuşlar sevindi.
Gökyüzünden yeryüzüne bu akşam
Sürmeli Sultan indi.
Bir uçak süzüldü gökyüzünden
Yıllarca öteden gelen bir uçak.
Bıraksam kalbimi göğsümden çıkıp
Pervanesinde parçalanacak.
Ellerim el değil, dilim dil değil
Öyle bir duygu ki söylemesi güç
'Salı' günlerin en güzeli
Rakamların en uğurlusu '13'.
Bir uçak süzüldü gökyüzünden
Bir insan delice sevindi
Gökyüzünden yeryüzüne bu akşam
S ü r m e l i  S u l t a n  indi...
<end>

<start>
Bostanin suyunu cevir Zeyno
Basini bu yana cevirme
Fiski o yanda, alaf oyanda
Loda gibi yigilmis kuru tezzekler
Basi tezekten yana cevir
Bu yana cevirme zeyno
Bu ynda viski var, ye-ye var, pist var
Obstruksiyondan gündeme kadar
Luna park bu yanda, omo bu yanda
Ceymis bond, Beatlis, sofben, mersedes
Kaucuk yataklar, poplinler, ruganlar
Apre midi cayi, suvare gala
Selam söyle Hasan Hüseyin'e
Selam söyle Topal bakkala
Daha neler neler dolu bu yanda
Söylemelk istesen söyleyemezsin
Dilin dönmez, aklin ermez, bilemezsin
Bostanin suyunu cevir
Oklavayi uzat ekmegi cevir
Ag ipin ucundan kirmani cevir
Basini bu yana cevirme Zeyno
Gurban sana Zeyno gözünü kapat
Perisan olursun, sefil olursun
Fistanini yirtasin gelir hirsindan
Tüküresin gelir kiremli suratlara
Yirtik postalinla camurlara bat
Bes ölcek bugday doldur cuvala
Bes ölcek bugdayi bir postala sat
Bitli berveniklen palazlarda yat
Amma ve lakin
Amma ve fakat
Namazligin ucunu kibleye cevir
Basini bu yana cevirme zeyno
<end>

<start>
Şehrin bütün pencereleri yandı
Sofralar kurulmuştur her evde şimdi, 
Sofralar ki, insanlar oturur yığın yığın
Sofralar ki, çatal-kaşık sesleri dolu...
Şehrin bütün pencereleri yandı
Herkes kendi kaderini yaşar yeniden.
Ben de kendi kaderimi yazarım...
Işığı sönük küçük odamda...
Anne diyebilen insanlar vardır.
Yavrum diyebilen kadınlar dolaşır bu odalarda.
Karanlıklar annem benim...
Yavrusuyum gecelerin...
Şehrin bütü pencereleri yandı...
Kimi örgü örer... kimi fal bakar...
Benim fakir evimin penceresinden
Tanımadığım bir hayal bakar...
........................................
Anneler! okşamayın çocuğunuzu...
Benim annem çok uzaklarda.
İçimde bir damar koptu sanırım.
Kapayın pencerelerinizi kardeş insanlar
Neş'enizi kıskanırım...
<end>

<start>
Seni ilk gördügüm gün
Kırmızılar giymistin
Gözlerin alev alev
Seviyorum demistin
Hatırlar mısın?
ikinci gördügüm gün
Yesiller giymistin
Yaprak gibi tazeydin
Beni bekle demistin
Hatırlar mısın?
Seni son gördügüm gün
Sarılar giymistin
Solan ümitler gibi
Ve yanında baska biri
Kırmızıda aşkı, yesilde ümidi
Sarıda ihaneti gördüm
Kırmızı dudaklım, yesil gözlüm
Sarı saçlım aldattın beni
Ne çabuk unuttun sarkımızı
Gurbete gideni
Dönmez mi sandın?
<end>

<start>
Seni sevdim, seni birdenbire değil usul usul sevdim
'Uyandım bir sabah' gibi değil, öyle değil
Nasıl yürür özsu dal uçlarına
Ve günışığı sislerden düşsel ovalara
Susuzdu, suya değdi dudaklarım seni sevdim
Mevsim kirazlardan eriklerden geçti yaza döndü
Yitik ceren aray....................
<end>

<start>
Uzaktı dön yakındı dön çevreydi dön
Yasaktı yasaydı töreydi dön
İçinde dışında yanında değilim
İçim ayıp dışım geçim sol yanım sevgi
Bu nasıl yaşamaydı dön
Onlarsız olmazdı, taşımam gerekti, ....................
<end>

<start>
Sen yağmurlu günlere yakışırsın
Yollar çeker uzak dağlar çeker uzak evler
Islanan yapraklar gibi yüzün ışır
İşırsa beni unutma
<end>

<start>
İster ki herkes ölsün 
Neler besleyip büyütmüş
Gömmüştür neleri gizli gizli
Belleği sıra
İster ki herkes ölsün
Şarap olacakken sirkeye dönmüş
Üzüm suyu şaşkınlığı....................
<end>

<start>
Ah, kimselerin vakti yok
Durup ince şeyleri anlamaya
Kalın fırçalarını kullanarak geçiyorlar
Evler çocuklar mezarlar çizerek dünyaya
Yitenler olduğu görülüyor bir türküyü açtılar mı
Bakıp kapatıyorlar
Geceye giriyor türküler ve ince şeyler
“Memelerinde biraz irin, biraz balık ve biraz gözyaşı
Bir dev oluyorsun deniz deniz deniz
Sisin dere ağızlarından sokulup akşamları
Fındıklarımızı basıyor
Neyleriz kararan tomurcukları
Çocuklarımıza yalvarıyoruz: Aç durun biraz
Tecimenlere....................
<end>

<start>
I
Sabahleyin
Karayı kaldırın mavi koyun umudumu yitirmedim
Beni çağırın gülümserken uykunun bir yerinde
Eliniz beyazken uzatın isterim
Karayı kaldırın sevgi koyun umudumu yitirmedim
Ben ışıklar konfetiler bayramlar istemem
Uzanmışım gölgeliğe bir başıma
Şu uzaktan tükenmez yalnızlıktan
İçten içe ürküyorum ama
Böyle de iyiyim
Siz dayanılmaz bir "Günaydın"sınız
Sabah sabah insanı ayağına getiren
Hiç yoktan dünyayı kendini sevdiren
Siz çocuk ağızlı bir "Günaydın"sınız
Çocuk ağzınızla biraz daha durun
Gittiğinizde güz gelmiş olacak
Güz gelirken bir yanı kara sevdalarla
Avcumda bu yavru kuş varken tedirgin
Sizde tutunacak yaslanacak kollar
Biraz daha durun biraz daha
Karayı kaldırın mavi koyun umudumu götürmeyin
Akşamüstü
Yollarda akşam dönüşü yorgun argın
Siz yoksunuz şiir yazan ellerim yok
Yarımla dışa d....................
<end>

<start>
Çok geç, yüzeydeki güller için
Bırakmaya çocuklar hatırlanır
Kiliseler, camiler ve Allah'ın yoksulları
Yapılır yeniden süslen....................
<end>

<start>
Tadını, yağmura duygulanmanın
Paylaşır kuşlarla biri gizlice
Gülmesini tutamamış bir sincap
Sallanır utanç bahçesinde
Yalnız atlar yıkılır düzlerde suya özlemlerinden
Bir ben miyim yalnızlığa yeni....................
<end>

<start>
İlk bu sabah
İlk bu sabah göğü görmedim 
İlk bu sabah kayısı çiçeklerini
Hüzün ilk kez konuk gibi gelmedi
Efendim, ev sahabım 
Kara....................
<end>

<start>
İlk bu sabah
İlk bu sabah göğü görmedim
İlk bu sabah kaysı çiçeklerini
Hüzün ilk kez konuk gibi gelmedi
Efendim, ev sahabım
Karacamı....................
<end>

<start>
Adam senin böyle ilk gündüzden
Sulayıp biçtiğin çayır çimen
Üç güne kalmaz tazelenir
Adam senin böyle kuşluk vakti
Ürküttüğün serçeler -iş olsun-
Akşama kalmaz unutur
Benim bir nokta kırılmışlığım
Gözlerimin ardında büyür durur
Aklım ....................
<end>

<start>
İttim kapıyı girdim içeri cesurca ya da aptalca
O ve çocuklardı dünya
Yalnızlığım yitti
Karşılığında
Bir saksı beyaz siklamen
Siyah güderi eldiv....................
<end>

<start>
Bunlar en mutlu günleri ayrılığımızın
Yanaşma....................
<end>

<start>
Elyazını yaktım, dürüsttü ve aşınmamış
Sevgi sözcüklerini yaktım, hoyrattır onlar
Sıcaklığı saklı akarsuyu anlamazlar
Sorular, kurutur incitir sorarlar
Elyazını yaktım
Adresini yaktım
Yakmak gibiydi biraz da dünyayı herşe....................
<end>

<start>
Bana yaşadığı kentin kumunu gönderen
Bir sevgilim vardı
Bense merak ederdim hep oranın ....................
<end>

<start>
Dayanıksız şeyler durgun alışlarda
Ezilir ipek, küflenir tevrat, çalınır inci
Doğu çarşısının yoksul yahudisi
Bir dost esintiyi yineler-....................
<end>

<start>
Haddeden geçirip altını
İpek teline sararlar
Kalptan olur
Altın yaldızı vururlar
Ak gümüş üstüne ince elleri
Barışta ağıtlar gibi yumuşak
Çağ gelir kavga kurulur....................
<end>

<start>
Kayboldum
Bir köpeğin çocuğu beklediği gibi
Hasterle kamaşık yüreği
Kayboldum
Bağırırlar,seslerini yankısı dönmez geri
Dönemez bir türlü
....................
<end>

<start>
Sokağı beğendim mi bir bakıp pencereden
Çıkıp gitmek olmalı özelliğim bu benim
Senin durman, küçük sevinçleri yaşadığımızın
Ey yağmur, ey sevdiğim
Durgunsa k....................
<end>

<start>
Yorgun savaşçılarız, yengiler eskitti bizi
Utanırız tadına varmaktan içkilerimizin
Biri bütün güneşleri toplar, verme....................
<end>

<start>
Gülerken yüzün
Dem çeken bir güvercinin sesini
İçin için büyüyen çimenleri
Baharda lunaparkı, bayramyerini
Ve alışkanlıklar dışında....................
<end>

<start>
Hep ondan çoğalır kâğıtlarda
Hep o Meryemsi duruşundan
Döker el kadar Avrupalı yüzünü
Paylaşır milyonla aç adam
Masal ister milyonla aç adam....................
<end>

<start>
Git oldu can, sürgün geldi dayandı
Sürgün yine geldi dayandı
Kitapları topladım, çocukları giydirdim
Hadi de doğrulalım Dranazın karına
Biz nereye düşeriz, halk fakir fıkara
Her bahar, her yaz gurbette
Sılaya dönmesi olur velakin
Ne sılamız belli, ne gurbetim....................
<end>

<start>
Beni dünyadan ötelere götürdün
Kollarımı bağladın dur dedin
Tuz kokan geceler dur dedi
Durdum bekliyorum, gelme
Ay aydınlık gece kara
Gözlerimin ardında karanlık ölesiye
Canlı ve cansız ne varsa sımsıkı
Bu saat daha yakın daha....................
<end>

<start>
Kucuk kucucuk bir kizken
Unutacak misin yuregim
Bir kurdele bir pabuc yuzunden
Unutacak misin yuregim
Simdi de onulmaz korkundur
Evde ekmegin tukenmesi
Un biter, ekmek biter, gelsin oduncler
Unutacak misin ....................
<end>

<start>
Deniz uzaklaşıyor gitgide
Ufuk çekiliyor
Kumsal genişliyor
Kısalıyor adımlarımızsa
Kumlar mı? 
Makina ölüleri, füze artıkları, sakat uydularla
Barbar medya, gazeteler, zor söylemleri
Bilimsiz karm....................
<end>

<start>
Uzağı ne zaman düşünsem aydınlık
Burda geceler kaldı sen gittin
Geceyle uyku suyla yosun
Benimle olduğun bilmez misin
<end>

<start>
Onlar için pazarlar, erkekler
sevda ile sıkıntı arasında
bir gider bir gelirler
gencömrü aşmak, bir da....................
<end>

<start>
Ağudan halk'olmuş bunların hepsi
Alınlarında yatay üç çift elif
Dudakları kanadını koyvermiş kırlangıç gibi
Hangi dar'da kalmışlar açılmamış
Yabancım değiller, ansıyorum
Ohri'de bir eski manastırda
Miroslav ustayı dinlerken görüyordum
Duvardaydılar....................
<end>

<start>
Ben neyi kimden aldım, nerden aldım
Her şeyi bir yerden aldım
Yorgunum, yorganım uzakta dışarda
Sabrımı bolca verdiler içerden aldım
Sözler gelip geçsin diyedir, öfke sen bekle
Örselendin a....................
<end>

<start>
Yaşayan bir şey kalmış taşlarında
ey yeşil şafakların kız kardeşi.
Gerçek mezarları şaşırtır
ellerinin sessizliği.
Rengarenk gözlüklerin türlü keyfiyle
sorumsuz kazma yaralar kalbini
ve yabancı turistin savurduğu aptalca 'oh'
çarpar yüzüne gücendiren hakareti.
Ama canlı bir şey vardır.
Kütüklerden bir kucaklayış sunar orman sana
köklerini tırmalamaktayken merhamet.
Koca bir celep gösterir övendireyi
taht uğruna zaptettiği tapınakların orda, 
ve sen ölmüyorsun hala.
Hangi güçtür seni ayakta tutan
yüzyılların ötesinden
gençlikte olduğu gibi canlı ve kıpır kıpır? 
Hangi tanrı üfler gün sonunda
hayati soluğunu mezar taşlarında? 
Tropiklerin tatlı güneşinden midir? 
Sormalı niye Chichen-Itza'da olmaz? diye.
Ormanların neşeli öpücüğü
ya da kuşların nağmeli şarkısından mıdır? 
Ve niye Quirigua'da daha derindir uykusu? 
Dağların sarp kayalıkları arasında çarparak
çınlayan kaynağın yankısından mıdır? 
İnkalar öldü, ne dersek diyelim.
<end>

<start>
1. 
Kayalıkta çakılı yelkenli 
sana bırakıyorum veda şarkımı. 
2. 
Benim uzaklardaki ölümümün kanında tohumlanışı da 
kayalar devranının altında değişken köklerle. 
Yalnızlık! geçmişe özlem çiçeği canlıı duvarların. 
Yalnızlık, yeryüzünde adanmış faniliğim. 
3. 
Taşımak istemiştim heybemde 
yüreğinin gelip geçici tadını, 
ama kaldı havaya çizilmiş kesin eğrilerle, 
yadsıma oldu umudumun yiğitliğine. 
Giderim hatıradan daha uzun yıllar boyu
kapalı yalnızlığıyla gezginin, 
fakat havaya çizilmiş kesin eğri sanki bana döndü
ve bir işaret koydu pusula kaderime.
Sonu geldiğinde bütün gündelik işlerin
yol yapacağım bir geleceğim olmasa, 
gelmiş olacağım bakışında canlanmaya
kaderimin sırıtan parçası olarak.
Gideceğim hatıradan daha uzun yollar boyunca
zincir halkaları gibi eklenen elvedalarla zamanın akışında.
4.
Dimdik hatıra sonunda düşmüş yola, 
usanmış beni bir geçmişi olmadan izlemekten, 
unutulmuş yol kıyısındaki bir ağaçta.
Uzaklara gideceğim, hatıra
parçalanarak ölünceye yolun taşlarında, 
ve devam edeceğim, içimde
hep o gezginin acısı, yüzümde gülümseyiş.
Bu dönenen bakış ve güç
büyülü bir matador mendilinde.
Alıkoydu kaygı duymaktan tüm çıkarlara, 
hep yitiren bir çizgi oldu benim eğrim.
Ve bakmak istemedim seni görürüm diye
beni isteksizce davet etmeni
mutluluğumun pembe boyalı torerosu
Deniz seslenir bana sevecen elleriyle.
Çayırım -bir kıta-
Dümdüz yayılır, tatlı ve silinmezdir
alacakaranlıkta bir çan gibi.
5.
Bir sicil memuresi karşısında kurumlu bir doktor gibidir
kara bir mikroskopu gösteren bilim.
Sanat... sanat diye arzıendam eden şey
bir Leica'nın kısır mekaniğidir.
Acılar ve kaygılarla dolu bir yerli (ve tabii özlemleriyle
olup ta şimdi yiten için
ve onun dönüşünde arzu gönlünde) , 
coca, alkol ve açlığın aptalca gülümsemesiyle.
Üç kuruşa satılan cinsellik
-Amerika'da pek ucuz-
Boş çarşafların umursanmaz hatırası.
Guetamala bıraktın beni
bağrımda derin bir yarayla
ve de acılarını bana emzirme
ya da emme fırsatıyla, 
kahreden bir hıçkırığın belirsiz duygusunda bulan kadını.
Kederleri teker teker birleştiren bir bağ var yine de: 
uyanan insanın haykırışıdır o da.
6.
İşte bugün böyle titrek ellerle
belirsiz bir kayıta koyuyorum prizmamı.
Ağacın olgunluğunu tüketmeden
kasalanmış meyvanın garip tadıyla.
Çağırışını farkedemiyorum bazen
yaşlı, garip kanatlanmış kulemden, 
fakat bazı günler var ki cinselliğin uyanışını hissediyor
ve bir öpücük dilenmeye dişiye gidiyorum
ve böylece beni arkadaş diye çağırmayanın
ruhunu hiçbir zaman öpemeyeceğimi anlıyorum...
Biliyorum ki tertemiz değerlerin kokusu
bereketli kanatlarla dolduracak beynimi, 
Biliyorum ki hayata geçmesi mümkün olmayan
fikirleri barındırmak gibi zevkleri bırakacağım.
Biliyorum ki ölümüne çarpışma günü
halk çocukları benimle omuz omuza verecek, 
halkın savaştığı amacın kesin zaferini
göremezsem eğer
fikri en yüksek geleceğe götürmek için
mücadele verdiğimdendir, 
eski kabuğun tüylerini yolarken
doğan umudun kesinliğiyle biliyorum bunları.
<end>

<start>
Haykırır paleti tutuşan ressam, 'melezim ben', 
haykırırlar bana kovalanan hayvanlar, 'melezim ben', 
sızlanırlar gezgin şairler, 'melezim ben', 
tekrarlar her köşenin günlük acısında 
rastladığım insan, 'melezim ben' 
ve altın kaplamalı tahtadan bir bakireyi okşayan 
ölü bir ırkın gizemine varır bu: 
'melezdir benden doğma bu acayip çocuk'. 
Melez değil miyim ben de bir yandan 
çarpışmasında (birleşip, ayrılan) 
aklımı karıştıran iki gücün, 
o güçler ki ağaçta daha olgunlaşmadan 
hapsolmuş meyvenin garip tadını 
hissettiğinde beni çağıran. 
Dönüyorum İspanyol Amerika'sının sınırına, 
kıtayı saran bir geçmişi tatmaya. 
Kayıp gitmektedir hatıra silinmez bir yumuşaklıkla 
bir çan sesiyle ta uzakta.
<end>

<start>
Haydi gidelim, 
ateşli peygamberi şafağın, 
gizli patikalardan ulaşalım 
o yeşil timsahı kurtarmaya, aşkla sevdiğin. 
Haydi gidelim, 
isyankar ve marslı yıldızlarla dolu 
cepheyle aşağılanmayı bozguna uğratarak 
zafere erişmeye ya da ölümle buluşmaya yemin edelim. 
Duyulduğunda ilk atış sesi ve uyandığında 
çalılıklar bakirelere yaraşan bir şaşkınlıkla, 
orada, yanıbaşında, olgun savaşçılar olarak, 
bulacaksın bizi. 
Saçıldığında sesin dört rüzgara doğru 
adalet, ekmek, özgürlük, tarım reformu, 
oradai yanıbaşında, aynı vurgularla, 
bulacaksın bizi. 
Ve yerini bulduğunda bunca emeğin sonunda
zalime karşı doğruluğun uğraşı, 
orada, yanıbaşında, bekçilik edeeken mücadelenin sonuçlarına, 
bulacaksın bizi. 
Yaralı böğrünü yaladığı gün canavar 
milliyetçi bir mızraktır onu orada vuran, 
orada, yanıbaşında, gururlu yüreklerimizle, 
bulacaksın bizi. 
Sanma ki bozabilirler bütünlüğümüzü 
rüşvetle kuşanmış yaldızlı bitler, 
tek istediğim bir tüfek, mermiler ve bir siper. 
Başka hiçbir şey. 
Ve şayet engellerse yolumuzu demir, 
Amerika tarihine geçen 
gerillaların kemiklerini örtmek için 
bir mendil isteriz Kübalıların gözyaşlarından. 
Başka hiçbir şey.
<end>

<start>
Genç bir ülkeden, kökleri otlardan doğan, 
(o kökler ki Amerika'nın öfkesini yadsıyan) 
sizlere geliyorum, kuzeyli kardeşlerim. 
Acılı haykırış, umutsuzluk ve inanç yüklü, 
sizlere geliyorum, kuzeyli kardeşlerim. 
Biz 'homo sapiens'lerin geldiği yerden, 
nice yol aldım göçebe ayinleriyle, 
bir haç gibi taşıdığım astımımla 
ve onun özüme yakışmayan mecazıyla. 
Uzundu yol ve çok ağırdı dert 
sürmektedir bende avare adımlarımın kokusu, 
hala batık bir gemidir derinlerdeki özüm 
-kurtarıcı kıyılar görünseler bile- 
dalgalara karşı gönülsüz yüzüyorum 
batık bir gemi oluşumu koruyarak. 
Yalnızım acımasız geceye karşı 
ve biletlerin bıraktığı kesin şeker tadına. 
Avrupa çağırıyor beni yıllanmış şarabının sesiyle, 
sarı etinin soluğuyla, müzedeki eserleriyle. 
Yeni ülkelerin neşeli klarnet sesiyle 
alıyorum karşıdan geniş etkisini 
Lenin'in icra ettiği ve halkların söylediği 
Marks ve Engels şarkılarının.
<end>

<start>
Sanadır, kuşatılmış arkadaşım, 
ak dağların berrak sularına, 
batık gemi düşünün seni bağladığı yere
gider ayrılık şarkım.
Uyandım bugün
yelkenlerimde kanatlanma arzusuyla, 
haberleşme mumları tutuyorum
duygusuz pusulanın gösterdiği
zaman limanına giderken gemi.
Dilimi rüzgara veriyorum
sözcüklerini gergin gergin tutmak, 
taze acılarından bir şeyler alıp götürmek için
yaşamakta olduğun şaşkınlıkları paylaşmaya.
Yastığını yeşerten
bahar da yitti gitti.
Ayrılışımı kastetmiyorum, 
artık yol almayan gemin için diyorum.
Anlıyorum seni kırık kanatlı kırlangıç, 
isterdim Kastilya çeşmesine götürmek, 
başa çıkabileceğin güçle donatmak.
Olaylara eğilmiş bir doktor olsam bile
onları değitiremiyor, ancak anlayabiliyorum.
Bununla birlikte sihirli bir çözümüm var, 
Bolivya'da bir madende, 
belki de Şili'de, Peru veya Meksika'da
ya da yıkılmış Sonora İmpataratorluğunda, 
Afrika Brezilya'sının siyahi bir limanında ya da
belki de her noktada bir kelime
öğrendiğimi sanıyorum.
Bu çözüm çok basit, 
etrafıyla ilgilenme, saldır tepeye.
Birleştir genç ellerini yaşlı kayayla, 
günden güne ufak dalgalar halinde
kıpırdayan kırmızı mercanlara nabzını daya.
Günün birinde, hatıram ufuğun ötesinde
bir yelkenli olsam bile
ve senin hatıran belleğimde demirleyen
bir gemi olsa bile
geleceğe doğru neşeyle yürüyen
ufuktaki kızıl yoldaşları gördüğümde
şaşkınlıkla haykırmaya başlayacak kuşluk vakti.
O korkunç ve beyaz soğukkanlı kötüler
şaşkınlığa uğramış gece gibi gerisin geri dönecekler.
İşte o zaman, dört duvar arasında
solgun şair, 
evrenin şarkıcısı olacaksın
ve sen bahtı kara, ince ruhlu, hasta şair
halkın güçlü şairi olacaksın.
<end>

<start>
Bir ayağın çukurda, ihtiyar Maria, 
geldim seninle gerçekleri konuşmaya: 
Bir tesbihin dizili acıları oldu hayatın
ne seven bir erkeğin oldu, ne sağlık, ne mal mülk, 
ancak açlık vardı paylaşılan.
Geldim seninle umudundan konuşmaya, 
kızının nasıl olduğunu bilmeden
kuzuladığı o üç ayrı umuttan da.
Sarı sabunla perdahlanmış ellerinin arasına al
bir çocuğunkini andıran bu erkek elini, 
sertleşmiş nasırlarını ve kıvrılmış saf parmaklarını
doktor ellerimin yumuşak utancında ov.
Dinle, emekçi büyükanne, 
inan gelen insana, 
göremeyecek olsan da geleceğe inan.
Tüm bir hayat boyunca umudunu boşa çıkaran
acımasız Tanrıya da dua etme.
Yağlıkara okşayışlarının büyümesini görmek için
ölümden acımasını isteme; 
gökler yeşil ve karanlık hüküm sürüyor sende, 
her şeyden öte kızıl bir intikama sahip olacaksın, 
şafağı yaşayacaklar torunlarının hepsi, 
huzur içinde öl yaşlı mücadeleci.
Bir ayağın çukurda ihtiyar Maria, 
o gideceğin günlerden biri
otuz kefen tasarımı
bakışlarıyla selamlayacaklar seni.
Bir ayağın çukurda, ihtiyar Maria, 
suskun kalacak odanın duvarları
birleşince ölüm astımla
ve sevdaların boğazına dizilince.
Bronzdan dökülmüş üç okşama
(geceni hafifleten tek ışık)
açlıkla kuşanmış üç torun
her zaman bir gülümseme buldukları
yaşlı kıvrık parmaklarını özleyecekler.
Hepsi bu olacak, ihtiyar Maria.
Bir tesbihin dizili acıları oldu hayatın
ne seven bir erkeğin oldu, ne sağlık, ne mal mülk, 
ancak açlık vardı paylaşılan, 
geçti keder içinde hayatın, ihtiyar Maria.
Bulandırdığında gözbebeklerinin acısını
sonsuz dinlenmenin buyruğu, 
ömür boyu angaryadaki ellerin
son şefkatli okşayışı içine çektiğinde
onları düşüneceksin... ve ağlayacaksın, 
zavallı ihtiyar Maria.
Hayır, hayır yapma
bir hayat boyu umudunu boşa çıkaran
umursamaz Tanrı'ya kendini teslim etme, 
ölümden aman dileme, 
korkunç bir açlıkla kuşanmıştı hayatın, 
sonunda kuşandı astımla.
Fakat bildirmek istiyorum ki sana
umutların kısık ve yiğit sesiyle
intikamların en kızılı ve yiğit olanıyla, 
ideallerimin en doğru boyutuyla
yemin etmek istiyorum.
Sarı sabunla perdahlanmış ellerinin arasına al
bir çocuğunkini andıran bu erkek elini, 
sertleşmiş nasırlarını ve kıvrılmış saf parmaklarını
doktor ellerimin yumuşak utancında ov.
Huzur içinde yat, ihtiyar Maria, 
huzur içinde yat, ihtiyar mücadeleci, 
şafağı yaşayacaklar torunlarının hepsi.
YEMİN EDİYORUM Kİ...
<end>

<start>
Aynı bardaktan içmeyeceğiz,
Ne suyu,ne tatlı şarabı,
Şafakta öpüşmeyeceğiz
Ve akşam çöktüğünde pencereden bakmayacağız.
Sen güneşle soluklanıyorsun ben ay ile
Ama aynı aşkla yanıyoruz ikimiz de.
Benim yanımda sadık,sevgili yarim,
Senin yanında neşeli eşin,
Ama okuyorum gri gözlerindeki korkuyu
Çünkü sensin acım.
O arada bir buluşmalarımız bundan böyle
Daha bir aradabir olsun.
Gönlümüz rahat olsun,o zavallı gönlümüz.
Şiirlerimde yalnız senin sesin var
Senin şiirlerinde,biliyorum benim soluğum esiyor
Ah bir ateş ki cesareti yok
Ne unutuşa,ne korkuya dokunmaya...
Bir bilsen nasıl seviyorum şu an
O kuru dudaklarını,gül rengi!
(çev: Güneş Acar)
<end>

<start>
Bilmiyorum,yaşamakta mısın,öldün mü?
Dünyada bir yerlerde bulabilir miyim seni
Yoksa,akşamın yaslı karanlığında
Bir ölüyü mü düşünmeli...
Her şey senin için:Gün boyunca dualarım.
Uyuşturan ateşi uykusuz gecelerin;
Şiirlerimin beyaz sürüsü,
Ve mavi yangını gözlerimin...
Hiç kimse daha yakın olmadı bana,
Hiç kimse böylesine üzmedi beni,
Acıya salıp gidenler bile,
Okşayıp bırakanlar hatta.
(çeviren:Ataol Behramoğlu)
<end>

<start>
Yıkılmış yuvama kaldırıyorum kadehimi
Kin , öfke dolu hayatıma
Yalnızlığına ikimizin
ve sana kaldırıyorum.
Yalanına bana ihanet eden dudaklarımın
Gözlerindeki ölü soğukluğuna
Hayatın bu kadar acımasız , kaba oluşuna
Ve kurtarmamasına bizi tanrının
1934
<end>

<start>
Buzdan bir el kalbimi sıkıştırıyordu sanki
Ama bir düşte yürüyor gibiydim;
Sağ elimin eldivenini
Çıkarıp sol elime giydim
Bitmez tükenmez gibi geldiler bana
Oysa topu topu üç taneydi basamaklar
“Benimle öl..” diye fısıldadı
Akçaağaçların arasından sonbahar
“Aldatıldım ben.. Üzgünüm..
Uçarı, kötü yazgım aldattı beni…”
Dedim ki “Ben de, ben de öyleyim..
Ölürüm… Ölürüm seninle sevgili..”
Son karşılaşmanın şarkısıydı bu
Dönüp bir kez daha baktım karanlık eve;
Yatak odasının penceresinde
Mumlar, kayıtsız, sarı bir ışıkla parlıyordu…
1911
Anna AHMATOVA
Çeviri: Ataol BEHRAMOĞLU
<end>

<start>
Daha az girebilirdin düşlerime
Nasılsa sık sık buluşuyoruz
Ama yalnız karanlığın tapınağından sen
Hüzünlü, heyecanlı ve sevecensin
Bir de orda ne adımı şaşırıyorsun
Ne de burda yaptığın gibi
Gögüs geçiriyorsun
1914 / Anna Ahmatova
<end>

<start>
On yedi aydır feryat ediyor, 
Seni eve çağırıyorum.
Celladının ayaklarına da kapandım, 
Sen hem oğlum hem de felaketimsin.
Herşey sonsuz bir kargaşa içinde 
Ve ben kimin hayvan, kimin insan 
Olduğunu artık çözemez oldum.
İnfazını bekleyişim 
Daha ne kadar sürecek, 
Öngöremiyorum.
Görkemli çiçekler etrafta, çan sesleri 
Ve hiçbir yere uzanan ayak izleri.
Koskoca bir yıldız, gözlerimin içine 
Bakarak, yakın bir ölümü vaat etmekte.

1939

Çeviren:
Melaike Hüseyin
<end>

<start>
Taş bir sözcük düştü parçalandı
Henüz yaşayan göğsümde.
Zararı yok, ben zaten hazırdım.
Gelirim bunun da üstesinden.
Başımda işim çok bugün:
Belleği sonuna değin öldürmek gerek,
Taşlaşması gerek ruhun
Ve yaşamayı yeniden öğrenmek.
İşte… Yazın hışırdayan sıcak soluğu
Bayram gibi sarıyor pencereyi.
Ben çoktan sezmiştim bu
Aydınlık günü ve boş evi.
Anna AHMATOVA
Çeviri: Azer YARAN
<end>

<start>
Ne çok isteği var tatlı yârin!
İsteksizdir elbet aşksız insan.
Sevinç duyarım suyun sâkin
Saydam buz altında kalışından.
Ve atların buza – yardım et Tanrı’m! –
O aydınlık ve kırılgan olan,
Sakla, sende kalsın mektuplarım,
Gelecek’tir bizi yargılayan.
Açık, apaçık olman için ve
Bilge görünmen için onlara,
Senin o şanslı yaşamöykünde
Hiç yer verilir mi boşluklara?
Her nimet tatlıdır bu dünyada.
Sıkı dokunmuştur ağları aşkın.
Benim adımı ders kitabında
Çocuklar okusun, farkına varsın,
Bıyık altından gülümsesinler,
Bu hazin öyküyü öğrenince…
Aşk ve huzur vermedin, bu sefer
Acı bir şöhret ver, hiç değilse.
1913
Anna AHMATOVA
Çeviri: Kanşaubiy MİZİEV - Ahmet NECDET
<end>

<start>
Mektubumu buruşturup atma canım,
Sonuna kadar oku dostum, mektubumu.
Sıkıldım bu durumdan, hep sıradan,
Hep yabancı olmuşum senin yoluna çıkan.
Böyle bakma, öfkeli kaşlarını çatıp,
Sevgilinim ben, seninim ben.
Ne bir çoban kızı, ne bir kraliçe,
Ne de bir rahibeyim artık sayende.
Günlük giydiğim bu gri elbiseyle,
Yıpranmış ökçeli ayakkabılar içinde...
Ancak eskisi gibi ihtiras dolu özlemim,
Kocaman gözlerimde aynı korku var.
Mektubumu buruşturup atma canım.
Saklı kalacak yalan üzerinde akmasın gözyaşın.
Sen şu fakir bez çantanın içinde,
Mektubumu en derin bölmeye yerleştir.
1912
Çeviren:
Melaike Hüseyin
<end>

<start>
Yaban balı özgürlük kokar,
Toz, güneş ışını kokar,
Bir kızın ağzı -menekşe
Ve altın -hiçbir şey kokmaz altın.
Tereotu su kokar,
Aşk ise elma,
Ama biz, biliyoruz artık
Yalnız kan kan gibi kokar…
Romalı yöneticinin halkın önünde
Topluluğun ölüm bağırtıları altında,
Ellerini yıkaması boşunadır,
İskoçya kraliçesinin* sıska avuçlarını
Oğuşturması boşunadır
Kan damlalarını silmek için
Kral sarayının boğucu karanlığında…
<end>

<start>
Geceleyin beklerken gelişini onun
Yaşamım pamuk ipliğine bağlı sanki
Gençlik, şan, özgürlük nedir ki
Karşısında o güzeller güzeli konuğun
Geliyor kavalıyla, kaldırıp peçesini
Ve takılıp kalıyor gözlerine gözlerim
“Sen miydin” diyorum “Cehennem sayfalarını
Yazdıran Dante’ye? ” Yanıtlıyor: “Bendim.”
1924
<end>

<start>
Onulmaz ağrı şan olsun sana! 
Gri gözlü kral dün öldü bir anda.
Sıkıntılı ve alaca bir sonbahar akşamıydı.
Kocam eve dönünce metanetle mırıldandı.
“Biliyor musun avdan ölüsüyle dönmüşler,
Cesedini yaşlı meşenin dibinde bulmuşlar.
Ne kadar da gençti, yazık kraliçeye
Ağarmış bütün saçları bir gecede.”
Ocağın üzerinden piposunu buldu
Ve gece işlerine koyuldu.
Kızcağızımızı şimdi uyandıracağım,
Küçük gri gözlerine bakacağım.
Pencerenin ardındaysa kavaklar
“Yeryüzünde kralın yok” diye fısıldayacaklar.
<end>

<start>
İnsanların yakınlığında gizemli bir çizgi var,
Bu çizgiyi aşamaz tutku ve ölesiye sevmek.
Korkunç bir ıssızlıkta varsın birleşsin ağızlar
Ve çatlasın, parça parça dağılsın yürek.
Dostluk da güçsüzdür burada, yılları da
Yüksek mutluluk ateşinin,
Ruh özgürdür ve yabancıdır burada
Ağırkanlı bitkinliğinde şehvetin.
Çılgındır koşanlar buna erişmek için,
Erişenlerse bir özlemle uğramıştır bozguna.
İşte şimdi anladın sen, niçin
Çarpmıyor artık yüreğim avuçlarında.
<end>

<start>
‘Bizden
Yalını yok,daha
Onurlusu bizden,daha
Az gözyaşı dökeni yok.'
Yüreklerimiz tılsım gibi takınmaz yurdu,
Yurt ozanın elleri altında hıçkırmaz,
Kanatmaz bir türlü unutamadığımız yaraları
Acı uykularımızda. Vadedilmiş ülke değil.
Ruhlarımız değer biçmez yurda
Alınıp satılacak bir mal olarak; 
Hastası, yoksulu, sessizi bu dünyanın, ki
Çoğu aklımıza bile getirmeyiz yurdu.
		Evet, bizim için galoşlarımızdaki çamur,
		Evet, dişlerimizin arasına giren, bizim için
		Kumdur, ezeriz, ufalarız, öğütürüz,
		O ince, temiz toprağı.
Ama yatacağız içine, otları, çiçekleri olacağız,
Utanmasız, sıkılmasız diyeceğiz ki: Bu yurt bizim
<end>

<start>
I.
Hayır, ne yabancı kanatlar,
Ne bigane gökyüzü
Hiç birisi korumadı beni
Ben halkımın keder örtüsü altında yaşadım
O zamanlar
O mekanda.
II.
Herkes gitti, kimse dönmedi
Yaprakla örtülü asfalt yolda,
Uzun zaman kimseyi beklemeyeceksin
Yine birbirimize varacağız,
Vivaldi’nin Adagio’sunda.
Bir rüyanın sihrinde,
Yine mumlar sararıp sönerek karanlığa gömülecekler.
Ama Arşe hiç sormayacak
Gece yarısı evime nasıl girdiğini
Bu anlar da geçecek,
Belirsiz ve boğuk inlemeyle,
Avuçlarımın içinden okuyacaksın
Aynı mucizeleri,
Ve kapımdan seni itecek
Derin kaderin olan titremelerin
Sahile vurmuş
Donuk dalgaların dönüşü gibi.
<end>

<start>
Tıpkı senin gibi ben de katlanıyorum karanlığı bitmeyen ayrılığa. Neden ağlıyorsun? Ağlayacağına elini uzat bana, söz ver yeniden geleceğine bir düşte. Sen ve ben bir acılar dağıyız. Sen ve ben bir daha buluşamayacağız bu yeryüzünde. Ah, yıldızlarla geceyarısı bana bir selam gönderebilsen.
<end>

<start>
Kuğular mı salmamıştı ardımdan,
Sandallar mı, kara sallar mı yüzdürmemişti.
Dokuz yüz on altı yılı baharında
Pek yakında geleceğine söz vermişti.
Güya dokuz yüz on altu baharında
Kuş olup onun erincine konacaktım.
Süzülüp ölümden ve karanlıklardan
Kanadımla omuzlarına dokunacaktım.
Yine gülüyor bana onun gözleri
Şimdi de on altı baharıyla, neyleyim.
Neyleyim! Yarıgece meleği
Söyleşiyor benimle şafağa değin.
<end>

<start>
Siyah tülün altında sıktım elini…
“Bugün neden büründün bu solgunluğa? ”
İçirdim ona buruk kederimi,
Sarhoş ettim sızdırasıya.
Nasıl unuturum, yalpalayarak çıktı gitti.
Eğri bir acı konmuştu ağzına.
Korkuluklara değmeden merdiveni indim,
Ardından koştum avlu kapısına.
Soluk soluğa bağırdım: “Şaka,
Tüm bu olanlar. Gidersen beni öldürürsün.”
Güldü tüyler ürperten bir rahatlıkla
Ve dedi: “Rüzgârda durma üşürsün.”
<end>

<start>
Biri ölünce,
İmgeleri değişir artık.
Gözleri başka görür, ağzı bambaşka
Gülümsemelerle gülümser gülümserse.
Bunu bir ozanın
Cenazesinden döndüğümde anladım.
O zamandan bu zamana
Birçok kez doğrulandı anladığım.
<end>

<start>
Daha deniz görmemiş bir çoban çocuğuyum,
Bu dağların eskiden aşinasıdır soyum.
Bekçileri gibiyiz, ebenced buraların,
Bu tenha derelerin, bu vahşi kayaların
Görmediği gün yoktur sürü peşinde bizi,
Her gün aynı pınardan, doldurup testimizi
Kırlara açılırız çıngıraklarımızla.
Okuma yok, yazma yok, bilmeyiz eski, yeni,
Kuzular bize söyler yılların geçtiğini,
Arzu, başlarımızdan yıldızlar gibi yüksek; 
Önümüzde bir sürü, yanımızda bir köpek
Dolaştırıp dururuz aynı daüssılayı,
Her adım uyandırır acı bir hatırayı.
Anam bir yaz gecesi doğurmuş beni burda,
Bu çamlıkta söylemiş son sözlerini babam,
Şu karşıki bayırda verdim kuzuyu kurda,
"Suna"mın başka köye gelin gittiği akşam,
Gün biter, sürü yatar ve sararan bir ayla,
Çoban hicranlarını basar bağrına yayla,
- Kuru bir yaprak gibi kalbini eline al
Diye hıçkırır kaval:
Bir çoban parçasısın olmasan bile koyun,
Daima eğeceksin başkalarına boyun; 
Hülyana karışmasın ne şehir, ne de çarşı,
Yamaçlarda her akşam batan güneşe karşı,
Uçan kuşları düşün, geçen kervanları an,
Mademki kara bahtın adını koydu çoban! 
Nasıl yaşadığından, ne içip yediğinden,
Çıngırak seslerinin dağlara dediğinden
Anlattı, uzun uzun.
Şehrin uğultusundan usanmış ruhumuzun
Nadir duyabildiği taze bir heyecanla,
Karıştım o gün bugün bu zavallı çobanla
Bingöl yaylalarının mavi dumanlarına,
Gönlümü yayla yaptım Bingöl çobanlarına
<end>

<start>
Yıllardır ki bir kılıcım kapalı kında,
Kimsesizlik dört yanımda bir duvar gibi; 
Muzdaribim bu duvarın dış tarafında, 
Şefkatine inandığım biri var gibi.
Sanıyorum saçlarımı okşuyor bir el, 
Kıpırdamak istemiyor göz kapaklarım; 
Yan odadan bir ince ses diyor gibi gel! 
Ve hakikat bırakıyor hülyamı yarım.
Gözlerimde parıltısı bakır bir tasın, 
Kulaklarım komşuların ayak sesinde; 
Varsın yine bir yudum su veren olmasın, 
Baş ucumda biri bana 'su yok' desin de!
<end>

<start>
Sevgilim güvenme güzelliğine,
Senin de saçların tarumar olur; 
Aldanma talihin pembe rengine,
Hayatın uzun bir intizar olur.
Sevgilim her insan doğarken ağlar,
Çiceklerle açar,sularla çağlar,
Rehgüzarı olur, bahçeler, bağlar,
Nihayet isimsiz bir mezar olur.
Sevgilim baksana bir yanda gülen,
Bir yanda gözünün yaşını silen,
Kimi benim gibi erir derdinden,
Kimi senin gibi bahtiyar olur.
Sevgilim senin de geçer zamanın,
Ne şöhretin kalır, ne hüsn-ü anın,
Böyledir kanunu kahpe dünyanın,
Dört mevsim içinde bir bahar olur!
<end>

<start>
Gurbet o kadar acı
Ki, ne varsa içimde
Hepsi bana yabancı
Hepsi başka biçimde
Eriyorum gitgide
Elveda her ümide! 
Gurbet benliğimi de
Bitirdi bir biçimde
Ne arzum ne emelim
Yaralanmış bir El’im
Ben gurbette değilim
Gurbet benim içimde
<end>

<start>
Bekçisiyim, bu serin
Bu siyah gecelerin
Gurbetten daha derin
Bir yara yok içimde!
Korku bilmez ölümden
Her gün yeniden ölen
Bir bade gibi neden
Biteyim bir içimde!
Ne aşkım, ne emelim
Soluk bir karanfilim
Ben gurbette değilim
Gurbet benim içimde!
<end>

<start>
Doğuda kırmızı, batıda turunç, 
Yanık bir yörüğü andıran bu tunç, 
Şu renk aleminde ne yok ki bizden, 
Mavi: Marmara'dan, mor: Akdeniz'den!
Yeşil bir köşedir bana Bursa'dan, 
Kara: Erciyes'in yarları gibi, 
Sarıda güzü var Uzunyayla'nın
Beyaz: Erzurum'un karları gibi
<end>

<start>
Kurudu artık otlar
Bitmiyor tazeleri
Birikinti sularda
Yaprak cenazeleri
Döndü yayladakiler
Erdi dağlara batı
Ovalar daha geniş
Kayalar daha katı
Başım avuçlarımda
Bir ağır külçe hüzün
Düşüyor gözlerime
Çiğ taneleri güzün
<end>

<start>
Belki şimdi sana son
Sözlerimi yazmadan
Gözlerim kapanacak
Belki var daha beş on
Dakikalık bir zaman
Anne, için yanacak 
Mektubum okunurken.
Lakin ölümün eli
Alnıma dokunurken
Beliren bir emeli
Çok görme bana sakın.
Ben tanrıya en yakın
Bir yola sapıyorum.
Milletimin uğrunda
Türbemi yapıyorum.
Düşündüm huzurunda
Edebi bir akşamın.
Düşündüm ki babamın
Dizi dibinde geçen
Yirmi iki seneden
Elimizde kalan ne?
Sorarım sana anne!
Madem ki gün gelecek,
Herkes aynı meleğin
Önünde eğilecek.
Niçin o güne değin
Çan sesleri duyayım?
Bugün de bir yarın da!
Bırakın uyuyayım
İzmir kapılarında.
Anne, elveda artık!
Şu iki üç asırlık
Gecenin gündüzünü
Görmeden gidiyorum.
Ne beis var diyorum
O günün seherinde
Senin ince yüzünü
Görüyor gibiyim ya!..
Ey genç gecelerinde
Beşiğimi bekleyen,
Ediyorum emanet
Seni Anadolu’ya.
Sütünden ekmeğinden,
Ne verdinse helal et.
Söyle Hacer’e o da
Hakkını helal etsin.
Gönülcüğü dilerse
Başka birine gitsin!
Ben ermeden murada
Ecel kırdı kolumu
Artık beyhude yere
Beklemesin yolumu.
O ne anne, o güzel,
Gözlerinden akan ne?
Geri dönmedim diye
Ağlıyor musun anne?
<end>

<start>
- 1 -
Gök uzak, yer uykuda,
Yalnız değilim ama,
Bir açık pencereden
Ay doluyor odama.
İçim odam gibi loş
Ürperiyor gecede,
Şurada yatağım boş,
Burada uykusuz ben.
- 2 -
Gök uzak, gün uykuda,
Engin mesafelerle,
Ay giriyor buluta..
Sesler hatırlatıyor
Bana uzak-yakını.
Durdurmak istiyorum
Saatin tiktakını!
- 3 -
Ses yok, mesafe silik,
Odamda varlığımın 
Bütün tüyleri dimdik.
Odamda iki kardeş,
Bakıyor birbirine.
Birisi can veriyor,
Öbürünün yerine.
Odamda iki kardeş
Biri dün, biri yarın..
- 4 -
Dün koyu gölgeleri
Üzüntülü bir ömrün; 
Beni bana benzeten,
Bütün benim olan dün.
Çağırınca ses veren
Derin bir kuyu gibi,
Yıkılmış kenarları,
Çekilmiş suyu gibi.
Ve bu harabezarın
Yanıbaşında yarın,
Gülüyor acı acı.
Değil bana yabancı
Bu beyaz, temiz yüzün
Ziyneti olan hüzün.
Taze çizgilerini
Yakından tanıyorum,
Sesini eserimin
Son beyti sanıyorum.
- 5 -
Ben su istemiyorum
O karanlık kuyudan.
Bana en unutulmaz
Acıları uyutan
Bir baş dönmesi lâzım.
Ama kalbim duracak
Kapanacakmış ağzım.
Ah ey hülyalarımın
Aynası gibi dümdüz
Bana gülümseyen yüz! 
Ey yazıma benzeyen
Bu yüzün çizgileri!
- 6 -
Odamda iki kardeş:
Biri dün, biri yarın.
Ve ben aralarında
Bir köprüyüm onların...
<end>

<start>
Saçların yine solgun,
Bağrın elemle dolgun,
Nereye yolculuğun
Yeni bir gurbete mi?
Ben de kuru bir yaprak
Gibi seninleyim bak,
Zülfüne takılarak 
Oldum gönül veremi
Gözlerin dolu melal,
Yüzün bir ince hilal,
Giderken benide al
Berabarine e mi?
<end>

<start>
Anne, deniz nerde, yalımız nerde? 
Hani gideceğimiz İzmir'e der de
Beni uyuturdun dizinde anne!
Geçende ablam da öyle diyordu
Bu bahar İzmir'e girmezse ordu
Kanmam sözünüze sizin de anne!
Yeşil bir bahara büründü dağlar
Bülbüllü bahçeler, üzümlü bağlar
Kimlerin işine yarıyor anne!
O bağlar nerede, bahçeler nerde? 
Her akşam güneşin battığı yerde
Gözlerim İzmir'i arıyor anne!
Şimdi bir kuş olsam, kanadım olsa
İzmir'e giden yol eğer bu yolsa
Bir başıma bile giderim anne!
Bir çetin bilmece sorsam Paşa'dan
Söylemem memleket bağışlamadan
Mutlaka İzmir'i isterim anne!
<end>

<start>
Sular pırıl pırıl, rüzgar mis kokulu, 
Kuş uçurmaz eski Türk kalyonlarının yolu.
Sağda sıra dağlarla kabaran Anadolu
Yeşil eteklerinde tükeniyor Toros'un!
Havada bir dost eli okşuyor derimizi; 
Boynu bükük adalar tanıyor sanki bizi...
İçimize çevirip nemli gözlerimizi
Geçtik yabancı gibi yakınında Rodos'un!
<end>

<start>
Düne kadar en akur ölümlere güldünüz, 
Bugün bütün milletin gönlüne gömüldünüz, 
Rahat, rahat uyuyun son âşiyanınızda!
Artık ne gözlerinizde köye dönmek emeli, 
Ne yaranızı saran ince bir kadın eli, 
Belki arkanızda yok bir ağlayanınız da!
Varsın dolu bulunsun bir emelle gönlünüz, 
Siz tarihin övdüğü herkesten büyüksünüz, 
Zemzem kudsiyeti var her damla kanınızda!
Fâni akislerini kaybeden sesleriniz, 
En mağrur alınlara diyebilirler eğil, 
Ebediyet en küçük payedir yanınızda!
Çünkü hürriyet için söndü nefesleriniz; 
Yâdınıza yabancı bâdiyelerde değil, 
Ana vatanınızda, ana vatanınızda!
<end>

<start>
Dalın eğri büğrü yaprağın ince
Rengin iğdeleşir rüzgar esince
Yazın şemsiyesin yaşlıya gence
Güzün derelere verirsin öğüt.
Sılacı dibinde unutur çile
Esintin avutur bozkırı bile
Dökün tozlarını sabah yeliyle
Akşam güneşi ile boyunu büyüt.
Bir tünek olmadan kolların kara
Yollama gölgeni öbür bahara
Yaprak dökümünde uyup rüzgara
Yorgun dallarını sallama söğüt.
<end>

<start>
Dediler; “Davranma,düştün kapana, 
Ya çek bıçağını, ya gel amana! ” 
Dedim ki; “Dadaşı doğuran ana; 
Taşır mı karnında eğilecek baş? ”
Öldü mü bilmem ki, kaldı mı diri? 
Kanla temizlendi elimin kiri. 
Koyu karanlıkta haykırdı biri, 
Dedi ki; “Ben ettim, sen etmem Dadaş! ”
Yerine gelmişti Dadaşın andı, 
Kamayı parlattım yüreğim yandı, 
Kurtulan, kancıkça pusu kurandı, 
Elimde ölene döküyorum yaş.
<end>

<start>
Dediler ki: ‘- Yok baban,
Babanı aldı vatan! ’
Meğer burada yatan
Senmişsin, babacığım!
Davullar çala çala,
Köylü döküldü yola...
Ne güzeldi alayla
Gidişin... babacığım!
Kaldın diye askerde
Anam uğradı derde...
Bu tenha tepelerde
Ne işin... babacığım?
<end>

<start>
I.
Sırma sarısını yay saçlarına, 
Gözüne rengini koy denizlerin; 
Düşün dudakların en incesini,
Yüzüne tuncunu ver benizlerin.
Onda yürüyüşün en yiğitçesi, 
Onda bükülmezi vardı dizlerin
Gezerdi ülkede bir hızır gibi 
Em olup derdine çaresizlerin.
II.
Durgun bir denizi andırır dışı
İçi hiç sönmeyen bir yanardağı. 
Sesinde ıslığı eser kuvvetin,
Sözünde şahlanır Hakkın bayrağı
Gökle Güneş gibi buluştu onda
Sezinin sağlamı, duyunun sağı
Yıkarak kökünden osmanlılığı
O gömdü tarihe bir ortaçağı.
III.
Dağlar dümdüz olur işaretiyle, 
Ürperir ovalar avazesine; 
Devrilir hıncına çarpar ordular
Kaleler dayanmaz yelpazesine.
Fikrin, güzelliğin, aşkın, her şeyin
Bağlıydı daima en tazesine
Yaşadı başı dik, dünyaya karşı
Getirdi dünyayı cenazesine! 
IV.
Onsuz kaldığın bilse tabiat 
Bağlar üzüm vermez, bahçeler kurur; 
Okşar saçlarını ezelin eli,
Yüzüne ebedin ışığı vurur.
Övünür insanlık eserleriyle, 
Yurt onun sevgisi üstünde durur. 
Adıdır kurduğu devlete temel, 
Ünü kurtardığı millete gurur! 
V.
Fâni varlığını kaybetti ama, 
Simgesi yurdumun burçlarındadır
Engin ufuklara uzanmış kolu, 
Hızı altıokun uçlarındadır! 
Kadının, erkeğin hafızasında 
Gencin, ihtiyarın duşlarındadır
Yayla yellerinde eser gölgesi, 
Sesi bahçemizin kuşlarındadır.
VI.
Ben mi yazacaktım göçüm gününü
Dökerek ardından böyle gözyaşı? 
Ben ki ona büyük gezilerinde 
Oldumdu bir küçük yol arkadaşı
En son durağına varmadan ömrün
Kapadı yolunu bir mezar taşı...
Büyük kurucusu cumhuriyetin
Hürriyet aşıkı milletin başı!
<end>

<start>
Sakarya'da ebedilik sırrına eren
Kahramanlar arasından geçiyor tren.
Hatırasız harabeler önünde durup
Duyuyoruz ruhumuzda hazin bir gurup.
Sonra yine tiren sesi, yine yolculuk,
Her saniye karşımızda başka bir ufuk! 
Ey bu yolda sıralanan gazi tepeler! 
Siz de koşup gelirdiniz bilseydiniz eğer.
Bilseniz ki Dumlupınar önünde yarın
Ayini var hürriyete tapanların!
<end>

<start>
Allahım ne bunaltıcı, ne boğucu bir gece…
Gözlerimiz bulutlandı arabaya binince
Karanlıkta kaçıyoruz, çoğalıyor korkumuz,
Umulmadık bir felâket geçiriyor ordumuz.
Fakirleri yalınayak, zenginleri atında,
Yollar uzun bir inilti yıldızların altında.
Gönüllerin gözyaşına inandığı bir anda,
Çok sevgili yuvamızı yâd ellere bıraktık; 
Dirseğimi dayayacak bir pencerem yok artık,
Elveda ey harap olan baba evi elveda!
Bütün gece yol alırken tehlikeler içinde,
Ellerimi unutmuşum kardeşimin dizinde.
Arkamızda kayboluyor beldemizin bağları,
Arkamızda beyaz başlı Anadolu dağları
Sanki: gece yolcuları gitmeyiniz, diyordu.
Arkamızda bizim gibi gurub eden bir ordu! 
Arkamızda neler yok ki dokunmasın insana,
Viran bir köy önlerinde indik eski bir hana
Gönüllerin gözyaşına inandığı bir anda
Bin bahçeli beldemizi yâd ellere bıraktık,
Gölgesinde barınacak tek ağacım yok artık,
Dallarında bülbül öten bahçelere elveda!
<end>

<start>
ibrahim
içimdeki putları devir 
elindeki baltayla
kırılan putların yerine
yenilerini koyan kim
güneş buzdan evimi yıktı
koca buzlar düştü
putların boyunları kırıldı
ibrahim
güneşi evime sokan kim
asma bahçelerinde dolaşan güzelleri 
buhtunnasır put yaptı
ben ki zamansız bahçeleri kucakladım
güzeller bende kaldı
ibrahim
gönlümü put sanıp kıran kim”
<end>

<start>
bilmemek bilmekten iyidir
düşünmeden yaşayalım
mâra
günü ve saatleri ne yapacaksın
senelerin bile ehemmiyeti yoktur
seni ne tanıdığım günleri hatırlarım
ne seneleri
yalnız seni hatırlarım
ki benim gibi bir insansın
tanımamak tanımaktan iyidir
seni bir kere tanıdıktan sonra
yaşamak acısını da tanıdım
bu acıyı beraber tadalım
mâra
başım omuzunda iken sayıkladığıma bakma
beni istediğin yere götür
ikimiz de ne uykudayız
ne uyanık
<end>

<start>
renkler güneşten çıktılar
renkler güneşe girdiler
renkler güneşsiz öldüler
ne renk gerek bana 
ne renksizlik
güneşler bir yerden çıktılar
 güneşler bir yere girdiler
 güneşler onsuz öldüler
 ne aydınlık gerek bana
 ne karanlık
şekiller bir yerden geldiler
 şekiller bir yere gittiler
 şekiller görünmez oldular
 büyük köse vur 
bütün sesler bir seste boğuldu
mansur mansuuur
<end>

<start>
gövdesinden kopmamış kelle
               yukarı bakıyor
ağaçta düşüncesi var gibi

gövdesinden kopmuş kelle
hiçbir yere bakmıyor
hiçbir düşüncesi yok gibi
ağacın gövdesi var
kellenin gövdesi yok
sallanıyor yemiş gibi
sarılmış ağaca
         saçlarından

kesilmiş insan başı da oluyor
kesilmiş manda başı olduğu gibi

ağaçta düşüncesi olan
o yemişi ağaç vermedi
sen taktın sonradan

kelle avcısı
kellenin pastırma eti
                 yemiş değil yiyemezsin
kellenin pıhtı kanı
            şarap değil içemezsin
ıstırap kesilmemiş kellede olur
                kesilmişinde değil
                     öç alamazsın
<end>

<start>
tavan arasına kaçan çocuk
erik ağacından görünen göğü düşünür
akşamın acısı içine çökünce
                                          uyur
benim küçük bir kedim vardı
                            ahmak bir ayak ezdi
benim en güzel çocuklulğumu
                            ahmak bir ayak ezdi
ağaçların arasında unutulan çocuk
                            yapraklarda güneşi görür
ve hareli denizlerde gezdiği günü düşünür
küçük kedim bana sürün
kediler ağlamaz
                           çöp tenekelerinde ölür
sıska kediler 
damlardan çok mezbelelerde görünür
küçük kedim
                          molozlu sokakların ağır uykusunda gerin
bilirim ki sen
                          bu çöplükten değilsin
benim gibi garipsin
ikimizin de unuttuğumuz
                 kuşları bol
                          ağaçları bol bahçelerdensin
koca duvarlı sokaklarda sıkılmışsın
                          ve canından bıkmışsın.
<end>

<start>
vurma kazmayı
                ferhâaad
he'nin iki gözü iki çesme
                âaahhh
dağın içinde ne var ki
güm güm öter
ya senin içinde ne var
                ferhâaad
ejderha bakışlı he'nin
iki gözü iki çeşme
ve ayaklar altında yamyassı
kasrında şirin de böyle ağlıyor
                        ferhâaad
<end>

<start>
yaramaz kız bahçeye gelecek
benimle oynayacak
şamandıra babacığım
ona bütün oyuncaklarımı versem
                ve bütün nedirciklerimi
kertenkeleler kaçacak
ve biz güneşten saklanacağız
                çok yaprakların altına
şamandıra babacığım
çok uslu oturacağım
                yaramaz kız gelecek diye
<end>

<start>
bir vardım 
bir yoktum 
ben doğdum 
selim-i salisin köşkünde
sebepsiz hüzün hocamdı 
loş odalar mektebinde 
harem ağaları lalaydı 
kara sevdâma 
uyudum 
büyüdüm 
ve nûrusiyâha ağladım
nûrusiyâha ağladığım zaman 
annem süzudilâra idi 
ve babam bir tambur 
annem süstü 
babam küstü 
ama ben niçin hâlâ nûrusiyâha ağlarım 
nûrusiyâaah 
nûrusiyâaahhh
<end>

<start>
tennûre giymiş ağaçlar
aşk niyâz eder
mevlâna
içimdeki nigâr
başka bir nigârdır
içimdeki semâ'a
nice yıldızlar akar
ben dönerim
gökler döner
benzimde güller açar
güneşli bağçelerde ağaçlar
'halaka's-semâvâti-ve'lard'h' 
yılanlar ney havalarını dinler
tennûre giymiş ağaçlarda
çemen çocukları mahmûr
câaan
seni çağırıyorlar
yolunu kaybeden güneşlere
bakıp gülümserim
ben uçarım
gökler uçar
<end>

<start>
Vakit geldi kunâla
dünyayı göreli çok oldu
tam kırk yılda seni buldum kunâla
bu can tenden geçmeden
    bu dünyadan göçmeden
       bir kerecik sevmek çok değil
simsiyah saçların var kunâla
kemiklerine yapışık etlerin var
    birgün dökülecek
kunâla kuşu gibi gözlerin var
    birgün sönecek
kunâla
bu etlerin arkasında güzelliklerin var
    benden başka kimse bilmeyecek
bu can içimde kuştur kunâla
    seni görünce titrer
bu can gözümde mahabbettir kunâla  
    seni görünce yanar
bu can burnumda soluk olur kunâla
                           uçar gider
bu can benden geçmeden
    bu dünyadan göçmeden
       bir tek seni sevmek çok değil
<end>

<start>
oyluk kemiğimi çıkarıp
                kendime bir kadıncık yaptım
ve bir şamar vurup
                rafa oturttum
ben evden çıkınca
kadıncığım yemeklerimi pişirdi
söküklerimi dikti
ve akşam olunca
                korkusundan
çıkıp rafa oturdu
geceleri kadıncığımın dizlerine korum başımı
ve üç kıil koparınca
                uyurum
<end>

<start>
adımı unuttum
adı olmayan yerlerde
ne in
ne cin
ne benî âdem
zamanlar içinde
kuşlar uçuyor
kervanlar geçiyor
bir iğne deliğinden
çarşılar kuruluyor
sarayları oyuncak
insanları karınca şehirler
zamanları gördün mü
bir iğne deliğinden?
adımı unuttum
adı olmayan yerlerde
geçip gidenlere bakarak
<end>

<start>
bana aynada bir suret göründü 
benden başkası 
bilmem memleket-i çinden midir 
ya maçinden mi
sordum kimsin diye 
bir kahkaha atıp 
ben çin padişahının kızı 
çoktandır aşıkınım dedi
dedim çık 
o aynadan 
hayalimi çalan 
hayalim olmazsa olmasın 
yalnız 
var olduğuna inanmak için 
ellerim sana dokunsun
bana çin padişahının kızı 
gelemem 
dedi
ancak bir gün 
hayalin gibi seni de 
bu aynanın içine alıp
                        kaybolacağım
<end>

<start>
Allahtan pencereler açmışlar içi sıkılan evlere
pencereler olmasaydı
nasıl gezerlerdi
karanlıklarda
ayağa kalkmış büyük böcekler
nasıl tırmanırlardı
merdivenlerden
tahta evler eski kutulardır
apartmanlar yaldızlı nisan şekeri kutularıdır
içinde siyah ve sarı başlı böcekler oturur
başka küçük bir kutudan
uzaktaki başka böceklerin
cızırtılı seslerini duymaya meraklıdırlar
sevgilim bir böcektir
taşdan duvarlar içinde
karafatmalarla yaşar
beş senedir getirdiğim şekerleri yiyip
elimi ısırmıştır
karafatmalar onu benden ayırdılar
o şimdi bana küsülüdür
kutu duvarları içinde
<end>

<start>
bir adım attığım yerde
ne vardı ki
gitmemle kayboldu
her adımımda
sonsuz ben'leri koyuyorum
                                boşluga
ve yine ben dolmuyorum
geçip gittigim yerlerden
iç içe
     öne
         ve arkaya bakan
bir sürü
           ben
                ler
                    koymuşumdur
eskileri çocuk
şimdikiler ihtiyar
<end>

<start>
acaba ot gibi yerden mi bittim
acaba denizlerde mi şaşırdım
ve zamanı nasıl unutmaktayım
zaman unutulunca mısri kadîm yaşanabiliyor
kendimi unutunca seni yaşıyorum
yaşamak
        bu ânı yaşamaktır
ammon râ' hotep
                veya tafnit
kim olduğumu bilmek istemiyorum
yalnız etrafında nefes almalıyım
dut bu â'ru ünnek pahper
                kama pet kama tâ
mısır metinlerinde okuduğum cümleler
seninle okuduklarımsa büsbütün başka şeylerdi
seninle bir bahçedeyiz geliyor bana
orada hem var hem yok gibiyim
daha dogrusu bütün bir bahçe oluyorum
insanlığımdan çıkarak
                        kama pet
                              kama tâ
<end>

<start>
billûr sarayında çengi dilârâ
bahçede bin kaplumbağa
ve inci ile donanmış fil
gidince açıldı kapılar
ne iç oğlanları var
                ne cariyeler
kimse
yalnız bir kahkaha
bütün odalarda
her boş odaya girişimde
                        bir kahkaha
                ve çıkışımda
                        bir kahkaha
<end>

<start>
tahtadan yaptığım adam
ne yemek yiyor
                ne konuşmak biliyor
kaskatı gözlerle
görünmez yerlere bakıyor
tahtadan yaptığım adam
hatırlıyor ki
                bir zaman
nefes alan
ince ince yaprakları vardı
toprağı iştiha ile yiyen
                               liften
ince ince ağızları vardı
tahtadan yaptığım adam
ağaçtan uzaklaştı
ve insana yaklaştı
yazık ki
          ne insan oldu
                ne ağaç
<end>

<start>
başkasının çocuğu da olsan
sen bir insan yavrususun
bir insan yavrusunu sevmek istiyorum
ağzı
burnu
kulağı
ve sıcak kanı olan
ve uyuyabilen
bir insan yavrusunu
uyu
çocuk
uyu
dizimde
<end>

<start>
her şey güneşi seviyor
hattâ denizler bile
denizlerde nefes alan sen bile
		ve biz
güneşi değil ışığını seven insanlarız
güneş içime vuruyor
güneşin ışığı var
güneş yok
güneşin ışığını kim anlatabilecek
pazar pazar gezmek
dağ dağ dolaşmak
ve ormanlarda kalmak
güneşin ışığını anlatacak olanı arıyorum
güneş içime vuruyor
<end>

<start>
evlôim ni i vasilîya tu patrôs
bütün resimler bizi gözetliyor
                                tahtalardan
kani serâp
        eti ekmek
                îsus
ve müselles içindeki başsız göz
kîrya elêison
güneş açıldı
        buhur yandıktan sonra
meryem anaya mum yakıyorum
başsız gözden korkarak
ayios o teos
ayiosis hiros z
ayios atânatos
        eleision imâs
<end>

<start>
Etli dudakların var
yiyecek beni, 
korkuyorum
pitekantropum
dişim
hayvanım
birbirine yakın gözlerinden
uzun
ve yuvarlak
sıcak
karnından...
gözlerin orman akşamlarından kalmadır
anlaşılmaz sözlerin var.
gündüzleri bambaşka
geceleri büyücüsün, 
korkuyorum...
<end>

<start>
kilimimde namaz kılmaya gelen ayaklar
ve en çok küçük parmakları
beni görmeden üstüme basarlar
şaşarım beni işleyene
kilimimin nakışları
nedircik yavrularına benzer
ki çocukluğumdan beri çok uğraşırım
                        nedircik yavrularıyla
<end>

<start>
yeşil yapraklar
yeşil havuz
yeşil yaprakların düştüğü havuz
                        koyu yeşil
ve rüyamda
fıskiyenin üstünde
fırıl fırıl dönen insan
kırılmış merdivenlerde
malta taşlarının altındaki tesbih böcekleri
ve yerin altından
                   çıkan
                     solucanlar
büyük bademin altında
                        sohbet ederler
giderler
                 gelirler
aralığın görünmeyen yerinde
ve ben
limonluğun içindeki
kırmızı toz dolu sandığı düşünüyorum
                                pencerede
<end>

<start>
ejderhalar çıkarıyorum
duvar kovuklarından
alevler çıkarıyorum
yağmur karaltılarında
hazin
yürüyorum
uzattım ellerimi
çok uzaklara gitmiş
yıldızlar düşürmüş gelirken
yıldızsız kalınca gece
uyunur
tavanı yok siyah gök
sırtüstü yere yattım
tavansız göğe düşüyorum
<end>

<start>
üsküdarda
üsküpüler dokusa gerek
                kumrular
camları parıldıyor
üsküdar evlerinin
akşamüstleri
camlı odalarda
                        ne olsa gerek
istanbula bakıp da
beni görmeyen çocuklar
                        camlı odalarda
<end>

<start>
kargacık
burgacık
yazılar
yazılar dolu kitaplar
kitaplar dolu yazılar
tüylü tüysüz kargalar
yazılar
yazılar dolusu mürekkep
mürekkepten şekiller
F H
Z U
D W
yarısı kopmuş sicim
yarısı kopmuş kitap
ciltli kitap
ciltsiz kitap
sahifelerdeki yazılar beynimde
beynimdeki yazılar havada
ve harfler muallâkta
yazıların dili yok
benim dilimle söylüyor yazılar
yazıların dili yok
gotik yazılarda ıhlamur
çincelerde çam
hiyeroglifte baykuş
ayak
ve ince adam
mehtapta sarhoş ahûlar
ve yandan bakan göz
ta'lik yazılarda
ve sahifeler bomboş
<end>

<start>
harpût
kulaklarını sarkıt
eski korkutlar çıkıyor
                        karanlıklardan
bacadan düşen
                        harpût
görmek istemiyorum
                gözümden ye beni
duymak istemiyorum
                       kulağımdan ye beni
düşünmek istemiyorum
                        kafamdan beni yût
                                        harpût
<end>

<start>
sümüklüböcek yuvasına kaç
akmamüstüdür
şimdi kocakarı maşayla kovalar seni
kıvılcımlar sıçrar
        ve ateşin üstündeki boru devrilir
sümüklüböcek yuvasına kaç
tuzluğun bir gözünde biber kokusu var
hafiz hanımın sesi bu kokuya benzer
beni kurtar hafız hanım
kıvılcımlar sıçradığı zaman
kocakarı insanı kovalar
                        akşamları
<end>

<start>
seni rüyalarımda buldum
ve çok beğendiğim için
oradan çıkmak istemedim
şimdi derinlikte
ve genişlikteyiz
ve bizzat
rüya
ben'im
kendi kendimi görüyorum
ve kendi içimde seyretmekteyim
bir cebim var ki
karanlıktır
oradan oyuncak güneşler
bahçeler
ve denizler çıkar
ve bıkınca onları başka bir cebime atarım
en güzel oyuncağım sen
bahçelerimin beni eğlendirmediği zaman
gel
ve beni avut
<end>

<start>
Mademki maksat barış
Yurtta barış
Cihanda barış
Salla gitsin atom bombasını
Mist....................
<end>

<start>
Sofalar seninle serin
Odalar seninle ferah
Günüm neş'eyle uzun
Y....................
<end>

<start>
İstanbul'un üstüne güneş doğdu, 
Çıktı silkinerek gecenin içinden, 
Kız gibi minareleriyle Süleymaniye, 
Sultanahmet, Sultan selim, Fatih....................
<end>

<start>
Siz bir başlangıç bile değilken
yokken denemez çünkü vardınız
geyikler inerdi gözlerinize
ağaçlarınız fındık ve sincap
bu yüzden omuzlarınız
memeleriniz bir kitap gibi okunaklı
oluklara düşen sessiz damlalardı
bin kez yondum sizi bi....................
<end>

<start>
Bir öpüş su içiyor maşrapasından gecenin,
her dudak yalnızlığımızın peşinde,
batık gemileri dirilen güneşleriyle
göksel balıklarına karşıcı gelebilir mahalle.
Ne güzel ölüler vardı bir vakitler,
yüzler, şimdi dirilerin bil çaydanlığı boş,
omuzları sarkık ceketler içinde,
çayırdaki evlerinin gözleri kör,
bir adamın boşluğunca sırtını denize dönmüş
kedileri nokta gibi sedirde,
unutulmuş bir anı kalıntısı gibi uzaktalar
içleri yok kutularıyla baş başa.
Yeniden uyumalı o kuşla kanadının altında,
aktarmalı damlayan suyu yavaşça
oluklarına ruhumuzun,
neresini veriyorsak yine orası,
örselemeden, incitmeden.
Her sabah bir gül tutarak uyanıyor,
her akşam bir sofranın dikeninde
uzatıyor saçlarını unutmak için,
dişlerini biliyor ya da bilmiyor,
avuçları belli ki güneşe dönmek için,
yür....................
<end>

<start>
Ben eski zaman aşığıyım
Sevda çeker düşünürüm ağlarım
Bazen tilki kadar kurnaz bazen akılsız
Bazen çocuk gibiyim bacak ....................
<end>

<start>
Kasımpaşa kıyıları tersane
Bir kız sevdim alimallah bir tane
Herdem sevdalıya kız mız bahane
Top çi....................
<end>

<start>
Ağzımın tadı yoksa, hasta gibiysem,
Boğazımda düğümleniyorsa lokma,
Buluttan ne....................
<end>

<start>
Kireç badanalı duvara 
kömürle adini yazdım 
bir gemi resmi çizdim üstüne 
balıklarını dizdim
gemi aldı götürdü seni
tükürdüm mavisine 
sildim denizlerini bozdum
Oktay Rıfat
(Koca Bir Yaz) 
Elleri Var Özgürlüğün
1
Köpürerek koşuyordu atlarımız
Durgun denize doğru
2
Bu uçuş, güvercindeki,
Özgürlük sevinci mi ne
3
Öpüşmek yasaktı, bilir misiniz,
Düşünmek yasak,
İşgücünü savunmak yasak
4
Ürünü ayırmışlar ağacından,<....................
<end>

<start>
Denize vuran balıkçı 
bir aynadan döner bize 
yüreği rüzgâra göre 
mintanı yamalı ....................
<end>

<start>
Gün usulca karardı pencerede,
Gece oldu lambaya bakıyordum<....................
<end>

<start>
Hısım akraba karşıda
Gece yatısın....................
<end>

<start>
Ekmek dizimde
Yıldızlar uzakta, ta uzakta.....................
<end>

<start>
Yokuşu bitirince artık görünecektir
Kırmızı cumbasıyla aşı boyalı evin
Ellerini tutunca bir çocuk gibi sevin
Bir beyaz pırıltılı tepside kahve getir
Konuş gülümseyerek, hatırla, bir an düşün
Fakat ne kadar büyümüş cumbada duran ıtır
Kay....................
<end>

<start>
Öyle sevdalar vardır, biter baslar;
Buruk tatlar vardır, ağızda şurup giden;
Bir aşka vuran güneş kolayca batmıyor.
Yanıyor bin kollu şamdanı, tutuşuyor
Ufkunuzda camları göksel konağının
Ve bir yaz aksamı buhurdan gibi tüten
Hanisellerinin morumsu buğusunda,
Bekliyor bahçemize donuk balkonunda,
Sarmaşık gülleri kokladıkça kırmızı,
Hüzünler, japon fenerleri arasında.<....................
<end>

<start>
her ağacın arkasından karşıma siz çıktınız
öylesine çoktunuz ki bunaldım yalnızlıktan
rüzgarınız esiyordu dağ taş deli gibi
savru....................
<end>

<start>
Sözde
Böyle açık saçık
Uykulu mahmur
Bahçe sul....................
<end>

<start>
Eski bir aynada çoğalıyordum. Birden
On, onken yirmi; büyüyor kalabalığım.
Fırıncı, demirci, sabuncu, meyhaneci;
D....................
<end>

<start>
Eskisi gibi yaşıyorum
Gezerek, düşünerek
Yalnız biletsiz biniyorum vapura, tr....................
<end>

<start>
Bütün karanlığı versem size giden geceyi durduramazsınız
ışır o....................
<end>

<start>
Ağaçlar ki atlar gibi ayak üstü
Uyurlar, başlarında düş torbaları,
Dalgın, el ele geçiyorduk uykulu
A....................
<end>

<start>
Nedir bu benim çilem! 
Hesap bilmem 
Muhasebed....................
<end>

<start>
Suda güneş ışımaya başladı mi,
Suyun yüreği çarpmaya başl....................
<end>

<start>
bütün bayraklarımı çektim gönderlere,
kanımın sıcak rengine boyadım kenti.
taşlar döşedim öfkelere giden yola,
elimin tersiyle düzledim kuleleri.
sevgiyi dörde böldüm, doğu, batı, kuzey
güney, sıçraman için bir uçtan bir uca,
<end>

<start>
Sarı kızla yorgan döşek
Camın ağzında sabaha karşı
Sarı kızın kolu bacağı
Sarı kızın memeleri
Sarı kızın ....................
<end>

<start>
Salaş köprüsünde gençliğinin
mavi damarlı memelerini buluyor elleri
soyunuyor, ev boş, boy aynasına karşı
yan, öyle bir eğmeç
iniyor ki belinden kasıklarına doğru
saçlarını döküyor boy....................
<end>

<start>
Seni göremem bir daha 
sana dokunam....................
<end>

<start>
Ölü bir kente sürülmüş, tutuk
Sinsi bir sokakta tek başına
Sorumsuz bir denizde gü....................
<end>

<start>
Asmış, körpe ve kolay, birdenbire,
Çocukluğun bir karış duvarından,
Tomurcuklu bir badem dalı sanki<....................
<end>

<start>
Kavunu almak için uzanmış ve ölmüş
Kavunlar varmış, aralarından birine uzanıyormuş, uzanmış ve ölmüş
Ölenini uzandığı o kavunu başka biri almış, yemiş o....................
<end>

<start>
kuyu dolana kadar, dolup taşana kadar bekle,
yeni bir şey yazma, yazmaya çalışma.
daha önce yazdıklarına bakabilirsin,
onların saçlarını tarayabilirsin,
tüylerini yakabilir, yüzlerine bir kat boya
bir kat hüzün daha atabilirsin;
yeni kuyular açma, bu kuyu işini görür; 
huş ağacının altında otur 
cinlerinin başını okşa, bitlerini ayıkla. 
senden de, babandan da yaşlı,
senden de babandan da bizanslı 
kargalarla konuş; 
süleyman’ın neşidelerini meşk et onlardan.
yalnızlığına kendini ekip çöle çevirme onu,
son çare, tanrıyı ek, onun boncuklu kelimelerini,
göğün ve cazın ırmaklarını geçir içinden
bağa bahçeye çevir onu komşular için,
yolcular için, yoksullar için, 
ağaçlarını buda, çitlerini onar,
ama kapısını sök at yalnızlığının.
bol bol uyu kıyısında şu ırmağın, bu ırmağın, 
hangisi alıp götürüyorsa rüyalara seni; 
ne yap yap rüya gör, bol bol rüya; 
rüyalarında yitir kendini.
rüya göremiyorsan, otur şu ağacın 
ya da bu ağacın altında, rüya tasarla
hangisinin kökleri göğe uzanıyorsa.
yine de daralırsa için, 
yine de sığmazsa kafan evlere, kafelere,
kuyunu sırtına vur kırlara açıl,
dağlara tırman;
yürürken kitap okuma ama,
bir meleğe çarparsın sonra, 
bir ağaca, bir taşa, 
bir başka ‘yürürken kitap okuyan adam’a,
kurt kuş güler sonra sana
ve okuyup okuyup gülmelerine,
ağlamalarına,
dağa taşa yazı yazmayı bırak, 
göğe kuyu kazmayı bırak,
kendi kendine konuşmayı da; 
son çare Tanrıyla konuş, 
Tanrının rüzgârlara, yağmurlara
ve yalnızlara öğrettiği kelimelerle.
<end>

<start>
sonunda yağmur yağacak,
hem öyle bir yağmur ki
yapılmayan işlerin,
ödenmeyen borçların,
tutulmayan sözlerin
mazereti olacak .
ve kefareti, uğruna bir tazenin
kalkıp yollara düşmeyi
ve kaderle güreşmeyi bu yaşta
göze alamamanın...
öyle bir yağmur ki, aylarca
belki yıllarca yağacak;
senatoyu su basacak,
sarayı, kiliseyi ...
ve patriğin külahını
snodun çamurlu tortuları üstünde
yüzdürecek kadar
yükselecek sular;
yağlı takkelerini yüzdürecek kadar
çerçöple birlikte,
kavgayı kızıştıran ruhanilerin;
ve takma başı üstündeki
takma perçemini
biçare imparatorun.
elmas sertliğinde yağacak,
sabır inceliğinde...
ve yasaları eritecek yağmur,
töreleri - o yıkılmaz sanılan
kaleleri, kurumları falan...
yer gibi sağlam, gök gibi her yerde
diyerek şanını yücelttikleri
ama kanını emdikleri,
kökünü kemirdikleri
köhne devleti...
öyle bir yağmur ki...
allakbullak edecek piyasaları,
dinleri, sanatları, ülküleri;
maskaraların suratlarına sürdükleri
boyalı pudra gibi eritip akıtacak,
pudra şekeri gibi...
dilleri, üslupları, retorikleri.
ve siz ey, süslü seremonilerin,
sadakat gösterilerinin,
ödüllerin, nişanların altında
yamalı ciğerlerini,
tahta cambaz bacaklarını
gizlemeye çalışan
yeteneksiz saray şairleri!
o yağmur yağınca,
o büyük yağmur,
teranelerinize can katmak için
cıvıltılarına kulak kabarttığınız,
tahsisat-ı mestureden ödenekli
ilham perileriniz,
ilham fareleriniz
yuvalarından dışarı vuracak,
halkın yatağının, yastığının altından,
gardıroplarından fahişelerin,
akla gelen her kuburdan,
hatta ayak yollarından muhaliflerin;
hem de leşlerinin kuyrukları
sizin burunlarınıza
dolanmış olarak!
o yağmur yağınca,
o büyük yağmur,
kemerli, revnaklı hayalhanelerinde
arp çalan, neşide söyleyen,
iskambil falı açan
ve tatlı ürpermeleri içinde
ölümlü ihsasların
aşk oyunlarıyla oyalanan
zarif ruhlarını çürütecek rutubet
ve rakik vicdanlarını
suskun entelektüellerin.
ve yıkayacak o büyük yağmur,
silip temizleyecek
noktasına, virgülüne kadar,
halkın belleğine balçıkla sıvadıkları
bulanık satırlarını,
görece lekelerini şöhretimin;
o göçebe serazen güzeliyle yaşanan
küçük, masum macerayla ilgili...
bunları ben söylüyorum;
en uzak yıldızlara,
ziclere, atlaslara bakarak...
ben, El Harizmi'nin gözde tilmizi,
-öyle olduğu için de
Bağdat'ta tutunamayan,
Roma'da anlaşılmayan,
ve Bizans'ta, elli yaşında
tam yıldızı parlayacakken
adı ikon kırıcıya
ve kart hovardaya çıkartılan-
ben, yıldızbilimci, şair,
Harranlı Leon:
ben, matematikçi, mimar, ressam;
rum ateşinin mucidi;
hendesede hace-i hacegân;
yedi dilde konuşan,
üçünde yazan-bozan;
gizli ilimlerde,
bahusus maraz-ı kalpte
ve inkisar-ı aşk ve muhabbette uzman;
diline hâzık hekim,
eline mahir cerrah;
tarid-i cin ve sihir,
ilahiri ilahiri ilahir...
<end>

<start>
Ya olmasaydın, Tanrım,
        Ya olmasaydın! 
İnsanların en hakiri olduğumu düşünüp de
Ruhumu oruçlarla, erdemlerle
         Kırbaçladığımda
Bakışlarımdaki kibri aynada
          Yakaladığım zaman
Utançtan yüzümü avuçlarımla
          Kime kapardım, Tanrım?
Ya olmasaydın! 
İnsanların en kibirlisi olduğumu düşünüp de
Onurları kırılmışların önünde
          Yere kapandığımda
Varlığım bu küçümen tanrıların ayaklarıyla
          Bir kenara itildiği zaman
Yakınmalarımı, sitemlerimi
          Kime yapardım, Tanrım?
Ya olmasaydın! 
Harami ininde mürüvvet,
Köle pazarında paye dağıtılırken
''Bir kenarda kalma'yı marifet,
          Ve unutulmayı marifet bilerek
Beyliği sultanların katında 
           Aramaya çıkıpta sonra
Yarı yoldan dönmeyi başardığım zaman
Sürurumu kime gösterip, kime
           Kurum satardım, Tanrım?
Ya olmasaydın! 
Sürurla dolup taştığım anlar
Dağları, sır yüklü develer gibi,
Yerinden oynatabileceğimi,
          Yürütebileceğimi
Düşünüp coştuğum ve naralarımla
Yalnızca fareleri ürkütüp,
          Vaşakları, dağ keçilerini...
Sonunda uyuyan aslanı
           Uyandırdığım zaman
Hercai gönlümü can tasasıyla
Kimin yılkısına
           Katardım, Tanrım?
Ya olmasaydın, Tanrım,
           Ya olmasaydın! 
Yürüdüğüm yollar tükendiğinde
Dostlar yabancıya,
            Sıla gurbete benzediğinde...
Kırbamda su, heybemde azık
Ve türkülerimde...
             Türkülerimde söz bittiğinde;
İnsanın kıt
Gecenin yıldızsız
İfritlerinse, daim peşimde
(Hem uyanıkken hem de düşümde) 
              Olduğu zaman,
Kimin kapısını omuzlayarak
               Hoyratça açar da, kimin
Aynalarını parçalayarak
Canımı içeri atardım, Tanrım,
               Sen olmasaydın?
<end>

<start>
Yağmurlu bir gün
Dışarda futbol oynuyor çocuklar
Uykularından balçık akıyor
Umulmadık goller peşinde hepsi
Ve yağmur yutuyor bütün golleri
Yağmurlu bir gün
Dışarda futbol oynuyor çocuklar
Karanlık sofralarda morfin alıyor anneleri
Ah bilseler olup biteni
Ve yağmur yutuyor bütün golleri
Yağmurlu bir gün
Dışarda futbol oynuyor çocuklar
Gülleler taşıyorlar ayaklarında
Hırsından ağlıyor kimileri
Ve yağmur yutuyor bütün golleri
Yağmurlu bir gün
Dışarda futbol oynuyor çocuklar
Top yukardayken uyukluyor
Tempo o kadar ağır
Ve çekilmez ki
Hakem düdüğüyle durmadan 
Oyuna çağırıyor düşenleri
Ve yardıma melekleri
Ve yağmur yutuyor bütün golleri
Yağmurlu bir gün
Dışarda futbol oynuyor çocuklar
Azgın kamçısıyla sonbahar 
Dövüyor akasyaları iğdeleri
Gövdeleri boşluğa savuruyor oyun
Ve çocuklar kaynayan toprağı tırmalıyor
Kararan göğü 
Gözümüzdeki kalın perdeleri...
Ve yağmur yutuyor bütün golleri
1978
<end>

<start>
ah, ölmek mi, öğrenmek mi,
ebediyen susarak, konuşmayı seninle;
otların, rüzgarların,
taşların ve yağmurların her telde,
her makamda falsosuz,
gürül gürül konuştukları dili?...
susmak...susarak unutturmak
boşboğaz sözcüklere,
kekeme mabeyncilere,
gündelik ayinlerin,
aklın öğrettiklerini.
ve şeylere geri vermek,
şeylere...aynalara, yüzlere
bütün bildiklerimizi.
<end>

<start>
kimi anneler de ançüezli ekmek
verirler küçük oğullarına
ki kafaları büyüsün
ve baş edebilsinler
boğa bakışlı kadere
ama bilmezler
kafa kafaya dövüşmez ki kader..
her gün aynı oyunu
yeni repliklerle girer
ve rollerini unutturur onlara
dillerini büker- böylece
dünkü yüzlerini bugün
maskeye tahvil eder
nice mevsimlik oyunlardan
küçük küçük zaferlerden
bozgunlardan sonra
bir gün aşka da gelir sıra
yalnızca susarak
ya da doğaçlamalarla
konuşabilen aşka..
bir otelin hüzünlere ayrılan odasında
sabahlara kadar uzayan 
dipsiz bir tragedya..
bir tragedya ki, yalnız
alkolle bölünür ara sıra
ya da daha ilk perdede, ateşli
bir tiradın ortasında
dünyaya sıkılan
gül gibi doğaçlama
bir tabanca kurşunuyla..
dumanı sahne tozu kokar
ve ançüezli ekmek tadı bırakır ağızda.
<end>

<start>
Upuzun soluk günler
Artık ne gencim
Ne yeterince yoksul
Ne de yollara düşecek kadar budala
Ne olacağım Yarab! 
O hercai bulut tepemde hala
Otuzyedi yaşındayım: 
                        korkuyorum.
<end>

<start>
Dev kanatlarıyla çarparak taraçamıza
Günün birinde yıkıldı
Evin ve şehrin üstünde dolaşan
Hamiyetli gölgesi babamın
Avlunun ortasında
Düşerken ayrılıp -kocaman,
Dikenli iki kabuğa
Çiçek tarhlarının üstüne fırlattı
Küçük ve huzursuz ruhunu çocukluğumun
Kokular sürünürdü çünkü babam
Yaralarını çiçeklerle örtmek için
Bileyci çarkıyla sahneye çıkıp
Ve kör pıçaklarıyla
Yanıp giden bir dekorda bırakmış
Yürünecek yolları oğullarına
Ve atını balinanın karnında
Şimdi yüz sargılarından tanıyoruz hayaletini
Kanayan avuç içlerinden
Kırık sesinden
Konuşurken gıcırdayan iradesinden
Solungaçlarından zıpkınlarından ve iplerinden
Sırtındaki güzelim kum fıskiyesinden
(1985)
<end>

<start>
Yiğite yiğit olmak yaraşır,
Yiğitlik taslamak değil, Han’ım! 
Yiğit olmak da, pusatsız adem yanında
Pusatından hicap duymaktır,
Palanın ucunu göstermek değil, şahbazım! 
Budur töresi, bahadırlığın.
Silahı omzundayken yiğidin,
Obanın seçilmiş beyleriyle
Ya, ana bir, baba bir kardaş gibi,
Yolu bir, izi bir yoldaş gibi danışmak,
Ya da taş gibi susmak
Düşmez mi, yiğide?
İki kardeş dilleşirken meydanda
Birine gözünü kırpman,
Hee, deyip cesaret vermen,
Ötekine hançer göstermen
Sığar mı bahadırlığa?
Diyelim ki, edepli edebinden,
Yüreksiz korkusundan pustu da
Sesini kısıverdi bugün; 
Sessizliğin çığa dönüşüp yarın
Tepene inmesinden korkman mı?
Diyelim ki, bugün kılıcın zoruyla
Köylüye hükmün geçirdin,
Kapıları kapadın, yolları kestin,
Obanın başına da, deli Hatçenin
Bez bebeğini diktin Han diye;
Peki, gülmekten kırılmaz mı buna,
Komşu köylerin kızları, kızanları? 
Gülerse kime güler el, gülerse kime
Güler yolda yolcu, mezarda ölü
Ve ana karnında daha doğmamış bebe?
Köyde bir yangın çıktı diyelim,
Kundakçıyla bir imecen yoksa, korucu başı,
- Ki bu elbette düşünülemez -
Dişini gıcırdat, saçını yol, tamam! 
Ama, uyar mı, koç yiğitliğe
Tutup karargâhı köye indirmen?
Sana dağda kovalamak düşmez mi
Çakalı da, domuzu da, eşkıyayı da? 
Beş tuğlu bahadırları da katıp yanına
Kırk yıllık itfaiye çavuşu gibi
Senin yangın yerinde işin ne?
Hadi bunu da geçtik, “Başka yerlerde, başka
Yangınlar da çıkar haa! ” diye konuşuyorsun; 
Oldu mu şimdi, a Han’ım? Sormalı değil mi ama,
Kundakçının niyeti başka nedir ki,
Dedirtiverip bunu havasa
Ortalığı telaşa vermek değilse?
<end>

<start>
Beni burda bırak bezirganbaşı
Kumun dikenin üstünde
Bir çığlık gibi yalnız
Susuz azıksız
Ve kervanını al götür
Hülyalı şehirlere
Büyük yaraları çünkü
Küçük çareler işletir
Ve belki som umutsuzluk
Kurtaracaktır beni
Arzular uğramayacak burada
Kurumuş cesedime
Ne aklın ifritleri
Ne güzel sözlerin büyüsü
Ve çöl rüzgarının yakıcı nefesinden
Öğreneceğim bir gün: 
Ne istiyorum? 
Ve kimim?
<end>

<start>
Bir general her şeyi göze alıp 
Biz ölümlüler gibi 
Sokağa çıkarsa 
Bastonunu kaçırır hemen
Sokağın küçük oğlanları 
Damdan dama damdan dama 
Ve rüzgarlı kahkahalarıyla 
Küçük kızları sokağın
Şapkasını uçurur bulutlara 
Bir general her şeyi göze alıp 
Biz ölümlüler gibi 
Sokağa çıkarsa
Bembeyaz barikatlarına takılır 
Generalin dikenleri madalyaları 
Bulut kokan akasya ruhu kokan 
Çivit ve cesaret kokan
Sonsuz çamaşırların 
Bir general her şeyi göze alıp 
Biz ölümlüler gibi 
Sokağa çıkarsa
Sokağın ortasında 
Büyük bir ayna 
Bir yüzde sayın general 
Ötekinde mahalle bekçisi
Bütün bunlar 
Ve buna benzer nedenlerden ötürü 
Generaller sokağa çıkamazlar 
Sokağın üstündeki sahanlıktan geçip gider 
Helikopterle teyyareler
<end>

<start>
Sen miydin, Tanrım, o kerem sahibi,
Bir öğün yemek, bir testi şarap 
Ve bir gecelik barınak için 
Kapını çaldığımda 
Hizmetçilerine 
"Evde yok! " dedirten?
Sen miydin, Lordum, 
Aklın taş gemisiyle ruhun çölünde 
Kalbim forsada kürek çekerken 
Gökçe krallığının tepelerinden 
Biraz kekik kokusu, 
Biraz serinlik istediğimde, 
Rüzgarın yalazlı dudağına 
"Evde yok! " dedirten?
Sen miydin, Efendimiz, 
Sen miydin, şairlerin, yoksulların tanrısı 
Sözcüklerin yalancı cennetinde 
Dillerini bilmediğim yamaklarının, 
Söz cambazlarının arasında 
Yüreğimin kekeme diline 
Bir ahenk, bir düzen istediğimde, 
Yalnızlığın ilham perilerine 
"Evde yok! " dedirten?
<end>

<start>
birini sevecek olsam,
yürekten sevecek olsam birini,
tutamam dilimi,
pattadan söylerim,
onu deliler, deliler gibi sevdiğimi.
yalnız ona değil, tutamam kendimi
sütçüye de söylerim hemen o sabah
kapımı herkesten önce çalan.
çerçiye, simitçiye, kasaba, manava...
artık kim çıkarsa yolda karşıma.
tutamam kendimi, tutamam kendimi
kurda kuşa da söylerim,
ota, ağaca, taşa,
rüzgâra, buluta, yağmura...
kim çıkarsa, ne çıkarsa şansıma.
ve bir defa sevince de,
yalnızca bir tek kişiyi değil,
yalnızca bazı şeyleri
ve sevginin bir tek türüyle
ve öyle mevsimden mevsime değil,
sevginin bin bir bahrinde
bin bir kanatlı rüzgâr,
bin bir katmanlı bir esin gibi
sarmak, kucaklamak isterim
herkesi, her şeyi, her anı, her hali,
öper, okşar, içime sokarım,
kendime katarım onları, bunları, şunları.
ve kendimden geçerim, kendimi aşarım,
kendimden taşarım, deliler gibi,
çocuklar gibi, şairler gibi.
<end>

<start>
Kucaklaşmamız
nemli bir toz bezinin
nadide bir vazoyu kucaklaması gibi sessiz
ve ihtiyatlı oldu.
Oysa kavuşma anlarında
kıvılcımlar çaktırır,
alevler çıkarırdık eskiden…
<end>

<start>
Bütün kareler yandı yolu bitirdin 
Ütülü pazartesiler yandı 
Ve baygın perşembeler 
Cesedine giydirilen resimler
Birer birer silindi 
Azizler acılı gergedanlar 
Çobanlar seyyahlar krallar 
Renkler eridi
Ve eridi söz 
Su,  anne, ağaç 
Mahcup perçemler den tutuldu 
Kalemler kağıtlar parmaklar sıraya bırakıldı
Tebeşir tahtada dehşetle gıcırdadı 
Ve kırıldı 
Herkes çıktı, bir sen 
Ve kanatlarıyla dünyayı sarsan
Melek kaldınız 
Dolapları sandıkları yatakları savuran 
Şiirleri kitapları uykuları 
Dağıtan melek kaldı.
Nice sıkıntılarla kasılan yüzden 
Çekip almak için dünya örtüsünü 
Rüyaların içinden uzanıyor bir el 
Dönüyorsun kaçışan liflerin kemiklerin
Ve başın: Sırlanmış mühürlenmiş negatiflerin 
Dönüyorsun 
Arkanda seke seke 
küçülüyor dünya
Atın toynağından kopan balçık 
Kalemden sıçrayan mürekkep 
Dünya
<end>

<start>
Badem ağacına, çiçeğinden sual olunsa,
“Baharı bekleyin ve bunu saka kuşuna sorun! ”
diyecektir.
Yağmurdan kendini anlatması istenecek olsa,
“Tohum olun ve bunu toprağa sorun! ”
diyecektir.
Bir kayadan bilgi sorulsa, suskunluğuna dair,
“Kulaklarınızı tıkayın
ve bunu kalbinize sorun! ” diyecek
ve tutup daha derin bir sessizliğe gömülecektir.
Şairden de konuşması istenecek olursa, şiiri hakkında,
kimi şair saatlerce, belki günlerce konuşacaktır size.
İyi olan da budur belki.
Çünkü böyle biri, konuşa konuşa, şiirin gökçe haritasını
avucunun içi gibi serebilir gözlerinizin önüne.
Size su çektiği kuyuları,
tırmandığı burçları gösterebilir.
Elinizden tutup, meleklerle ya da cinlerle
çene çaldığı gök katlarını
ya da mağaraları gezdirebilir size.
Ne mutlu bunu yapabilen şaire! 
Ve ne mutlu onu dinleyenlere!
Ama kimi şair de konuşmayacaktır sizinle.
Çünkü bakın, konuşmasını sevmeyebilir kimileri; 
Belki beceremez de.
Ve kendisine şiir hakkında sorulduğunda,
“Rüzgârı dinleyin! der; geceyi dinleyin,
denizi dinleyin! der.
Şehirlerin uğultusuna kulak verin! 
Şehirlerin, ormanların, mezarların uğultusuna…
Kulağınızı toprağa, ağaca, yastığa,
aşıkların kalbine, meczupların beynine,
hamile anaların karınlarına dayayın ve
Varlığın sesini oralarda dinleyin! der.
Bunları söyler ve susar; 
belki ötesini bilmediği için,
belki sorulardan korktuğu için,
belki de, yalnızca şiirin sesi duyulabilsin diye
bunları söyler ve susar.
Bunları söyler ve susar,
kanatlarının hışırtısı duyulabilsin diye, şiirin! 
Rüzgârın, gecenin, denizin; 
kalemin, fırçanın ya da mızrabın sesi; 
sessizliğin sesi,
uyumun ve kaosun sesi…
Ve olabilir ki, yeterince sessiz,
yeterince ‘büyük’ bir anda,
Tanrı’nın sesi
duyulabilsin diye,
tutar daha derin, daha büyük,
daha dokunaklı
ve daha konuşkan
bir sessizliğe gömülür.
<end>

<start>
dikkat et a ruhum, dikkat et, dikkat
şairler yerce bir sözü,
göktenmiş gibi
satmak istediklerinde,
onu kanatlarının büyüklüğünden
yerde konacak yer bulamayan
Zümrüdüanka gibi
göstermesini iyi bilirler, iyi.
<end>

<start>
insan ne taştan, ne tahtadan, ne ottan,
ne buluttan yaratılmıştır; 
insan kelimelerden yaratılmıştır; 
seslerden, susmalardan, imalardan:
konuşmaktan, konuşmaktan, konuşmaktan…
insan gülmekten, ağlamaktan,
sabah akşam hem kendine, hem Tanrı’ya
sebepli, sebepsiz yakınmaktan,
mızırdanıp durmaktan yaratılmıştır.
korkulardan, kuşkulardan, kuruntulardan; 
biraz umuttan, biraz tutkudan, bolca rüyadan,
onmayan, uslanmayan meraktan,
azıcık akıl, azıcık fikir, azıcık izan
ve çokça duygudan yaratılmıştır;
bir çuval bilgiden, bir atım bilgelikten,
icazetli ve icazetsiz bilgiçlikten
ve körlükten, kör kütük cehaletten; 
dar kafalılıktan, düz kafalılıktan,
sevimli ve sevimsiz mankafalılıktan…
hakikat karşısında domuzuna inattan,
soyuna, türüne, kendine körce yapışıklıktan,
ve tanrılık taslamaktan ötekine küstahça; 
ama kuzu gibi de uzatmaktan boynunu
–altın tasmasıyla caka satarak hem de-
kasabın bıçağına ahmakça.
insan işte bunlardan, bunlardan yapılmıştır
ve kendini aldatmaktan sürekli,
kendini kaybedip, kaybedip, bir daha, bir daha
ve bir başkası olarak keşfetmekten çok defa…
ama insan, bu uyurgezer göktaşı, bu yeraltı ırmağı,
bu, kabukların, katmanların altında akan…
kendini bilmekten yaratılmıştır, aynı zamanda,
kendini bilmekten ve kendisi olmaktan
bin bir kılık, bin bir oyun, bin bir rüya içinde…
bir ölçek özgecilik ve bir ölçek adanmadan,
bir ölçek düşünmeye ve sevmeye cesaretten
ve ölçüsüz, hesapsız muhabbetten,
bildiğimiz, kara buğday unundan yani; 
sevgiden, sevgiden, şu, suda eriyen taştan,
su gibi, şeylerin ve tenlerin künhüne sızan
ve girdiği kalbin şeklini alan…
bir de, tanımlanabilen ve tanımlanamayan acıdan,
yol azığı, yol bilgisi, yol türküsü olan acıdan,
suda eriyen ve erimeyen kederden ve ezinçten.
ve bütün bunları, bunları bilmenin,
bunlarla var olmanın verdiği
ağır başdönmesinden yaratılmıştır insan,
büyük ve içkin sarhoşluktan,
büyük ve aşkın uyanıklıktan…
balçığın terkibinde işte bunlar, bunlar ve daha
bunlar gibi, bin bir dağdan toplanıp imbiklenmiş,
otuydu, köküydü, çiçeğiydi,
varlığın bin bir çeşidi vardır.
bunlar var olduğu için de
balçığın tadı acı,
rengi esmer,
tavrı lüzucetlidir.
<end>

<start>
Nasıl her şeyden çok umut kokarsa,
Umut ve güven kokarsa
Ot, diken ya da başak,
topraktan çıkan her şey; 
Nasıl her şeyden çok barış kokarsa,
Barış ve şenlik kokarsa,
Üzüm, buğday, arpa,
Bağbozumunda
Ya da harman yerinde her şey;
İşte öyle, insan koksun senin de
Salânı verdikleri gün, yer gök; 
Rüya, gerçek, ne yaşamışsan 
Her sayfasından, her satırından 
Sımsıcak insan tütsün, insan,
Rahimden mezara
Parmak izlerinle, dudak izlerinle,
Yürek vuruşlarınla
İnsanların gönlüne yazdıklarının.
<end>

<start>
oturup her gün sana yeniden başlamalı
çünkü sen akıyorsun
akşamları küçülerek açtığımız boşluğa
sabahları bölünüp yüzlerce çehre çehre
çünkü sen akıyorsun
her yaprağın bir ayıbı örtüyor hemen
bir nabzı başlatıyor vurmaya her budağın
çünkü sen akıyorsun
ağır ağır yaşadıklarımıza
(..)
çünkü sen akıyorsun rüzgarlı dallarınla
yalnız varoluş sızıyor oyuklara - tembel
ve şikayetsiz..
<end>

<start>
kağşamış duyguların üzerine kurulmuş
gösterişli türbeler olmasın yazdıkların! 
ne, insanların ölümden
ödünç aldıkları erdemle
sadaka çanağına bir şeyler bırakıp geçtikleri
tapınak avluları gibi soğuk,
ne kışlalar gibi intizamlı olsunlar,
ne de, herkesin birbirinden yüzünü
ve ruhunu gizleyerek girip çıktığı
‘o bildik sokaklar’ gibi
tende kalabalık, ruhta ıssız mı ıssız...
ne çarık, ne postal, ne artistik paten
giyinsin mısraların! 
çıplak ayakla yürümesini bilsinler
buz, köz ya da diken üzerinde; 
gösteri için değil ama,
dikenden, buzdan, közden can almak için, can.
kanatlarının ağırlığından
rahat yürüyemiyorlarsa, şiirlerin, karada
gönüllerimizin yükünü çekerek yukarılara,
bölük bölük turna sürüleri gibi geçip gitsinler
taze biçilmiş çayırların üstünden!
yanaklarımızı serinletsin gölgesi, o bin pare kanadın! 
sinelerimizi serinletsin rüzgârı,
harabelerimizde uğuldasın,
gönlümüzün tellerini tınlatsın,
rüyalarımızı döllesin! 
ve hafiften hışırdatsın sayfalarını
gün gün çevirip geçtiğimiz yaşamak kitabının!
yunus sürüleri gibi geçsin, mısraların, bazen de! 
yahut daha küçük, daha süslü balık sürüleri gibi
gündelik öykülerimizin içinden,
derinlik ve ışıma bırakarak peşlerinde.
<end>

<start>
Ah, bütün kalbimle öyle hissediyorum,
Öyle ümit ediyorum ki,
Ölümün kendisi geldiğinde,
Ölümün bu her günkü ağırlığı,
Her günkü hükümranlığı
Sıyrılıp düşecek, a ruhum,
A kuzum, a beyaz farem,
Sözümüzün, sazımızın,
Şenliğimizin üzerinden,
İyileşmiş bir yaranın
Kabuğu gibi.
Ve içimizde açtığı yaranın yüzü,
Yaranın gülümseyen yüzü,
Yaranın sarhoşluk veren ışıltısı,
Oyunlarımıza delilik katan,
Çocukluk katan ışıltısı,
Yaranın soru soran,
Konuşan ışıltısı,
Düşünen, tasarlayan
Ve yaratan ışıltısı,
Yarayı yara yapan ışıltısı
İnsanı insan Yapan’ın
Işıltısına karışacak,
Denize ulaşan bir derecik gibi.
<end>

<start>
Yüreğim parmağımın ucunda 
Ve dokunuyorum onunla senin 
Kiraz dudaklarına! 
Hissediyor musun sen de, 
Ben tam bunu yaptığımda, 
Sarhoş bir gök taşının 
Dünyayı sıyırarak 
Kayıp gittiğini tanrı’ya?
Yüreğim elimin ayasında: 
Okşuyorum onunla 
Elma yanağını senin, 
Çeneni, saçlarını! 
Hissediyor musun sen de, 
Ben tam bunu yaptığımda 
Dolunayın buluttan sıyrıldığını 
Ve avuçlarımıza sığacak kadar 
Küçüldüğünü, evrenin?
Yüreğim kulaklarımda: 
Göğsüne yaslıyorum başımı 
Ve dinliyorum onunla 
Sesini, yüreğinin! 
Hissediyor musun sen de 
Ben tam bunu yaptığımda 
Aşkın, kendi başıyla dövdüğünü, 
Dövdüğünü ve yıkıp geçtiğini 
Cennetin surlarını?
Yüreğim bakışlarımda 
Ve sonra kanatlarımda şimdi: 
Sarhoş bir güvercin gibi 
Dalıp giriyorum 
Onunla gözlerine, 
Ruhuna, 
Ruhun gök katlarına, 
Göğün saklı bahçelerine.
<end>

<start>
tam bir balerin gibi değil, değil de hani,
kum tepesinin çevresinde 
parmak uçlarına basarak dönen
bir hortum gibi giriyor
erken çocukluğun peşinden
sahneye, sessizce, Zaman;
yeterince hızlanınca duruyormuş gibi 
gözükebiliyor göze; 
ama, bize hissettirmeden 
sahiden yavaşladığı da oluyor bazen
ve bir ileri, bir geri, 
yerinde saymaya başladığı...
böyle yaparak, fani ve hüzünlü olana 
alıştırmak istiyor olmalı bizi; 
hokkabaz gibi hoplayıp zıplıyor çünkü, 
yerlerde yuvarlanıyor
ve toz duman içinde bırakıyor çoğumuzun
içini, dışını, aşklarını, düşlerini.
bu yüzden, git git, rolleri birbirine 
karıştırmaya başlıyor insan:
onunla düşen kalkan, sevişen, didişen,
yolunu bazen bağa bahçeye,
bazen çöllere çıkaran, yazgı mı, 
zaman mı, aşk mı, ölüm mü?
en sonunda da kullandığı yüzleri 
unutturabiliyor ona
girdiği oyunları, verdiği replikleri,
yaşadığı çağı, 
yollarında yaşlandığı gezegeni,
içine inen meleği: kanatlı yalnızlığı.
<end>

<start>
bir körün çağlayana kulak vermesi gibi
hissetmeye çalışıyorum 
bütün ihsaslarımla
Tanrının yaratma sanatını;
görmeden yaratan ellerini, O’nun,
rüzgârların yönünden,
havadaki, ışıktaki, 
yüzlerdeki ve huylardaki değişmelerden
çıkarmaya çalışıyorum, 
Tanrı, nasıl çözüp yeniden 
yumuşatıyor balçığı,
neler ekleyip çıkarıyor,
nasıl yoğuruyor onu, 
sonra nasıl öyle yepyeni 
bir biçim veriyor ona?
ve bilmem kaçıncı gençliğinde 
uyandırıp da aşka
ayağa kaldırmak için onu 
ciğerlerine nasıl üflüyor,
neler fısıldıyor, eğilip kulağına…
<end>

<start>
Altmışında aşk, safiyeti biliyor
Ve şerh edebiliyor onu,
Ama safiyet olamıyor,
Safiyetin kendisi olamıyor.
Aşk mı, ayak izi mi, aşkın? 
Bir çiçek, bu, bir çiçek, meneviş rengi,
Göğe yakın dik başlı kayaların 
Gölgesinde açıyor;
Hem ölüm korkusuna benziyor,
Hem ölümün çaresine benziyor.
<end>

<start>
Doymadım size, doymadım,
Bahçemin ağaçları, bahçemin çimeni, çiçeği,
Bahçemin dikenleri, doymadım size,
Duvarlar, çitler, kayrak taşları,
Kayrak taşlarıyla konuşan çeşme...
Bazen rüzgârın uğultusuna karışıyor,
Bazen ağustos böceğinin teranesine
Büyük Bahçıvan’ın beni çağıran sesi,
Eylülün sarı yaprakları çağırması gibi
Ve gecenin, sarhoş kelebekleri...
Bir bahçe mi olsam, gittiğim yerde? 
Yalnızca bir ağaç mı pınar başında? 
Mor renkli bir güz çiçeği mi,
Gök rengi bir yaz çiçeği mi yoksa? 
Hiç biri değil, hiç biri belki!
Bir şarap testisi olsam, bir şarap testisi,
Tıpkı böyle bir bahçede,
Tıpkı böyle bir ceviz ağacının altında
Sızıp kalan bir bahçıvanın
Boynuna sarılıp ağladığı bir şarap testisi!
<end>

<start>
iyi kötü herkesi, her şeyi
bulanık sularıyla Tanrıya götüren ırmak
önce cehennemden geçecek; 
cehennemin bazen caz,
bazen şiir ırmağı kılığına bürünüp
içimizi yakarak, semtimizden
geçişi gibi tıpkı...
ve bu ırmak, cehennemden geçerken
hem arınacak, hem de gördükleriyle
bizim bildiğimiz ırmak olmaktan çıkıp
gözyaşı ırmağına dönecek,
bildiğimiz sımsıcak,
çağıl çağıl ve aşık
gözyaşı tufanına...
ve kabarıp, kabarıp taşacak o zaman,
cehennemi de katacak
sularına, sevinin,
cehennemde kim var
kim yok, herkesi...
düşünün, ağlayın ve sevinin!
işte ancak o zaman tutacak
cennetin yolunu
ve cenneti de katarak yolda
çengi köçek bu şenlik alayına
işte ancak o zaman vuracak kendini
dağa yokuş yukarı,
Yüce Tanrının katına.
<end>

<start>
Şekerden yapılmış 
Ve kremadan 
Yalan dolu bir dünyada yaşadı bunlar 
Şişko ruhlar
Kadın iskeletine geçirilmiş 
Erkek postları 
Orta yaşları herkesten uzun 
Küçük haplar halinde erdem
Tütün kokusuyla örtülü dişilik duygusu 
Ve kurallara uygun hüzün
<end>

<start>
Odalar dolusu kitap, bunca basılı kâğıt…
Akıl ve selüloz karışımı
Hamurdan yoğrulmuş kafalarınız; 
Mezarlarınıza kapanmış vıdı vıdı konuşuyorsunuz,
Vıdı vıdı vıdı vıdı vıdı
Kurtların, böceklerin çeneleriyle;
Melekler perçeminizden tutuncaya kadar da
Konuşacaksınız…
Ben yokum, beni karıştırmayın; 
Kulaklarımı balçıkla sıvadım ben,
Kafamın çatlaklarını, kalbimin deliklerini de
Dualarınıza, âminlerinize…
Vıdı vıdı vıdı vıdı vıdı vıdı…
Bunca sözü nereden buluyorsunuz? 
Ne kadar çok şey istiyorsunuz,
Ne kadar çok şey biliyorsunuz,
Mezar taşlarından çok, efendiler,
Kitabelerden çok.
Yeter, ama yeter,
Ölüler için de, diriler için de! 
Susun artık, susun, siz kitaplardakiler,
Siz sahnedekiler, siz içimdekiler!
Ayıp ama, bakın, Tanrı konuşmak için
Sizin susmanızı bekliyor.
<end>

<start>
sıkmışım dişlerimi gözlerim kanayana kadar
çeyizimizde hüzün motifleri
göçebe bir ağıt göğsümün derinliklerinde
bu aşkın dönüşü yoksa
duman kırığı gözlerinde gecenin hıçkırıklar
kırık keman sesi ve adağım var
moraran hercai düşlerim ateşi delip ıslatır mendilimi
kalbime dolar-sonsuz uykuma-korkuya susamış yasadışı bir rüzgar
bu aşkın dönüşü yoksa 
suya düşer kokusu menekşelerin
deniz her zamankinden daha köpüklü
serçeler bir garip ötüşlüdür
martıları mavnalarla başka türlü danseder hamuruna sevgi katılmış bu dünyanın
küflü yüzler yok hiçlik de
hani ne derler gözlerinden öperim çocuk, 
gamlı sevda, şiir
ne'm kalır geriye gülüm seni alırlarsa benden
tiksintiler toplamı umutsuzluk sapağında ölüm.
<end>

<start>
kuruttuğum çiçek ölülerinden iplerle sabaha asılan boynum
         alkolik çocuklarına zamanın ve yaşadığım ıslak hüzünlere uçurtma
         yalnızlığı kesiyor bıçakların yarısı yarısı ince belini yağmurun

         donan soluğumu göğe yapıştırdım da gece maviyi rehin bıraktı okyanusa
         çamurla oynayan birileri leke kalıyor uykumda
         göğsümde kalabalık geçişler
         mezarımda tabutlar taşınıyor
         kalbim beşik
         acemi ateşlerin ihbarlı yatağı
         ıssız bir ada

         yüzünü aynada bırakıp giden kadın rujlu dudaklarıni unuttun yakamda
         sanki daha bi kalktı burnu aşkların
         ama kanmadım dünyaya zamana kalamadım kalkamadım ayağa
         sevdaya açamadım gözlerimi hem kapayamadım
         ah ölüm son burgu
         çırılçıplak değil henüz şiirin yağmuraltı aşkları gözlerime akan
         benden geriye kalan ince bir buğu
(KA N, İzlek Yayınları, Mart 1997)
<end>

<start>
İmgelerde yaşanacak aşk bırakmadım
         Tüm güzellikler donup kalıverdi karşımda
         Hüzün kaçıyor penceremden koşarak
         Ölüm kayboldu geceye karışıp 
         Bir kolunda gözyaşı diğerinde acıyla
(KA N, İzlek Yayınları, Mart 1997)
<end>

<start>
Yolun hiç de uzak değil umut biliyorum
Sesin yağmurla birlikte tutuklu tel örgülerin arkasında
Bulamıyorum seni beni unut gidiyorum
...
Ve kuğuların kucakladığı, kentin denizsiz kıyısı
Uzak düşler hala gemi mendireğine çekili korsan sevgilere
Hasret düş kırklığı ölü sayrısı
Güvercin taklaları art arda
Kırmızı gece usulca bekler
Ah acıları tütsülü acıları
Büyük harfle başlayan aşkımızı
Kırılmaz kinle
Sönerken yıldızlar gelincikler gülünce
Sen gelelne kadar
...
Yasak dizelere girebilirdi ancak kaçak sözcükler
Ancak ölüm hüzünlü şiirlere
Acemi yüreğim girerken yirmisine
Bilemiyorum gözlerim kimde?
<end>

<start>
1. Devrik Yürek Savunması
Çiy doladım kasnağına gecenin. Işıksızlığın hep
yoksul  yalnızlıklara çıkması doğurur o rüzgârı.
Giz dizilmiş çardaklar incir kokulu, çiçek hattı
gözlerine doğru. Kokunda korku. Kafka; mürekkebini
içtiğim mevsimsiz aşk. Ölümün önünde yayılan; 
çıbanı yüzümün. Devrik yürek savunması ömrüm.
Yaşlı bir adam vurgun yemiş. Kuşlar. Düşler.
Kapılma saatleri, basamaklarında ateş yatan zaman
merdiveninin dik soluğuna. Ve çekip giden bir ben,
aynı denize, irkilen iskeleden.
2. Issızlık Sürüsü
Sıcak bir buğu düşürdüler ceplerinden, kışın gelişini
gözlerime yıkan gölgeler, ölüme giderken. Sonuna vardım
ufuk renginin, gündüz rüyalarımda gördüğüm. Gün sayıyor
kör eşgalim. Sönüyor gülüşüm, gülün bağrında ikindi vakti.
Zaman çağlıyor, ömrümü biçmeden. Çölde ıssızlık sürüsü
gecelerim. Pencerelerden akan yollarda usulca büyüyor
hüzün. İsyan dumanları. Bir kıyı, boğulduğum. Suçluyum.
Talan edilmiş sokaklara yeleler taktım, yenilgilerimi
asmak için. Korku salmış düş dudaklarına. Üzgünüm.
3. Buyruk
Gecenin deniz kanatlarında, bir kuşun sesine dalmış
düş topluyorum, gözlerime öpücük. Kendine açan bir ışığı
emiyor kalbim. Kara tren, sisler durağında akıntısı
kavuşmanın. Ten, sahili gurbetin. Dalga dalga köpürüyorum
aşka. Buyruk: Tez boynu vurula!
4. Harita
Haritası parçalandı ellerimde gecenin, bir yitiriş değil
bu, sınırları tutamadım yerinde, gözlerime doldu sular,
şimdi zaman oynak bir gölge. Nasıl başlasak geri dönmemek
için? Hüzünkıran  ardında saklanan kalbimle, artık, okyanuslara
açılmak geçmeli içimden. Biliyorum. Ama kavuşmalar ayrılıktır bazen.
<end>

<start>
beni yüreğiyle emziren annem’e
         acı çekirdeğini attıktı yaşamın
         göğün eridiği zamanı öğrendikti ve susmayı
         hüzün diye çizdiğimiz yüzümüze masmavi yorgunluktu

         güldüm işte, toz duman kapladi her yanı
         ve tatlı menevişleri
         ışık cümbüşüydü sisler içinde çocukların gülüşü
         gittiler işte

         sıcaklığın serpili  hâlâ geceye
         ama sızılar duyulur kalbimde, imansız
         ne zaman yaslanırım kimbilir
         dertsiz ve kasvetsiz
         suyun içtiğim yatağına karlı dere
         güldüm işte, kırgın ve haylaz gözlerinde
         akşamın çiy serpintisi
         çoğalırdı aşkın rengi
         göğe dağılan düşlerinle
         gittin işte
(KA N, İzlek Yayınları, Mart 1997)
<end>

<start>
Avuçlarım öyle boş ki

         Küçücük koynuna sığınıyorum sancıyla
         Savrulmuşken yüreğimin dümeni
         Bir parça mavilik uğruna

         Ne vakte kadar beklerdi
         Bir insan üzünçlü gülünü
         Susuz bırakıp gözbebeklerini

         Apaçık görmüştü oysa
         Olan biten her şeyi
         Akşamüstleri
         Akşamüstleri
(KA N, İzlek Yayınları, Mart 1997)
<end>

<start>
Yarım kalmış acılar denizi pencereme konardı geceyle, savrulurdum. Gözyaşı kokusuyla dolu bir kuğu, zamanın sonuna kalkan, sürgünümdü; göz mavisi duman, sessizliğim. Aktım ölü deniz kızıyla gökkuşağı saklı mektubun içine, pulumuz rüzgar oldu, postacımız güvercin. Civa gibi eridik kabımızda. Kırmızıya gittik. Hemen yokladım yüzümü yağmurun yuva yaptığı ellerimle. İyice şaşırmıştı alıcısı vapur ıslığımızın. Saplandı gözlerimin ışığı yeni güne.
Mermer bir kayıkla geri döndük
     diğer yarısına acının, 
       usulca çekildi deniz, 
          son bulduk, yenildik.
Artık yataksız bir liman yüreğim, soğuk ve loş. Kırık
düşlerim. Serçelerde gözlerimin buğusu. Buruk içim.
Böylesi bir yenilgiyi beklemediğim için
    sabahın en serin ucunda bağıran ben
     intihar edecekmiş gibi sıkılıyorum
       düşük boynuma asılı sonbaharı.
Çekildi yaşanan hıçkırıklara, yaşanmayan düş kırıntılarımızla boğulduğumuz odaya. Düştü saat duvardan, telefon diye çevirdim yelkovanı: İmdat. Akrep soktu kendini. Çan sesleri, ezan sesleri, mart sesi, çatılarda kaldı gecenin gizi. Unuttum mektubun içinde boğulduğumu. Elveda.
<end>

<start>
yok
gitti yeraltına umudum
kalbim
fırtınada uçuşan kurum
gibi durmadan dolar
gözlerine birilerinin
ağlatır kanatır
huysuzum
tok
bir çocuk benim sevgim
kalbim
kırılan oyuncaklarım
gibi hep
özletir bana
güzeli
yorgunum
(KA N, İzlek Yayınları, Mart 1997)
<end>

<start>
Boşlukta uçuşan kemiklerin kanattığı karanlık: Sürekli, 
         geceye bölünen saatlerin asıldığı yer. Kıyı boyunca
         çalınan sabah: Esrik tin. Sehpada unuttum başımı, us yitik. Di-
         vansızların bembeyaz ayetleri gibi peşin hüküm giydik. Gözlerim
         deniziğnesi.
         Kırıl benliğimin benli gözenekleri
         içinde, sürgünlerin gizli sessizliği.
         Alnıma dayarım güz görümlük ömrümü, seherin cılız eliyle. Uzakta-
         ki vahşi güle hüzün kokarım. Ve ölüm ardıma leke düşer, 
         gözlerimden çekilen sıcaklık korkuluk yüzümde
         soğur soğur, iki kaş arasında yenilir kendine uzun yol.
         Çiçek tüter düşler karanlığı kısıp pencerede, 
         gök uçurtma çeker yıldız çölüne.
         Bir ışık örtüsü açılacak göğe, acılaşan gecede; suya ateş
         düşüp kirpiklerime gömülecek, yüzüme sıkışmış erguvan
         ölüleri. Dilenci kızlara serpinti yağmurun kırık sesi.
         Ay batışı gözlere iki ezgi gibi hüzün çökerim, tetikte
         yalnız kalan gölgemle. Sıkıntımın yıldız sefası, n’olur
         kapatma kollarını, sakalıma basma sabah. Denk cepheli çatışmalar
         ederi kadar başlık paramız, asmayın bizi.
         Güvercin uçuşu, alabildiğine rüzgâr; 
         gez arpacık göz tetikte.
         Ölüm açmazda bekleyen kuş seslerine sağanak: Bakire
         umutlar. Görünmez viranlığım. Çiy damlacıkları…
         Soluğunda sevişen fesleğenleri, üç kulaç kurşuni sudan gözlerini
         saran kokusu: sendeleyen hoş bir yaşam, 
         inanç yüklü gülüşlerde. Gecenin sararmış mühründe billurlaşan
         sessizliğe dolunay doğarım.
         Düş artık yakamdan
         güneş kırıklarına dadanan sevda.
<end>

<start>
1.
         zaman

        son hecesi kırılır gecenin, ürperti veren yalnızlığın tüm renkle-
         riyle; şaşkın bir sen, sessizlik kadar ince; gözlerde boğulan
         hıçkırık. karanlık yürür ağır ağır, uçuşur kalbimde sevgiden yana
         ne varsa. kanayan dudaklarını çığlığın, şarapla yıkardım; deniz
         kalırdı geriye, çığ düşerdim tersime. kutsanırdı sönmüş acılar,
         ölüm doğrulanırdı, kayardı direnç noktası ömrün; kendi eksenin-
         de dönüp duran insanlar kadar.
          içini vakitsiz açan mavilikti yüzüm. iz. giz. tuz. gökyüzünde çakan
          kıvılcımım; sert sularda attım bedenimi, ah atım, avradım.
         silahım olsaydın, gece olsaydım ben de.
şimdi vuruluyorum. göğe taş kesiyorum. son hecesi gibi 
         kırılıyorum gecenin. zaman oluğu kaldırımlarda geziyorum.


         2.
         gülışığı

         gerdik ya ölü yüzlerimizi rüzgârın sesine, sevdamıza savrulan
         küller kadar ıslak gözlerimizi kurutmak için; dökük tekneler gibi
         yalnız kaldık çiçek kokularına sinmiş sularda. ve saçaklarında güz
         tuttuğumuz göğün göçebe ömrüne yıllardan ekleyip çıkardık
         acıyı. düş solgunu gençliğimize sığmaz, bütün köprüleri kun-
         daklanan gecelerimiz. yine de parlayacak yer bulamaz, suya biri-
         ken yıldızlar. sen kendine akıt ışığını; kaybolan ellerinde kan,
         tanrısız kurban edilen iblisler. gül ötesi kaç ışık geçti, ucuz mut-
         luluğumuzun prizması gözlerimizden? ? ? ? ? ? ? ? ? ? ? ? ? 

         çocuk şarkılarında eridi yedirengimiz, umut ve ses olup; şiirimizin
         kırık penceresinde. an an yaşamaktayız anıları, kanlı bellekleri-
         mizden hiç silinmeyen.

         bir gün tutulmayacak nöbeti sessizliğin.

         3.
         yaşam

         bir bir geziyorum ölümleri, gecenin bakışları arasında. sabah
         göğe yelken açıyorum, gündüzler tanımıyor beni nasılsa. Ayna-
         larda yürüyorum bazen, martılarla düşüyorum denize; dudak-
         larımı siliyor acılar. soluk alışımı duyamıyorum. sokak lambaları
         gibi geç yanıyorum. gölgeler yürümüyor artık. kıvrılan yollarda
         şarap lekeleri, sabahın ilk izi. ezanla dönüyor evine yüzü
         külrengi gececikler. kaç kuytuda paslanıyor yalnızlık? üşüyorum.
         gideceğim.

         ve ben güzün ağlayacağım
                     sulara çekileceğim dönerken balıkçılar
                     yakamoz göreceğim dümensiz simsiyah gözleri
                     öleceğim
         ve ben…
<end>

<start>
Arka bahçesinde gönlümün
         Döner durur kara gündüz 
         Aynada yansıyan yalnızlığın
         Yaza üşüşen gözleri düz

         Ve ben yine aynanın odağı
         Ve büyüteci çözüldüğünde 
         Yine kırılan yanağıyım
         Ve öylesine bir zaman çolağı


(KA N, İzlek Yayınları, Mart 1997)
<end>

<start>
Suya gömdük yıldırım ayetlerini
         ayışığında boğulan gecenin
         Sararmış saatler durduğunda
         eşit aralıklarla dizilmiş fenerlerde
         buruk gözlerin kadar serüvencidir
         düşakıntısında martı kahveleri an an
                              Çocuk kokusu
                              Kanlı elişi mendil
         Usulca eskitilir yatağında sessizlik
         Yalnızlık kus zehrini
         Pus
         gecenin zemin katı
         Men dil
         (Sıkıştık bulutlara
         kanat kaldık gökte
         binlerce çift
         unutulduk yıllarca)
         Ay eskisi göbeğim çatlar
         ince öfkemden
         Sular kaynağını yitirir
         yüreklere ezgi düşer ah sesleri
         dilsiz ağızlardan
         Yer değiştirir kendiliğinden
         yengeçle oğlak
         Şimdi gözlerim güzeleği

 (KA N, İzlek Yayınları, Mart 1997)
<end>

<start>
Eli silah tutanların gidişiydi bu 
Rediflerin, vay anam kur'asının. 
Çalgıların da insanlar gibi 
Zort zort edeni var 
Zom zom gideni var 
Uyandım davulun bağnazlığına 
Davulun, trampetin 
Gerilmiş derilerin muştusuna 
Seferberlikti bu, karşı durulmaz.
Bir sesim vardı benim 
Bin sesim olsa n'olacak 
Çocukların sesiyle adam vurulmaz 
Kim getirdi bu savaşı ekmeğin beyazlığına
Şimdilerdeki gibi anımsarım 
İkiz bebeklere benzerdi ekmekler 
Püren balı gibi kokardı 
Biz oldum olası ekmekle doyarız da 
Çocukluğum geldi aklıma.
Hep savaşlardan mı kaldı bu yoksulluk 
Seferberlik derlerdi ben de bulundum içinde 
Pelit, ekmek ağacı, bal ağacıydı bizim Güney'de 
Çocuklar ya çok azdı, ya çok ağlamazdı 
Ya da ağlamaya vakit kalmazdı. 
Hastalık lekeli humma 
İlaç kınakınaydı 
Gitsin, gitsin de gelmesin 
Çocukluğum geliyor aklıma.
<end>

<start>
Bir sergiyle geldi bahar
Ne don vurur, ne meyve verir
Öylece bir çiçek düşlemesi
Ne güzel bir oyundur canım
Taşlara bakan gözün çiçeği görmesi
Benim memleketimde bugün
Kırk elli bin liradır
Resmin metrekaresi
Ve dillere destandır canım
Turan Erol beyazıyla Bodrum'un mavisi
Bir gece kulübünde bugün
Kırk bin, elli bin liradır
Bir Zeki Müren dinletisi
Ve elbette güzeldir canım
Emeğin değerlendirilmesi
Ama benim memleketimde bugün
İnsan kanı sudan ucuz
Oysa en güzel emek insanın kendisi
Kolay mı kan uykularda kalkıp
Ninniler söylemesi
Belki bu nedenle, yazık
Asılmış gibi durur
Asılmış gibi kederinden
Duvarlarımda resim
Çalgılarımda müzik.
<end>

<start>
Dünyaya gel 
İnsan başlasın 
Tanrıyı bul 
Korku başlasın 
Ağalık, beylik 
Bir bir başlasın
Bin yıl, on bin yıl 
Bunca emek bunca yıl 
Nemrut bitirsin 
Süleyman başlasın!
Sen ki dünyayı cennete çevirdin 
Dünyaya hükmün başlasın.
<end>

<start>
Ağaç demiş ki baltaya
Sen beni kesemezdin ama
Ne yapayım ki sapın benden
Bak şu ağacın bilincine sen
Ölen ben, öldüren benden
Bunca analar ağlayıp durur da
Akıp gider gelinciklerden
Kör müdür sağır mıdır bu ırmak
Ölen ben, öldüren benden
Her yerde böyle olmuş bu
Önce dağa, taşa, ağaca söyletmiş halk
Sonunda sabahın bir yerinden
Uyanıp kalmış ayağa ırmak
Ölen ben, öldüren benden
<end>

<start>
Ne murdar öldüler 
Ne müslüman oldular 
Kılıçsız, kalkansız 
Bir sofra kurdular
Zeytin zeytini getirdi 
İncir inciri getirdi 
Şerbeti üzüm getirdi 
Her biri bir şey getirdi 
Kimi meyvesini canım, 
Kimi gölgesini getirdi.
Ne dörtyüz arslana borçluyuz 
Ne Şehmuz Aslan'a 
Ilgınlara, sazlara borçluyuz 
Biz bu toprakları 
Bir de yavşana.
<end>

<start>
Drama köprüsü Hasan, dardır geçilmez,
Soğuktur suları da Hasan, bir tas içilmez
Anadan geçilir Hasan, yardan geçilmez
At martini de bre Hasan, dağlar inlesin
Drama mahpusunda Hasan, dostlar dinlesin
Mezar taşlarını Hasan, koyun mu sandın
Adam öldürmeyi de Hasan, oyun mu sandın
Drama mapusunu Hasan, evin mi sandın
At martini de bre Hasan, dağlar inlesin
Drama mahpusunda Hasan, dostlar dinlesin
<end>

<start>
Hangi taşı kaldırsam 
Anamla babam 
Hangi dala uzansam 
Hısım akrabam 
Ne güzel bir dünya bu 
İyi ki geldim 
Süt dolu bir torbayla 
Şöylece çıkageldim 
Kime elimi verdimse 
Döndürüp yüzümü baktımsa 
Kısmet kapıyı çaldı 
Kör pınara su geldi 
Ben şakıyıp durdukça öyle 
Gülün kokusu geldi 
Bebesi olmayana 
Bunalıp da kalmışa 
Acılarla yüklü 
Dargın yüreklere 
Yetiştim geldim 
İyi ki geldim
<end>

<start>
Hepimiz bir yerlerdeydik 
Başka bir yere geldik 
Değişen dünyanın sürecinde 
Karanlık bir sudan geldik
Ne gül eski güldür şimdi 
Ne beygir eski beygir 
Kırmadan, incitmeden 
Maymundan insana geldik
Bakmayın siz bu bencil 
Bu hayvansal kavgaya 
Değişen dünyanın içinde 
İnsana biz yeni geldik.
<end>

<start>
Almanya'da topraklar 
Aynı bizimki gibi 
Ağaçları görgüsüz, cahil 
Ne Beethoven'i bilen var ne Spartakistler'i 
Nerde dünya durdukça duran 
Çınarlar bizimki gibi
Bir adam gördüm Frankfurt'ta 
Noel ağacının dibinde 
Kasketini açmıştı, gözleri yerde 
Yoksulluğun utancı aynı bizimki gibi
Memleketim diye kucakladı işçilerimiz bizi 
Biri ağladı usul usul, boynumda durdu 
Uykuda kaymış da sanki yüzleri 
Bıyıkları aynı bizimki gibi
Ellerim ayaklarım gibi buldum 
Hiçbir şeye şaşmadım da 
Neden takılıp kaldı aklım 
Bizim bebeler'e Almanya'da 
Adları kalmış ancak 
Söylenen bizimki gibi.
<end>

<start>
Umarsın umarsın da hani 
Biri çıkıp demez ki 
Oğlan çocuğudur bu iyi olmaz.
Hemi de öyle anacığım
Fünikiler kist geldi 
Sağ yumurtamın üstüne oturdu 
Attı kılcal damarlarını 
Mavi, turuncu, eflatun 
Yılanlar sardı canlar evini. 
Yetiş şahinim doktor yetiş 
Kurtar türkülerimi.
Hemi de öyle oldu.
Samatya'da bir tepede 
Beyaz melekleriyle Ziya 
Daldı döl evime 
Söktü çıkardı ifriti 
Attı yere
Uyandım baktım ki 
Çiçeklerim sevinç içinde 
Koştum gittim kıyılara 
Kumbükü'ne vardım 
Deniz türküler içinde.
Aldım 
Bir ben söyledim 
Bir deniz söyledi 
Bir ben söyledim 
Bir deniz söyledi 
Turunç kan ter içinde
<end>

<start>
İmdi seferberlik ilan olanda 
Bir od düştü, cümle cihan ağladı
Çanakkale içinde aynalı çarşı 
Anne ben gidiyorum düşmana karşı 
      Of, gençliğim eyvah! 

Çanakkale içinde bir uzun selvi 
Kimimiz nişanlı, kimimiz evli 
      Of, gençliğim eyvah!
Çanakkale içinde vurdular beni 
Ölmeden mezara koydular beni 
     Of, gençliğim eyvah!
<end>

<start>
Bilmem bu feleğin bende nesi var
Her vardığım yerde yar ister benden
Sanki benim mor sümbüllü bağım var
Zemheri ayında gül ister benden
Yoruldum da yol üstüne oturdum
Güzeller başıma derilsin diye
Gittim padişahtan ferman getirdim
Herkez sevdiğine sarılsın diye
Evlerinin önü zeytin ağacı
Dökülmüş yaprağı kalmış siyeci
Eğer senin gönlün bende yok ise
Sen bana kardeş de, ben sana bacı
<end>

<start>
Şu cerenin sulakların gezmeli
Kalem alıp kaşın gözün yazmalı
Burnu hızmalı Türkmen kızları
Seherden uğruma çıktı bu ceren
Başımı sevdaya saldı bu ceren
Ağca ceren söker gelir sürekten
Avcıların seyir eder ıraktan
Kızıl koltuktan da yandan kürekten
Vur yeğen üstüne ceren geliyor.
<end>

<start>
Atına binmişte elinde dizgin
Vardığı cephede  hiç olmaz bozgun
Çeteler içinde Yılan'ım azgın
Vurun Antep'liler namus günüdür
Sürerim, sürerim, gitmez kadana
Fransız kurşunu değmez adama
Benden selam söylen nazlı anama
Analar da böyle yavru doğurmuş
Karayılan der ki, harbe oturak
Kilis yollarından kelle getirek
Nerde düşman varsa orda bitirek
Vurun Antep'liler namus günüdür
<end>

<start>
Oltu'dan girdik de Sarıkamış'a 
      Akıl ermez orda yatan üleşe 
      Askeri kırdıran Enveri Paşa  
      Kitlendi kapılar, mekan ağladı 

      Yüzbaşılar, yüzbaşılar 
      Tabur tabura karşılar 
      Yağmur yağıp gün değişin 
      Yatan şehitler ışılar
      İbrişimin kozaları 
      Battın Avşar kazaları 
      Sarıkamış'ta kırıldı 
      Gonca gülün tazeleri
<end>

<start>
Dinleyin arkadaşlar
Bir atasözümüz var
Biri yer biri bakar
Kıyamet ondan kopar
Kıyamet dedikleri
Ha koptu ha kopacak
Yoksuldan halktan yana
Bir dünya kurulacak
Görmüşler ileriyi
Atalarımız demek
Herkese yeter dünya
Herkese yeter ekmek
<end>

<start>
Düşürdün aşkın narına
Karıştırdın küle beni
Atın yolun kenarına
Yar geçtikçe göre beni
Kırda meleşir kuzular
Derdim çok yarem sızılar
Gönül sevdiğin arzular
Götürsünler yare beni
Ecel gelir Hak'tan ferman
Can çekilir kalmaz derman
Ekin idim oldum harman
Savursunlar yele beni
Ali Rıza'm sızlar yara
Gülistandım döndüm hara
Çekiverin Zülfikar'a
Kılsın pare pare beni
<end>

<start>
Bugün seyre çıkmış güzeller şahı
Sallanıp gezdiği eller hu çeker
Ağaçlar selamda boynunu eğmiş
Irlanıp selviler dallar hu çeker
Cemalin görenler tutuşup yanar
Mestane gözlerin çark gibi döner
Doldurmuş doluyu kadehler sunar
O yeşil parmaklar eller hu çeker
Menendin bulunmaz Gürc-ü Revan'da
Şam-ı Diyarbakır Haleb-i Van'da
Ağalar el pençe beyler divanda
Benim gibi nice kullar hu çeker
<end>

<start>
Kaleden iniyordum
Çağırsan dönüyordum
Derdinden kibrit oldum
Üflesen yanıyordum
Kalenin bedenleri
Çağırın gidenleri
İpek bürük bürünmüş
Niksar'ın fidanları
<end>

<start>
Mahsus mahal derler kalırım zindanda
Kalırım kalırım dostlar yandadır
İk'elleri kızıl kandadır kanda
Ölürüm kardeş aklım sendedir
Artar eksilmeyiz zindanlarda
Kolay değil derdin ucu derinde
Kumhan ırmağında Karaburunda
Bulurum bulurum kardeş öfkem kındadır
Dirliğim düzenim dermanım canım
Solum sol tarafım imanım dinim
Benim beyaz unum ak güvercinim
Bilirim bilirim kardeş gelen gündedir
<end>

<start>
O yar gelir yazıya bana gül olur yar yar
Yüzün görsem tutulur dilim lal olur yar
Aşka düşen divane gezer deli olur yar yar
Mezarımı derinde kazın
Dar olsun yar yar
Altı lale üstü de sümbül
Bağ olsun yar yar
Evlerine vara gelede usandım yar yar
El kızını ben kendime yar sandım yar yar
Yüreğime hançer de vurdu
Gül sandım yar yar
<end>

<start>
Hayali gönlümde yadigar kalan 
Bir yanım deryada çalkanır şimdi 
On beş mürşid ile boğulup ölen 
Bir yanım deryada çalkanır şimdi
Garip garip öter derya kuşları 
Su içinde uykuları, düşleri 
Bir gelin, döker kanlı yaşları 
Bir yanım deryada çalkanır şimdi
Nazım ile zindanda gün be gün biri 
Söyletir dilsizi, ağlatır körü 
Bir yanım çürüyor, bir yanım diri 
Bir yanım deryada çalkanır şimdi
Yaralarım tuz içinde kanıyor 
Uyku gelmiş ela gözler sönüyor 
Bir yanımda Suphi Nejat ölüyor 
Bir yanım deryada çalkanır şimdi
Gelir günler gelir, yaram sarılır 
Böyle gitmez bir gün hesap sorulur 
Bir yanım Acem'den, Çin'den görünür 
Bir yanım deryada çalkanır şimdi
<end>

<start>
Vur, vur, o an toparlanır
katı düş, sis: 
Bir gül yarasıdır kılıcın
eriyik gözde açtığı.
Mevsim bitiştirir siyah lekeleri
birer halka gibi kör zincire, 
ki kılıç
bir yara daha açar düşe, vu....................
<end>

<start>
Bir ucunda Trajedi vardı bu kalemin, 
Tılsım öteki ucunda. Uyuduğumda kim 
uyanıyordu içimde, hangimiz sürdürüyordu
gündüşlerini, hangi yüzüm kanıyordu, 
neden bir ucu seçip sivriltiyordum da 
köreliyordu o an öteki uçtaki güdülerim, 
kalemin bir ucunda Trajedi, Tılsım 
benden yanaydı: Nereye çevirirsem çevireyim 
öfke doğuruyordu hüzün doğuruyordu öfke: 
İki ucunda kalemin
ebabil kuşları taş topluyordu.
Gelecek ardımda kalmış bir melek: 
Defterim dolmuş, bir tek hece taşım için
karasız bir beyit oyalıyor şimdi beni.
Köprüler, dehlizler ve tünellerden geçtim, 
oğullarım dağınık bir başkaldırı kavmi, 
kızlarım sonsuza ayarlı birer arayış tohumu, 
bu kadını sevmiştim: Koptu gitti dünyamdan, 
sönmüş fer. Bu kadını da: doyamadığım.
Bir de onu: Yanıbaşımda fırtına gibi yaşayan, 
tül gibi ölen. Yalnızım artık, nasıl yalnız
yaşamışsam gamlı bir şahinken.
Defterlerim dolu:....................
<end>

<start>
Yüzüm aslında hangisidir? 
Daha çok hangi çehreme, çehremde oturmalıyım? 
Öte yandan, herkes başka bir yüz arayabilir yüzümde, 
aramıştır, arayacaktır.
Kaybolurken bulun....................
<end>

<start>
Hiçbir şeye benzemediği söylendi şiirlerimin,
Wallace Stevens'a benzediğim, hiç kimseye
benzemediğim, olsa olsa "II. Yeni'nin devamı",
"III. Yeni'nin ta kendisi" sayılabileceğim -
"delisaçması bir söz ve işaret yumağı" denildi.
Bütün bunlar bensem, bütün bunlar bendim.
Yaktığım kağıtlar, fırladığım kürsüler
ve çekilip dinlediğim kör mağarada
söyleştiğim gölge, örümcek, alter:
Kendimden çekilsem de, gelsem de
kendime farkedilmedi: Ateşin içine
söktüğüm el, gözümü a....................
<end>

<start>
Eşiğine dayanıp seyirdiğim
cansız doğa: Bir çingene geldi
gece, ellerimi açtı ve uzun,
di....................
<end>

<start>
Cehennem kimdir demiştiniz? 
Keder kuşlarını ben de gördüm
Flütün ucundan bir oraya bir buraya
Evet, biliyorum, herşey benim düşg....................
<end>

<start>
Beli bağlanmış anneler babalar
için de bir ninni düşmeli;
Abélard'dan Heloise'den sözetme....................
<end>

<start>
Süte ve geceye tutsak
aç uykusuz koyunu karanlığın:
Gemiler dalmıs gidiyor açığa,
Tarancı ki karamsar bir dede
ilk atışta vuruyor imgeyi: Bir
sebep değil, belki neticedir gece.
<end>

<start>
Seyrek başdaşlar, 
hayatta ve / ya tefekkürde (âdemoğlu şiirde yalnızdır) : 
Krisis bir sözcük değil. 
Birinin içind....................
<end>

<start>
sonra kırışık bir çizgi aradık boşlukta
ve yelkenin bağrında parçalandı martı
artık dipsiz bir oylumdu göz, kanadın hallacında
arı zamandır her şeyi silen
ve ölüm tartışılmaz bir belge gibi yaş....................
<end>

<start>
kaç gece kaç gün geçti bilmem; 
bembeyaz denizin üzerinden uçarı
bir kabuk, uzun, arşa yükselen
albino dalgaların savurduğu kör
bir lekeydim: yorgun, korkusunu
çoktan terketmiş, hem ....................
<end>

<start>
Bir rüzgarda buldu seni bir rüzgarda yitirdi, 
penceresinden baktı sine sine yağan uçarı yağmura ....................
<end>

<start>
theseus! o kıyıda başladı her şey biliyorum
elimden sıyrılan yumak bütün denize ördü
ölümün çıplak ilmeğini. ben ki hiç sevmedim
ne bir kadını ne bir erkeği: yırtıldım orada
aç gündüz bir belirip bir yiterken, yaprağın
sektirttiği ışıkta
aykırı bir dilin sözdizimi, bu orta yerinden durmadan kırdığımız. dokun bana eski kadın, dokunma, sürçsün gövden kamaşan gövdeme: bu gece değilse som yanlışlığı utkunun, çoğaltamam ben bir daha seni.
artık gölgemle uzlaştığım yere bırakılmış bir süngüdür kokun. kuytu sesin eşiğine salarım senden artan ko....................
<end>

<start>
I.
Seyrek başdaşlar, hayatta ve / ya tefekkürde (âdemoğlu şiirde yalnızdır) : 
Krisis bir sözcük değil. 
Birinin içi....................
<end>

<start>
Ahmatova'ya
Birak, gelsin: isik, ses, temas:
Sen sis nedir bilir misin?
Avlandigim issiz aksamlar,
kipirtisiz binlerce yaprak
ve erketede bekleyen rüzgar
hatirl....................
<end>

<start>
Sizin için tuttum beş gül getirdim Sevgili, 
durup dururken beş kırmızı gül getirdim, kan.
Beş beyaz gül süt, beş sarı gül altın yaprak, 
tuttum beş pembe gül geti....................
<end>

<start>
Ağacı derisinden sıyırıyorum.
Bir iklim gelgiti içinde gelişiyor
günün çıbanı: Kor siyahın bünyesinde
çoğalıyor meşin derin deri izi.
Bu neşeyle kanı denetleyen
yaşlı çocuk um....................
<end>

<start>
Bu çocuğu hemen aldırtmazsam
'İşaretleri bunca sevdiğine göre
ona yorulmadan işaret vermeliyim'.
Nasıl yorulmazdı: Kapısına götürüp
bağladığı beyaz at, aynı gün içinde
postaya attığı binbir mektup, beklenmedik
gecede beklenen bir güneş olmak -
ve....................
<end>

<start>
Eskiden bir bahar vardı, lavta ve arp,
düşmezdi elimizden Le Rouge et Le Noir;
üşürdü kadınlar, ellerimiz eldiven, 
atkıydı kollarımız engerek soğukta,
karakışın ardından çözülürdü yumak:
Tuz ve tütsü, kül ve duman, kelimeler,
sesler ve tınılar ve gece: Gecenin
sonunda ışık vardı.
Le Rouge biraz daha kanadı sonra,
Le Noir koyuldu biraz daha: Aynı
çıplak at gelip sırtına aldıydı zamanı.
Bir soru s....................
<end>

<start>
'İnanılır gibi değil: Bir kelime
arıyoruz şimdi'.Kıyıya yaklasıyorlar  'Bakma....................
<end>

<start>
Gecemden uykuyu söküp aldilar,
yüzümden gamzeyi: Aynalara
durdum günden güne,
boy aynalarina serdim posumu,
vitr....................
<end>

<start>
Bazı yolculuklarımı Gece`ye benzetiyorum ben. 
Kendi karanlığımın, ama bir başkasının uykusunun içinde başlayan, gelişen seferler onlar. 
Kaybolmaktan, kayboluştan söz etmiyorum ....................
<end>

<start>
'Bu sarı, tok tütünü senin için
ayırdım; senin için soydum
domatesin kabuğunu, senin için
dildim, tuzladım'.
'Senin iç....................
<end>

<start>
Pus, sis, alaca
bir tesbih saatler,
çeviriyorum.
Bir düğme açıyorum yakamda,
bir başka düğme kapanıyor,
çıkıp yürüyorum....................
<end>

<start>
Takvimin, ağır, kadınsı dönüşünde hayat musluğuna biriken
anları paylaşamıyor insan kimseyle : Ne coşku, ne buruk tad, bir
lo....................
<end>

<start>
Zaman da değil
Gidilebilse, ne çok iz kalıyor geride.
'Belki zaman', diye düşünüyor adam:
'Zaman eksiltebilir birikeni'. Oysa ne
zaman, ne de ona benzer şeyler - ona
benzer şeyler? - silebiliyor mekana
sinenleri.  Eşyalar de....................
<end>

<start>
Bekledik, gelmediler. Açtık
pencereleri, kulak kesildik seslere
gündüz ve gece, taradık tek tek
istasyona inen yorgun yüzleri,
ufuktaki lekelere ayarladık dürbünü:
Bekledik, kırık, gelmeyeceklerini
anladıktan sonra bile.
Görkemli geçmedi günler burada:
Sıradan, sade, dingin anlar kovaladı
sıradan, sade, kekre anları: Yoktu
büyük fırtınalar öyle, büyük büyüler
kurulup çözülmedi bu yaz: Her zamanki
nedensiz hüzünler, çocukların şaşkın
falı, biraz tatilde kasaba sosyalojisi,
biraz başi boş konuşmayla döndü takvimler.
Gözümüz....................
<end>

<start>
Yıldan yıla geçerken
hikayeler topladım evlerde,
çıkından çıkına doldum taşırdım
hiç bir yere sığmayan 
ölüm dirim haberlerini,
çıkamadığım yokuşları
bağışlıyorum giremediğim
....................
<end>

<start>
Gümüş düşlerimin içinde dolaştı
geceden geceye
iri ğöğüslü Tatar kadınları
ve köpük köpük bir at,saçakları dövdü yağmur,saç damlarda
bir akordun merdiveninden
aşağı yukarı tırmandı
durdu piyano,....................
<end>

<start>
Hangi kapıdan girsek
bir üçgen kuruyoruz seninle
ikimiz sığamıyoruz bu odaya, 
bir fol düşlemek gerekiyor
kesintisiz ötekine. Uzaktaki
bir dost, yakındaki bir eşy....................
<end>

<start>
İlk yazın ucu göründü
Harlayıverdi çiçek çimen
Kalktım Akçadoruğa çıktım
Bi ova serildi önüme
Karşıma bi dağlar dikildi
Elim ağzımda baka kaldım
Bir yanda dumanlı toprak
Bir yanda deniz
Eriklerin bademlerin şavkı vurmuş havaya
Ortalığı tutmuş zeytin
Gözlerim yeşile kesti
Hey ne dünyaymış dünyamız
Çamların heybetinde sesinde kaynakların
Yaşamak uğul uğuldu
Kımıldıyordu yamaçlarda tarlalar
Tepemde gök
Çevrilmiş üstüme sayısız sevdalı göz
Güp güp atıyordu yüreğim
Kıyısında söğütler göveren
Bir nehir yatağına dönmüştü içim
Üstüme üstüme geliyordu ıraklar
Yankısıyla nice ilk yazların
Coşkun sular geçiyordu
Derinlerimden
Yosunlu kayaların dibinde
Ordan ordan dürtüyordu tohum tomurcuk
Elimi uzatsam özgürlüğe dokunacaktım
Yeni düşünceler patlıyordu zihnimde
Açtım bağrımı güne güneşe
Eh beee
<end>

<start>
Butun gün kırlara bakmışım
Başaklarla kımıldanan
O bitek yalnızlığa
Burnumda gökyüzünun ince kokusu
Butun gün sana bakmışım
Derin mırıltılarla ırmağa karısan
Çıkıntılı gövdene senin
Uzanmışım terli toprağa
Yanına gözlerinin
Çıplak gecelere dokunuyorum
Yazın ve düşlerin sıcak kıvrımlarına
Denizi başlatıyor dudaklarının tuzu
Yüreğim kamaşıyor şavkından
Ellerim böğürtlen moru
Yorulmaz isçileriyiz askın.
Soluk soluğa ıslak yaylar
Ürkek sokulmaların
Ormanları uyandırıyor kanımın gurultusu
Bas dondurucu yerlerindeyim dağın
Kollarımdan akan ırmak,
Sonsuza tamamlanıyorum...
<end>

<start>
Aklımda genişliyen hep o tarla
Güneşle tüter ince ince
Dinmiş sınırlarındaki ağrı
İlk tutkuların adı
Korkusunda serinliğinde
Hele yağmur sonları
Hele sürüldüğünde
Sanırsın insan yüreği
Diriliğin gücü sevinci
Kıpır kıpır derinlerinde
Çatlamış güzel günlerin tohumu
Bir mavi şavk içinde
Daya kulağını toprağa dinle
Özsuda sütte kandaki coşkunluğu
Uyanışı dinle dünya kırında
<end>

<start>
Ben ömrümce köylere gittim
Taşlar arasından ıssız yollardan
Garip akşamlar içine
Tek başına ışıdığı yere okulların
Avuçlarımla yüreğimi götürdüm
Nedir çekisi kişinin
Gördüm orada gördüm
Eğildim kardeşçe toprağa
Yüzlerini çizdim öğrencilerin
Gözlerini yıldız yıldız
Bir umut sardı gönlümü
Dağbaşlarını ısıttı sevgim
<end>

<start>
Sürebildiğin kadar toprak
Sarabildiğin kadar kadın
Bu dünya
Güvenebildiğin kadar dost
Düşünebildiğin kadar güzel
Yaşabildiğin kadar
Dünya
<end>

<start>
Sabah çiğlerine benziyen gözlerini
Söndürüyor tozlu kitaplar
Güneşi kapatan duvarların dibinde
Taş kesilmiş soğuk bir dünya
Yıldızlara dokunmak çiçek sulamak varken
Anlaşılmaz çizgiler karatahtada
Rakamlarla harflerle ince bir tuzak
Krallardan savaşlardan sözediyor boyuna hasta bir ses
Yengi diye belletiyor kanı ve külü
Dağları denizleri gözkamaştırıcı göğü
Sinsice bir yana itip
Tanrı diyor her şeyi silen karanlığa
Kafalara kuruyor sömürgesini
Bir ses ki toprağa güllere uzak
Neye yarar bu kırık taşlar ölü kentler 
Kurutulmuş zaman koleksiyonları 
Nerde ellerin sonsuz coğrafyası
Buğdayın şafağı yaz kımıltıları
Yüreğin buluşlarını anlatan Tarih 
Nerede erişilmez dorukları aşkın
Nerede yaşam o gürül gürül akan ırmak
<end>

<start>
Yıl kırk yediydi sonbahardı
Üstümde başka gök başka bulut
Cebimde param vardı
Tramvaylar taksiler emrime hazır
Durağım İstanbullar Ankaralardı
Yıl kırık yediydi sonbahardı
Demiri büken ellerim
Üzüm gibi saçım vardı
Bir güzel geçse sokaktan
İçim aşkla dolardı
Yıl kırk sekiz mevsim sonbahar
Ankara'nın taşına bak
Neden böyle gözlerim dolar
Neydim n'oldum n'olacağım
Şu feleğin işine bak
<end>

<start>
Birşeyler koparılıyor göğsümden
Hoyrat pençelerle
İğne deliğinden geçiyorum acıların
Dağılıp toparlanıyorum yeniden
Ben yalnız komayan bozkırda
Uzak düşler uzak düşler
Yüreğimden mi tütüyor
Sancının gökkuşağı
Bir yanım akıp gidiyor sularla
Taşlarla ışıyor bir yanım
	Ben ağrıyım ben acıyım
Kapanmış bir okul kadar ıssız
Öğretmen Hatun Birsen
Gözlerim ellerim soluğum
Değişen ay yüzü dersi
Akciğer röntgenlerim
Bir Afşar bozlağıyım Uzunyayla'dan
Uçan kuşlar uçan kuşlar
Onarabilir mi yaramı
İpildeşen yıldızlar
	Ben umudum ben özlemim
Tümörüm onmazım zehirli çiçek
Canevimi dağlayan mavi ısırgan
Neyi sızlıyorum bu sancılarla
Bu mor ağrılarla yaşadığım ne
Gittikçe daralıyor soluğum
Bana mı sesleniyor
Yitirdiklerimin diliyle toprak
Patlayan tohumlar patlayan tohumlar
Duyuyor musunuz kırılıyor kabuğum
Ben de yeşereceğim sizinle
	Ben sevgiyim ben yaşamım
<end>

<start>
Ağladığını istemem ben ölürsem 
Beni en sevdiğin halimle hatırla
Uzak bir yerde çalıştığımı düşün 
Hayatta olduğuma inan
Bir gün gelir kendiliğinden
....................
<end>

<start>
Kaç günümüz varsa şunun şurasında
O kadar g....................
<end>

<start>
İki dudak arası bir zaman
Gözgöze geldikse geçerken
Mayıs'la Haziran arasında
Yağmurlu bir saçak altından
Aşktı uçup giden üstümüzden
Aşktı deği....................
<end>

<start>
Akan suyu severim ben
Işıldayan kari severim
Bir yeşil yaprak
Bir telli böcek
Yeşeren tohum
Güneşte görsem....................
<end>

<start>
Uyandım kar aydınlığında
O küçük kasaba uykuda
Uykusuz bir sıra kavak
Hem gider hem dinlerim
Düş önüme yol göster derem benim
Kar mıhı atımın nallarında
Cebimde bir şişe konyak<....................
<end>

<start>
Yüzüne bakmaya doyamazdım
Durmadan dolanırdım gözlerinin ardında
Ellerini durmadan tutmak isterdim
Ürkerdin kuşkuların kalelerinde tutsak
Esirgedin benden, hep esirgedin...
Saçlarının samanyolları harman yerleri
Uzanmak isterdim gözlerim açık yastığında
Göğüslerinin rüzga....................
<end>

<start>
Ben uzaklardan beklerdim,
Sayarak günlerimi.
Bu gece penceremden düşen ay ışığında,
Birden yanıbaşımda buldum
Bir ağaç gibi çiçeklenmiş
Anladım almış yürümüş
Sarmış bu sevda içimi
Gece yarısı elbiselerim,
Ayakkabılarım üstüne
Düsen ay ışığı,
İnsan Böyle mi olur
Sevdaya tutuldu mu?
Bütün es....................
<end>

<start>
Çeksem kapıyı gitsem
Tasları arasında çimenler biten
Kaldırımlar boyunca gitsem
Açık pencerelerinden beya....................
<end>

<start>
Dolandım dolaştım boşandı yağmur
....................
<end>

<start>
Bereketli göğüslerin
Dudakların aşkla ıslak
Cennetten kovulan ırmak....................
<end>

<start>
Dalar gider pencereler önünde şimdi
Ilık yaz akşamlarını hatırlar
Vapurlar geçer bomboş güverteleri
Bomboş uzanan denizin üstünde
Aç bir karabatak dalar çıkar
Bilirim yalnızlık üşütür insanı
Kalp daima sevecek birini arar
Hatırlar bakışlarda kalan aşklarını
Avuçları hafif terli, yankları al al
Ağaçlıklı yollarda ak....................
<end>

<start>
Aşkın en güzel yönü
Belli bir başı vardır belli bir sonu
Sakınır bitkiler gibi büyütürüz
Açtığını görürüz derken solduğunu
Dere tepe düz sürdüğümüz tımarlı atlarımız
Varır uzun bir kışa girer salar tüyünü.
Aşk iki nokta arası en kısa çizgi
Ovalarmız tepelerimiz ıssız
Ayrı basınçlarla karşılaşırız
Erir yalnızlık yıllarını....................
<end>

<start>
Nurullah Ataç'a
Günaydın tavuklar, horozlar
Artık memnunum yas....................
<end>

<start>
Darılmışım kendi kendime
Artık hiçbir şey açmaz beni
Ne kadın, ne şarkılar, ne etrafta manzara
Ah, her zaman insanın içi nasılsa
Dışı da öyle
Saatlerdir elimde değne....................
<end>

<start>
Çok yorgunum, beni bekleme kaptan.
Seyir defterini başkası yazsın.
Çınarlı, kubbeli, mavi bir liman.
Beni o limana çıkaramazsın... 
Boşuna değil dökülen kan
Hatıran daha aziz çıkacaktır
Bu felâket senelerinden
Asırlardır bu böyledir
Bütün kötülükler ge....................
<end>

<start>
O daha buyuk bir sehre gidiyor
Onun benden baska arkadaslari
Benim goturdu....................
<end>

<start>
Akdeniz göklerinden
Köpüklerden, limon çiçeklerinden
Gözlerimde kalan
Güzel aydınlık
-Nesrini bir defa öptüm....................
<end>

<start>
Hidirellez günü, Kizilçullu yolu
Beni herkes severdi çocukluğumda
Arabacı yanına oturtur....................
<end>

<start>
Her dilde türkülerin meramı bir
Sıla, iki gözlü bir ev, bir gelin
Kovboyun dilinde yavuz bir at....................
<end>

<start>
Taze bira, yasemin kokan
Yaz sonlarında bir aksam
O deniz kenarı küçük lokantada
Dalıp gidisini hiç unutmam
Göğe vuran panayır ışıkları
Kestane fişekleri, çarkıfelekler
Şavk içinde yüzen gemiler limanda
Farlar, s....................
<end>

<start>
Kalktım sabahı dinledim
4.20 bir yaz günü sabahı
Evlerin yüzü ağardı
Ağaçlar yeşile çıktı
Ben sabahları severim oldum bittim
Sabahları çocukları bütün başlangıçları
Kalktım sabahı dinledim
Kente giren caddelerde köylülerin
Geceden yola çıkan sebze arabaları
-Fırınların kepenk....................
<end>

<start>
Senin saçların, gülen gözlerin,
Haziran günleri gibi aklıma gelir:
Daha ağaçların gölgeleri serindir
Kaçıp gidemem
Gömülmüşüm sararan kitaplar arasına
Arka odalarında evin
Gölgeler düşer çinili tabaklara
Hasır sepetlerde mavi ibrişimle....................
<end>

<start>
Ben senin gün ışığında
Saçlarını buğdaylar gibi uzar gördüm.
Gökler, denizler gibi bakardım
Gülen ağlayan gözlerine.
Ben senin ellerinin
Sıcaklığını duydum avuçlarımda
Yazl....................
<end>

<start>
Sana geldiğim yağmurlu günleri hatırlar misin?
Pencerene açılan yol dönemecini.
Aralar misin hatırama öyle her aksam
İlik gülüşlerinin gölgesiyle yüklü perdelerini.
Bulutlar ter kederdi şehri daima
Aksamları gemiler ter kederdi.
Bir balkonun kalırdı sanırım
K....................
<end>

<start>
Bir gül açıyorsa simdi Türkiye'de
Aşkla ümitle açıyor
Adsız unutulmuş her bahçede
Bir gül tomurcuklanıyorsa
Sabaha karsı gecede
Açmak için tomurcuklanıyor
Aşkla ümitle
Sevinçle yaşamak içim tomurcuklanıyo....................
<end>

<start>
Karda ayak izleri var
Vurulup düştükleri yere kadar
Yüzleri tanınmayacak bir halde
Olduğu yerde kalmış cesetleri
Onlar için hatıra yok
Saat durmuş
Onlar için değil
Yıldızlar ve b....................
<end>

<start>
Muharebede ne ölüm korkusu gelir
İnsanın aklına
Ne, evi barkı düşünürsün
Gezin üst kenarın ortasından
Arpacığın tepesi....................
<end>

<start>
Küçüğüm, sen şimdi onsekizindesin
Güzelliğin gün günden dillere destan
Hatıramda herbiri seninle canlanan
İzmir'in günlerinde gecelerindesin
Sönmüş yanardağlar, kaleler eteğinde
Yüzyıllardır uyuyan şu bizim İzmir
O âşık kadınları, levent erkekleri nerde? 
Sahiden yaşayıp göçtüler mi ....................
<end>

<start>
Sonuna geliyoruz dostum
Eksiliyor soframızda
Bir bir iskemleler<....................
<end>

<start>
İçimden hep iyilik geliyor
Yaşadığımız dünyayı seviyorum
Kin tutmak benim harcım değil
Çektiğim bütün sıkıntıları unuttum
Parasız pulsuzum ne çıkar
Gelecek güzel günlere inanıyorum
Gelecek güzel günlere
Sonunda galip geleceğine eminim....................
<end>

<start>
Şakı bülbül şakı bahar erişti 
Şakıyıp ötmenin zamanı geldi
Kırmızı gül budağına erişti
Koparıp kokmanın zamanı geldi
Benim sevdiceğim gelir naz ile 
Bağrımı deliyor sitem söz ile
Kırmızı badeler çihe saz ile
Çağırıp içmenin zamanı geldi
Benim sevdiceğim ince bellidir 
Gamzesinde siyah çifte benlidir
İçinde aşkı olan bellidir
Aşık aşk kılmanın zamanı geldi
Öksüz Kerem bunu şöyle söyledi 
İndi aşkın deryasını boyladı
Selvi boylu bizi abdal eyledi
Sarılıp yatmanın zamanı geldi
<end>

<start>
Bir han köşesinde kalmışım hasta 
Gözlerim kapalı kulağım seste
Kendim gurbet ilde gönlüm heveste
Gelme ecel gelme üç gün ara ver 
Al benim sevdamı götür yare ver
Erzurum dağları duman dildedir 
Başım yastıktadır gözüm yoldadır
Aslı hayın yardır adam daldadır
Gelme ecel gelme üç gün ara ver
Al benim sevdamı götür yare ver
Erzurum dağları kardır geçilmez 
Gizli sırlar her adama açılmaz
Ayrılık şerbeti zehir içilmez
Gelme ecel gelme üç gün ara ver 
Al benim sevdamı götür yare ver
Felek sen mi kaldın bana gülecek 
Akıttın göz yaşım kimler silecek
Kerem'e dediler Aslı'n gelecek
Gelme ecel gelme üç gün ara ver 
Al benim sevdamı götür yare ver
<end>

<start>
Yükseğinde yavru şahin seslenir
Yıldız dağı niçin kalkmaz dumanın? 
Alçağında duru kumru beslenir
Yıldız dağı niçin kalkmaz dumanın?
Yükseğinde büyük namlı karın var
Alçağında mor sümbüllü bağın var
Yardan mı ayrıldın âh u zarın var
Yıldız dağı niçin kalkmaz dumanın?
Gelen geçen seyran eder meşesin
Haramiler bekler her bir köşesin
Beline kondurmuş beyin, paşasın
Yıldız dağı niçin kalkmaz dumanın?
Yine çevrilip eğrilmiş beli
Rumda, Acemde, söylenir yeli
Kadı mısın, serdar mısın Kurtbeli
Yıldız dağı niçin kalkmaz dumanın?
Her taşlardan çok boyalı taşın var
Şahin yuva yapmış öter kuşun var
Kerem gibi ne belalı başın var
Yıldız dağı niçin kalkmaz dumanın?
<end>

<start>
Arzuladım geldim Karadağ seni
Nedir bu çektiğim elinden senin
Aktı çeşmim yaşı Ceyhan'a döndü
Acep kimler geçer selinden senin
Dilerim başına samyeli essin
Şu kara bağrını taşçılar kessin
Elvan çiçeklerin yansın tutuşsun
Kimseler kok'masın gülünden senin
Marallarm azgın azgın ayılar
Çeşmelerin derin derin kuyular
Bellerini kessin yad haramiler
Bezirgan geçmesin ilinden senin
Kerem der serinden duman gitmesin
Lale sümbül mor menevşe bitmesin
Bahçenizde yad bülbüller ötmesin
Han Aslı'm geçmiştir yolundan senin
<end>

<start>
Nic'edeyim gönül senden
Ben dönerim gönül dönmez
Bir yavruya düştü gönül
Ben dönerim gönül dönmez
Keklik gibi sekişinden
Elvan elvan nakışından
Bir harami bakışından
Ben dönerim gönül dönmez
Kaş oynadırsa gözünden 
Beni isterse özünden
Aslı bir kafir kızından
Ben dönerim gönül dönmez
Yoluna koymuşum canı 
Didemden akıttım kanı
Kerem sevdi Aslı Han'ı
Ben dönerim gönül dönmez
<end>

<start>
Ala gözlerine kurban olduğum
Hep senin derdinden yanar ağlarım
Kime arzedeyim garip halimi
Ellerin yanında görür ağlarım
Benden kaçar sevdiğim, gayrden kaçmaz
Dahi pek küçüktür, aşıkın bilmez
Yalvarsam Mevla'ya dileğim geçmez
Yüzümü yerlere sürer ağlarım
Yine düşt'ayrılık vücut şehrine
Yürek mi dayanır dilber cevrine
Sürülünce insan mahşer yerine
Hak'kın divanına durur ağlarım
Kerem der bu firkatla yanarsam
Tükenir ömrümüz bir gün ölürsem
Bu hasretle kıyamete kalırsam
Kefenim boynuma sarar ağlarım
<end>

<start>
Çiçekler içinde menevşe baştır
Güzeli gösteren göz ile kaştır
Gurbete gidiyom mektup ulaştır
Mektup ile konuşalım bir zeman
Şu dünyada üç nesneden korkarım
Biri gurbet bir ayrılık bir ölüm
Hiç birinden hasta gönül şen değil
Biri gurbet bir ayrılık bir ölüm
Kerem der ki dağ üstüne dağ olmaz
Ah çekenin yüreğinde yağ olmaz
Elin kızı gelip sana yar olamaz
Varıp kapısına kul olmayınca
<end>

<start>
Ne kaçarsın benden ey yüz ü mahım
Seni sever var mı benden ziyade
Ruz-i şeb durmayıp alırsın ahım
Aşığın ağlatma bundan ziyade
Kaşların yay mıdır kirpiğin ok mu
Bir kez ben de sana sarılsam çok mu
Hey zalim göğsünde imanın yok mu
Sana lazım değil benden ziyade
Gel ver muradımı ben de bileyim
Çok ağlattın bugün ben de güleyim
İstersen canım sana kurban olayım
Hünerim yok sana bundan ziyade
Hercaisin gonca gülün kokulmaz
Cevredersin nice hatır yıkılmaz
Kerem der ki mah yüzüne bakılmaz
İnsanı yakarsm günden ziyade
<end>

<start>
Hey ağalar hangi derde yanayım
Yitirdim Aslı'mı gören olmadı
Pervaneler gibi yandım tutuştum
Yandım ateşine soran olmadı
Atıldım atıldım atılamadam
Kırıldı kantarım tartılamadım
Ezrail elinden kurtulamadım
Perişan halimden bilen olmadı
Kerem eder ben bu elden giderim
Dostun cemalini seyran ederim
Haktan emir geldi buna ne derim
Aslı Han gibi de yanan olmadı
<end>

<start>
Gönül geçmez senden ey yüz ü mahım
Ölünce severim seni bilmiş ol
Hakkın emri ile Azrail canım
Alınca severim seni bilmiş ol
Rahmet kapısına tutmuşum yüzüm
Hak için söylerim ben her bir sözüm
Sanki musallada halk da namazım
Kılınca severim seni bilmiş ol
Cemalin görünce aklım oldu çak
Hub yaratmış seni ol zatı pak
Mezarım içinde gözlerime hak
Dolunca severim seni bilmiş ol
Kerem der seyrettim halkı cananı
Kişi sevdiğine bulur bahani
Yevmi mahşerde de hakkın divanı
Olunca severim seni bilmiş ol
<end>

<start>
İşte kırdım putum ile haçımı 
Yedi yılda duydum senin acını
Şimdi nuş eyledim Hak Din ilacını
Aman Kerem beni rüsvay eyleme
Yedi yıldır ne getirdin başıma 
Genç yaşımda ağu kattın aşıma
Sail oldum düştüm senin peşine
Zalim seni nice rüsvay etmeyim
Ne hikmettir ben murada ermedim 
Hiç ömrümde böyle sevda görmedim
Kerem bana yar olduğun bilmedim
Aman Kerem beni rüsvay eyleme
Şimdi bildim Hak dinlerin ahdını 
Taktırmadın kır atımın rahtını
Terk ettirdin Şah babamın tahtını
Zalim seni nice rusvay etmeyim
Aman Kerem sana kullar olayım 
Çektiğin dertlere derman bulayım
Getir dört kitabı elim vurayım
Aman Kerem beni rüsvay eyleme
Beni destan ettin dilden dillere 
Susuz ceylan gibi attın göllere
Ahir beni muhtaç ettin illere
Zalim seni nice rüsvay etmeyim
Allah için olsun beni kınama 
Çünkü ol adular kondu haneme
Gönül ister saram seni sineme
Aman Kerem beni rüsvay eyleme
Hasret olan hasret muradın alır 
Sanma ki bu ahım mahşere kalır
Benim çektiğimi bir Mevla bilir
Zalim seni nice rüsvay etmeyim
Aman Kerem bu sözleri atalım 
Bal ile kaymağı bile katalım
Senin ile gizli sohbet tutalım
Aman Kerem beni rüsvay eyleme
Bu aşk beni üryan edip soymadan 
Kerem hışma gelip cana kıymadan
Kalk gidelim ol adular duymadan
Aslı seni gayri rüsvay etmeyim
Ağa Kerem Paşa Kerem Han Kerem 
Hasret Kerem Öksüz Kerem Kul Kerem
Aslı sana kurban olsun can Kerem
Aman Kerem beni rüsvay eyleme
<end>

<start>
Vâdesi yetince susam, sümbülün
Safasın sürdükçe dal gelsin gitsin
Sürelim dünyanın zevk ü safasın
Gel dola boynuma kol gelsin gitsin
Susam nedir sümbül nedir gül nedir
Mah yüzünde dane dane hal nedir
Şeker nedir şerbet nedir bal nedir
Ver ağzım içinde dil gelsin gitsin
O benimdir o gül endam benimdir
Ağzında okunan kelam benimdir
Yarim seyre çıkmış alem benimdir
Giyinsin yeşili al gelsin gitsin
Yâr geldi fethetti Kerem'in kanı
Gerçek aşık isen maşukun tam
Yârin kapısına defneylen beni
Uğrasın üstüme yol gelsin gitsin
<end>

<start>
Sabah oldu şavkın batmaz
Döne Kervankıran döne
Aşk ateşi serden gitmez
Döne Kervankıran döne
Yıldızların şahı sensin
Ağlamaktan gözü kansın
Sevdiğim ya nice yansın
Döne Kervankıran döne
Parmağında altın yüzük
Kolunda altın bilezik
Boyun eğmiş kıza yazık
Döne Kervankıran döne
Yıldızlarda en ruşensin
Alem içre perişansın
Garip yurduna düşensin
Döne Kervankıran döne
Sana Kervankıran derler
Yare ikrar veren derler
Bana dertli Kerem derler
Döne Kervankıran döne
<end>

<start>
Sakın incinmeyin nazlı bacılar
Kenardan geçeyim yol sizin olsun
Yüreğimde çoktur gamlar acılar
Ben ağu içeyim bal sizin olsun
Geldim ise yine durmaz giderim
Aşkın katarını çekip gyiderim
Yangınlıyım bir su içer giderim
Bir su ver içeyim göl sizin olsun
Kerem eder hem deliyim hem uslu
Yüreğim yaralı ciğerim paslı
Aslı'mdan ayrıldım yaslıyım yaslı
Ben kara giyeyim al sizin olsun
<end>

<start>
Adamı hayvanı tanıyıp bilmez 
Vakıtlar gelende abdestin almaz
Ezanlar okunur namazın kılmaz
Camilere gider minber beğenmez
Günde seyyah eder dağ ile taşı 
Aklına getirmez cehennem ateşi
Balta ile tıraş ederler başı
Şehire gelende berber beğenmez
İnsansız dağlardır senin otağın 
Cahillik yoluna kaynamış yağın
Evinde bulunmaz bir kat yatağın
Kahvelere gider minder beğenmez
İçer rakıyı mest olam deyi 
Konuşur eşekle dost olam deyi
İki söz bellemiş usta olam deyi
Kamiller önünde şiir beğenmez
Sefil Kerem çeker ah ile zarı 
Ana yardım etsin Yaradan Barı
Acep kim getirmiş bu sert hımarı
Koparmış yuları urgan beğenmez
<end>

<start>
Gide gide bir sineğe düş oldum
Yeğin bildim şu sineğin işini
Tuttum kılınç ile kestim kellesin
Yedi dağ üstüne serdim leşini
Sinek vızıladı uçtu havaya
Yağın süzdüm üç yüz altmış tavaya
Yük eyledim doksan dokuz deveye
Peşkeş ettik Kayseri'ye döşünü
Sineği tutup meydana attılar
Beş yüz kese akça yağın sattılar
Kemiklerinden bir köprü çattılar
Hesap ettik iki bindir yaşını
Ben bilirim karanlıkta geleni
Gelip benim tatlı canım alanı
Dertli Kerem söyler böyle yalanı
Ya kim gördü o sineğin eşini
<end>

<start>
Han Aslı'm bahçe içinde
Gezer zavallı zavallı
Karşımızda elâ gözün
Süzer zavallı zavallı
Kaşları benzer kemana
Âşıkın eyler divane
Zülüflerin iki yana
Çözer zavallı zavallı
Hey ağalar be hey beyler
Kerem gayri yâri n'eyler
Acap bizden niçin eyler
Hazer zavallı zavallı
<end>

<start>
Gurbet elde yaman oldu halimiz
Sılaya varmaya nice çağlar var
Ah ederim elim erişmez yare
Aramızda yıkılası dağlar var
Ne yaman eğlenip kaldık burada 
Dilerim Mevla'dan erem murada
Bana derler neyin kaldı sılada
Demezler ki bir ciğerim dağlar var
Bir yiğit düşünce kaldıran olmaz 
Eyilik dururken kem demek olmaz
Bu kadar gurbette eğlenmek olmaz
Ne diyeyim ayağımı bağlar var
Bozulmaz mı alnındaki yazılar
Göz göz oldu yaralarım sızılar
Kerem'im der dinleyin hey gaziler
Derdin koyup benim için ağlar var
<end>

<start>
Hey ağalar nice olur
Hali yardan ayrılanın
Varır bir engine düşer
Yolu yardan ayrılanın
Karanfiller tutmaz imiş
Gül dikensiz bitmez imiş
İşe güce yetmez imiş
Eli yardan ayrılanın
Kerem Dede gelir derler
Gelir bunda kalır derler
Söylemeden olur derler
Dili yardan ayrılanın
<end>

<start>
Irmak kenarında esvap yuyanlar 
Yuyup yuyup gül dalına serenler
Ceylan gibi tatlı cana kıyanlar
Allı gelin Han Aslı'ma benzersin
Yiğit senin sözün canıma okur 
Arasam cihanda menendin yoktur
Gelin kız bir değil gayetlen çoktur
Var git oğlan aradığın değilem
Aramızda dalga vardır dal vardır 
Başımızda türlü türlü hal vardır
Aslı'm gibi yanağında gül vardır
Allı gelin Han Aslı'ma benzersin
Yiğit sana bu söz namustur ardır 
Halk içinde cihan başıma dardır
Ben hali değilem sahibim vardır
Var git oğlan aradığın değilem
Dua edin Kerem muradın alsın 
Beni yardan ayıran tutuşsun yansın
Kimin yari isen mübarek olsun
Allı gelin Han Aslı'ma benzersin
Kaldır yiğit başın bakam yüzüne 
Kurban olam ayağının tozuna
Sen kulak ver Urkiye'nin sözüne
Gel git oğlan ben Aslı Han değilem
<end>

<start>
Aman felek yandım senin elinden
Bu garip gönlüme ah ü zâr gelir
Ah ettikçe karlı dağlar iniler
Haber aldım kervan ile yâr gelir
Şahin gibi gökten turna indirir
İndirir de sînesinde kondurur
Eller sevdiğine name gönderir
Yârin sitem sözü bana kâr gelir
Dertli Kerem eder ebrû kemandır
Yâri görmeyeli hayli zamandır
Ellere yaz bahar çayır çimendir
Niçin bize yağmur ile kar gelir
<end>

<start>
Sana derler Sultan dağı
Ne dumandır başın senin
Belirsizdir yazın kışın
Hiç bitmez mi kışın senin
Dört bir yana mest olmuşsun
Dertlilere dost olmuşsun
Cümle dağa üst olmuşsun
Alçak değil başın senin
Kerem eder geldim gittim
Şu fani dünyaya n'ettim
Ululardan sual ettim
Kimse bilmez yaşın senin
<end>

<start>
Sana geldim Zengi dağı
Şu dumanın az olmaz mı
Ne solun belli ne sağın
Evvelbahar yaz olmaz mı
Kocasın da dağım koca
Ağlayıp gözler dolunca
Şaşırıp yolda kalınca
Bir yanında yol olmaz mı
Bir yayla da var sen yayla
Menekşe, sümbülü boyla
Gel Kerem doğruyu söyle
Güzel seven del'olmaz mı
<end>

<start>
Yeşil başlı telli turnam
Şimdi bizim gölden uçtu
Aklımı başımdan aldı
Vardı gayri göle düştü
Seher yolu gül dağıdır
Gönül aşkın budağıdır
Yel eser zülfün dağıtır
Şimdi fırsat ele düştü
Dünya kadar olsun malın
Mevlâ'm artırsın kemâlin
Güneş yüzün mâh cemâlin
Yazık dilden dile düştü
Bir zaman çekerim yası
Yüreğimden gitmez pası
Onulmaz aşkın yarası
Altın kemer bele düştü
Yoluna koymuşum canı
Seversen İncil, Kur'an'ı
Kerem sevdi Aslı Han'ı
O da gurbet ile düştü
<end>

<start>
Dur selvi dur sana haber sorayım
Selvi ağacı senin maralın hani
Dinle gel dinle ver benim cevabım
Selvi ağacı senin maralın hani
Hayal meyal olmuş karşıki dağlar
Hastanın halinden ne bilir sağlar
Döşek melül yastık dahi kan ağlar
Selvi ağacı senin maralın hani
Doğru söylemezsen kaddin eğilsin
Dilerim mevladan belin bükülsün
Çürüsün yaprağın dalın kurusun
Selvi ağacı senin maralın hani
Dertli Kerem söyler yanıp tüterim
Yavrumun peşinde birgün yiterim
Viran bağda bülbül olup öterim
Selvi ağacı senin maralın hani
<end>

<start>
Yeni bir sevdadır geldi başıma
Gelin helallaşın ben gider oldum
Gelip ya gelmeyip sizi bulayım
Gelin helallaşın ben gider oldum
Yüreğimde yanar bunca ateşler
Yar elinden yine yaralar işler
Gülüp oynadığım kızlar kardeşler
Gelin helallaşın ben gider oldum
Tuz ekmek yediğim kavim kardaşlar
Nedir bu feleğin ettiği işler
Gözümden akıttım kan ile yaşlar
Gelin helallaşın ben gider oldum
Edepsize arsıza sakın varmayın
Aslı'm kaçmış gelir ise kovmayın
Dertli Kerem burdan gitti demeyin
Gelin helallaşın ben gider oldum
<end>

<start>
Bir bahar almadım çeşm-i eladan
Asla kurtulmadım derd ü beladan
Beklerim bir haber gelmez sıladan
Dağlar perde çekmiş aralarımız
Ben bihudum bir dün beni bürümüş
Aradım derdime derman yoğumuş
Derd ü mihnet için ninem doğurmuş
Keşke taş doğuraydı analarımız
Ben Kerem'im elbet yarim bulurum
Korkarım ki gurbet ilde kalırım
İflah olmam ben bu dertten ölürüm
Han Aslı'm giyinsin karalarımız
<end>

<start>
Çıkar tahta divan eyler
Aslı kaşların gözlerin
Gözyaşın kan revan eyler
Yavru kaşların gözlerin
Çıkar tahtında oturur
Hükmünü yere getirir
Dilsizi dile getirir
Yavru kaşların gözlerin
Havada şahine benzer
Meryem'in saçına benzer
Gökte güvercine benzer
Yavru kaşların gözlerin
Kah ağlatır kah güldürür
Kah güzelliğin bildirir
Âhır Kerem'i öldürür
Yavru kaşların gözlerin
<end>

<start>
Turnam ne diyardan gelip geçersin
Bir haber sorayım durun turnalar
Benim Han Aslı'mdan haberdar mısın
Bana bir teselli verin turnalar
Kaküller perişan telleri uğru
Dayanmaz cevrine aşığın bağrı
Azmedip gidersen Bağdat'a doğru
Çöller safasını sürün turnalar
Kılavuzun yanlış yola girerse
Şahin tutup tellerini yolarsa
Alayların bölük bölük bölerse
Ayrılık nic'olur görün turnalar
Kerem der ki bu sözümü fevt etmen
Vakitli vakitsiz yollara gitmen
Avcılar duymasın çağrışıp ötmen
Ayrılık yakındır erin turnalar
<end>

<start>
Turnam gidersen Mardin'e
Turnam yare selam söyle
Karlı dağların ardına
Turnam yare selam söyle
Turnam gidersen Akdaş'a
Karlı dağlar aşa aşa
Hem kavıma hem kardaşa
Turnam yare selam söyle
Turnam gidersen Gündeş'e
Yere döşene döşene
Al sana veren nişane
Turnam yare selam söyle
Turnam gelirken ilinden
Yüce dağların belinden
Dertli Kerem'in halinden
Turnam yare selam söyle
<end>

<start>
"Sis" şairine ithaf edilmiştir.
Salkım salkım tan yelleri estiğinde
Mavi patiskaları yırtan gemilerinle
Uzaktan seni düşünürüm İstanbul
Binbir direkli Halicinde akşam
Adalarında bahar
Süleymaniyende güneş
Hey sen güzelsin kavgamızın şehri
Ve uzaklardan seni düşündüğüm bugünlerde
Bakışlarımda akşam karanlığın
Kulaklarımda sesin İstanbul
Ve uzaklardan
Ve uzaklardan seni düşündüğüm bugünlerde
Sen şimdi haramilerin elindesin İstanbul
Plajlarında karaborsacılar
Yağlı gövdelerini kuma sermiştir.
Kürtajlı genç kızlar cilve yapar karşılarında
Balıkpazarında depoya kaçırılan fasulyanın
Meyvesini birlikte devşirirler
Sen şimdi haramilerin elindesin İstanbul
Et tereyağı şeker
Padişahın üç oğludur kenar mahallelerinde
Yumurta masalıyla büyütülür çocukların
Hürriyet yok
Ekmek yok
Hak yok
Kolların ardından bağlandı
Kesildi yolbaşların
Haramilerin gayrısına yaşamak yok
Almış dizginleri eline
Bir avuç vurguncu müteahhit toprak ağası
Onların kemik yalayan dostları
Onların sazı cazı villası doktoru dişçisi
Ve sen esnaf sen söyle sen memur sen entellektüel
Ve sen 
Ve sen haktan bahseden Ortaköyün Cibalinin işçisi
Seni öldürürler
Seni sürerler
Buhranlar senin sırtından geçiştirilir
İpek şiltelerin istakozların
ve ahmak selameti için
Hakkında idam hükümleri verilir
Haktan bahseden namuslu insanları
Yağmurlu bir mart akşamı topladılar
Karanlık mahzenlerinde şehrin
Cellatlara gün doğdu
Kardeşlerin acısıyla yanan bir çift gözün vardır
Bir kalem yazın vardır
Dudaklarını yakan bir çift sözün vardır
Söylenmez
Haramiler kesmiş sokak başlarını
Polisin kırbacı celladın ipi spikerin çenesi baskı makinesi
Haramilerin elinde
Ve mahzenlerinde insanlar bekler
Gönüllerinde kavga gönüllerinde zafer
Bebeklerin hasreti içlerinde gömülü
Can yoldaşlar saklıdır mahzenlerinde
Boşuna çekilmedi bunca acılar İstanbul
Bulutların ardında damla damla sesler
Gülen çehreleri ve cesaretleriyle
Arkadaşlar çıktı karşıma
Dindi şakalarımın ağrısı
Bir kadın yoldaş tanırdım
Bir kardeş karısı
Hasta ciğerlerini taşıdığı çelimsiz kemikli omuzları
Ve hüzünlü çehresiyle bebelerini seyrederdi
Cellatlara emir verildiği gün haramilerin sarayında
Gebeliğin dokuzuncu ayında
Aç kurtların varoşlara saldırdığı
Tipili bir gece yarısı
Sırtında çok uzak bir köyden indirdi
Otuzbeş kiloluk sırrımızı
Zafer kanlı zafer kıpkırmızı
Boşuna çekilmedi bunca acılar İstanbul
Bekle bizi
Büyük ve sakin Süleymaniyenle bekle
Parklarınla köprülerinle kulelerinle meydanlarınla
Mavi denizlerine yaslanmış
Beyaz tahta masalı kahvelerinle bekle
Ve bir kuruşa Yenihayat satan
Tophanenin karanlık sokaklarında
Koyunkoyuna yatan
Kirli çocuklarınla bekle bizi
Bekle zafer şarkılarıyla caddelerinden geçişimizi
Bekle dinamiti tarihin
Bekle yumruklarımız
Haramilerin saltanıtını yıksın
Bekle o günler gelsin İstanbul bekle
Sen bize layıksın
<end>

<start>
Sabah serinliği gün ağarıyor
Demir taş küf yosun 
Sen böyle gecenin ortasında 
olan bitenden habersiz 
Uyuyor musun?
Güvercin sesi çocuk sesi tren sesi 
Parmaklıklara yakışmayan ne varsa 
Duvarlarında
Güneş bütün gün çağıradursun 
Elden ne gelir 
Yaşamak böyle kanlı akarsa 
Maviliğin dibinde böyle gözyaşalrı 
Kirli ağır durgun 
Daha bir süre akıp gidecek Duvarlarında
<end>

<start>
Kalkın kardeşler ışıklar görünmeye başladı 
Eski duvarlar değil bu duvarlar 
Bir ak kuş gelip kondu kara çatıya 
Dünyayı böylesine sardı mı kollar 
Ne etsin kelepçe neylesin zincir 
Kaç kez gösterdi tarih aldatmayacak bizi 
Bu denizli kuşlu dünyada 
Bir tek acılar mıdır payımıza düşen 
Dökülsün yollara beş kıtada 
Ekmek de özgürlük de barışın gülleridir 
Yumuk elli bebekler pencerelerde bekliyor 
Dünyayı çepeçevre kuşatan barış kervanlarını 
Çelik canavarlar gibi tanklar değil 
Caddelere yakışan özgürlük ekmek türküleridir
Limanlar barışla çalkalanmış 
Çöller dağlar stepler denizler barış fırtınasında 
Resimler gördük cezaevlerine yakışmayan 
Kitaplar dergiler gazeteler dolusu 
Siz bir meydan dolusu gülen esmer kardeşlerim 
Kara güller gibi açılmıştınız bir sabah aydınlığında 
Asya barış diyor Afrika barış diyor 
Elde silah barış diyor 
Seren direğinde ufuklara bakan gemici 
Avrupalı çıkmış toplama kampından 
Ekmek barış türküleri bekliyor 
Bombardıman uçakları değil 
Karşısına dikilmiş ölüm tüccarlarının
Dünya barış diyor 
Sevmek yaratmak yaşamak nedir 
Görelim milyara yakın korkusuz cıvıl cıvıl 
Görelim Kore'den Çekoslavakya'ya kadar 
Düşlerimiz ellerimiz sizinledir 
Barış sizinledir
Bu taş duvarlar bu demir parmaklık kardeş 
Van Gölünden Ağrıdan Ergene Irmağına 
Çürüyüp dökülmüş karanlıkta kökleri 
Mapusane bahçesinde el kadar mavilik 
Bir zaman gerili dursun başımızda 
Gardiyanlar dolaşsın daha bir zaman 
Parmaklık hükmünü yürütsün 
Çiçeklerle donatacak kollarını bahar dalları gibi 
Karanlıkta barış kervanlarını bekleyen 
Çileden çileye batmış senin emekçi halkındır 
Yirmisinde bir delikanlı gibi dalıp maviliklere 
Yirmisinde bir delikanlı gibi 
Dudaklarından öpeceğim gün 
Masmavi özgürlüğün 
İnan ki yakındır
<end>

<start>
Yüce dağ başları dumanlı dumanlı 
Irmaklar yorgun ağır 
İnsanlar yapayalnız 
Nedir üstümüzdeki bu karanlık bulut 
Irgatın akşamlara kadar düşündüğü nedir 
Yabancı bandıralar bayraklar emirler 
Ne maviliklerde ferahlık ne toprakta güven 
yurda ölüm tüccarları kurulmuş 
Bu vatan bu millet bu bayrak 
Satılmaz diyenden hesap sorulmuş 
Yollar fabrikalar tarlalar 
Bir hançer altında amansız 
Dağ taş haber bekler hürriyetten 
Nedir bu toprakların bitmeyen çilesi 
Nedir nedir nedir 
Bu gün karanlıkta apansız 
Bir çığlık yükseldi memleketten 
Ben bayraksız hürriyettsiz neylerim dedi 
Kınalı keklikler uçtu düz ovalardan tabur tabur 
Yabancı bu memlekette işin ne 
Yerin altında damar damar madenlerimiz var 
Bizi bekler 
Götürüp top dökemezsin 
Dağlarımız ırmaklarımız bize göredir 
Tarlalarımız bize kadar 
Ekemezsin 
Bizim bu toprak için 
Bu topraklarda dökülecek kanlarımız var 
Elini kolunu sallayarak bu memlekette 
Giremezsin çıkamazsın 
Biliriz yağmaya geldin yabancı 
Senin bu memlekette işin ne
Biliyorum bir gün karanlıkta 
Kesecekler yolumuzu 
Ya siz çocuklar 
Nasıl anlatmalı sizlere olup bitecekleri 
Çocuklar bizim dediğimiz 
Yüzümüze utanç duymadan bakmaktır 
Mal değil mülk değil istediğimiz 
Size namuslu bir dünya bırakmaktır
<end>

<start>
Bak, bu beyaz karanfil senin akşamın olsun 
Hohlayıp onunla silersin kalbini 
Ne zaman yüzüne çalışsam gökyüzü oluyor 
Göğsün yaz içinde 
Dağlara bakmaya koşuyoruz birlikte 
Ama sen sıyırıp gidiyorsun içimi. 
Bir ırmaktan aktıkça yıkandığım 
Kılıç için dokunmuştun ipektin kesinlikle 
Bana kızdığında kuş seslerine yenilirdin 
Hızlandırırdın soluğumu 
Harlı gövdene alıştırırdın 
Tenin gelip de geceme vurunca 
Soyunur çoğalırdın 
İçimde, batığına aşık bir denizin kokusu. 
Bir bıçağın iki yüzü, huysuz dilin 
Nerede bir ayaklanma olsa iterdin kendini 
Dokunsan sönerdi ateş 
Sabahı uyurduk isteseydin eğer 
Bir okyanusla yarıştırırdın çıplaklığını 
Saçlarını topla ki boynunda alanlar açılsın. 
Alnım kanıyor, üstüme devriliyor uzaklık 
Alıp gidiyorsun işte geveze günlerini. 
Aşk değil bu, yara içinde yara!
Kavram-Karmaşa, Eylül 2001
<end>

<start>
Ömrümü toplasam elde var bir kaç anı. Ah! 
İnsanlar gökyüzünü sevmiyor. Bu yüzden 
kayboluyor herbiri, topluca ölüyorlar. 
-Bunu ben aptal bir dünyadır bileyim! 
Her şeyi başlatan sağanak içinizde 
sevgiliden tuz tadı. Ben bunu da 
konuşanı kalmamış bir dil diye/bileyim. 
Vurun uykuyu, gece büyüsün 
ve bu masal hızla silinsin günden. 
Kuşku dursun, 
şimdi çoğu kez sancıdır gizlenen bize. 
Oyle işte her hançer kendine bükülür 
git artık ve bu aşkı ihbar et 
kaçıp gidecek kalbim olmasın 
pusulaları kırın, silin haritaları. 
-Ama ben bunu bilmeyeyim. 
Yırtılın, çekilin bütün kelimelerden 
bekliyorum sizi her büyük çalkantıda 
boynunuzda harflerden bir gerdanlık 
güvercinlere serpilen gözleriniz 
yaşamak bir hüznün koyağında sürçerek... 
Şaşırırım boyuna 
tanrı da yanılır bir çocuk düşünürken 
dil çürür, dudak düşer, kan yenilir 
bir deniz gibi birikir sabah, 
insandan esen rüzgar tarih burcudur 
taşa dönüşmüş zaman. 
-Ben bunu da öldüren ecza diye/bileyim. 
Bıkmadım beklemekten. Yoruldum belki 
sarıldığım kin artık bittiyse 
öfkeyle çözün beni. Dağılın, merak olun 
sizden sonra gelenler olacak, 
onlar toplasın parçalarınızı. Ben bunu da 
şimdilerde yasak anlam bileyim.
Dize, Ekim 2000
<end>

<start>
Bazıları yatağında bir mermiyken ölüdür.
Kendini, akşamları unutma.
Ah, bir gülebilsen yıkanır ağzın
benim ömrüm seninle iki nefes arası
bırak, dağılsın çürüten uzaklıklar
bana bir deprem bağışla 
saygılı ol yitirmek korkusuna.
Hiçbir silahı namlusundan öpme
belki yenilirsin, belki ayrılık haklı çıkar
teksin ve yalnızsın üstelik.
kimi nişanlasan kendini vurursun
Artık her kent senin uygunsuzluğunla başlar
çatlak bir yüzle ezberlersin yolları.
Necatigil’den kalma bir yazdı
kalın hüzünlü ve dibine kadar yorgun.
Bırak buluşmalar üşüsün, 
çoğaldıkça insan kıran yasalar
her çocuk masalına çekilir. Sonra aşk
güzel kadınların gövdesinde bıçak yarası.
Anlattığın dünyaya bu çığlık nasıl sığar!
2005
Dize, Temmuz 2005
<end>

<start>
Dünya kokuşur, boşalır tarihin çöptenekesi
Önce Hitler gelir, bir ölü kadınla sevişmekten 
Sonra Franko ve Mussolini
Korku getiren ayak sesleri
Ardından kırılarak açılan o kapılar
Sonun başlangıcı da olsa 
Genede seyredilir
Kurdun bir kuzuyu yiyişi
Hala elindedir yaprakları dökük o zeytin dalı
İstesem de gelemez
Hiroşima'dan kalma o çocuk
Üstelik bir yangının içinden gülümseyerek
Bahçemin iklimini bulamam
Zaman ayıramam ki onu ekmeye
Oturup düşünsem
Neye yarar yeni bir yol arasam
İşte canım isteniyor sevincim çalınmıştır
Bir ölüm bırakılmıştır payıma 
Yüzdükleri derimi omzuma atarak dünyaya girerim
Dağlar dayanmaz yaşanılanın sıcaklığına
Bu yüzden paramparça ve buharlaşmakta sular
Bundan toprağın durmadan çınlaması
Buzul çağı bitecekti bir zenci yakılmasa
Bölüşebilse insan kahvelerin nefesten ısısını
Konuşurken bir silahın gölgesi düşmese camlarına
Çaresiz yenilenir pası dökülür bu yaşantının
Aşkıma aşk gerekir 
Umut aşktadır
Bırakılır düşüncelerin kör kuyulara anlatılması
Bu yüzden kan konuşur.
<end>

<start>
Renkli bir suyun taşmasını bekliyorsun ha, 
böyle durmaktan. Bu ipekten bir yalan 
hem de büyüden. Bir çocuğa göz değilsin 
onların parmak izi korkular. 
Yüzündeki gülücükle bir başınasın, simit ve çaya uzak 
Öfkeli zaman. Tartaklanmış bir uzaklıktasın 
tuzun tadında kötü geceler. Beklemelerin 
sedef çiçeği artık naylondan. 
Hızla unutuyorum ben de, örtüyorum anımsadıklarımı 
ve yaşanmış ne varsa. Kararıyor içim; ürkütüyor bu. 
Yani, o susamışlık: Elbette öğretici, elbette taşkın 
ama her şey, darmadağın bir anlam. İşe yorgun işçiler 
ekmek saldırgan. Utançla genişliyor kent 
soluyor bir fotoğraf. Daralıyor alanlar 
büyüyen kalçalara. Devrilen yüzüm, 
binlerce yalnızlık arasında. Beklediğim sudan 
daha dalgın daha alıngan. 
Sofada unutulan çocuk her oyundan atılan 
babası kadar yorgun, bir fabrika kadar gürültülü, 
kin kadar sessiz, ama hüznü usulca. 
Aşklara resimaltı bir söz: Çiçeğin, 
kopartılan sapına bakması gibi, bir yanı yufka 
bir yanı yedi iklim dört köşe. Artık tutuşmayan 
bir pankarta inanma. Bir şarkıya yakalan. 
Ben de senin gibi aranırken kayboldum 
gövdemin her yerinde bir fazlalık 
ve atlastan bir sancı o günden sonra. 
Bak işte göğsünüzdeyim serinlik oldurmaya 
ağrıdan bir yakınlık bu 
durmadan yalçınlaşan aramıza yağan kar 
ah! uçurumdan sevgili, buzdan gece. 
Ter sorsun bunu, kandan yontulan bulsun 
mermer gecikecek gene ellerin bilenmiş alışkanlığına. 
Günlerimize sarmaşık gönderen arkadaşlar 
kopkoyu birkaç imge, uzakta. 
Masmavi bir karanfıl, unumuza su olan.
Dize, Şubat 2000
<end>

<start>
Nar: Anlamına yenilen kelime.
Dikkatsiz sevgi.
Orada çatlatıldın, öfke dindi; bir bir kırıldı sesin. 
Dökülen kan sende kalsın ama bundan bir gökyüzü umma. Ayrışan yanlarınla buluştur uçurumları. 
Bu seni bir aşka hazırlasın; hep yaralı ama hiç ölmeryecek olsun. 
Dilin gibi keskin ve uçarı öte yandan gövden kadar telaşlı ama zamansız.
Anlarsın, anlamda çürütür kendini. 
Yağmuru bekler dudaklarında uğuldayan gelecek, elbette sana karşı, seninle senin aranda bir çıkmaz sokak hep bir uzaklık tadı. 
İstersen sonra olsun tutup kendinden çıkartıyorsun dünyayı 
ter ile yazıldıkça birden bire siliniyorsun.
Yokluğunla hep sıcaksın, altın gibi aldatıcı, bir hıçkırık kadar boğulgan. 
Hazırsın ince uzun bir ayrılık olmaya. Hiç bir kuş işitmesin yüreğinde patlayan silahların sesini.
Masalını sev gömül ona seni gecenin içinde çocuklar çözsün
Her şey unutulabilir sen genede bağişla hayatını. Gündüzlerini verdin gecelerini de ver. 
Çukurlarında saklandığın sarmaşık yangın ve senin dağılan sesin, kömürün korlaşan sesi boşluğuna rüzgar dolar, sulardan bir ıslaklık bulutlar yazıyor sen okuyorsun
Gitmeler gibi tekrarla kendini, bir ağaç gibi uzaklaş topraktan. ancak o zaman unutursun.
<end>

<start>
Duygularımdan oyulurdum ayrıla ayrıla. Bir yürek 
güreşinde öpe öpe döverdik birbirimizi. Ses olunca 
tutuşan, dili kesen kelime; delil olan gri müzik... 
Halkın habercisi alnın terliyor. Bu yüzden 
anılara çağrıldım, aşklara, korkulara. Sulara verildim, 
bölündüm bir kuşluk vakti. Herkes gelince 
anladım boşluğu; içecek olsaydım kırılırdı çeşmeler. 
Kimin yüzüne baktıysam karıştırdım kendimi: 
Teninde bir çıbanla değiştirildim. 
Bir ömür hiçliğe alışılmış ve orada unutkan odalar 
yaraları anlamsız kılan günbatımları, terli bir deniz. 
Esrarlı, tehlikeli, daha çok akıldışı beni dindiren 
sağanak. Akrebimi çağırın. Benim için çoğaltın pusuları 
artık aşka kefil değilim. Ve boşlukta bir sokak 
menekşesi acemi, çocukları sabırsız. Orada 
hangi tuzağı bozduysam kendimle karşılaştım. 
Gül vakti. Kızaran sular. Mevsimin üşüten çağıltısı. 
Kurşun yenildi gene de geyiğin yaşama sevincine 
ve bu tılsım, mermeri eriten anlam tortusu 
çözülsün diye öldürüldün derimle kanım arasında. 
Ama bir aşkın yangından doğuşuna katıldım, 
benim işim sizin için korkmak olsun. 
Yüreğimle bir söyleşiye çalıştım durdum.
Varlık, Kasım 2001
<end>

<start>
Boynunda dolanıyor gün. Orada ölüm 
yorumdur hayata. Ağızdaki son kelimenin 
öbür yanı; rozetinden vurulan çocuk 
hep avuçta tutulan bir köz parçası...
Orkidesi kırık, duyguları yara içinde. 
Gökyüzünü çizip durmuştur dalgınlığı 
kaybolan elleri bulunmuştur, sonsuz elleri 
bir balığın karnında. Bir gürültüyle buruşturulmuş 
aldığı haber. Şimdi haziranı tartışıyor 
kendi kendine. Taşın sessiz öfkesini öğreniyor 
bir çocuk. Kente sığmıyor aşkların kokusu da.
Çırpınıyor bir yavru kuş, bilmeden nedenini 
anlamadan kanatlarının karıştığını rüzgâra 
düşecek uzun çığlığı, gagası yırtılacak 
sürçecek kalbimiz, uçurum kendine itecek bizi 
bir bozgunu kurcalayıp duracak sevgilimiz.
Kan iz sürüyor. Koyulaşıyor ayrılık. 
Anlamına çalışmakta yılanlı kuyu. 
İçimizde büyüyen bir uzaklık gibi deniz. 
Çürümeye başlayan gecede artık yalavuz 
kucaklaşırken ne kadar sivriyiz birbirimize 
bir suçuz kocaman öpüşürken 
dokunulmaz yarayız kendimize.
Yüzümüz bomboş ve en çıplak yerimiz 
ayartıldığımız doğru, hasretimiz geçersiz. 
Hep orada rozetinden vurulan çocuk 
artık, dünyayı insana gömecekler.
E, Nisan 2001
<end>

<start>
Hangi an'a dokunsam, avuçlarımda 
sesinin yeşeren içi. Su unutur belki 
sildiğin kelimeler kadardır anlam 
konuş ki bölüneyim, yarıl ki 
anlatabil kendini. 
Kaosu başlat, 
özenip durma taşın yalnızlığına, hadi 
aramıza iki uçlu bir mızrak koyalım 
boğucu bir yakınlık olsun akşam 
aşklara öğret bunu; su, terlediği için sudur. 
Ve ölmekten yorulan dünya 
biriktirdiğin yüzlerle bir korku odasısın 
birazdan Amerika, birazdan Afganistan 
göle düşen ut sesi 
herkesin boynunda ipten bir yasa. 
Öpüşülen kızların kardan yüzü uzakta 
kusturuldu küçücük çocukların içindeki gökyüzü 
düşeceklerini bile bile sarkıp durdular karanlığa 
kördünüz birbirinize 
sağırdınız ormanların sesine. 
Oysa kentler başka görünürdü dağlara bakınca 
göz incinirdi bu yolculukta. Deniz 
kaynadığı zaman, ilk işim kandırmaktı kalbimi 
ince hüzün, keskin yalnızlık ve sen 
bu geceyi deneme; suçun tarihini anla 
onun parmak izi korkudur sana. 
Her şey ölüdür zaten kandan yoğun değilse 
yankılanan sesiniz etinizdeki acı.
Kum, Ocak 2002
<end>

<start>
Yaşarken ne çok durdurdunuz hayatı. Karıştınız 
çiçeklerin solgunluğu olduğunuz daha çok. Varlığınız 
yeni doğan bebeklerin kocaman şaşkınlığı. 
Bir şakayla çelişmek iyi ve yalan olmak 
bir roman kahramanı kadar. Unutuldu 
durmadan sıkılmanın bir dil olduğu 
anlatılanların ufuk çizgisi, turaç sökünü... 
Kemirilmiş tenin sonsuz sıcaklığı da. 
Sizin saatiniz durduruldu. 
Oysa unutkanlıktı korktuğunuz kelime 
Dişlerinizi kırarcasına ısırdığınız gül 
kucağınızda çoğalıp duran anlam tortusu, 
bozuk cümlelerde yanlış ihtilâl 
bir kamanın çırılçıplak öfkesi, 
ölümün keskin tadı. 
Uzakta, bekleten umut; ağzımızdaki katran 
ve sonra ekonomi, hırsız, oynak ve tıkırında. 
Herkes bir yangın gibi kendine dönebilir aslında 
Kimi düşünseniz solmuştur kan kaybından 
Bunu bilenleriniz çatladı sevişmekten. 
Bir kırık eli anlatmak olanaksız bir başkasına 
Kimleri sevdiysem usulca ayrıldılar; bense 
kendimi bıraktım her gelişimde... Gurbetlerden 
siyah-beyaz İstanbul hatırası. 
Aklımızda bir akarsuyu sevindiren kum 
sonsuz değişim, bir filin bilgeliği 
dedirten coğrafya, boşluğumda çalkalanan bir deniz.
Dize, Haziran 2001
<end>

<start>
Konuştuğumuz gibi: Senin istediğin oldu 
uzaklarım bitti, gökyüzü yabancı bana. 
Beni bağışlama, 
kanıma paslı jiletler karıştır 
evden kaçan kızlara iyi davran 
aşktır diye vuruşalım istersen 
beni gömsünler ama 
papatyalar yıkılış olmasın sana. 
Kaçıyorum işte 
bir yol ağzında bırakıp kölemi 
kolum koparılmıştı uzandığımda sana 
kucakladığımda artık göğsüm yok 
dağılıyor gün bir anı bulduğumda. 
Konuştuğumuz gibi oldu: 
Bir boşluğa dönüştü gövdem 
iyice azaldı yüzümüzde kuşlar, 
hangi yanımda dursan öbür yanım uçurum. 
Ama ben su gibi sarıldım 
aşkla sevdim üstüne düştüğüm hançeri 
sımsıcak bir kadın eti gibi çoğaldım ona. 
Bir deniz gibi çekildim kıyılarımdan 
bir çöl gibi özledim seni, 
istediğin gibi oldu... 
Ama ancak büyük acıya varır 
böyle yaşarsa kalbin.
Dize, Nisan 2002
<end>

<start>
Geceden bir pencere, yılanlı duvar 
muslukta kan sesi. İçimizde 
ıssız ve ısıran uykular 
Damla damla birikiyor ölüm 
bir dilin yıkılışı gibi 
dünyadan çıkıp gidiyor kuşlar. 
Bir papatyanın unutuluşu 
güneşe kapanıyor kapılar. 
Sonra boğucu merak. Orada özlem 
gelişen bir uzaklıkta tükenen deniz. 
Öldürüyor düşlenen sevgililer. 
Ağrı'nın ve ağrıyan yanlarımızın keskin öfkesi 
köpürten özgürlük, çocukların ayçiçeği yüzü 
uğruna ölünecek kadar sevilen hayat. 
Paslı bir bıçakla tene çizilen yasa 
bir kobranın kocaman ağzı 
ölen ve öldüren hücre. 
Çıplak bir mermere damlayan gökyüzü 
aşkların masal kılıcı betona gömülen tarih.
Dize, Aralık 2000
<end>

<start>
Asitle parlatıyoruz hayatı, ölümün hızıyla 
Yaralarımıza çakılan buzla besleniyoruz 
Nerede yenilirsek orada şımarık bir ayrılık 
Kalbimiz, artık durmalı aşkların dargın yüzünde 
Kar gelecek, kimse kimseyi beklemesin, yollar kırgın 
Usulca gökyüzüne kapandı her pencere. 
Tırmanıp duruyoruz içimizdeki dağa 
Orada mahşerin ilk atlısı besleniyor kötülükten 
Gövdeden bir avuç kan düşer gibi toprağa. 
Üstüm açık, babam saatini durdurdu 
Kapı önlerinden toplayıp parçalarımı gittim 
Artık hiçbir şeyim yok kendime uzak olmaktan başka 
Ellerimde yalnızlığa bir gece, sapı kırık bir çiçek 
Yaralı bir kelime ve paslı bir giyotin bıçağı. 
Gözlerimi bağlayıp çıkıyorum sokağa 
Korkular bir yasa gibi düşüyor gırtlağıma 
Gülünden sıkılan diken artık uzakta 
Dolaştırıyorum yırtık yerlerimi 
İnsan yüzleri öylesine belirsiz ve ürkütücü 
Kime baksam kendine kaçak, gülüşüne yabancı 
Her sokağın ucunda iktidar ve intihar. 
Kar gelecek. Oturdum bir kediyle söyleştim 
Derindi ruhum, kenti oldukça öteledi 
Birimiz hep karanlıkta, kanın kıvraklığında 
Artık ateşle söndürün suyu 
Ses taşıyan kuşları da öldürün. 
Sürsün bu belirsizlik, azaltın birbirinizi 
Ölü geceler saklayın yatak odalarında 
Altımız gökyüzü, bitimsiz yalan 
İkimiz, iki cehennem, sonsuz cinayet, bir darağacı.
E, Nisan 2000
<end>

<start>
Bir çiçek, açması yasaklanmış
bir gül ama kokusu yok,
bir ceylan uzak tutulmuş suya
bir soru, yanıtını arayan.
Bir dağ aşınarak yaşadı, o kadın
yırtık bir masaldan doğurdu seni 
yoruldu aşkın atı, kan işe koyuldu
şimdi bir efsane yontuyordur 
yüzünü gömüyordur halkına.
Anılar, mektupların solgun pulu
bir kapı, unutulmuş aralık bırakıldığı
ayaklanmış, yağmur olmuş bozkıra
ateşle korkutulmuş ormanı
orada insan, dünyanın korkuluğu.
Veysel Çolak
<end>

<start>
Geçersiz bir yolculuk seninki 
dönüp arkana bakıyorsun. 
Kıyıların çoğalıyor ama darsın kendine 
bir imgenin borcusun 
avucunda bir kan damlası. 
Anlat bunu bir insanın hiç yaşamadığına. 
kırgınlıklarını gezmelere götür; 
boynu kesik ince tarih 
uyumsuz bir anı gibi durur ölüme karşı. 
Sen kocaman bir aşk saklarsın ağzında 
sana benzesin diye yontarım kalbimi 
beni bağışlama, uzaklara bırak 
geri al sonsuzluğunu 
bazen boğucudur buluşmaların koyu denizi. 
Koyuhüzün bir sabah som sıkıntıda 
fırtınanı dinlendir ve anlat bunları 
Bir çocuğun ansızın yalnız kalmasına. 
Dolgun bir su sesi olsun 
sürekli ve sarmaşık bir umut. 
kal orda; gelip çarpacaksın yoksa 
çoğul bir arkadaşlığın kül olmasına. 
Aramızda bir insanın asılırken tekmelediği boşluk 
sıyrık kelimeler, yanık yüzün 
ve bir daha hiç konuşamama korkusu.
Edebiyat ve Eleştiri, Kasım-Aralık 2001
<end>

<start>
Hiçbir gecede yokum, artık bilemem
uykularını kırdığın yeri, ışığın karanlık
gözlerin kül içinde, bir yasemin gömülü
kalbinin arkasına, dağları çizen bir ayrılık kokusu
sonra sen, yırtılan yerlerinden görünen yüzüm
daha ne olsun, her gündür ah, acıyla biten
Genç ölümlerin biçtiği gizem, çocukluğundan beri
biriktirdiğin çığlık; toprağın öfkeli, ağzın çamur
kent uyanıyor, gerinerek yalnızlık. Gövdesi kör,
sesi mazot tadında, günleri kan çanağı, yalanı gölgeli
seninle yarılan gökyüzü ve yeşeren boynun... Kalbin
var olacak inlemekle, artık boğulan bir sestin, terden
doğmuştun, o günden sonradır
kasabaları gürültü basar; 
zaman denilen yanılgı, zaman denilen rüzgâr
dünyaya inat, sen için için göğsünde çocuklar oynat
Açılan bir çiçek gördüğünde
yumuldun, yüzünü karıştıran turaç sürüsü
işte o, boşluğun; işte o, hayatın, işte o senin olan
ısırgan gizem. Bu uzaklık böyle ne kadar diken
üstüne basıp kaçtın seni çağıran ömrün
aldattın şarkılarını, şaşıran kuşlar biriktirdin dünyaya
bağırarak eksildin ama ne zaman düşlesek seni
dumandı için, bulanıktı denizin
gene de bizimdi
kimsesizliğin.
Bir alan edin kendine, bir dağ arkası
gürültüyle yürüyen adamlar göğsüne itsin seni
ellerinde üşüyen demir, öksüren yaşamaklar
aşkla kırılan kemençeler ve ilk anlam, bana açılan
için.
<end>

<start>
Uzaklıklar getiren yüzün anlam biriktiriyor 
orada yaşamak bir ayrıntı, orada parlayan boşluk. 
Neresinde duracağımı bilseydim Dünyanın 
ses olur düşerdim sabaha. Kendini savunan 
bir sözcük gibi hançerle yazılırdım. Aşkı aşkla 
ölümü ölümle, kalbimi ayrılıkla korkuturdum. 
Dökülür giderdim sokakların dışına. Sonra 
bir gölge oyununda ah! kırmadan, kırılmadan 
birkaç türkü söyleyebilseydik, incelirdik birbirimize. 
Herkesin bir yarası var özenle koruduğu, 
iyileşecek diye korkarak bakıyorlar onun derinliğine 
bir tarih dersi diye kazıyorlar acıyı. 
Gövdelerimiz kargaşa içinde. Birimiz ötekinin koynunda 
korkutan bir ikona; kıyısız suların en aşk olanı 
dikeni sevmenin gözlerimize batırdığı gül 
her günde bir bozgunun öyküsü, her günde 
etin çıkarttığı gürültü. 
Yalnızlıktır her şehir bir insana. Geceyi 
boyuyor kan. Bir çığlık eşliğinde anılan 
parçalanıp alanlara dapılan imge. Ve bir kılıç 
kendini biçecek. Bu bilinmedi, bilinmesin. 
Ve bir çocuk, alnı uçurum içinde. 
Jilet tadında uzun geceler, zehrin özlediği zehir 
duvarsız bir hücrede durduran yerçekimi.
E Dergisi Nisan 2000
<end>

<start>
Her akşam gelişen bir ayrılık buluyorum odamda 
duvarlara gizleniyor, ruj lekelerine 
müzik sesine ve kocaman boşlukta bir kadının 
yalın yüzüne. Onun aklı bir şelalede 
hep bir martıyla birlikte 
üstelik güz düşkünü. Kanı küstürmek telaşından 
içimiz yer değiştirmişti çoğu kez 
ne kadar dürüsttü ikimizin de elleri titrerken. 
Şimdi ince bir anıya yaslayıp başımı 
sökülüyorum senden. Ağzımla beslediğim aşk 
artık bir uzaklığın yakın ucunda. 
Yüzünden akıp duran irkiliş bana ne kadar kül 
ne kadar yangın... 
Bir yalnızlıktan yontuluyordun sen 
bir taşa sarılıp fırlatıldın derinliğine, 
senin arandığın bir yemindi daha çok 
belki de bir filin ölüm ülkesi 
bezgin bir suçortağı bu çapulcu dünyada. 
İşte darıltan bir şafaktasın ağzındaki güneşle 
acı acıya damlıyordur, yürek yüreğe; elveda 
elvedalara. Yara yaraya dökülüyordur 
kalbinin yarısı yaz, yarısı kış altında. 
Uygunsuzluğun tam sırası. Yüz yüze sevişmenin 
kocaman bir boşlukta. Vurulmuş arkadaşlar söylesin 
ölüm burcudur insan; yarısı cellat, yarısı kurban. 
Teni küstüren dans, özlenen delilik, yaratıcı mermer; 
iyileşsin diye bir geyiği düşlemek 
eşlik etsin geceye. İçimiz karanlık, yaz alıngan 
ve her buluşmayı kamaştıran dağılmış bir hayat.
Varlık, Mart 2000
<end>

<start>
Zaman hiç kullanışlı değil. Çoğu kez 
anılar bizi yaşar. Orada çıktım kırılan bir şafağa 
yalandan çatlamış kent; boşluk biriktiriyor 
üstelik pusuları rengarenk. Hep çarpıştım 
beynime dadanan halkın uzak yüzüyle 
bozgun üstüne bozgun, her buluşmanın sonu ıssız uğultu.
İyi ki yanlışım, yanlış yerdeyim. Hazırım yırtılmaya 
ve meraktasın sen, avucunda zaman denilen kuyu 
çalkalanırsın, ağrıyım sana, bu işin sonuysa 
silinen bir kelime. Biterim, işte budur verilen bana.
Bir aşk için kıtalar batıran deprem, geceler kuran usta 
eritilen giz, dilimi kopartan köpük: Öldüren kanama. 
Bıktım bozbulanık olmaktan. Ne varsa bir intikam 
ufuklar is biriktiriyor. Sen, her şeyin yazılıp durduğu yara 
bu yüzden an olunur, sorulurum her başlangıçtan. 
Ezberimdedir toprakla su; boşluğa açılan dünya 
nasıl da alışkın parçalanmaya. Ah! o yalnızlıklar 
uzak dağların yankıları. içinizdeki kuşları bırakın 
genişlesin gökyüzü. Buza düşen kor anlamını soğusun 
bir im verilsin ona, zehir yeşili bir sokak olsun. 
işte sonunda koptum sizden, sürtünmenin ısısı oldum 
artık kaybedin beni, bir kıyı gibi orada unutun 
kör bir gökyüzü seçecek sizi, 
ateşe bir deniz gömeceksiniz 
paramparça ve bir karabasandan söküle söküle 
daha bir koyulaşacak korkunuz. 
Ama kaçamam bundan. Siz ağzımdaki şarkıda saklanın 
bir öfke seli içindeki kandan kurtarın beni 
bir eliniz kağıt, bir eliniz kalem olsun 
beni gönderilecek bir haber gibi sarın. 
Bir çocuktan gidilen yolda başlatın kışı, aşk ölsün 
delik deşik bir kar yağdırın içinize 
beni kopartın ama bu yazılsın bir gülün açışına.
Veysel Çolak
Varlık, Nisan 2001
<end>

<start>
Bir deniz bekliyorduk. Duvara çarpıp ölmesi gibi 
özgürlüğüne uçan bir kuşun. Anlamın 
düğüm olduğu zamanlar. Bütün yaraları 
denedim. Ağzımda kan tadı. Saklanacak 
o su kıyısı uzakta. Dağıldım 
yaşlandığım yol için. Hangi çağa gittiysem 
gülünçtü tarih baktıkça insanlara. 
Acının yurdu aşklar, yağmurun kırdığı 
görüntü, cinayetlerin karaladığı atlas. 
Gelmeyişindi aslında beklediğim 
derimin altındasın işte, 
içindeki tuzaklar ezberimde 
karnında büyüttüğün acı 
çığlıktan daha ağır ama yankısız. 
Kırıktı işaret, harfler uçucu 
Dünyanın gördüğü kapkara düş 
içimizde oluşan girdap 
katranla naylon arasında pıhtılaşan insan 
silinen bir bakıma 
gövdesi kadar bir boşluk daha doğrusu. 
Her kum tanesinin sakladığı çölde 
korkaklığımın tek nedenisin sen. 
Unutmadım, herkese bir akarsu borçluyum.
E, Kasım 2001
<end>

<start>
Dünyayı arala, bu insanları geç
sesini dinlendir
bir yumruk bulundur yedeğinde
yoksa çocukların düşü kırılır.
Toplayıp yeryüzünü silkele pencereden.
Kadın denilen mavi
kanatılan dudağın
aşk denilen kırmızı
deli dolu, soluk soluğa
korkulu çıkmaz sokak.
Yaralar açılır o tuzlu suya.
Geceyi dürt, ırmakları uyandır
sonsuzu bağışla hayata
önemlidir kırılan bir dalın öğrettiği
ağzı tıka basa dolduran hırçın kelime
canımızı yakan o koyu anlamsızlık.
Kapatın dünyayı, kirli olanları atın dışarı.
(Amacımız Aşk)
<end>

<start>
Hasret beni cayır cayır yakarken
Bedenimde buzdan bir el yürüyor.
Hayaline çılgın çılgın bakarken
Kapanası gözümü kan bürüyor.
Dağda kırda rasgetirsem bir dere
Gözyaşlarım akıtarak çağlarım.
Yollardaki ufak ufak izlere
Senin sanıp bakar bakar ağlarım.
Güneş güler, kuşlar uçar havada,
Uyanırlar nazlı nazlı çiçekler..
Yalnız mısın o karanlık yuvada?
Yok mu seni bir kayırır, bir bekler?
Can isterken hasret odiyle yansın,
Varlık beni alil alil sürüyor.
Bu kaygıya yürek nasıl dayansın?
Bedenciğin topraklarda çürüyor!
Bu ayrılık bana yaman geldi pek,
Ruhum hasta, kırık kolum kanadım.
Ya gel bana, ya oraya beni çek,
Gözüm nuru oğulcuğum, Nijad'ım!
<end>

<start>
Gül hazîn... sünbül perîşan... Bâğzârın şevki yok.. 
Derdnâk olmuş hezâr-ı nağmekârın şevki yok.. 
Başka bir hâletle çağlar cûybârın şevki yok.. 
Âh eder, inler nesîm-i bî-karârın şevki yok.. 
Geldi ammâ n’eyleyim sensiz bahârın şevki yok!
Farkı yoktur giryeden rûy-ı çemende jâlenin. 
Hûn-ı hasretle dolar câm-ı safâsı lâlenin. 
Meh bile gayretle âğûşunda ağlar hâlenin! 
Gönlüme te’siri olmaz âteş-i seyyâlenin. 
Geldi ammâ n’eyleyim sensiz bahârın şevki yok!
Rûha verdikçe peyâm-ı hasretin her bir sehâb.. 
Câna geldikçe temâşâ-yı ufuktan pîç ü tâb.. 
İhtizâz eyler çemen.. izhâr eder bin ızdırâb.. 
Hem tabîat münfail hicrinle.. hem gönlüm harâb… 
Geldi ammâ n’eyleyim, sensiz bahârın şevki yok!
<end>

<start>
Nedir bu cevr ü tegafül zaman zaman güzelim? 
Kaçıncıdır bu eziyetli imtihan güzelim? 
Tükendi sabr u tahammül.. üzüldü can güzelim.
Bu naz ise yetişir artık el-aman güzelim!
Hayat bende mücerred seninle kaimdir..
Neşat ü lezzet ü şevkim seninle daimdir..
Sen olmasan nazarımda güneş de muzlimdir..
Sözün hakikati işte budur inan güzelim.
Gamınla mün'adim oldu tasarrufum özüme.
Seni tefekkür ile uyku girmiyor gözüme.
İnanmak istemiyorsan eğer benim sözüme,
Buna şehadet eder gökte ahteran güzelim!
Bu infiale beca na-beca nihayet ver...
Yine şikayete..şükre.. niyaze ruhsat ver! 
İade eyleyeyim ne'şemi cesaret ver..
Nazardan eyleme didarını nihan güzelim...
Kusurum anlamadım çünkü etmedim mesul..
Olurdu mazeretim belki de karin-i kabul.
Senin sükutuna karşı benim melul melul..
Yetişmiyor mu sana ettiğim figan güzelim?
Ne hal ise ben afv et de şermsar eyle..
Küçük düşürmek ile bari ahz-ı sar eyle,
Dahil-i merhametim, vechin aşikar eyle..
Bu şivedir sana şayan ol heman güzelim! ..
<end>

<start>
Vakta ki gelip bahâr...Yekser
Eşyâda ‘âyân olur tagayyîr,
Vakta ki hezâr-i ‘aşk-perver
Yapraklar ile edip tesettür
Bilmem kime karşı hasretinden
Bâşlar nev-hâta bî-te’ahir...
Kıl gökyüzünüñ letâfetinden
Sifiyet-i ‘aşkımı tahattur
Yâd-et beni bir dakîka yâd et
Bir leyl-i sükûn-nemada tenhâ
Oldukta nesîminin serâb
Kold-ı çeşmiñ ‘atf-ı semt-i balâ
Sevdalar içinde nûr-ı mehtâb
Oldukça derûnunâ gamm-ı efzâ
Eyle o geçen demi tezekkûr
Pîş-i nazarın da sath-ı deryl
Ettikçe temevvic ü tenevvir
Yâd et beni sâkitâne yâd et
Vakta ki sabâha karşı nâgâh
Bir zevrak ic; inde tek bir insân
Hasretle çekip bir âteşin âh
Titrek ses ile olur gazel-hân
Ol âh hazîn ‘âşîkane
Ol gamlı terâne’i tahassür
Bî şebhe edince kalb ü hâne
Îcâb te’essür ü tekeddür
Yâd et beni gizli gizli yâd et!
Bir kalb rakik-i nâ-tüvânla
Firkatte be çektiğim bilinmez
Hicrânla, sitemle, imtihânla
Amma ki vefâ-yı dil silinmez
Sevdimse seni bu türlü sevdim
Sensiñ baña mâye-i tefekkür! 
Ettikçe lisânım üzre dâ’im
Eskâr-ı muhabbetin tekerrür
Yâd et beni sen de gâh yâd et
Vakta ki hulûl edip eylül
Müstagrak-ı hüzn olur tabi’at
Vakte k ibir iğbirâr-ı meçhûl
Eyler dilini esîr –i kasvet
Seyret o sehâbeyi semâda
Ettikçe hazin hazin takattur
Bir rikkat ile hilâf-ı ‘âde
Şâyet ola yaşla gözleriñ pür
Yâd et beni ol zman da yâd et
Vakta ki durup şu kalb-i gam-nâk
Toprakta nihân olur vücûdum
Vakta ki dolup dehânıma hâk
Şevkiñle tamâm olur sürûrum
Tenhâ geceler de bir hayâlet
Manzûruñ olunca bittahayyür
Yum çeşmini bâ-kemâl-i rikkat
Bedbahtî-yi aşkım et tasavvur
Yâd et beni gamlı gamlı yâd et
<end>

<start>
bu böyle bir şiir işte
ay girince geceye
bu şiirde bakır yeşil
çuha delik deşik lekeli masalarda
ihtiyarlar en kimsesiz ihtiyar
kahveler nargilesiz
bu şiirde çatanalar denizsiz
çocukların gözü pamuk helvacılarda
kadınların kocaları haylidir işsiz
badem çiçekleri kırağı pası
bahar ayaksız elsiz
sıkıyönetim gecesinde bir yüzün kalmış
çırılçıplak
kimliksiz
bu şiirde aşk
yüzümde unuttuğun utanmasız bakışın
mor kumlarda çürümüş deniz kabuğu
ikindi güzlerine düşürdüğün bir tarih
bu böyle bir şiir işte
ay vurunca yüzüme
<end>

<start>
beni hiç merak etmemiştin sen
şimdi ben merak ettim,
sana ne oldu? 
bu tınıyı bir yerden tanır gibiyim
gecenin bıçakları kalbime saplanırken
sözlerinden sesime dökülen yorgunluğu
hiç merak etmemiştin
kış güneşlerinin ağaçlarından
koparılmış bir yaprağın sarındığı uykuyu
ne zaman yağmurla insem ormanlarına
senin dallarında kuşlar uyurdu
ne oldu?
birdenbire anımsamış gibisin
bir yaz gecesi estiğin fırtınada
buzulun içine gömdüğün ruhu
beni hiç merak etmemiştin sen
küheylan bir rüzgar gibi çekip giderken
hiç merak etmemiştin savurduğun külleri
demiştin ya, unut beni
su bile dönüp bakmaz geçtiği kıyılara
beni eksik bir çan gibi
gömmüştün sesimden uzak uğultulara
şimdi ne oldu?
anlıyorum, seni de terk etmiş sevdiğin biri
üzülme,
ateş yakar ve söner
ve açmaya devam eder kır çiçekleri...
Ayten Mutlu
<end>

<start>
nasıl bir ayin gerek bu lanete Femina
yaşamının kırıkları birleşsin diye
hangi büyülü ezgiyle dans edeceksin
yeni günün şafağında?
bin yılların laneti bu Femina
başka gün yok başka dünya
hadi dans et, elinde bir tas zehir
ayak bileklerinde demirden halkalarla
sıkılgan hecelerin sedef çiçekleriyle
kanırt çivisini tüm kutsal kitapların
Femina dans et ince topuklarınla
sars kızıl opalini toprağın
uzun kürklü hayvanların ininde
soğuk yıldızların ince yılanı
gibi kıvrıl Kybele ananın suretinde
başka gün yok başka dünya
boyun eğişlerin gururlu zilleriyle
çal bin yıllık aldanışı Femina
içinde eskil ritim, yırtılan etin sesi
umarsız sessizliğin iç çekişleri
eşlik edecek senin dansına
işaret bekleme sim gölgeler çağından
ışığın içindeki gölge gibi gel
ballı şerbetleri yudumlar gibi
iç aykırılığın saf içkisini
yaz buğusunda yanan ülke gibi gel
aklın deliliğe çarpan kıyılarından
bay tanrının yatağından
sisten çık gel siyah tüller içinde
siyah güller içinde
dantel tencerelerin kızgın köpüklerinde
hadi dans et, çoktan başladı ayin
büyülü ellerinle çal aşkın zillerini
Femina, uysallığın çılgın gelini
dans et, siyah iplik gününde parlak taşların
dans et, lanetli çığlığıyla bataklık kuşlarının
dans et, usanmış askeri gündelik savaşların
dans et, çağıran ritmiyle kaybolmuş hayatların
başka gün yok başka dünya
yeni günün şafağında
Femina
dans et
<end>

<start>
tüm dağlara kar yağsa
sarsa dorukları boran
ve tüm ışıkları yutsa fırtına
dayan
ey sevdam
ey sevdası yarınların
dayan
şimdi
kavrulsam da ayazdan
sarsılsam da kaygılarla
sımsıkı sarılmak zamanıdır umuda
umuttur sevgiyle ürer
ve sevmek yürek işidir
ve büyütmek sevdayı
emek işidir
bin yılların çilesini
ve tutkusunu geleceğin
nakış nakış dokuduğum bu kilimi
yani emeğimi
yani yüreğimi
adıyorum sana
ey sevdam
ey sevdası yarınların
durmadan
yılgınlığa varmadan
dayan
<end>

<start>
gün gelir insan anlayıverir
tek başına yaşlanan bir ağaç olduğunu
o yüzden kederi yazmak isteyebilir
rüzgarın gövdesinde açtığı yaralara
sonbaharda şaşarak öğrenirsin
yaprakların rengine inanmamayı
ve zamanın o müthiş yalanını
o müthiş yalanını tutkunun, ihtirasın
anların, anıların, 
çılgın bir nehir gibi kör koşularda
yaşadıklarının ve yaşayamadıklarının
dağlarda, odalarda, avunmalarda
çoğaldın sandığın azalmalarda
ışığını yitirmiş o ölü yıldızlarda
düşen bir yaprağın son gülüşünde açan
yankısız çığlıklarda
şaşarak öğrenirsin
zamanın ve hayatın büyük sırrını
gök sadece yağmura anlatır sonsuzluğu
oysa unutur damla toprağa değer değmez
yağmurun da kederli bir ülke olduğunu
unutmaktan başka güz yokmuş gibi
ve hayattan daha gerçek bir yalan
toprağa ne söyler yağmurun sesi
bir şarkı mı, bir şiir mi, bir güz hikayesi mi
yaşlı bir ağaç olsan, çırılçıplak bir ağaç
ne söylerdin, kalbinde esip duran rüzgara?
'beni terk et
içimde sonbahardan başka bahar kalmadı'
belki de gitmektir aşk, sadece gitmek
avare bir kederi sarıp yaralarına
rüzgarın devirdiği bir ağaç gibi
köklerini sessizce bırakarak toprağa
<end>

<start>
ağır ölümlerdik hızın kanatlarında
sadece korkuydu bizi besleyen
ateşin ağzında yaşıyorduk gövdeyi
teni adımlıyorduk ateşin küllerinde
geceden sonrayı hiç bilmiyorduk
unutmuştuk nasıl sevdiğimizi
yaralı hayvanlardı aşklarımız da
yaralı hayvanlardık aşklarımızda 
kendimizi ötekiyle değişiyorduk
çoğaldı yüzlerimiz azlığımızda
başkasıydık başkasını bilmeyen
ne çoktuk, var mıydık, sanıyorduk
uzun yolduk, yorulduk sesimizi
ormanları gömüp dallarımıza
sessizliğin köklerinde uyuduk
çürüdü sessizlikte köklerimiz de 
değmeden okşadık etin yılanlarını
sanal sevişmelerin karanlığında
kalbimize buzdan şatolar kurduk
şatoların buz tutmuş kalplerinde
gövdenin ağzından öpüyorduk ateşi
yaralı hayvanlardık inlerimizde 
korkuydu kanımızın yorgun bekçisi
korkuydu bekleyen kanımızın evini
zamanı yitirdik an’a sıkıştık 
mermeri tırmalıyor içimizdeki hayvan 
tümcesini yırtan bir kağıt gibi
kağıdını yırtan şaşkın bir tümce gibi
söküyoruz hayatın ilmeklerini
giyecek ben’imiz yok yalandan başka
<end>

<start>
işte sevişmek bitti
ölüm gibi devam ediyor gece
aşk henüz gidilmemiş bir ülkedir, diyorsun
ne kadar uzak gitsen çıkamazsın teninden
kendinden çıkamazsın ne kadar yakın gelsen
sessizce dinliyorum gecenin çanlarını
açık bir yara gibi çalıyor çanlar
vuruluyor sesinde çanların hayvanları
çıkamıyorum senden ne kadar uzak gitsem
sana varamıyorum
ne kadar yakın gelsem
gözlerinde
acının ürperen tenini okşuyorum
nereye akar, hangi ölü denize
istiridyeden koparılan incinin kanı
biliyorum
ölüm gibi devam ediyor gece
susamış bir yangını söndürerek kalbimde
çekiyorum körelmiş bir ateşin bayrağını
sesindeki çanların en yüksek kulesine
kapanıyor gecenin ağır kapısı
sonsuz mavi bir cam kırılıyor içimde
öpüyorum
öper gibi gözlerini son defa
ölüm gibi bir aşkın gözyaşlarını
<end>

<start>
gece
ipince bir yağmur gibi indi
sustu sular
yıldızlar savurarak gümüşten saçlarını
toprakla öpüştüler
ufkun ulaşılmaz çizgisinde yer
yasladı yorgun başını göğün geniş göğsüne
bin yılların sevdalısı dalgalar
çakıltaşlarında harelendiler
titriyordu kirpikleri
uykusunda gülümseyen çocuğun
usul usul fısıldarken
sonsuzluğun o gizemli ezgisini rüzgarlar
Samanyolu'nda bir yerde
yalnız değildi insan
yalnız değildir insan
<end>

<start>
buğulu bir camdan bakar gibisin
gözlerinde bu dalgın, bu yorgun bulut
yüreğimde güz kıyamet fırtınalar koparan
bu dargın bulut
yaban bir yağmur sonrası sesin
dallarına çekilmiş durgun bir çınar
gibi sakin
suskunluğu telâşsız sözlere sarıyorsun
yüreğim örselenmiş kırık kanatlarıyla
düşerken avucuna
anlamıyorsun
böyle mi biter aşklar
gün batımına uçan göçmen bir kuşun
yitivermesi gibi
bir rüyanın ansızın bitivermesi gibi
nasıl unutursun? 
nasıl unutursun beni sevdin
harlı ateşler yaktın karanlığıma
aşkların haraç mezat satıldığı dünyada
yıldızları birer birer indirdin saçlarıma
seni sevdim
kocaman bir dağ gibi genişledi yüreğim
ne çok şeyimiz vardı anlatacak
kimsenin bilmediği ne çok şeyimiz
ne çoktuk, ikimizdik, ne çoktuk
ne güzeldik, hiç olmadığımız kadar
sen alır gelirdin kendini
beni getirirdin yüreğindeki
öyle anlardı, aşardık insanın yazgısını
nasıl unutursun?
giderdin
masamda söylenmemiş şiirleri bırakıp
sen gelinceye kadar
nasıl da yalnızlıktı yastığımda unuttuğun
ve artık hep yokluğun…
bir rüzgârdı, kapandı pencereler
son sesleri bunlar ezgimizin
duyuyor musun? 
gidiyorum
kal, demiyorsun
şimdi bozkırlarda usul usul ağlayan
kahır yüklü ağır bir tren gibiyim
kimsesiz bir aşkın ayak izinden
uzak yıldızlara doğru yol alan
ve gittikçe ırayan
ve gittikçe ırayan
<end>

<start>
şimdi gidip yağmurları bulayım
ıslanayım güz kuşları uçmadan
ben bu şehirlerde duramam artık
usandım yabancı yaşamalardan
herkes kendine gitti, çürüdü hüzün bile
aşk belki de hiç yoktu, bir düştü anımsanan
yarım kaldı şiirlerim evrak masalarında
yoruldu sesim dönüp kendini aramaktan
kimseye bir şey olmaz, bırakın beni
saatler yine çalar kırılır uykuların elması
yine kusar minibüsler şarkılarını
sekiz vapuru bensiz de ayrılır sabahlardan
yapmayın, çocukları salmayın eteğime
bezginim çalan zillerden, telefonlardan
ben bu masaları koyar giderim işte
"iyi günler"iniz bile hüzünlenmez ardımdan
gitmeliyim o yağmurlar dinmeden
çekip gitmeden rüzgâr o düş sağanaklarından
bırakın yüreğimi aşklar böyle yaşanmaz
yaşanmaz keder bile sırılsıklam olmadan
<end>

<start>
-Doğan Ergül için-
-I-
şaşırmayı hâlâ unutmamışım
işte yine ağzımda o acı su
ne zaman öğreneceğim tanrım
her zamansız gidişin
bir yaprağın kalbine olduğunu
yaşamaktan yaralı bir tümce nasıl
şaşırırsa ölümüne sözcüklerinin
öyle şaştım ebedi sandığım sevinçlerin
bitivermesine orta yerinde
gözyaşı kadehi de kırılabilirmiş
acıyınca içinde biriken hayat
unutkan zamanın sırça teninde
bir çıt! sesiyle kırılan bir kalp
şaşarak anlarmış kanadığını şarap
lekeleri dağılırken geceye
-II-
yorgundun, yanıltmak içindi yorgunluğu
sessizce gülümserdin baktığın yere
dağılırken yüzünden siyah bir ışık
o siyah ışığın kırdığı rüzgâr
dindi işte, kederi yazmak için
gözlerinde taşıdığın şiire
susma, o eski yalana sarın ve söyle
sonsuzca açan gülüne aşkın
yağmurda izlerini arayan çöle
anlat
her zamansız gidişin
zamansız bir dönüşün ülkesi olduğunu
çekil şimdi biriktiğin gözyaşı damlasına
hiç bitmeyecek bir yoldan gelen
yağmurun çıplak bir ağaçta unuttuğu
o ıslak yaprağın içinde uyu
<end>

<start>
-I-
ölümsüzlük yalan, diyordu zaman
dinle bak, içindeki o lacivert uçurum
derin bir kuyunun hüzünlü şarkısıyla
çağırıyor seni hiç usanmadan
ama sen ölüm yokmuş gibi sev
ve dinle sevincin şarkılarını
hayat ağacının yapraklarından
çünkü yapraklar da uçuşur bir gün
sensiz de eser rüzgâr çıplak ağaçlarda
an kısadır ve aşk bir armağandır sana
-II-
duyuyordum, dinlemeyen ruhumdu
kalbim yalnız bir savaşçının korkularıyla
uçurum kadar derin bir hayat arıyordu
ve gerçek, melankolik bir anın aynasında
söndürdü kalbin ışıklarını
simsiyah labirentte meşalesini yakan
zamansız bir tanrı gibi belirdi zaman
ölüm, dedi tendeki sureti içindeki aynanın
alnında gezdirirken yalnızlık ellerini
an lacivert bir yalandır kendi zehrine tapan
acımadan emzirir zehriyle düşlerini
sordum ona, gerçek hangi yüzün senin?
dedi; ben gerçeğim, senden başka yüzüm yok
ölüm sensin ve ölüm tek sevgilimdir benim
-III-
kristal bir fanusa kapattım çığlığımı
sunmak için sonsuz tapınağın ilahlarına
hep birlikte girdik anın lacivert kapısından
ben, yıkılmış düşlerim ve aşk ve yalan
sunak taşında sessizce bekleyen zaman
merhamatle baktı uzun uzun yüzüme
dedi; acelen ne, şimdi gerçeksin, bu an
ölüm ülkesinden senin için çaldığım
ve sana  verdiğim tek armağan
unutma düşlerini, kalbindeki gerçeği
çünkü yalan olacaksın birazdan
<end>

<start>
gecenin terli etinde
hayat, o ağır yele
savuruyor hiçliğin tozlarını
çınlayan reklam ışıklarına
demirli gölgelere
afişler kımıldıyor yorgun caddede
bir kahkaha, ipekten bir çekiçle
kırıyor taş aynasını
zamanın
rüzgâr kristalleri
dağılıyor gecenin ellerinde
dans ederek geçiyor şenlik alayı
ışıldayan altın külçeler gibi
gecenin buz tutmuş gözlerinde
parıldıyor
yalnız bir atın sessiz yaşları
hayat, o ağır yele
uçuşuyor 
yıldızların sönmüş nefeslerinde
yaşlı bir at ölüyor
seğiren karlar üstünde
yaşlı bir at ölüyor
minicik bir yıldız gibi doğan bir at
bakıyor dünyaya soruların içinden
inleyen karlar üstünde
tanrılar ve adamlar görmüyor onu
zıplıyorlar gecenin neşeli güneşinde
bir geliyor bir gidiyor ışıklar
ürperen karlar üstünde
bir leke gibi duruyor at caddede
uçacak bir tüy gibi ağır ve ince
hayatın kıyıları uzaklaşıyor
soluyor kar çiçekleri  yüzünde
dans ederek geçiyor şenlik alayı
kahkaha
çığlık
at
çöp yığını
hiç
gömülüyor
kalplerin çürüyen gecesine
<end>

<start>
-I-
gün bitecek paramparça döneceksin kendine
silmeye çalışarak geceden suretini
aynaya bakacaksın içindeki deliye
kim bilir hangi aşkta bıraktığın gülüşün
kırıkları olacak yaralı bakışında
aynalarda gördüğün
son cesettir kendine öldürdüğün
diyecek gözlerinde kırılan ayna
sen geceden gizleyip suretini
gövdendeki hayalete sarılacaksın
tanıdık kokular kesecek bileklerini
yırtık fotoğrafları yeniden yırtacaksın
-II-
geceyi örtse de geçtiği mevsimlere
hâlâ yalanların en güzelidir aşk
sarışın acılar gizlenir gölgesine
böyle diyecek ayna, yine inanacaksın
ilk kez inanır gibi huzura ve lanete
paramparça bir yüzün son gülüşünden kalan
cam kırıkları hâlâ kanarken yüreğinde
geçtiğin sokaklara yeniden dönmek için
içindeki delinin ardından koşacaksın
sustuğun aşklar gibi konuşkan
yalnızlığın gibi bin parça
yeni bir gün çizerek yüzündeki aynaya
kendine yeniden başlayacaksın
<end>

<start>
ellerinden yağardı
en güzel yalanından dünyanın
bedenimde titreyen kar taneleri
hangi sevişme bir vedadan daha uzundur
nedir ki aşk çağımızda bir merhabadan başka? 
demiştin ya, aşk
kış yorgunluğu gibi yürürken aramızda
bir merhaba yeterdi güneşi ısıtmaya
gecenin gömdüğü gümüş bir yıldız gibi
mermer bir unutuşun mücevherine
bağışladım kar sesini
yüreğinde
donup kalmış kışın merhametine
kurudu bir içdeniz, güneş çekildi
bir mevsim gözlerini bırakıp gitti
kar kokan bir rüzgârı çıkarıp sandığından
derken bir “merhaba” sildi kendini
içimdeki ülkelerin haritasından
gecenin gömdüğü gümüş bir yıldız gibi
öyle sevdim ki, unuttum sevmeyi
bağışlamaz beni artık hiçbir hatıra
<end>

<start>
bu gece bırak beni
kırılmış dal gibiyim
suskun güz birikimi
yorgunum
savrulmuş harman yeri
bitti
yitirdim bir şeyleri
yitirdim evet
içimde parıldayan o ateş söndü
kirlendi ellerimin inci gergefi
aşklardı
yalnızlığın kendine varan sesi
aldanışlar
boşuna yatağını arayan nehir
sürükleyen dünleri
hiçbir şey avutamaz beni bu gece
yürüdüm o çizgiyi
ve bitti
kapat geceyi artık
bir şeyler ört üstüme ve git
yarın yine gülümserim
başkası gibi
<end>

<start>
o düşler
yüreğime yağmurlarla düştüler
geçerken içimdeki göçebe iklimlerden
beni bir kez olsun terk etmediler
o düşlerdi, anızlarda, çitlembik göllerinde
elmas küpelerinde çıngıllı sabahların
onlardı  çılgın akasyaların
salkım saçaklarında
çangır çığlık uçuşan
çingene çiçekleri o köy evinin
göç yorgunu telgraf direkleri
günü-birlik kaygılar,
saz benizli sevinçler
elim- sende	sevgiler, ak dikenler içinde
o düşlerdi gizlenen
yer altı kentlerinin loş tünellerinde
kıvılcımlar, korkular, yalınayak acılar
bataklıklar, ihanetler içinde
ve mercanlar içinde
mezarlıklar, karlar, buz tutmuş yollar
ateşler, genç ölüler
tutuşan parmaklıklar
karartılan ışıklar, çürüyen otlar
yalnızlıklar içinde
paramparça, 
acımasız
ve korkunç güzeldiler
onlardı
kalbimde ateşlerle peşine düştüklerim
bir başıma soluksuz koştuklarım
onlaraydı, her yanlıştan bir kurşun
o düşler
kırılgan aşklar gibi mağrur
ve en baştan yeniktiler
nerde şimdi gözlerimden çalınan o gülüşler?
o düşler
köpüklerde eriyen martı sesleri
orman kokulu rüzgâr
yağmur sonrası inen derin sessizlik gibi
uzaklarda yittiler
-bana özlemlerin acı yeşili kaldı
derin nehirler gibi kocamış yeryüzünde
o düşler
yağmalayıp yüreciğimi
akan günle gittiler
ne yazık
ay ışığı bile onları geri veremez artık
örtün kalbim ıssızlığın mor yorganını
<end>

<start>
bu acının bir tanımı olmalı
bana hiç söylenmemiş sözcükler gerek
gözlerime doluşan bu yağmur kuşlarının
her sevgiye bir tarih düşüren yanlışların
çıkmayan sokaklarda yitirdiğim düşlerin
bu acıyla buluşan bir tanımı olmalı
göğsünü kanırtarak oyan kör bıçak gibi
yaşanacak her şeyi dünde unutmak gibi
ömrünü kayalardan fırlatıp atmak gibi
kendine kaybolmanın bir tanımı olmalı
toprağı gökyüzüne savuran depremlerden
bütün evleri birden sürükleyen sellerden
geriye bir başına kalan ihtiyar gibi
acıyı solumanın bir tanımı olmalı
güneşin ortasında karanlık olmak gibi
kuruyan bir denizde sessizce yanmak gibi
ıpıssız bir evrende tek canlı kalmak gibi
bu çılgın yalnızlığın bir tanımı olmalı
sevdiğinin yüzüne son kez değercesine
söylenecek hiçbir şey kalmadı dercesine
“hoşça kal” demenin de bir tanımı olmalı
ben ne söyleyeceğim şimdi yelkenlerime
bana rüzgâr dilinden sözcükler gerek
<end>

<start>
havuzlu bir bahçede
kuş sesleri gibi bir şey sevdiğini düşünmek
hapisten yeni çıkmış bir dostun
yanındaki iskemlede gülümseyen solgun yüzüne
dokunuvermek
düşünmek sevdiğini
çakıllara söylediğin o eskimeyen şarkı
yüreğinin en sıcak vuruşuyla
tutuşturmak sönen bir kıvılcımı
kaybolmuşken karanlığın içinde
çamurlarda bulduğun o yaralı kuş
yanıveren ışıklar uzak bir pencerede
yorgun ayaklarında düzlüğe varan yokuş
kalabalık sofralarda yerinin ayrılması
yalnız sana söylenmiş günahların 
ağırbaşlı suskusu
akbardaklar kar altında uyurken
saçaktaki rüzgârın uğultusu
sevdiğini düşünmek
çekivermek denizden balıklı bir oltayı
çocukluğun gökkuşağı uçurtmasıyla
yakalamak en uzak yıldızları
tek başına bile kalsan yorgun kalabalıkta
bilmek haklı olduğunu 
                  upuzun bir kavgada
ve anlamak ki sevmek
ilk ılık esintiye çiçeklerini açan
erik ağacı gibi kuşkusuz ve kaygısız
yüreğini serivermek
hayata
<end>

<start>
hüzün ikizidir aşkın
birlikte beklerler yol ortasında
ah, serkeş güzelliği elmas sevişmelerin
çağırmasın beni artık çılgın kırallığına
diş izi çoğaldıkça bitiyor elma
kayalık dalgalarınla dinle beni
deniz çıplak uzanır tuzun beyazlığına
sen kendi düşlerinden asıldın mı hiç
hadi durma! 
yeni bir çığlık öğret yanıtlarına
hüzün derindeki izidir aşkın
birlikte susarlar yol ayrımında
<end>

<start>
-I-
bir ay gecesi işte
yedi yıldız,  yedi üşümüş yıldız
yedi siren çiçeği
yaralı geyikler gibi çöktü kalbime
en çok neresinden kırılır rüzgâr
ay gecelerinin sessizliğinde?
biriktirirdim yağmuru bulut olsaydım
tenindeki tuz yüklü gemilerde
hangi dünyadaydı, neresindeydi
kanatlı atlarla çıkılan yolculuğun
demiştin,  gelirim yol gitmese de
bir elmastı kalbim aşkla parlayan
-II-
yıldızlardan habersiz, habersiz yıllarımdan
geliyorsun benimle
gözlerinde hâlâ o ışık perileri
dans ediyor içimin çan çiçekleriyle
hep vardır yeni bir şey, diyorsun
tende ve ruhta
yeni bir öpüş, başka bir sözcük
açılacak bir sayfa
kederle gülümsüyor çan çiçekleri
ay geceleri kederle gülümsüyor
yedi yıldız evinin mercan alevi
hep ayni yerinde kırılıyor rüzgârın
söylemiştim, gitme
duvarların, duvarların içinde
yıldızlara giden incecik bir yol,
bundan sana belki söz etmemiştim
o incecik yoldu senin gülüşün
hayatımın incelen düğüm yerinde
bunu sana,
o yaralı geyikler gecesinde
belki de söylemiştim
<end>

<start>
anılardır ırayan düşe gül düşer
bir sararan bir kuruyan uzak gül
silinir ayrıntılar, dudağının kıvrılışı, sesin,
gülüşün...
o dalgın hüznüdür kalbimin, susar
o hüzün ki, sana bürünür gelir
saçlarının kokusunu getirir, uyanırım, üşür
ellerim
özlerim
kucağında çocuklaşan kadın sevinçlerini,

              yastığımda bir gül ağlar, kanayan
<end>

<start>
rüzgârın şarkısı dindi
silindi ışıltısı akağaçların
bir karanfil daha düştü intihar akşamına
sen gittin
artık sonsuzca gittin
hangi hatmi açar artık bu kentin parklarında
örselenmiş yüreğinde gecenin
alıp gittin beklemeleri de
gittin
hangi dingin uykuda seninle giden
hangi düş avutacak yastığımda unuttuğun geceyi
bir bıçak kırıldı içimde
ey aşk
koru beni
yeniden başlamalar kapatsın kapıları
çeksin perdeleri alışkanlıklar
ödenecek ne kaldı
aşka
ah, yürüsem
bütün sokaklarını yürüsem ay ışığının
bütün kederleri denize giden
<end>

<start>
ömrün izdüşümünden
kırık bir çizgi gibi
sonrasız gelip geçen
kavakların sesinden
ayrışan kimya gibi
rüzgâr diline küsen
ey sen kesiştiğim güz
böyle gülsüz
nereye?
yıldız tozlarının diş izleriyle
soluğunda soluduğum kilitsiz
yüreğini koyup mendil cebine
soluk sahra güncesi, buluştuğum giz
sensiz
durmaz bu tül akşamsefalarında
cam kırığı geceden düşler de gider
bir üveyik bile geri kalmaz yangından
bu senin gittiğin ya
eşkiyalar inmez olur dağlardan
bırak çeksin tetiği bu aysız sayfa
<end>

<start>
BİR ANKARA MASALI
varsın ve yoksun
böyle başladı masal
ve hiç bitmedi
hangi ayrılıktı, bittiği yerde başlayan
yeni baştan metal ve akik, demir ve tüy
fırtına ve esmeyi unutan rüzgâr
bütün kaçışlar bir kavuşmaydı melekler şehrinde
yılanı ağzında elmayla dolaştıran
Eylül çarşısı eylül kokardı
elinde kırık gözlüğün, bir fotoğraf, Ahmet abi
anılar, hiç okunmamış kitaplar gibi mahzun
ne çok beklemiştim ve gelmemiştin
kan kusuyordu hastane koridorları
ve bahar nasıl da yalnızdı o 87 baharı
hangi ayrılıktı, hiç bilmiyorum
hangi kavuşmaydı telefondaki sesin
93 yazı yani 30 Haziran
Yani Temmuz başını uzatmadan
cehennem otelinden
meğer veda, meğer aşk, meğer sesin
son defa
uçurum içimizdedir derdin 
hep isimsiz bir keder bir beyaz gemi
alıp götürür ve getirirdi seni
bir uçurum imgesiydin belki sen
bir dağın doruğunda ovaları bekleyen
bir “yasemin öpüş” kadar gerçektin oysa
gerçektin “eylül” kadar, gerçekti temmuz, o orak ayı
geri dönüşler çağı, unutulmayan şarkı
ah, biliyor musun, Orhan abi de öldü, öyle sessizce
bir başına, ölüverdi, şimdi dağılan toz
yarım kalan bir tablo, şaha kalkıp sonsuza dek 
öylece kalan atlar ülkesi
de öldü
biliyor musun
susuyorsun
yayından fırlıyor ok
şaşkın bir yalnızlığı delerek
giriyor etimin tuğlalarına
bir gül oluyor önce, sonra eski bir veda
bilmiyorsun
o masal devam ediyor hâlâ
AYTEN MUTLU
<end>

<start>
sarılırsan hayata bir çocuk sevincinde
bin bir rengiyle bahar çiçek açar bahçende
zaman ak telleriyle okşasa da başını
kolay ölür mü insan umut varsa içinde
dupduru bir yürekle sevebilmek ne güzel
bir gönüle bin gönül verebilmek ne güzel
bunca yarım kalmışlık içinde bir an oldu
yoğrulup bütünleştik diyebilmek ne güzel
III
karışırken saçların saçlarıma o akşam
hüzünlü bir ırmakta yıkanıyordu zaman
yalnızlık sarılırken tükenmiş sevgilere
kimsesizliğimizdi paylaştıkça çoğalan
ne bir hoşçakal dedin ne de yüzüme baktın
oysa biliyordum sen dünden daha sıcaktın
tanıktır yüreğimiz yaşadık bu sevdayı
ve bilmedi hiç kimse bende neler bıraktın
ne kaygılar ne ölüm ne zulmü karanlığın
çaresiz komaz beni senin yokluğun kadar
insanım tükenirim içinde yalnızlığın
gel çiçeklensin evren erisin uzaklıklar
açar mıydı çiçekler güzelliğe varmasa
çürür giderdi tohum toprağa sarılmasa
açlık ölüme gebe analar çocuklara
sabah olmazdı insan yarına inanmasa
VII
geçmiş yaratıyorken bağrında geleceği
günışığı siliyor yeryüzünden geceyi
nasıl doğarsa yaşam ölümün kendisinden
yalan da emziriyor memesinde gerçeği
VIII
boyun eğmekten farksız bu kavgada yan çizmek
hep zamana sığınmak hep yarını beklemek
oysa malûmdur zaman bir devim içre vardır
koyulsa da karanlık yola çıkıla gerek
gece biter miydi gün ateşler yakmasaydı
nesil sürer miydi can bedene akmasaydı
var etmektir en kutsal gerçeği var olmanın
 devran döner miydi kul emek katmasaydı
<end>

<start>
al şafağı alda alazlandıran
ala günde gülhatmiyi güldüren
güzellikle yüreğinin arası
kaç adım a sevdiğim?
rüzgârda salınan başaklarını
ak una adayan akça buğdayın
onuruyla yüreğinin arası
kaç adım a sevdiğim?
gökçe çeç üstünde alıcı kuşlar
gömütlerde selvilenirken açlar
kavga ile yüreğinin arası
kaç adım a sevdiğim?
ceren hayat ensiz kılıç üstünde
sınanırken direnç gönül destinde
sevda ile yüreğinin arası
kaç adım a sevdiğim?
<end>

<start>
dur
uyanan güz çiçeklerinin
alazlanan taşların
çalınmış yazgıların
ve ıslak hüzünlerin
ülkesi olan
yanımda kal
o vahşi güzelliği gitmelerdeki
bu günlük
çöl rüzgârlarına bağışla ne olur
kalırsan
akşam ve bulut ve gökyüzü ve çimen
ve gün ve kahkaha ve hüzün
ve yalnızlık
	-o gizi ömrümüzün
bu eski hikâyede ne varsa yaşanmayan
başlayacak birazdan
gitme
<end>

<start>
gövdemden daha dar evimin odaları
boşluğa asılmış martılar duruşu bu
tut yavaşça duvarın tentesinden
bir sen biliyorsun nerede olduğumu
şaşırt beni
gözüpek bir çenginin uzun kaşıklarını
getirerek dolayıp atlas bir kurdelaya
mavi perdeleri düş kapılar boya
uslu yalnızlığımın
küf yeşil alnacına
bir sen biliyorsun nerede olduğumu
uçur beni kanatların sırdaş beyazlığına
<end>

<start>
uyandırmak için seni
ayışığı sonatından geceyi çaldım
ıssız bir şehre gittim hiç gitmediğin
sessizliğe bilmediğin şiirler fısıldadım
rüzgârların dindiği kıyılarda
öykünü dinledim ıslak kumlardan
deniz uyuyordu ayak ucunda
aramızda tüy gibi uçarken zaman
aralık perdelerden yüzüne düşen
ayın tenha seslerini okşadım
açıklarda yitmiş bir yelkenliden
eğilip sulara gölgeni öptüm
kimsesiz çocukların ince parmaklarıyla
dokundum düşlerinin kırılmış aynasına
eski resimlerin soluk çizgilerinden
ellerini seyrettim mağaralarda
uyandırmak için seni
bütün geçmişini yeniden yazdım
bir gül iliştirip yalnızlığına
unuttum ne varsa unutmadığın
uçucu bir kokuyla sardım yalnızlığını
bir dağ gecesi gibi ürperdi tenin
soluğundan soluğuma uzanan
uzun bir yol diledim
uyandırmak için seni 
alnına solgun düşen saçlarını seyrettim
sonsuzluğu çağırdım avuçlarından
kayan bir yıldız gibi ölürken kalbim
<end>

<start>
Bin seneden ziyâde yaşamışım gibi hatıralarım var.
Hesap pusulaları, şiirler, muhabbetnâmeler, dâvâlar ve şarkılarla,
makbuz kâğıtlarına sarılmış ağır saçlar dolu,
çekmeli bir büyük dolap benim kötü beynimden,
daha az sır saklar.
Bu umumi bir mezardan ziyâde, ölüleri hâvî,
bir ehramdır, cesîm mahzendir.
- Ben ayın menfur bir mezaristânıyım ki
orada vicdan azapları gibi uzun kurtlar sürünür
ve dâimâ benim en aziz ölülerimin üzerine savlet eder.
- Ben solmuş güllerle mâli eski bir kadın salonuyum; 
orada bir yığın, mevsimi geçmiş modalar gömülüdür,
orada yalnız melûl pasteller, (buşe) nin soluk tabloları,
ağzı açık bir şişenin kokusunu teneffüs ederler.
Karlı senelerin sık kuş başı karları altında,
mağmum meraksızlığın semeresi, melâl,
ebediyyet nisbetlerini aldığı vakit,
uzunlukta hiçbir şey, kısalan günlere muâdil olmaz.
- Bâdemâ, sen ey madde-î zîhayat! 
sisli bir sahrânın umkunda uyuşmuş
müphem bir koku ile muhat bir granit taşından
başka bir şey değilsin; 
gamsız dünyanın meşhulü ihtiyar bir ebülhevl ki,
haritada unutulmuştur ve vahşi tabiatı
ancak gurub eden güneşlerin şuââtına şarkı söyler.
Tercüme: Âlişanzâde İsmail Hakkı Bey
Latinize eden: Hilmi Yavuz
<end>

<start>
Bırak da uzun, uzun, uzun zaman içime çekeyim saçlarının kokusunu, bir kaynağın sularına yüzünü daldıran bir susuz adam gibi yüzümü daldırayım içlerine, kokulu bir mendil gibi elimle sallayayım onları, sallayayım da anılar silkelensin havada.
Saçlarında bütün gördüklerimi, bütün duyduklarımı, bütün işittiklerimi bir bilseydin! Başka insanların ruhu ezgiler üzerinde nasıl dolaşırsa, benim ruhum da koku üzerinde öyle dolaşır.
Yelkenlerle, serenlerle dolu bütün bir düş var saçlarında; meltemi beni güzelim iklimlere, uzayın daha mavi, daha derin olduğu, havanın meyvelerle, yapraklarla, insan derisiyle kokulandığı iklimlere götüren büyük denizler var saçlarında.
Saçlarının okyanusunda, içli türkülerle, her ulustan, güçlü insanlarla, sonsuz sıcaklığın yangelip yattığı, uçsuz bucaksız bir gök üzerinde ince ve karışık yapıları oymalar gibi beliren, biçim biçim gemilerle kaynaşan bir liman görüyorum.
Saçlarının okşamalarında, güzel bir geminin kamarasında, bir divan üstünde geçmiş, çiçek saksılarıyla serinlik verici testiler arasında limanın fark edilmez yalpasıyla ığralanmış uzun saatlerin bezginliğini yeniden buluyorum.
Saçlarının kızgın ocağında, afyonla, şekerle karışmış tütün kokusunu çekiyorum içime; saçlarının gecesinde, sıcak ülke göklerinin sonsuzluğunu parıldar görüyorum; saçlarının ince ince tüylü kıyılarında, katranın, miskin, hindistan cevizi yağının birbirine karışmış kokularıyla sarhoş oluyorum.
Bırak da uzun uzun ısırayım ağır, kara örgülerini. Ele avuca sığmaz, ferman dinlemez saçlarını dişlediğim zaman, anıları yer gibi oluyorum.
Çev: Tahsin Yücel
<end>

<start>
1
Soğuk karanlıklara geldi karışma günü; 
O pek kısa yazların ışığı biter yarın! 
Duyuyorum şimdiden taşlığa düştüğünü
Acı gürültülerle çatırdayan dalların.
Bütün bir kış boyunca saracak beni: dehşet,
Hınç, ürperme, kızgınlık ve bir bitmez uğraşı,
Kutup cehenneminde bir güneş gibi elbet
Yüreğim andıracak donmuş, kızıl bir taşı.
Ürpererek dinlerim düştüğünü her dalın; 
Dar ağacı kursalar ses vermez bundan kaba.
O yıkılan kaleye benzer içim, bir kalın,
Bir yorulma bilmez koçbaşı çarpa çarpa.
Bu tek düze düşüşü böyle her dinleyişte
Sanırım hızlı hızlı tabut çakan biri var.
Kimin için? -Dün yazdı: bu gelense güz işte! 
Bu gizemli gürültü bir bitiş gibi çınlar.
2
Ah o yeşil ışığıyla uzun gözleriniz
Tatlı kadın bugünse herşeyde bir acı var,
Ve, hiçbir şey, ne oda, ocak yada sevginiz,
Sarmaz beni denizde parlayan güneş kadar.
Genede sevin beni, candan bir anneye eş,
Densizleride sevin, huysuzları da sevin; 
Bir sevgili, bir kardeş olun, batan bir güneş
Görkemli bir güz gibi tatlıca gülümseyin.
Kısa görev! bekleyen mezardır; doymaz mezar! 
Ah! bırakın, başımı koyup dizlerinize,
Tadayım, özleyerek beyaz, sıcacık yazlar,
Vuran aydınlığını mevsim sonunun size!
Çeviren: Sait Maden
<end>

<start>
Kalbim bir kuş gibi, hür ve şen şatır
Uçuyordu kanatlar gergin; halatlar gergin
Ve gemi kayıyordu, ışık saçan güneşin
Sarhoş ettiği melek, sularda ağır ağır.
Bu kara, bu mahzun ada hangisi? 
Bu Cythere, şarkıda yaşayan diyar; 
İhtiyar çocuklara Eldorado ninnisi; 
Halbuki zavallı bir toprak, dostlar! ...
Tatlı sırlar adası ve kalp bayramlarının.
Tutmuş meşhur Venüs'ün güzel, mağrur hayali
Bir koku gibi, deniz ve göğünü, anlarsın.
Aşk, bahtsızlık doldurur ruhlara onun eli.
Yeşillikler, açılmış çiçeklerin ülkesi,
Yok sana kapılmamış tek millet, tek bir kimse.
Havanda öyle uçar dindar kalplerin sesi
Gül bahçesi üstünde koku nasıl yüzerse.
Veya bitmez ötüşü vahşi bir güvercinin...
-Cythere artık pek zayıf insanların toprağı; 
Artık bir çakıl çölü, çığlıklar acı, derin.
Buna rağmen var bence bir tuhaf başkalığı.
Bu bir tapınak değil, bir orman gölgesinde,
Ki bir genç rahibenin, -çiçeklerle sevişmiş-,
Gittiği yer, vücudu sır alevinde pişmiş,
Rüzgarların varlığı eteğinin sesinde...
Fakat işte sahili tâ kökünden uçuran
Kuşlarla yelkenleri birbirine katan su! 
Gördük ki üç ayaklı bir darağacıydı bu,
Siyah bir selvi gibi gökten apayrı duran.
Biraz önce asılmış genç avları üstüne
Çullanmış yiyorlardı çılgın yırtıcı kuşlar.
Kâfir gagalarını can evine sokmuşlar
Her kanlı noktasından, gözleri döne döne..
Gözleri iki delik, karın kısmı boşalmış,
Kalçaları üstüne akıyor barsakları.
Cellâtlar ağza kadar iğrenç zevklere dalmış.
İğrenç zevklere batmış gaga ve kursakları.
Ayakları altında, bin ağızlı bir sürü,
Burun havaya kalkık, fır fır dönüyorlardı.
En büyüğü ortada, çığrışıyorlar: "Yürü."
-Bir cellat yanında binbir yardımcı vardı.
Ey Cythere'in, çok güzel bir semanın çocuğu
Bütün bu acıları sesszice çekeceksin! 
O hayasız tapınman sebebi işkencenin; 
Mezardan mahrum eden, günahların soluğu.
Senin acın yazılı en duygulu yerime! 
Görünce seni yavrum, o sarkık kol ve ellleri.
Yükseliyor bir kusma gibi tâ düşlerime
Eski acılarımın kabarık, uzun nehri.
Ey aziz hâtıralar şahı biçare şeytan! 
Senin önünde duydum, panter ve kargaların
Kuvvet ve şiddetini, çene ve gagaların,
Didik didik edecek kadar bana can atan.
-Sema câzibedardı, deniz bir su, yekpare; 
Fakat her şey kapkara ve kanlı benim için.
Bir hüzün sisi sarmış ne yazık ki çepçevre,
Kalın bir kefen gibi, etrafını kalbimin.
Senin adanda Venüs! buldum bir tek şey gerçek; 
Gölgemin asıldığı hayalî bir sehpa, ah! 
Tiksinmeden vücut ve kalbimi seyrederek
Kuvvet ve cesareti ver bana Rahim Allah!
Çeviren: Sezai Karakoç
<end>

<start>
Kardeşim, yavrum,
Sana benzeyen bir yer
Düşünüyorum; 
Gidip orda beraber
Yaşamanın, sevmenin,
Sevmenin ve ölmenin
O yerde bir gün,
Saadetini düşün.
Karışık göklerinin
Islak güneşlerinde,
O hain gözlerinin,
Bol yaşları içinde
Daima parıltılı
Gözlerinin esrarlı
Cazibesi var.
Orda ne varsa süs, sükun ve şehvet,
İntizam ve güzellikten ibaret.
Üstünde güya
Senelerin cilası
Parlayan eşya
Süslerdi odamızı; 
Bu bulunmaz çiçekler,
Kokularını amber
Kokularına
Mezcederdi boyuna! 
Orda tavanlar zengin,
Ve derindir aynalar; 
Her köşede sevdiğin
O şark ihtişamı var.
Her şey kendi dilince
Ses verir bize; 
Ve kalbini gizlice
Gösterir bize.
Orda ne varsa süs, sükun ve şehvet,
İntizam ve güzellikten ibaret.
Bir baksaydın bu
Kanallarda ne kadar
Serseri ruhlu,
Uyuyan gemiler var; 
Hem gidermek içindir
İnan ki en küçük bir
Arzunu, onlar
Uzaktan geliyorlar.
O akşamlarda gurup,
Tarlalar ve kanallar
Ve bütün şehri yakut
Ve altınlara boğar.
Orda kainat hulya
İle sarhoştur,
Sıcak, sıcak bir ziya
İçinde uyur.
Orda ne varsa süs, sükun ve şehvet,
İntizam ve güzellikten ibaret.
Çeviri: Cahit Sıtkı TARANCI
<end>

<start>
Gönlüm  rahat, çıktım  dağın  tepesine,
Hastane, hapisane, kerhane, araf, cehennem,
Kent görünüyor tüm genişliğince,
Çiçekler  gibi  açar  tüm  aykırılıkları.
Boşuna  gözyaşı  dökmeye  gitmezdim  oraya,
Sen de  bilirsin, ey  Şeytan, kırık  umutlarımın anası;
Kocamış  bir  kadının  kocamış  belalısı  gibi
Sarhoş  olmak  isterdim  o  koca  orospuyla,
Cehennem  büyüsü  gençleştirirdi  beni.
Sabah  yataklarında  uyu  daha  gönlün  dilerse,
Ağır, karanlık, nezleli, gönlün  dilerse  dolaş
Altın  işlemeli  akşam  perdelerinde,
Seviyorum  seni, rezil  başkent! Orospular
Ve  haydutlar, sunduğunuz  hazlar  sonsuz,
Yazık ki  anlamaz  bayağı  inançsızlar.
Çeviri: Tahsin YÜCEL
<end>

<start>
Siz aydınlık, kızıl bir güz göğüsünüz,
Benimse içimde hüzün dalga dalgadır.
Ve üzgün dudaklarımın üstünden deniz
Çekilirken buruk anılar bırakır.
-Cansız göğsümde elin boşa dolanıyor; 
Yaralı... ve sızlıyor dokunduğun o yer,
Kadınlar pençeleyip dişledi, kanıyor,
Arama, hayvanlar yüreğimi yedi.
Davul gibi gümleyen bir saray bu yürek,
Ayyaşların, canilerin hora teptiği! 
-Tadıyor çıplak boynunu koku, yüzerek! ..
Ey güzellik, ruhların çakıllı düveni! 
Diyorsun, bu kanlı yürek yok olup bitsin,
Kalanı alev gözlerin yakıp kül etsin!
Çeviri: Erdoğan ALKAN
<end>

<start>
Durmadan kımıldanır iki yanımda Şeytan,
Yüzer çevremde ele gelmeyen hava gibi.
Duyarım ciğerimde onu yanan, tutuşan
Sonsuz, tedirgin salar içime istekleri.
Ara sıra bilip sanata düşkünlüğümü
Döner en güzel kadınlara döner dünyada.
Aldanıp sudan sözlerine tanrının günü,
Alışır dudaklarım en alçak şuruplara.
İşte böyle giderim, Tanrı gözünden ırak,
Yorgun, tedirgin, soluk soluğa ağlıyarak
Issız, derin Can sıkıntısı ovalarına.
Atar böylece şaşkınlık dolu gözlerime
Kirli giysiler, açılmış yaraları sonra,
Korkunç Yıkım'ın kanlı takımını yıllarca!
Çeviren: Abdullah Rıza ERGÜVEN
<end>

<start>
Çalar saat! Uğursuz Allah, korkunç, bir karar,
Parmağı bizi tehdit eder, bize der: "Hatırla! "
Bir hedefteymiş gibi dikilecek yakında
Dehşet dolu kalbinde ürpermiş ıstıraplar;
Kaçacak ufka doğru o buharı andıran
Zevk, kulisin nihayetinde bir rakkas gibi; 
Her insanın bütün ömrü boyunca nasibi
Nimeti bir parça yiyor senden de her an.
Ve saniye, üçbin altıyüz kere saatte
Fısıldıyor: Hatırla! Hatırla! - Koşan böcek
Sesiyle, şimdi der: Ben 'Geçmiş Zamanım' gerçek,
Ve emdim kirli hortumumla ömrünü işte!
'Remember! ' Hatırla ey sefih! 'Esto memor! '
(Aşinasıdır hançerem bütün lisanların.) 
Dakikalar o külçelerdir ki fani çılgın,
Altınını almadan atmaması doğrudur!
'Hatırla' ki zaman muhteris bir kumarbazdır
Hilesiz kazanır, bu bir kanun, her koyuşta.
Gün sona eriyor; gece büyüyor; hatırla
Susuzdur her girdap; su saati boşalır.
Yakında çalacak saat ve ilâhî kader,
Ve şan dolu Fazilet, henüz bâkire zevce,
Ne nedamet o dahi (ah! son misafirhane!) 
Ve hepsi diyecek: "Vakit, koca ödlek! geber! "
Çeviri: Ahmet Muhip DRANAS
<end>

<start>
Koyu bir çamur bulup solucanlara uysam,
Bir derin çukur kazsam cânım için cihanda,
Serip kart kemikler'mi, bi yatsam, bi uyusam,
Bataklığa gömülmüş timsah gibi nisyanda.
Nefretim vasiyetler, nefretim kabirler tüm.
Avuç açacağama bidamlacık yaş için,
Sağken, akbabaları başıma üşürürüm,
Gölkanlara belensin o cenabet cesetim!
Kurtlar, gözsüz-kulaksız, benim kankardeşlerim,
Bolahenk feylesoflar, daldölleri leşlerin,
İşte size bir ölü, güloynar ve gönüllü!
Örenimin üstünde fırdönün gönlünüzce! 
Var mı ölümden öte ölüye bir işkence,
Ölümü seçmiş madem ölülerle bu ölü?
Çeviri: Can YÜCEL
<end>

<start>
Ey güzeller güzeli, sana demem o ki,
Binbir ışıkla renk bezemiş gençliğini; 
	Çizmek isterim resmini tez,
Kucak kucağadır orada ilkyaz ve güz.
Andırır havada savrulan eteklerin,
O ince, upuzun, güzel gemilerin
	Vuruşunu açığa, uzak; 
Ardından bir uyumun, bezgince, yumuşak.
Üstünde boynunun, omuzlarının, dimdik,
Yükselir başın bir alımla görülmedik; 
	Taçla süslü bir bakış soğuk,
Yürür gidersin yolunda sen, göksel çocuk.
Ey güzeller güzeli, sana demem o ki,
Binbir ışıkla renk bezemiş gençliğini; 
	Çizmek isterim resmini tez,
Kucak kucağadır orada ilkyaz ve güz.
Göğsün ki başlar ve yuvarlaklaşır gittikçe,
Göğsün ki görülmedik en eşsiz çekmece,
	Aydınlık ve yuvarlak bir düş,
İki kalkan onlar, şimşekler vurmuş;
O çıldırtan göğsün süslü pembe güllerle,
Saklandığı gizlerin, dolu nelerle,
	Eskimiş şaraplar ve ıtır,
Orada duymak ve düşünmek sayıklamaktır.
Andırır havada savrulan eteklerin,
O ince, upuzun, güzel gemilerin
	Vuruşunu açığa uzak
Ardından bir uyumun, bezgince, yumuşak.
O soylu bacakların senin avlamakta,
Çılgınca istekleri, etekler ardında,
	Aranan özsuyudur aşkın,
Süzülmüş tortulardan karanlıkların.
Kolların, yeni yetme erkekleri saran,
Başka mı ki uzun ve parlak yılanlardan,
	Sarar âşığını sımsıkı,
Hep sende duracak o iz, çıkartma tıpkı.
Üstünde boynunun, omuzlarının, dimdik,
Yükselir başın bir alımla görülmedik,
	Taçla süslü bir bakış soğuk,
Yürür gidersin yolunda sen, göksel çocuk.
Çeviri: Sabahattin Kudret AKSAL
<end>

<start>
Canavar bakışlı ruhlar gibi
Yatağına geleceğim tekrar; 
Süzüleceğim yanına kadar,
Dört yanım gecenin gölgeleri.
Öpecek, öpeceğim, esmerim,
Seni aydan soğuk öpüşlerle,
Nasıl sürünür, bir gibi yerle,
Yılan; seni öyle seveceğim.
Vakta ki soluk bir gün doğacak
Boş bulacaksın yattığım yeri,
Ki bütün gün soğuk kalacaktır.
Hayatın, gençliğin üzerinde
Sevgiyle hükmeder başkaları,
Bense hükmedeceğim, dehşetle.
Çeviri: Orhan Veli KANIK
<end>

<start>
Bu akşam ölebilirim, rüzgar, güneş, sağanak,
Kalbimi, kemiklerimi etti mi tarumar,
Her şey bitti demektir; ne rüya, ne uyanmak! 
Aralarında olamayacağım yıldızlar?
Şu uzak dünyaların her tarafında, yer yer,
Ruha kasvet veren ıssız yolların yolcusu,
Bizim gibi düşünür kardeş beşeriyetler; 
Ellerini uzatan her gece bize doğru.
Evet, her yerde kardeşler; bizim gibi yalnız! 
Onlar bize işaret ederler geceleri,
Hüzünlerinden! Ah hiç kavuşamayacak mıyız? 
Mihnette birbirimizi avuturduk gayri.
Yaklaşacak birbirine bir gün seyyaraler,
Bu muhakkak, sökecek belki evrensel şafak,
O zaman! Meczupların türküsü bunu söyler; 
Allah'a karşı bir kardeş çığlığı olacak.
Heyhat o günlerden evvel, rüzgar, güneş, sağanak,
Kalbimi, kemiklerimi etmiştir tarümar.
Bensiz olacak her şey! Ne rüya, ne uyanmak! 
Ah aralarında olamadığım yıldızlar.
Çeviri: Cahit Sıtkı Tarancı
<end>

<start>
yiğidim yiğit olmasına ya
yanık türkülere vurmayın beni
tutuşur dizelerim sonra
herbiri yıldız kenti halinde
kardeş yıldızlar anamız birdir
aynı sevdaya yalınkılıç
soyunduk iş....................
<end>

<start>
sabahın köründe çıkıyorsunuz evden
kaybedilmiş savaşın utancı
sabahın köründe
gölgeniz
kardeşten ötesiniz belediye otobüslerinde
teriniz etiniz karışıyor birbirine
evin delisi gibi kanıksadınız
kadıköy kara....................
<end>

<start>
ellerimin el olduğunu hatırlatan kolejli kız
gün görmüş bilge tavrıımı yerle bir edip
geliyordun çok parçalı kırarak okulunu
ben senin yaşında genelev hariçtim
ge....................
<end>

<start>
dökerek 
bütün yapraklarımı 
tenhasında oturulmayan 
bir ağaç gibi geldim 
ne rüzgar ne de bir meze 
bana rakı ver şef 
şişesinde
gitarcı çocuğa söyle 
benim şarkılarımdan 
uzak dursun bu gece 
servis filan istemez 
sandalyeyi kaldır 
çiçekleri mumu ....................
<end>

<start>
duvar duvar duvar 
sana ne desem ki ....................
<end>

<start>
düştüğünüzde çok şeyden ırak bir daha yaşayamayacaksınız çok şeyi 
tutamayacaksınız kolundan kısa pantolonlu bilya çağında bir çocuğu 
coşama....................
<end>

<start>
biz olmasak açlık biz olmasak ölüm.. dediler 
seni kapkara bir çarşaf gibi yere serdiler
sevildikçe güzeldin öpüldükçe güzelim kız 
kızoğlankız olmadın m....................
<end>

<start>
senin bu ankaralı haline inat
boğaziçi köprüsün....................
<end>

<start>
yil dört mevsim on iki ay 
yil üçyüzaltmisbes gün 
olur olmaz yerinde 
gecenin ve gündüzün 
tenimde uyaniyor senin 
çiglik çigliga tenin 
kütür kütür kirmizi 
kaniyor elimde bir karpuz 
ne bir uyku gecelerimde 
ne düs ne bir huzur 
elmaya sakalimi sürtüyorum 
yanaklarin düsünce aklima 
egilip aliyor....................
<end>

<start>
Müebbet Türküsü
önce kol sonra sürgü sonra anahtar açılır kapı 
itilirim sırtımdan ben ebedi kiracı kesilmiş hükmüm 
önce sürgü sonra kol sonra anahtar kapanır kapı 
bir ömür boyu diri diri içmek için gövdemi 
dolanır bacaklarıma balçık gibi ağır bir karanlık 
çırpınsam küçücük pencerede çifte çapraz parmaklık 
üstünde yüzüme örtülür binlerce kare demirörgü 
her karesinde oyulmuş bir göz gibi kanar gökyüzü 
batan güneşim kapının önünde kıpkızıl asılırım biran 
ranzam tavana ranzam yere ranzam göğsüme çakılı 
kımıldasam göğsüm boydan boya yırtılacak sanki 
duvarlarını üstüme yıkacak hücrem adım atsam 
adım atsam apansız kurşun değdi kanadına kuşun 
tutun beni önüm berbat uçurum bu kimin sesi 
bırak torbanı atlas'a ödüldür gökkubbeyi taşımak 
düş kırıklığına salan salsın gözlerini bırak 
ranzanda yatak yatakta düşlerin dağınık kalsın 
yürü delikanlım beton altında toprak uyansın 
duvarı duvara vur ateş gibi bir ıslık tuttur 
yürü a benim deli gönlüm yürü kesilmiş hükmün
şarkılar türküler skeçler camdan cama gülücükler 
-olur böyle şeyler takma kafanı yatarız be- 
gecede ay mı var alttan alta katılaşan bir şey 
olur böyle şeyler takmıyorum kafamı yatarız be.. 
biter havalandırma eğlentisi de gecenin bir yerinde 
son sigaranın ateşi kararır dostlar uykuya varır 
gece sefası bu mevsim açar mı gecede ay mı vardı 
idamdan müebbete düştüm müebbetten hücreme 
belki sıcaktı şubat gece karla başladı fakat 
en güzel yüzünü resminin yüreğime ters kapadım 
kırdım belleğimin bütün sırrı dökük aynalarını 
ranzam soğuk ranzam ayaz ranzam kar 
altımda demir üstümde ışık yanımda duvar 
üşür ellerim sensiz ellerim öksüz ellerim 
nerde portakal bahçesi kadar sıcak memelerin 
dönerim gene duvar gene soğuk gene ayaz 
düşlerim seni almaz düşlerime müebbetim sığmaz 
bir dal fesleğen taksan da saçlarına yorulursun 
güneşi yatırsalar koynuma ısınamam 
bir yerine vardım ki gecenin sen yoksun
bir yerine vardım ki gecenin sen yoksun 
sen yüreğimin dağlarında sakladığım kaçak kız 
seni sunuyor kar yüklü dallarıyla çam ağaçları 
kimliğin bende saklı uzanıp alsam alnın apak 
gece balçık gibi yapışıyor ellerime saat kaç 
tende yaşanmayacak aşkımız anladım tenimde isyan 
yorgunum ranzama uzansam gözlerimi kapatsam 
bir daha açmasam beni bu kapkara suskunluk 
beni öldürecek diyorum avaz avaz düşüyorum 
asama dikse anam kapımızdan balkona tırmansa 
akçamların kokusunu sen saçlarından savursan 
üç yanı sırılsıklam ülkem gibi hep acı dalgalara dirensen 
yanağından mutlu bir damlanın yuvarlandığını görsem 
kar da eridi çamur sonra yağmur sokaklar çıplak 
asfalt makadam bulvar ayaklarda o bildik bıçak acısı 
haki gömleğinden bir düğme aç ellerimden üşüyorum 
şafakları yunus çıkarsa ağlarından balıkçılar beter ağlar 
dudaklarında uzayan sigara külü martı kanatları ve türkü: 
bir dal fesleğen taksan da saçlarına yorulursun 
bulaşıyor dilime beni ağzınla sustur susturacaksan
sabah oldu beni ağzınla sustur susturacaksan 
gazeteyle uzatıldı mazgaldan dürülmüş bir yangın gibi 
korkunç acılarıyla ellerime on üç yıl öncesinin vietnam'ı 
pirinç tarlaları bambu evleri insanları yani kavgaları 
1972 trag bang köyü ve temmuz güneşi 
ve yankee ve napalm yani ölüm bulutları 
yapışıyor sırtlarına çocukların çocukların bacakları tutuk 
çığlıkları var fakat ağızlarında boylarından büyük 
ilkokul çağında saçı kara çığlığı yangın küçücük kızın 
bant çekmişler göbeğinin altına ne ayıp ne yasak 
kaçıyor o güzelim çocuk bütün insanlığıyla çıplak 
elinden tutmalı göğsüme basmalı göğsümde soluklandırmalıyım 
benim de gözlerim yanaklarıma doğru çekilmeli acıdan 
ağzımı kulaklarıma dek yırtarcasına haykırmalıyım 
payıma düşeni almalıyım yedi milyon ton bombadan 
işte ben her acıda böyle sırılsıklam şaşkınım 
haykırılmış her çığlık burda benim ağzımı yakıyor 
durma kanıyor acılarım gövdemin neresine dokunsam 
kaldırmadan demir parmaklığı insanla insan arasından 
canım sevgilim ben bu yaraları kabuk bağlatmam
alnım parmaklığa gömülü alnımda tarifsiz hasret 
dörtbir yanım idam dörtbir yanımda türküleşen müebbet 
ne bir yıldız kayar üstünden ne bir çiçek açar 
hücreler burada susuz kör ....................
<end>

<start>
I 
güneşi hiç görmedim penceremde 
ne ay doğdu geceme ne bir yıldız 
hem sıkış sıkış hem çöl kadar ıssız 
beş yıldır bir şeyler soluyor içimde 
II 
dal olsun diye kuşa uzattımdı kolumu 
omuzlarıma kadar ekmek ufaladımdı 
yanılıp da bir kez bile konmadı 
inip üç adımda bitirdim yolumu
evet üç adımdabir tokat 
gibi çarptı yüzüme duvar 
dibine çöküp avuçlarımı açtım fakat 
hangisine sapsam ne çok yol var
el eli çoğaltmayınca bir yerde 
uçurumlaşıyor avuç çizgisi de 
tek başıma yürüsem şimdi 
barbaros bulvarı'ndan beşiktaş'a 
bir vapura binsem ya da motora 
-kaptan dümen kır üsküdar'a- 
düşteki gibi ansısam birden 
koyun gibi yatırılıp kazınmış saçımla 
ayakkabısızlığım.. pantolonsuz bacaklarımla 
içinizde aykırı bir yaşamım ben 
ihbar polis filan.. güvertede tutuklanmadan 
balığın üstüne martının altına 
yarı yolda kaldırıp gövdemi atsam 
bulurdum kendimi ayaklarımın dibinde 
beş yıldır bir şeyler sürükleniyor içimd....................
<end>

<start>
kara sürülmesin diye anamızın ak sütüne 
başımızın gölgesini bile düşürmedik önümüze 
koşarak gelirdi seksek çizgisinden çocukların sesi 
acının aynasında yansırdı yurdumun o can sureti
apansız kar fırtınası tozardı uykularımız 
duyardık basılmış yuvaları dağkırlangıçlarının 
sesimiz sesimizi kucaklayarak aşardı duvarı 
            kar aklığını kan yakmasın 
            açın kanatlarınızı kırlangıçlarım 
            mavi dağ dumanını....................
<end>

<start>
duvara demire değmekten 
gün boyu yorgun 
uzanıyorum ranzama 
birdenbire kokun....................
<end>

<start>
Bütün güzelligini giyinip gelmissin
Saclarin selale omuzlarinda
bu kis günü kiyamette<....................
<end>

<start>
(1)
yola çık 
upuzun yürü
vurulmuş çocuk başları arama
zeytin dalında asılı kızın 
                                çıplaklığında kalma
alev dalgası saçlarını rüzgara yatır
YÜRÜ
havada 
elden ele devşirilen barışın sesi dar
havada
kuşatma içinde dövüşenler var
havayı kokla 
havayı dinle 
COŞ
onlar ki 
bu yoldan
mavi gözlü kız
zeytin dalına asılmadan
güneşin alna....................
<end>

<start>
bir gün eğer yolun
düşerse sorguevle....................
<end>

<start>
geceler ayaz olur
geceler yalçın olur
berbat olu....................
<end>

<start>
yüreklerimizi gencecik 
çıkarıp verebilseydik 
üşümezdi göğsümüzde 
biber gibi bir uçurum
tam da yakalamışke....................
<end>

<start>
genç mi olunurmuş içerde a benim gülüm 
söyledim yedi yılda bütün türkülerini ömrün 
güz bir yandan uçuşur saçlarımda 
kış bir yandan
ihtimâl ki ben senden tam sekiz ilkbahar büyüğüm 
sen saçlarına ilkokul kurdelası taktığın gün 
devadımlarla buluştu ayaklarım 
ah ne çabuk
kanımı pompaladı yüreğimin çelik kasları 
kanım damarlarımda şaha kalkan atlardı 
beyaz atkılar gibi att....................
<end>

<start>
biliyorum sokaklarda
kartopu oynuyor çocuklar
üşüdüm acıkt....................
<end>

<start>
İki elinle kapatıp 
Yırtığını yaranın 
Koynunda yıld....................
<end>

<start>
-Sevgili Niyazi'ye Akıncıoğlu'na-
Nasıl bildim görür görmez dünyam güzeli 
Rumeli'ndeniz böyleyizdir 
At uçar kanımızda doludizgin 
Sarı kumral 
Esmerizdir 
Yolcuyuz kadim türküler içre 
Yollarında nice karasevdanın 
Varız bre dilber 
Öyleyizdir 
Hey başak boylu 
Nasıl bildim görür görmez 
Rumeli'ndeniz bre canım 
Eh 
Güzelizdir 
Hadi dilber hadi 
Hadi birlikte: 
"Akdeniz'den aman 
Su gelir boydan boydan..." 
Bak 
Gözlerin defneden yaprak 
Kuru yaz otlarından saçın 
De bre 
Sürsün türkümüz 
-"Güzel arar isen 
Al bizim soydan." 
Nasıl bildim görür görmez 
Bre dilber 
Bre dünyam güzeli
<end>

<start>
Gecem erken dur dur 
Gözlerine bakmazsam uzun bakmazsam 
Gecem erken inecek bitecek tükenecek gibi de değil 
Dur bir sokak daha aydınlık edineyim 
Gecem erken
Yağmuru güneşleri haziranı yürüsek 
Diyelim saat 24 aşk dinler mi cumartesiyi geçmişiz dinler mi 
Akşamları alsak samanyolunu alsak Aksaray'a götürsek bıraksak 
Bir dalı kırdık diyelim şiirden başka nereye konur 
Gecem erken inecek dur dur
Hangi gökyüzü ister yasak edilsin bakılmak bakılmak 
Dur bir sokak daha aydınlık edineyim 
Gecem erken, bitecek tükenecek gibi de değil 
İstersen sonu yok diyelim istersen ırak ırak 
Gecem erken inecek
<end>

<start>
Pencereye pencere hey pencere derim ne gücenir ne eder 
Sokağa sokak hey sokak derim o da öyle 
Gün geçer hey gün geçen gün derim güle güle 
Darılır enikonu
Aklım var düşünürüm iyi kötü 
Basıp giderken çamaşır iplerinden ikindi güneşleri 
Girin bakın 
Evinizi serin tuttum çocukları güler yüzlü
<end>

<start>
Gece seni birdenbire hatırladım
Nasıl bakarsa sürüye dağdan bir canavar 
pencereden dışarıya öyle baktım
Dışarda seni benden ayıran hayat 
dışarda lodosa çevirmiş hava 
eriyor günlerdir yağan kar
Bir görülmez düşmanın üzerine yürümek 
ve düşüp ölmek sonra 
birkaç adım atarak
<end>

<start>
Elimde demin 
Küçük bir saksı vardı 
Boş bir saksı
Nasıl ağırmış meğer 
Nasıl kolum ağrıyor 
Boş 
Bomboş 
Çiçeksiz bir saksı
<end>

<start>
Kırık gönül eğilirmiş 
Bir inceden bir inceye 
Acı yürek türküsüyle 
Kırık gönül tez düşermiş 
Kirpiğinde türküsüyle
Acı yürek türküsüyle 
Kırık gönül tez düşermiş 
Kirpiğinde türküsüyle 
Defnenin karşısında 
Akasyanın önünde 
Ay oldu 
Yıl oldu 
"Geceler yârim oldu" 
Civan ömrüm akça yürek 
"Her derde dayanırdım" Can oyyy 
"Nazlım 
Zalım oldu" 
-Varsın olsun 
Hey oğlum diye seslenir anam 
"Seferberlik"ten önce Gelibolu'da 
Denize inen ince bir yolda 
Yürür de salına salına 
Saçları topuklarına vurur 
Ay çıkar aydınlanır 
Ala karlı bir dağ Anadolu'da 
Çakırdikenler güller 
-Beyazdır gül 
Yaban 
Yavuzdur 
Bizim ovada 
"Ec'ova"da- 
Ece ovası aydınlanır 
Tayfur 
Ilgardere 
Karainebeyli 
Ece Bey'in türbesi aydınlanır 
Çıplak dalları akasyanın 
Defnede yapraklar aydınlanır 
"Geceler yârim" 
Yârim katı 
Akasyam 
Ay battı 
-Oğlum 
Ay aydınlanır
<end>

<start>
Suç kanıtı karanfiller beyazdı 
Savcı söyledi yazıcı yazdı
Kanlı bir gömlek değildi 
Tüfek tabanca bıçak 
Karanfildiler
Karanfildiler hem de beyaz 
Alındılar durdukları yerden 
Açık alandan güneşten 
Evlerin bulutların önünden 
Yakalandı götürüldüler 
Kırk karanfildi kırkı da
Uçtu gitti 
Aydınlık düşleri toprak saksıların 
Yağmur sonlarının sevinci 
Yazlardan inen sıcak 
Sorguda duruşmada
Karanfildiler hem de beyaz 
Kırk karanfildi kırkı da beyaz
<end>

<start>
Analar bu çocukları nasıl güldürüyorsunuz 
Nasıl yaz gökleri gibi böyle 
Durgun sular iyi çağlar gibi 
Kulaklarına neler fısıldıyorsunuz 
Ne öğütler veriyorsunuz 
Analar bu çocukları nasıl güldürüyorsunuz
Bir çocuk koşuyor ardından çocuklar koşuyor biri daha koşuyor 
Sarı at kuyruğu saçlar kırmızı kurdeleler benekli morlar 
Bu etekleri nasıl biçiyorsunuz analar 
Bu gömlekleri nasıl dikiyorsunuz 
Analar bu çocukları nasıl giydiyorsunuz
Nasıl büyütüyorsunuz nasıl şaşıyorum şaşıyorum 
O eti o sütü nerden buluyorsunuz 
Memelerinizi gür tutuyorsunuz 
Bir top şıçrıyor ardından bir çocuk bir çocuk daha 
Gücümüze güçler katıyorsunuz 
Analar utandırıyorsunuz 
Çağı utandırıyorsunuz 
Çağdaşı utandırıyorsunuz
<end>

<start>
Şiirlerim benim 
Şarkılarım 
Ay ayakta değilken 
Ayaktayım 
Çobandım ben 
Kırk yıl 
Ayakta 
Çoban 
Aya baktım 
Güne baktım 
Geceleyin 
Kimi zaman 
Kimi zaman 
Bir çobandım 
Geceleyin 
Aya bakan 
Güne baktım 
Çiçek açtım 
Geceleyin 
Kimi zaman 
Kimi zaman 
Bir çobandım 
Geceleyin 
Çiçek açan 
Bir çiçek 
Günebakan 
Geceleyin 
Kimi zaman 
Kimi zaman 
Geceleyin 
Bin çiçek 
Aya bakan 
Kırk yıl 
Ayakta 
Çoban 
Ayaz oldu 
Bulut oldu 
Geçen kırk yıl 
Umut oldu
<end>

<start>
Altmış beş yıl 
- Bir ömür bu bir uzun - 
Yoksa önce mi biraz 
Yazdı kuşkusuz ilkyaz 
Saksılara uzak duran gelinciklerden 
Anneme götürdüğüm o demet 
Bir küçük bulut parçası alev alev 
Yeşil yapraklar içinde kızıl 
İsyan bayrağım oldu zamanla 
Aynanın önünde
Solgun sarı 
Mor çiçekli 
Kale işi 
Küçük vazomuzun içinde 
Nasıl da durdu bunca yıl 
Ne ben 
Ne de ah benim güzel annem 
Elimiz değip de bir yol 
Suyunu yenilemedik 
Aynanın önünde
Bakın duruyor işte 
Duruyor o ilk günlerdeki gibi 
Görüyorum salınıyor ara sıra 
Bir o yana bir bu yana 
Eski uzak günlerimizde kimi zaman 
Kimi zaman bu günlerimizde 
Aynanın önünde
Ayaklanan bir şarkı duyulur bazen 
Bir devrim şarkısı Marseyez gibi 
Yıldız kayar ay seslenir bir gemi geçer
Çiçekler de seslenir derinden 
Derinden çok derinden 
Kederi çevrensiz sessizliğimizden
Nohut oda bakla sofa evimiz 
Bir yıkıntıdır çoktan 
Nasıldı o eski deyim 
İşte öyle "yer ile yeksan" 
Denizden kopup gelen sert poyraz 
İstenmeyen bir konuktu 
Kapımızda penceremizde 
O günler nerede nerede nerede
Dalıp dalıp gidiyorum 
Zaman zaman 
Her şey bıraktığım gibi uzaktan 
Bu uzun yaşam boyu hep böyle 
Eksiği yok orada hiçbir şeyin 
İşte her şey yerli yerinde 
Kapımızda penceremizde 
Aynanın önünde
Durup dururken 
Ve de birden 
Pusula bekleyen yıldız karayelde 
Ayaklanan şarkı savruluyor 
Savruluyor kızıl gelincikler 
Kırlangıçlar martılarla birlikte 
Bulutsuz Gelibolu göklerinde 
Alev alev o bulut 
Göndersiz bir bayrak savruluyor 
Hoyrat ses duyuluyor kargaşa bitmez 
- Unut unut unut
Çok yaz 
İlkyazlarda 
Yabanıl gülleri beyaz 
Uzun ovamızda bizim 
Bol yapraklı Ece ovamızda 
Ya da Marmara'yı 
Akıntılı Boğaz'ı öpen 
Dışdeniz'e 
"Nam-ı diğer" Saros körfezine hasret 
Ekininden geçilmez kırlarımızda 
İçerimde o çevrensiz keder 
Önlerine çıkıyorum sessiz soluksuz
Güneşte bir yağmur 
Bir sağnak gibi birden 
Yeniden sonra yeniden 
Bir yerlerde isyan bayrakları yükselir 
Bir devrimin şarkısı ayaklanırken 
Kıpkızıl gelincikler derliyorum 
Evimizin güzelim vazosunu 
Bir gün bile çiçeksiz bırakmıyorum 
Aynanın önünde
Annem benim 
Nasıl inanırım ben buna nasıl 
Yoksa nasıl dayanırdım onca yıl 
Kız kardeşim 
Biricik kızım 
Sevdalım 
O hep üşüyen 
O hep yoksul 
Otuz yedisine bile gelmeden 
Ah o yiten yiten yiten
Gülümsüyor işte ben görüyorum 
Gülümsüyor bilinmedik bir yerden 
Ötelerden çok ötelerden 
Uzaklardan çok 
Aynanın içinden
Sonsuzluk sonsuzdur kim bilmez 
Aydınlıktır 
Dilerim mevsimi tektir 
Tektir hep yaz Ah ilkyaz
<end>

<start>
Ben beni sarpa vurdum ben de böyleyim 
Korkulu sular boyu yalçını diki 
Ayın karanlığında gün ertesini 
Ben seçtim denizleri kendim istedim
Gölleri sevmedim ki düz ovaları 
Kişiye bir şey katmaz yürüsen baksan 
Denize vurmasa da gölgen bilirsin 
Tuza karışacaksın maviye çalan
Kaç kapının önünde bekledim durdum 
Kaç güneşten eli boş çevrildim geri 
Bir ateş böceğiyim aysız gecede 
Bir çağrıyım işitin geleceklerden
Balıkçılar tanıdım ıssız koylarda 
Boya karıyorlardı çam kabuğundan 
Balıkçılar tanıdım ıssız koylarda 
Boya karıyorlardı göklerden sudan
Bir ateş böceğiyim aysız gecede 
Muştuyum hiç olmazsa aydınlıklardan 
Bizim göklerimiz de çoğalır bir gün 
Bir gün gelir toprağın suya aşkından
<end>

<start>
Açık pencereden sesleniyor, 
ağacın yapraklarına söyletiyor: 
"Beni unut! "
Oturduğu evin balkonundan, 
bulutlara haber salmış olacak, 
ne dedikleri işitilmiyor ama, anlıyorum: 
"Beni unut! "
Damların üstünden geliyor bu ses, 
tramvaylar, otobüsler getiriyor, 
denizden motorlar getiriyor.
Bazen dalıyorum, insan hali, 
bir karanlık içinde gözleri 
ıslak, siyah konuşuyor: 
"Beni unut! "
O gece yan yana yürüyorduk, 
hiçbir şey konuşmuyorduk, 
fakat sesi, durmadan kulağımda çınlıyordu: 
"Beni unut! "
Bu trene de ne oluyor bilmem 
yolunda doğru dürüst yürüse olmaz, 
Yenikapı'dan her geçişinde 
avazı çıktığı kadar bağırıyor: 
"Beni unut! .." "Beni unut! .."
Anladım, herkes ondan yana 
rıhtımdaki vapur, kilise çanları, 
radyoda şarkı, sokak satıcıları, 
caddeler, bulvarlar onu tutuyor. 
Olmayacak bir zamanda sesleniyor: 
"Beni unut! .."
<end>

<start>
Bir aşk şarkısı yazmak isterdim senin için 
Unutulmasın ebediyete kadar 
Sensiz geçen anılarım gibi hazin 
Ve aşkımızla yüklü olsun mısralar.
Bir aşk şarkısı yazmak isterdim senin için 
Sığdırsın içine bütün güzellikleri 
Semanın maviliğini ve sonsuzluğunu sevgimizin 
Ve bitsin "Seni Seviyorum"la cümleleri.
Bir aşk şarkısı yazmak isterdim senin için 
Yalnız söleyebilelim sen ve ben 
O şarkıdır ki ılık bakışlarında gözlerini 
Gölgeler halinde dile gelir.
Bir aşk şarkısı yazmak isterdim senin için
<end>

<start>
Ben seni seviyordum seni sevdim 
Islak buzağıları seviyordum seni sevdim 
Kartal kanatlarını mor menekşeleri keçi yollarını 
Öğle sıcaklarında ağır salkımların serin odalarını 
Patiska örtüleri köşe yastıklarını ak dantelleri 
Bir kapının benim için açılmasını tek benim 
Beklenmesini seviyordum seni sevdim
Yalnız kendi bardağımda istemiyordum çayları içkileri 
Bir otçuğu koparmasını istemiyordum 
Sana vermiyecek olduktan istemiyordum 
Elma dilimlerinde cıgara küllerini 
Yemek artıklarını çiçekli tabaklarda 
Kimsenin aç 
Karanlıkta kalmasını
Ben seni 
Sıcak ekmeklerden bir sokum 
Ayın ondördünü
<end>

<start>
Belli söylediğin türküden 
yabancısısın bu toprakların. 
"Limanlar" "kayıklar" ve "balıkçılar" 
ve "gece vakti ılık esen rüzgâr" 
uzak buralara.
Sana, 
istediğin zaman 
istediğin ağacın altına oturup 
dinlenebilmek kadar uzak 
ve ağır yumruğunu soğana vurup 
ekmeğini yiyebilmek kadar uzak 
uzaklar, 
uzak buralara.
Biraz evvel türküsünü bitirip 
ve düşman elindeki 
karşı dağları 
kilometrelerce uzağa itip 
göğüs geçiren arkadaş 
belki biz de birbirimizden uzağız 
fakat seninle çok defa 
büyük kitaplarımızı okurken 
aynı satırlarda öfkelenip 
aynı satırlarda güldüğümüz için 
ve son sayfayı bitirince 
ışıklı ve geniş bir dünyaya 
bir avuç nar tanesi sevinciyle 
döküldüğümüz için 
düşüncelerimizde daima biraradayız.
Mısralarımın siperinde de 
düşmana karşı 
yan yana ve omuz omuzayız.
<end>

<start>
Harbin yorgunluğu kalkmış üzerinden 
"avuçlarında toprak ve kan" 
sağ ayağın yarım metre uzakta 
sol kolun kırık 
ve kurtulmuşsun her türlü endişeden.
Kar yağıyor senin kadar sakin 
silâh arkadaşların ve bilcümle ordu 
kayboldu ufukta. 
Belki de şehir zaptedilecektir.
Yine belki 
akşam yemeğini yerken 
duvardaki resmine bakıp gülümseyecektir 
çok uzaklarda bıraktığın mavi gözlü çocuğun.
<end>

<start>
O öylece kalacak: 
yağmur, ıslak toprak ve tel örgü.
Hududa yakın bir kesimde 
arkadaşlar hücuma kalktılar, 
ayak sesleri hâlâ kulağındadır.
Süngülerin karanlıkta parıldayan soğuk demiri 
bir türlü çıkmaz aklından.
Harap olmuş istihkâmda, 
apansız farkına vardın ki sıcak kanın 
teninde lezzetle sızıyordu.
Ah ellerin ne kadar soğuk! ..
<end>

<start>
Denizi kimse anlatamaz,
Hiç, 
Hiç kimse.
Homeros anlatamadı, 
Dante anlatamadı, 
Anlatamadı Şekspir..
Deniz, 
Yanlız deniz 
Anlatır kendini,
Ben de dinlerim...
<end>

<start>
Büyük şairdi, sevdi, sevdalandı Nâzım Hikmet
Karasevdamızı sevdi türküsünü güzel de söyleyerek
O kadar aşk, her şey türküsünü sürdürmek içindi
Karasevda emekçinindi, emek içindi.
<end>

<start>
Bizim Anadolu'muz var ya,
Erzurum Yaylası, Palandökenler
Ağrı, Çukurova'mız
Aklıma düşünce öyle bir seviniyor,
öyle bir seviniyorum ki..
<end>

<start>
NE MUTLU ŞİİR OKUYANA VE SEVENE! ..
Şiir depremdir, şiir ayaklanmadır, şiir başkaldırıdır. Şiir şimşektir, yıldırımdır, gök gürültüsüdür şiir. Şiiri, yani yıldırımı hiçbir siper-i saika durduramaz. Şiir korkunçtur, güzeldir. Hiçbir kapı, hiçbir duvar önünde duramaz. Kapı tunçtan, demirden, çelikten de olsa önünde duramaz. Şiir yürür, ezer geçer. Şiir her şeyden, herkesten daha güçlü, daha yıldırıcıdır. Şiir sınır tanımaz, ne kral tanır, ne imparator. Şiir Cengiz Han'dan da, Sezar'dan da, Hitler'den de, Büyük İskender'den de büyüktür.
Şiirin yürüdüğü yolun bitimi yoktur. Şiir sonsuzluğa gider, sonsuzluktan gelir. Şiir hiçbir güce boyun eğmez. En güçlüden daha güçlü, en güzelden daha da güzeldir. Eşsizdir, bir benzeri daha olmamıştır ve olmayacaktır da. Şiir bütün dillerden başka, bambaşka bir dille konuşur. Ama onun dilini, söylediğini herkes ama herkes anlar. Şiiri hiçbir güç tutsak edemez. Altın da, pırlanta da, elmas da şiirden değerli değildir; olmamıştır, olmayacaktır. Şiir dilsizleri konuşturur, sağırların kulaklarını açar. Şiir buluttur, yağmurdur, gökyüzüdür.
Şiirin arkadaşları, dostları vardır. En yakın dostu bilimdir. Sonra musiki ve resim gelir. Şiirde müzik de vardır, resim de, yontu da. Mimar Sinan'la da dosttur, Darwin, Einstein'la da. Şiir gelecektir, umuttur, özlemdir, mutluluk ve güzelliktir.
Şiirden en zalim, en gaddar, en acımasız krallar, imparatorlar bile çekinir, korkar. Şiir ölümü bilmez, şiir yaşamdır. Şiir muştu, sevinç ve mutluluktur. Şiir kötümserlik bilmez, tanımaz. İyimserdir, cömerttir ve gençtir, delikanlıdır. Yakışıklıdır şiir.
Şiir sonsuzluk gibi en güzel kokar; güllerden de, karanfillerden, zambaklardan da güzel. Şiir deniz gibidir. Nasıl denizi kimse anlatamazsa şiir de tıpkı öyledir. Homeros, Dante, Shakespeare şiiri anlatmak için büyük çaba harcadılar ama şiiri deniz gibi tam anlamıyla kimse, hiç kimse anlatamadı.
Deniz gibi, o da yalnız kendi anlatır kendini. Şiir sevgilidir, şiir yazandan iyi koca olmaz. İyi baba, iyi oğul, iyi kız da olmaz belki ama iyi arkadaş, iyi dost, iyi kardeş olur. Şiir sevgilidir dedik ve hep sevgili kalmıştır ve kalacaktır.
Şiir ne tanker, ne şilep, ne gemidir. Şiir yelkenlidir. Bir korsan yelkenlisidir. Hayduttur şiir. Şiir aldatmaz, çalıp çırpmaz. Doğruluktur şiir. Emektir, alın teridir. Şiir inatçıdır, hırçındır ve hep ama hep yürür gider. Şiir durmaz ve durdurulamaz. Şiire ne boyunduruk, ne tasma takılır. Şiir zincire vurulamaz. Şiire kelepçe takılamaz. Şiir özgürdür, özgürlüktür. Şiir zalimlere, alçaklara, namussuzlara meydan okur. Onun gücü en güçlüye boyun eğdirir. Engel tanımaz. Engelleri yıkar ve ezer geçer.
Şiir ölümsüzdür. Şiir olmasa, sevdalılar söyleyecek söz bulamaz; o zaman sevda da, aşk da olamaz. İnsanoğlu yok olur. Şiirdir insanoğlunu sürekli kılan. Anaların şefkati, babaların güveni, çocukların kıvancıdır. Şiiri anlatmaya çalıştım ama ne gezer. Önce söylediğim gibi şiiri, deniz gibi kendi, yalnız kendi anlatır. Yaşasın şiir. Yıkılsın diktatörler, krallar, asiller, emperyalistler. Şiir zaten onları hep ama hep yıktı ve hep yıkacaktır. Ne mutlu şiir yazan, şiir okuyan, şiir sevene. Ötesi yok.
<end>

<start>
Önce yağan kara gülümsedi 
Kaçıştı sonra yalın ayak çocuklar 
Dikildi durdu işsizin biri 
Çıkardı güneşi ceplerinden
Kadındı kursağına girmedi 
Kaç gündür sıcak bir şey 
Ta Sivas'taki çorbasını 
Uzattı bir hasta yattığı yerden
Oda soğuk 
Kapı aralıktı 
Bir bebek öğrendi karanlığı 
Bir uçurtma tellere takılırken
<end>

<start>
Şafak vaktidir 
Terket beni artık hatıra
Bundan böyle ben artık 
dağılıp boydan boya mısralarıma 
esirler açlar ve mağluplarla 
hürriyet ekmek ve zafer türküsünü 
gücümün yettiği kadar söyleyeceğim
Sonra bu dehşet ve sefalet içinde 
mesut günler vaadeden 
Bir silah sesi gibi titreyeceğim
<end>

<start>
"Bir sigara yakmaz mısın Kadir? "
Kızılırmak akıyordu 
ben, kararan karşı dağlara bakıp 
gayri ihtiyari böyle söyledim.
Fakir bir Anadolu akşamında 
dağlar, 
ağaçlar, 
ve ben 
Ayaktaydık. 
Ve Kızılırmak 
Dağlardan, 
ağaçlardan, 
ve benden 
vazgeçilmez bir şeyler alıp 
bir şeyler bırakarak 
akıyordu. 
Bir tarafta geceyi 
ve duran hayatı tutuşturacak 
ne bir alev 
ne bir ses 
Sırtımda üşüyen bir elin soğukluğu.
Sigaramı içmesen de olur Kadir! 
Fakat, bu saatte 
senin akşamının "zinciri" 
"ne ağırdır kimbilir! "
<end>

<start>
Vietnam için yazmadın dedi Akşit 
Vietnam için şiir yazılmaz 
Vietnam için döğüşülür 
Vietnam için ölünür
Yapraktan kömür 
Kirpikten kül 
Gözlerin yandığı Vietnam
Dağ ol dağlarına katıl 
Başak ol 
Tüfek ol çatıl 
Tuz ol ekmeğini bansın 
Göreyim
Ağlamayı bilmiyor Vietnam 
Şiir ne ki 
Gözyaşı 
Çocuklar doğmadan öldürülüyor 
Git Vietnam'da ana ol
<end>

<start>
Yalnızlığım kalabalık gitgide 
Soğuk günler gibi çekildim kentin sokaklarından 
Yoksa koruyamam bu sevinci, kılır kolum kanadım yoksa 
Hani yok mu ya, hani ne derler, hani işte yok yere 
Yalnızlığım yalnızlığım gitgide
Yığınları yerine koyuyorum sıradağları diziyorum ardarda 
Bunu ben ister miydim oysa hiç ister miydim 
Kapılarda kalmasaydım nsıl söylesem? Yarı yolda 
Hani yok mu ya, hani ne derler, hani işte yok yere 
Yalnızlığım kalabalık
<end>

<start>
Öyle uzak 
Gitgide 
Öyle güzelleşti ki 
O yüzü hiç görmedim 
Hiç yaşamadı belki
Tülin'in yüzündeki 
Duru güzellik 
Nasıl da benzer 
Ben kırgın 
Küskünken 
Evsiz barksız bir anının 
Puslu 
Kırık 
Yerinden düşmüş camındaki
Güneşsiz bir kış akşamındaki 
İnce 
Solgun 
Esmer
Nasıl da benzer 
Ben kırgın 
Küskünken 
Kimselere görünmeden 
Dönüp dönüp baktığım
Saksılara 
Deniz kabuklarına 
Kitap yapraklarına bıraktığım
Ama zor 
Ama kolay 
Tavanda bir yarım ay
Nasıl da benzer 
İnce 
Solgun 
Esmer
Ben kırgın 
Küskünken 
Evsiz barksız bir anının 
Puslu 
Kırık 
Yerinden düşmüş camındaki 
Güneşsiz bir kış akşamındaki 
Tülin'in yüzündeki 
Duru güzellik
Ama zor 
Ama kolay 
Yoksulduk 
Dünyayı sevdik
Tavanda bir yarım ay
<end>

<start>
De bana 
Anlat hadi 
Kaç 
Kaç kez 
Gönül gözüyle gördük 
Can kulağıyla dinledik ki
Ah çın çın nasıl da güzel 
Bir aydınlık 
Beklenmedik bir zamanda 
Beklenmedik bir yerde
Önümüzde 
Arkamızda 
Her yerde
Bir ses 
Seslenen bir ses 
Adımızı
Bir selam 
Bir merhaba
Trende 
İskelede 
Durakta
Uzakta 
Ah uzakta 
Ah Bozcaada&Tenedos;'ta
Bir şarkının ilk sözlerinde 
Bir martının son sözlerinde
Ay saklanır bir buluttan bir buluta 
Göz kırpar 
Erken sabahların 
Kurnaz yıldızı 
Suda 
Düşen yaprak ah nasıl da 
Ah çın çın suda 
Akarken
Kibrit nerede derken 
Bir dergiye bakarken 
Kuşluk vakti 
Kapımızı kaparken 
Sokaklar 
Bakakalır 
Kırlangıçlar çocuklar da 
Ah çın çın nasıl da güzel 
Yol gider ah nasıl da
Kartal bulutlardan inerken döne döne 
Ah ikindi sessizliği 
Nasıl da çınlar ikindi sessizliği 
Yazların ovasında
Küüüt küt vurur 
Açık kanadı penceremizin 
Küüüt küt
Nasıl da aydınlanır su 
Ah nasıl da aydınlanır 
Çın çın içimizde
Takırdar durur 
Tek ayak üstünde leylek 
Takır takır 
Takır takır
<end>

<start>
Arsız bir sarmaşık gibiyim
Ta çocukluğumdan
Binbir düşe 
Umuda 
Sıkı sarılan 
Güzde bütün yapraklar 
Sarardıkları zaman 
-Hemen dökülecekler-
Benimkiler güneş vurmuş 
Kızıl bakırdan.
<end>

<start>
Böyle uzun yaşamak iyi de 
Sık sık 
Bir suçluluk duygusu uyanıyor içimde 
Halit Asım gibi hemen usuma gelen 
Türküsü yarıda kesilen 
Genç şairlerin Yıllarını 
Yıllarını mı çaldım 
Yoksa ben.
<end>

<start>
Bazen birşey görünür gibi oluyor, 
Bazen bir şey görünmüyor.....................
<end>

<start>
gemilerde, otobüslerde, uçaklarda
gittim seni bulmak için
seni yani doğru kişiyi
doğru kişi kim
doğru kişi bazan en yakınında
olabiliyordu insanın
bazan en uzağında
bunu bilmiyorduk
sonunda doğru kişiyi değil
hep kendimizi buluyorduk
aldırmıyorum ben şimdi
intizar ettiğim birisi....................
<end>

<start>
rüzgâr hediye edilebilseydi eğer 
sana rüzgâr hediye etmek 
isterdim
sarı yapraklı bir ormanda 
iki geyik havaya sıçrayıp 
öpüşüyor. boynuzları birbirine 
dolanmış. açamıyorlar. sarı yapraklı 
bir ormanda.
ata nur kahve falında 
görüyor bunları.
gizem bir geyik başı gibi 
uzanıyor aramızda. boynuzlarında 
senin karmaşan ve sana ait 
bilmediğim ve bilmek istemediğim 
onca şey. buna benzer çözemediğim 
birçok şey ormanda sarı yapraklar 
birer ikişer düşmeye başladığı 
zaman saçlarının arasından. 
sarı bir yaprak fosili boynunun 
tam kenarında.
...
iki geyik ormanın kuytularında 
birbirine sarılmış yatıyor. 
boynuzları birbirine geçmiş...
...
kırmızı bir yunusun 
havada sıçraması olurdu senin 
gülüşün ama gülmüyorsun. 
beni boğmak mı istiyorsun? 
benim zaten boğulduğumu 
fark etmiyor musun?
...
geyiğin boynunda kırmızı bir leke var. 
melankolimin tozu alındığı zaman 
kanayan bir yürek çıkacak ortaya. 
iki geyiğin birbirine geçtiği 
yerde orman ışığı kırılıyor. 
kalbin ilmini yap diyor bir ses. 
aortanın kırmızılığı gibi geyiğin 
boy....................
<end>

<start>
o bana suda birşey aramakta
yardım etti. yaşamımdaki
saklanmış şey bulundu.
bir inci kolye dizdim
kadın olmanın anlamını düşündüm.
onun için elinde çam dalı
tutan bir gelin olmak isterdim.
yok aşk değil,uyuşmak,anlaşmak
bütün o boktan şeyler değil.
yok yok aşk değil, aşk hiç değil.
Onun bir sözcüğüyle yaşamımda
Yer alan herşeyi çöpe atmak isterdim.
Gelgelim aşk değil bu, aşk hiç değil.
Bir şey arayan bir kadının aradığı şeyle
Karşılaştığında kendine iskambillerden
Kurduğu bir hayatın yıkılması gibi
Bir şey bu. Doppler etkisi...
ONA YAKLAŞARAK YO....................
<end>

<start>
Krizya prizmasından seyrediyorum mor Gabriel’i
Menekşeler bu prizmada kırılıyor
Kızıl zihinde kırık her şey kırık
Herkes hummalı ve zamanlar garip
ama böyle olması gerekiyor diyor Siyah Kalem
“çünkü ancak yıkılan evde haine vardır”
Ego kırılacak
Beden kırılacak
Kalp kırılacak
Her şey kış ışığı gibi kırıla....................
<end>

<start>
barbar bitkiler gibi yerleşiyorsun alana... sen gelince
bir buğu sarıyor çiçekleri... üzerimizden yeşil bir
dalga gibi geçen sessizliği görmüyorsun... asıl barbar
benim oysa yansıtamad....................
<end>

<start>
içimdeki katili sen susturabilirsin ancak
sesim sesine eşit
aklın benimkinden yüksek
bu bir kadın için çok güzel bir şey
biliyor musun yıllarca ötekilerle
idare etmek zorunda kaldım ben
işte lou reed'in dediği gibi
mükemmel bir gün
beni bekletip duruyorsun
ben de beklemeyi öğreniyorum
ev kadınlarının koca....................
<end>

<start>
seni bırakıyorum semender ellerimle
seni bırakıyorum
seni bırakıyorum
duvarlarda kurutulan anemon ellerimle
içimdeki sulara
içimdeki sazlıklara
içi....................
<end>

<start>
ötekini yıkarlar, eskiden gecelerdi
şimdi açık açığa gündüzün
sağ eller silahta, ....................
<end>

<start>
Karanlık bastı mı gelirsin
Pencerem dibinde durursun
Oyuncaklar kabartma harfler gibi
Elle tutulur garipliğin
Elişi kağıtlardan çicekler yaparsın
Yeni şekiller görülmedik renkler ışıklar yaparsın
Dünya ....................
<end>

<start>
Evler büyük dedikçe büyük
Ben insanların en garibi
Uzağı ilk defa kavradım
Görür yahut dokunur gibi
<end>

<start>
Ben demedim mi
Hazırlandılar
Onların yüz bin kolları var
Kırbaçları sert, yamçıları sağlam, atları kavi
Yeğin git kese sür atınla bir....................
<end>

<start>
Şimdi dünya boşlukta yavaş
Sen bütün canlılardan uzaksın yalnızsın
Rüzgâr uslandı doruklarda
Dağ çiçekleri uykuya vardı
Ay bacadan aştı uyumaz mısın
Bir ıslak serinlik yürüdü
Kara sokaklardan içeri
Çıtırdadı durdu bütün gün
Ayaklarının altında bir ş....................
<end>

<start>
Susarak,iki komşu gibi güne değerek
Asıl söyleneceklerin üstünden aşarak
Sevdiğim
Ayrı ayrı uzakta,yanyana
Birbirimizi derinden gözlediğimiz yazlar....................
<end>

<start>
Attım. Boyalar ne işe yarayabilir
Yalnızlık için karadan başka
Hangi rengi kullanabilirim
Kuru masa, donuk tavan, somurtuk halı
Solgun durmalı re....................
<end>

<start>
itip beni
balıma dadanan bu çağı sevmedim....................
<end>

<start>
Beni sorarsan,
Kış işte
Kalbin elem günleri geldi
Dünya evlere çekildi, içlere
Sarı yaseminle gül arasında
Dağların mor baharıy....................
<end>

<start>
"Bunlar güvercin" dedim, "gövdesinin inceliğ....................
<end>

<start>
"sen Leyla değilsin" dedi Mecnun
kavuştuğu andı
çıldırmış sanıldı....................
<end>

<start>
Her mültecinin içinde bir gül ağacı boylanır
Sıcağa susuzluğa dayanıklı
Ülkesizlik tüm ülkeler sayısınca genişliktir
Sınırsızlığa sonsuzluğa dayan....................
<end>

<start>
Bellek durduğunda unutuş tırmalar kapıları
aynı sözler tekrar yine tekrar
kapandır, kısılıp dönülür
beynin içinde
ağız söylüyormuş bunu bilmiyordum
"hayır" diyormuşum durmadan
olumsuzlanan o dar....................
<end>

<start>
Ölü bir böcek nasıl
hapsolduğu kehribar içinde....................
<end>

<start>
ona göre biri, istediği
diyebilse, diyemiyor
çarpıcı bir işaretle kayboluyor
sonra döner gibi uzaklaştığında
ılık yumuşak hüzünlü
<end>

<start>
Henüz başlamamıştık
Bitirmişler
Sorularınızdan anladım
Eksiklerdi engellerim
Söz kolay
Şakımışım kuş gibi
Altı yıl köpeğinim dedindi
düzyollarda
Altmış yıl hayali bir sese havladım
Engebe en gebe
Şimdi başlayabilirim
Bileğin diyorum
Sol bileğin
Yüzüme sürerdin
Vedalaşırdık
Damarın damarıma
Bana bıraktığın buydu
*<....................
<end>

<start>
hüzün çocuklar için arada bir, yaşlılar için sürekli
atılan ağı dolduruyor ırmak
balığı deniyor terzi
yüreğini iğnesinden kurtarıp pazarları
ben sevgilenmeyi denerdim, bıraktım şimdi
gerçek derliyorum, ipe diziyorum
beni doğrulayanı seçiyorum
bir o kadar beni doğrulamayan
kuşkulansam, kuşkulanmıyorum o zaman
caymıyorum kendimi doğrulamaktan
bir atlayıp iğnemi bir ....................
<end>

<start>
Solmamıştık daha çağla zamanlardı
siz ikiniz getirdiniz kücük kızlar
birinizin iri mavi komik bakışları
öteki sessiz edilgen
mavi, taklidini yapardı dünyanın
dönülmez yerlerden Ulvi Uraz esintisi
abla kabuğum içine
sığdıramadığım neşe
müzik odasında kaçak dakikalar
pencerede diz boyu çayırla
arka bahçe
o günlerden bu günlere
siz neyi taşıdınız
ben neyi taşıdım?
vardı bir şeyler elbette
o zaman da vardı
ama Afgan şehirleri
masal olmamıştı....................
<end>

<start>
Giyindim. Yittiğim bilmezler. Görünmem 
dibe indim, yeşil düşler yosunlar 
düşkırıcılar da ardımda 
yüzey ince, dokunsalar....................
<end>

<start>
elimdeki doğuştan kâse –bildim–
bir şey beklemeye değildi.
AŞKtı mekâna sığmazdı kâseyi attım
AŞKın şavkıdığı dünyayı istedim
bir bile değildim, hiç ....................
<end>

<start>
Susup bekleyerek yaşlanıyordu
şeylerin uğultusu arasında
içi ağırlaştıkça rüzgara çıkıyor
siliyordu kendini durma
ağrıya ağrıya....................
<end>

<start>
İnsanlar bir gülü bir senetle
Değiştirmeye alıştılar
İnsanlar başka insanların hayatını
Bir hezaren sandalye midir hayat
Dizip kaldırmaya alıştılar
İnsanl....................
<end>

<start>
Ölümün ve göçün dokunmadığı tek nesne
var mıdır 
ölüm yok eder göç değiştirir 
kendisi kalamaz kimse 
sarp ve suskun ninelerden başka 
onlar kimi zaman sırtlarında 
kimi zaman sımsıkı kucak 
hala evin bebelerini avutmada
kimse kendi gibi kamamıştır 
o seven sevilen amca 
döner bi....................
<end>

<start>
kimse tanımasın için onları
şairler kimi sözcüklerini yok ettiler
bütün öyküleri yazıp tükett....................
<end>

<start>
Sonsuz tenin bir serap olduğunu
bilen kadınlar
sonsuz tine büyücülerle yönelen kadınlar
kısık bir pe....................
<end>

<start>
bir yerlerde sürgit yapılan bir şeyler
kımıldamaktadır
bitenleri vardır, durur orda, olduğu yerde
çekilmeyi bekler ya da resimlenmeyi
öyle sanılır
güzün bir yanında o çini soba
kendini kaçıran mavileriyle
öte yanı yağmur
bitmiş ve fotoğrafı çekilmiş bir kuzineyse
k....................
<end>

<start>
giden gitti (yiten zaman) 
açtığın kapıdan girdim, adımı söyledim
işte orda kaldım
herkes nerde? (gibi yanların....................
<end>

<start>
konuş sesin durmasın
gün doğdu ve battı kuşluğu atladık
uzun kuşluğumuzu, sen gelmeden önce
ceylan yavrusuna bastı karanlıkta
suyun gözesine düşen sarı ....................
<end>

<start>
raylar
düğümlenen yollar, tren
bir gün
ümit etmediğim bir gün
alıverecekler seni benden.
neler götürdüğünü bilmeyecek
düşünme....................
<end>

<start>
1
Bir roman kadar uzun bu tümce,
-Sonra işte yaşlandım..
2
Hızlı öpüşlerle lekenir ten,
uzun kalır usul öpüşlerin anıları..
3
İçi ağırlaştı kaygıdan,
kayşadan göl gibi..
4
gerçek,
acıyı getirir daima..
5
Enkazına havlanıyor terkedilmiş dilin,
gece köpek içinde..
6
Her konuşma bir şeyi değiştirir hayatımızda,
Sustum durdum geriye geriye çekilerek..
7
Sözlerin bumerang gibi döner yaralarsa seni,
ağzın dilin gereksizdir
susarsın...<....................
<end>

<start>
içimdeki mağarada
kurumuş ölüler yatar
zehirle gülen zümrüt
ve yakut yatak içinde
bir zaman
beni uğurlamaya gelen
                        haramîler
içimdeki mağarada
bir yığın kitap var
bakınca yakından
tasvirlerin gözleri oynar
ve konuşur
hepsinin yüzleri benim yüzüm gibi
                ve gözleri benim gözüm gibi
<end>

<start>
yeryüzünde olmuşlar
kafaları kafama benziyor
       elleri ayakları var
       benim de var
su istiyorum
       su veriyorlar
       meramımı anlıyorlar
       ağzımın  kımıldanışından
       dokununca gövdelerine
       kaçmıyorlar
soruyorum kim olduklarını
       insanız
       diyorlar
<end>

<start>
kendi göklerimden indim
kendi duvarlarıma
konduğum duvarlar yıkılsın
                        bahtiyâaar
havuzlarımda birkaç damla su içip
ağaçlarımın çiçekli dallarına uçtum
konduğum dallar kurusun
                        bahtiyâaar
seni bahçelerimde uyuttum
seni duvarlarımda sakladım
havuzlarıma güneşler vurduğu zaman
gözlerini açıp bana gülerdi
                        bahtiyâaar
<end>

<start>
Lizbonlu Maria Barbas? a
lizboa
            boa
simsiyah saçlı kadın
            mariyya
bir masal söyle bana
kan nasıl çıkmadı baştan
            o ölen kimdi
                        mariyya
öleni bilmem
            buna şarkı derler
lizboa
            ben bir şarkıyım
atlas denizlerinden geldim
            önümde dalgalar vardı
                        arkamda dalgalar
dalgalar bitince
ben de biterim
<end>

<start>
çocukluk arkadaşım petit-poucet
yamyam devin kilerindedir
küçük kızkardeşi ormanda ağlıyor
tin tin eder kabâcik
beni bırakıp giden babâcık
ormanlardan
güneşli tarlalara koşan çizmeli kedi
ne olur
kurtar benim marquis de carabasse'imi
yanan paris'in çocuklarını
öperek ağlamak istiyorum
belki masallarımla uyurlar
(1940)
<end>

<start>
deniz kenarına inen çingenelerim
sulara içmeden bakarlar
o sular tuzludur
                balıklar içer
yeşil otların içine gömülen çingenelerim
otları yemezler
o otlar tatsızdır
                katırlar yer
çiçekli şalvar seven çingenelerim
                çiçeği sevmezler
kalem parmaklı çingenelerim
                kalem tutmazlar
falıma bakarlar da
                yüzüme bakmazlar
elime bakarlar da
                ayağıma bakmazlar
paramı isterler de
                beni istemezler
yüzlerini güneşle yıkayan çingene kızlarım
kibarım diye bana gönül vermezler
<end>

<start>
her sabah nafakamı getirir bir kuş
nereye kaçayım
                o kuşun elinden
kuyulara saklansam
kuyulara girer
tavan aralarına kaçsam
tavan aralarını bilir
tabutlukta yatsam
gelir beni bulur sabahları
gel kız
tabutluğa gir benimle
memelerin kan içinde
bacakların yaralı
nafakamı beraber yiyelim
ve paçavraların ısıtmıyor diye bana sokul
gel kız
tabutluğun içinde yat benimle
yalnız kuşa görünme sabahları
<end>

<start>
nigrôdhâ
koskoca bir ağaç görüyorum
ufacık bir tohumda
o ne ağaç ne tohum
om mani padme hum
sidharta buddha
ben bir meyvayım
ağacım âlem
ne ağaç
ne meyva
ben bir denizde eriyorum
om mani padme hum
<end>

<start>
bir çam vardı önünde
        doğduğum odanın
çöpten yapraklarında
güneşi
        rüzgârla sallayıp
        kafesten
içeri dolduran bir çam
sedirinde iskambilden kuleler yıkılmış odada
loş ve sessiz ikindilerin acısıydı
                                        sızan
gözlerim dalardı
                kafesten
                        duvara
ve duvardan
                kafese
seyretmeyi
                güneşi
yüz bir güneşti
kafesin her deliginden
                giren
susmuş bir çocukla şaka eden
                        yüz ikindi güneşi
<end>

<start>
Preguntias que significa
Saudade; voute dizer
Saudade e tudo o que fica
Depois de tudo morrer
		Maria Barbas
çin kadar uzaklardan
	can kadar yakından
sen bir masal kızısın
dün
	çinden gelmiştin
bu gün
	lizboa'dan
yüzünde tarçın kokusu
	gözünde cîn
bir gün buradan gidersin
		mariyya
can kadar yakın
	çin kadar uzak
lizboa boyalı haritalarda kapanır
bir gün buradan gidersin
		mariyya
aynalarda seni ararım
bu şehirde seni ararım
bu dünyada seni ararım
		mariyyaaa
<end>

<start>
zaman zamanına dönsün
hasta çocukları yiyen
kromanyon adam
                kovuklarındaki yılanları ye
                taşların altındaki böcekleri ye
yalnız
sakın beni yemekten
mağaranın hasta çocuğu zehirlidir
zaman bu zamandır
ihtiyarları ağaçlara çıkaran
silken
        düşüren
                ve yiyen ostralya adamı
                        kokmus leşleri ye
aşina kafaların bitlerini ye
yalnız
sakın beni yemekten
acıların ihtiyar adamı zehirlidir
zaman zamana uymuyor
doğurduğunu yiyen
                yamyam kadını
çocuğun aşkımdı
pişirmeden yemişe benziyorsun
<end>

<start>
dünyalar ve yıldızlar
                        en küçük şey
acıkan dilimi uzatıp
hepsini birer birer yaladım
                                ve yuttum
biraz serinlemiş gibiyim
50.000.000 sene evvel
ılık bir denizde bir trilobitken
                                     duydum melâli
zaman nedir unutarak
açıp ağzımı
        bütün denizleri içtim
ve kendim kaybolup
                        deniz oldum
                                sonsuz deniz oldum
<end>

<start>
uykum geliyor
uykum geliyor
uzaklaşıyorum
                yaklaşıyorum
kendimden
                kendime
sevdiğim havaları rahat dinliyorum
şekil keskinlikleri körleşiyor
ağırlıklar kalkıyor
çıkıyorum
        bu âlemlerden
uykum geliyor
uykum geliyor
uyanık yollar yürüyorum
uykuda yollar yürüyorum
uykuda insanlar görüyorum
niçin gördüğümü bilemiyorum
                                uykum geliyor
                                uykum geliyor
<end>

<start>
iki taşı birbirine vurup
acayip âleminden çıkardın
ağzı var
                dili yok
                        halayıklarımı
zebercetten sarayımdaki halayıklarım
saz benizli
                badem gözlüdürler
saçları salkım salkım
                        omuzlarındadır
ve yaptıklari işi sessiz yaparlar
zebercetten sarayımda hamamlar yaptırdım
tepe camları zümrütten
                        ve akîki yemâniden
ve kurnası var
                necef taşından
<end>

<start>
sandukalarda can yatıyor
canlar içinde bir can var
canlar içindeki
câaan
sandukalarda yazılar var
kendi kendini okuyor
kendi kendini okuyan
yazılar
sandukalar öd ağacından
misk ile amber kokuyor
cânımda tüten bir koku var
câaan
<end>

<start>
karanlığı geçelim
karanlığı geçelim
ne uyku
	ne ölüm
hem uyku
	hem ölüm
düş içime uyu
ve sonsuz büyü
unut renkleri
	ve şekilleri
		hepi
		   ve hiçi
beni 
      ve seni
	ve geceyi yuttu
			nirvana
<end>

<start>
pencereden giren mehtap
bu evde hırsız var
mehtapta
pencerede oturmuş
beni görüyorum
kapıyı çalsam
içerden ben çıkacağım
içerden çıkacak beni
ne kadar görmek istiyorum
penceredeki beni uyandırmalıyım
içerde hırsız var
içerdeki hırsızın
ben olacağımdan korkuyorum
<end>

<start>
Her gün
karışık rüyalar görürüm,
sincâbi uykularda
hayaller belirir,
kaybolur.
Aynalar görürüm,
aynalarda rüyalar, 
bütün bahçeleri
kuşlarıyla
silinir.
Yüzler görünür,
yüzlerde gözler
yanıp söner,
hepsi bana bakar,
bir şeyler konuşur.
Uyanıklığımı ayıramıyorum
uykulardan.
karışık rüyalar içindeyim
ömrümün uykusunda.
Aynalardan beni çağıran kız
bir daha göründü,
işaret ediyor,
bitir rüyalarını da gel
diyor.
En son gördüğün yüz
benim olsun,
en son benim uykumda uyu.
Rüyaların sonu geliyor galiba,
uyanılmaz uykulara dalmak istiyorum...
<end>

<start>
Annemin dili,
Babamın dili,
İstanbul'umun dili,
İstanbullumun dili.
İstanbul'umun efendisi,
Hanımefendisi.
Sokaklarımın bekçisi,
Yoğurtçusu, balıkçısı.
Can dilimi konuşanım,
Canım benim.
Ninnilerimi bu dil söyledi,
Masallarımı bu dil.
Bu dille duydum türkülerimi,
Bu dille okudum şairlerimi.
"Zalim beni söyletme derunumda neler var."
<end>

<start>
Birer birer açıldı pencerelerim
birini yıldızlar geceler kapladı
birinden kışlar belirdi
birinde renkler dağıldı
pırıl pırıl.
Sesler geldi bir yerden
bir bahçeye bahar indi
bahar.
Ve bütün pencerelerim sana açıldı
birer birer aralandı kapılarım
birinden çocuk rüyaları boşandı
birinden dost yüzler
birinden ecel sakisi yürüdü
kadehinden güzelliklerin sırrı
bir damla yakut
dudaklarıma damladı
ve bütün kapılarım sana açıldı.
Birer birer kapandı pencerelerim
birer birer kapandı kapılarım…
<end>

<start>
dünyalar kuruldu
dünyalarda şehirler kuruldu 
ve birden 
kendimi bir şehirde buldum 
sokaklarda yürüyen 
yaşayan ve ölen insanlardan
kendimi bir şehirde buldum. 
karanlık gecelerde yürüdüm 
yarı aydınlık yerlerde oturdum 
adımı çağıran dost yüzler buldum 
dost dost diye haykırmak istedim 
içimden sevindim
düşünmedim ne başını 
ne sonunu 
düşünmedim ne kendimi 
ne de senin kim olduğunu 
yalnız 
senin için çok güzel rüyalar gördüm 
uyandım 
karşımda seni buldum 
dosttan daha dost 
güzelden daha başka
içimden sevindim 
içimden sevdim 
içimden
<end>

<start>
sana bakarak
bütün yüzleri unutmak
kendimden
ve arap saçı olmuş
bir sürü
hi....................
<end>

<start>
Sur dibinde 
tek göz hanede 
odun kö....................
<end>

<start>
Gözleri çukurda uzun yüzlü
iki adam yan dönmüş denize
geçmişi konuşuyorlar.
bir kursun donukluğu havada 
uza....................
<end>

<start>
Çıplak düşünüyorum vücudunu
sıcak sessizliğinde saçlarınla örülü
bir yıldızla iç içe
bir gemi gibi madeninde
özgürlüğünde kanatların
saçlarına benzeyen....................
<end>

<start>
Kızlar vardır kıvırcık salat gibi
Ağızları burunları kıvır kıvır
Bacak bacak üstüne vapurlarda
Rüzgâr eser oraları buraları görünür
Baktıkça fık fık eder adamın içi
Vay canına tükürdüğüm....................
<end>

<start>
Sonra yağmurlar başladı, gitti cambazlar,
Silindi çadırların yazısı ovadan.
Portakal rengi oğlan, mavi memeli kız,
N'oldu onlara! Nasıl da böyle bittiler!
Bir gülümseme kaldı duvarlarda ya....................
<end>

<start>
Boğazından lıkır lıkır gecen
Su suyun kıymetini bil
Nedir ki bu mavilik deme
Pencereden görebildiğin kadar
Göğün kıymetini bil
Kıymetini bil çiçek açmış....................
<end>

<start>
Kitabın yanında defter
Defterin yanın....................
<end>

<start>
Yağmurlu günlerde 
neden sokağa bakar 
tıraşı uzamış ihtiyarlar
biri....................
<end>

<start>
Bir sen yürürsün sokakta, yürürken;
Oturursun koltuğa, oturunca.
Su, bir senin ba....................
<end>

<start>
Tayyareler gelecekmiş
Korkum yok benim.....................
<end>

<start>
Kapışıyorlardı yaz gök
güneş ne varsa, içimize
sıcakla gireni durgun....................
<end>

<start>
Bir virgül dilimin ucunda,
Ezik ve kekremsi,
Her bütüne meydan okuyan....................
<end>

<start>
Ucaklar gelecekmis
Korkum yok benim....................
<end>

<start>
Sen benim penceremde olmasan.
Geçmesen önümdeki sokaktan....................
<end>

<start>
Bulunmaz sevdazede Fuzulî,Nedim
Kanayan aşklarıyla yaşarlar bende 
Sevdiğim devletli sultanım efendim
Emreyle şiirler söyleyeyim kapında
Duyulmadık şiirler ağır ve....................
<end>

<start>
siz taşınıp gittikten sonra
tadı tuzu kalmadı buraların
dımdızlak yalıdaki o kahve
sipsivri ortada o çeşme....................
<end>

<start>
Yan yana başlarımız yastığın üstünde, 
Neyi seyrederiz gözlerimiz yumulu! 
Yaklaştır kuşlarını uçurmuş yüzünü, 
Tut yüzüme ve avuçlarıma uzan ki, 
Ey kısır ayna, yalnızlığımın benzeri, 
Büyüsün memelerine kurduğum yapı!
Bir değirmen döner aramızda. Uğuldar
Kanatları gecem....................
<end>

<start>
gel dört gözle bekliyorum
kayıklarla pencereden gi....................
<end>

<start>
Niko rakı içer sandalı boyamazsa.
Niko susar. Onun sessizliği bürümüş
Masaları. Onun yalnızlığıdır, kireç
Badanalı, yamrı yumru, bu ak duvarlar.
Semaverin hemen yanıbaşında durur
Köstence’de bir dükkândan aldığı gemi.
Bu resim Pire’nin, bu böcekler Batum’un,
Bu ağlar tonla balık akıttı karaya.
Niko, eski yazlarda çığrışan martılar,
Zıpkından kurtulmuş kılıçlar, ahtapotlar
Ve en sıcak güneşlerle karmış harcını
Kahvesinin. Lipsoslar yine derindedir.
Orfos, beygir gibi kısar kulaklarını
Kefalos’taki sivri taşın kovuğunda.
Morumsu işkineler, oynatarak ağır
Ağır kanatlarını, bakarlar Niko’ya.
Boz bulutlar gibi çatısında denizin
Uskumru sürüleri devinir yukarda.
Gölgesi vurur tırandilin ışıltılı,
Yosunların, kara süngerlerin üstüne
Ey kancık ve oynak deniz dibi burdası....................
<end>

<start>
Doldur kadehimi Hasan Can! Güneşe
Tutsam derimi, ısıtmıyor. Bu mintan
Kefenden daha soğuk! Versem ateşe
Girit ve Rodos’u, kızoğlankız, civan
Kırk Macarlı....................
<end>

<start>
Unutmaya başladım oralarını
denize inen yol siliniyor
yokuşun başındaki ev
yoğurtçunun üstündeki top ağaç
b....................
<end>

<start>
Nara benzerdin bir zamanlar, çoktun! N'oldu
Sana! Kırk atlı çıkardın dağa, yüz atlı
İnerdin dağdan. Kurşun bitmez tabancanda,
Atın şahlanır, kırbacın ıslık çalardı.
Miçoydun isteyince, kaptandın, korsandın; 
Martıydı, buluttu, engindi yamacında.
Şarap fıçılarına yaslanır limanda,
Doğudan batıya usulca kayıp giden
Mavna dizilerine bakardın Zaman'ın.
Avcıydın, eski taşlara sinmiş günleri,
....................
<end>

<start>
Bağlı kollarımı çözmek kimin aklına gelir
Kelepçeli o zamanlar
Bir kız kaşıkla su içirir
Başımı çevirince -yeter demekti bu-....................
<end>

<start>
Burası dalyan kahvesi
Ortalık süt....................
<end>

<start>
I
Senin için aldığım menekşeleri
Çalgıcılara dağıttım
Son gece
Son defa başlıyan sabah
Yatağımı yine sen düzelt
Küçük balıkçı ....................
<end>

<start>
Köşe başını tutan leylak kokusu
Yakamı bırak da gideyim....................
<end>

<start>
Her dakikasını ayrı hatırlarım
Erenköy'de geçen zamanımın
Rüyama girer bir arada
İstanbul bahar ve Türkân'ım
Bir odamız vardı etrafı sarmaşık
Bostanlara bakan pencer....................
<end>

<start>
Benim mahzun bir tarafım vardır. 
Bakmayın neşeli olduğuma; 
Sanki bir başkası içimde; 
Pişman....................
<end>

<start>
1.
Bir yıldızla biçilmiş incecik yine, yine sazlarla
örtülü, yine en uzak yerinde kandili; 
Sarılınca titriyor, resimlere benziyor yine, yine
yosuna değmeden basmıyor ayakları; 
Yazıları tutuşuyor avucunda açtıkça ellerini, yine
yarım yüzüyle koşuyor düşe ve ağlıyor,
Bir ışınla deliniyor en çabuk yerinden, göksel sofalarda
gezinerek topluyor günlük çiçeklerini; 
Büyük aynalarda dolaşıyor yine, bulutlara ....................
<end>

<start>
Şiirler biter bir gün
denizkestaneleri kalır ahtapotlar
fesleğenler camların ardında
umutlar biter bir gün
bir at arabası gölgede
kısrak tayını emzirir
bütün....................
<end>

<start>
komşunun bahçesindeki bababula ağacı
ahbabım olur kendisi 
gözlerini kapayıp başını göğe kaldırmış,
hüzünlü bir ezgi mırıldanarak
rüzgârda nazlı nazlı sallanıyor.
ahbabım olur kendisi.
bababula ağacının dalına tünemiş
Gülizar ve sevgilisi... 
bunlar iki alacakarga, 
iki de yavruları var yuvada, 
uyukluyorlar alttaki dalda; 
ahbabım olur, iki çocuklu bu karga ailesi.
hava da bir soğuk bir soğuk ki,
rüzgâr bir haşin bir haşin esiyor ki! 
yağmur kararsız, mevsim kararsız,
kara çevirsin mi, çevirmesin mi? 
soğuktu, kardı, kıştı...
ahbaplarım olur bunların hepsi!
ağaç, ağacı sallayan rüzgâr, ıslatan yağmur,
ağacın mırıldandığı ezgi
ve hüzün, her şeyin üstünden akan,
onlara dokunmayan, 
bu, beni yaşlandıran zaman. 
ahbaplarım olur, ahbaplarım,
bunların hepsi!
<end>

<start>
şairim ben, varlığın evinde oturuyorum,
düzgün ve temiz tutuyorum onu,
her gün silip süpürüyorum,
havalandırıyorum yeni esintilerle.
buna karşılık, Ev Sahibim de
kira almıyor benden.
erken kalkabiliyorum her sabah; 
neden mi, çünkü, güneşin doğacağı saate
ben kendim karar verebiliyorum bu evde.
kalkıp önce yıldızları topluyorum
gece ortalığa saçılıp dökülen; 
sonra tarlaları suvarmaya gidiyorum,
çayırları biçmeye,
kendi küçük göğümde;
ikindi üzeri, serin gölgeleriyle
perçemlerinizi, yüreklerinizi yalayan.
göçmen kuşlarla dolduruyorum nefesimi,
ve karışıp onların arasına—
alçak uçuşlarla, sizin göklerinizde
kendi küçük kanatlarımı deniyorum
belki takıp peşime bir turna sürüsünü,
bir sözcük katarını,
bir gün geri getirebilirim diye
onlarla birlikte,
çocukluğunuzu, geçmişinizi,
yaşlandıkça alçalan, daralan,
git git mezara benzeyen evlerinize.
<end>

<start>
annem yüz yaşını birkaç yıl geçti; 
bir buçuk yıldır da, upuzun bir rüyada
kanatlarını deniyor,
katılmak için tanrıya dönen göçmen kuşlara.
yalnızca sütünü içmek, ilaçlarını almak,
bazen de kısa repliklerini fısıldamak için
girip çıkıyor oyunlara.
bu tarafta mı, öteki tarafta mı geçtiği
belli olmayan bir uykuda
dünyanın en güzel, en sevgili yüzünde
dünyanın en güzel, en ışıltılı,
en çok acı, en çok mucize görmüş gözleri...
bugün sütünü içirdikten sonra,
işte o güzel yüzü avuçlarımın içine aldım
ve o güzel gözlerin içine bakarak,
'güzel yüzün biraz gülümsesin,
güzeller güzeli anacığım, benim! ' dedim.
'bak, ayın ışıması gece için neyse,
senin gülümsemen de benim için öyle!
bak, gecenin sessizliği, derinliği
büyük, güzel ve pırıltılı düşünceler için neyse,
senin gülümsemen de
benim için öyle!
gündüzün aydınlığı, diriliği,
seslerle, renklerle, hikâyelerle dolu sinesi
arayan bir kalp için neyse,
senin gülümsemen de
benim için öyle!
başını biraz çevir ve bakıver dışarı,
bulutun doğurgan gölgesi,
yağmurun hüzünlü ezgisi,
ağacın ruhanî yeşili yeryüzü için neyse,
senin gülücüğün de benim için öyle,
benim için öyle, benim için öyle!
ben bunları söylerken annemin alt çenesi
ve alt dudağı titremeye,
gözleri sulanmaya başladı.
ve sözlerimin ortasında,
onun o, dünyayı uçuşan meleklerle
ve mucizelerle dolduran gencecik tebessümü
belirdi güzel yüzünde önce; 
sonra da sessiz sessiz ağlamaya başladı.
o an, başparmağımla işaret parmağım
gözlerime gitti benim de.
tatlı, sıcak bir gözyaşı dalgası
yükseldi içimden, yükseldi, yükseldi ve
yüreğimi, hançeremi, gözlerimi
ve onlarla baktığım şeyleri yakıp kavurdu.
<end>

<start>
yıldızlar, göz kaş ederek olsun
seninle konuşmak istemeseler,
niye o kadar uzaktan 
göz kırpıp dursunlar sana?
bulutlar, yüreğinin terennümlerine 
ses katmak istemeseler senin,
yağmur olup da niye 
insinler yücelerden?
ağzından çıkanı uzaklara, 
onca yolu tepip de
ta buralara niye gelsinler?
sen sözün açtığı yarasın varlıkta,
ey insan, 
ey insan kalbi,
sen yaraların en derini,
en kızılı, en güzeli,
en tatlı tatlı kanayanı! 
sen, yaraların, 
hayatı aşıp sanata evrileni!
<end>

<start>
Sen uyku tutmayan yolcusu güvertelerin 
Çatıkatlarının ve steplerin 
Nâsıra'dan geceyarısı geçiyor 
Ve uğramıyor dünyaya 
Senin trenin
Issız bir istasyon vadide 
İpince yağmur 
İstim fener ve çıngırak 
Herşey hazır 
Bekliyor bedeviler seni
Galileli çobanlar 
Kurtlar rengeyikleri 
Boynunda iki hayatın süsleri 
Ganimetleri 
Sen yüreklere inmede mâhir 
Sen seslerin sözlerin prensi.
<end>

<start>
Tam kırk kiloluk bir yılan 
Taşıyor her gece 
Uzandığı yatağa 
Ve yılan her gece
Tam kırk kilo arsenik 
Kusuyor 
Kızın ciğerlerine 
Alkış kamçı ve günah
Yağıyor geceye 
Yaşamak ipek bir şal 
Çürümüş omuzlarına kızın 
Tanrı'nın koyduğu
Ve kız onu her gece 
Düşürüyor sahnede 
Alkış kamçı ve para 
Yağıyor geceye
Yaşamak karanlık kulislerde 
Ardında kırmızı perdelerin 
Kemgözlü bir nedime: 
Bir avuç dolusu aspirin
Ve bir bardak su 
uzatır 
Kıza 
Günün 
Birinde
Alkış kamçı ve günah 
Boğuyor kızı 
Alkış kamçı ve para 
Gardropp dolusu
Alkış kamçı ve hüzün 
Yağıyor geceye 
Alkış kamçı ve... ve
<end>

<start>
Kırk yıl 
Ve yedi yıl 
Seni kuğular çağırdı yolu bitirdin 
Sen güvey müthiş kanatlı
Çocuklara âhenk 
Ve sancı dağıtan 
Ormanı gezmeye çıkan ağaç 
Büyük kardeş
Koş artık uykular tutamaz seni 
Menziller tutamaz 
Ne güzel sözlerin cinleri 
Ne Strasburg ne Baden
Ne beşyıldızlı moteller çarmıhlar 
İmza günleri 
Kırk yıl 
Ve yedi yıl
Kimse senin kadar yakıştıramadı 
Gurup rengi bir fular gibi 
Boynuna ölümü 
Sen uçurtmasıyla cenge katılan
Göğsünde âhenkler akrepler 
Yıkıldın - korkma! 
Yine göklerde uçurtman 
Kırk yıl
Ve yedi yıl 
Tanrı denedi 
Ve içlerine 'kartal sürüleri' saldığın 
Küçük oğlanlara bıraktı seni
Güvercin sekişli küçük kızlara 
Sen avcı leopar yürekli 
Tüfeğinden tüyler üveyikler fışkıran 
Valsler borazan çiçekleri
Gittin ve birlikte götürdün sırrını 
Yürüyüp ormandan içeri
<end>

<start>
Sen avcı sen geyik sen orman 
Yaklaşınca bütün kuşlarını birden uçuran 
Sen tılsımlı söz ağacı 
Tırmanıp en yüksek dalından kopardım
Bu mahcup tiz sesli kavalı 
Alevli rüzgarlı dalından 
Ve üflüyorum odamda şimdi 
Daracık sokaklarda
Surlarda 
Eski tramvaylarda 
Ki inançla çalışır 
Ve bilirsem beklemesini
Gün gelir - Tanrı' nın bağış vakti 
Belki çıkarırım ucundan 
Bir ispinoz 
Bir kaç tüy
Ve dumanların içinden 
Hak edilmiş bir ezgi.
<end>

<start>
Yüzüncü kattan inerken İsa 
Sahanlıkta Japonlara rastladı 
Herifler sıkıştırmışlar 
köşeye Yohanna'yı
Konuşan inciller pazarlıyorlar 
İyi akşamlar çocuklar 
İyi akşamlar efendimiz 
Yamaha Toshiba Mitsubishi
Bunlar zamanın harikaları 
Cam paket içinde kauçuk kafalı 
JudecZenCrist son numaraları 
Numara iyi tuttu
Vatikan yuttu zokayı 
Durumun acılığını metafizikle 
Örtmeye çalışın Papa 
Ruhu cam kırıkları içinde
Göçüp gitti 
Zavallı Papa - Tabutunu 
İple çektiler yukarı 
Piyano hamalları 
Asansör meşguldü çünkü o sıra
<end>

<start>
köyün korucuları silahlarını yine
köylülere çevirdiler.
kuzularımızı kurtlara, çakallara,
ekinlerimizi yaban domuzlarına
karşı korusunlar diye,
bebelerimizin, yetimlerimizin
boğazlarından kesip
omuzlarına silah astığımız,
giyindirdiğimiz, kuşandırdığımız,
yedirdiğimiz, içirdiğimiz köyün korucuları
tüfeklerini bir kere daha,
biz, işinde gücünde,
tarlada, bahçede çalışan,
kemiklerinin ucuyla toprağı süren,
ekini çapalayan
’ağızsız dilsiz’ köylülere doğrulttular
ve bizden yine diz üstü çöküp
postallarının tozunu
almamızı buyurdular; 
köyün fiskosçuları, asalakları,
bıçkınları ve kabadayıları da
onlara alkış tuttular, yılıştılar,
teneke çalıp oynamaya başladılar.
böylece, bizi bir kere daha,
çocuklarımızın önünde aşağıladılar; 
kadınlarımızın önünde ağlattılar,
elin günün, komşu köylerin önünde
yere baktırttılar.
böylece, bir kere daha özgür, bayındır,
kurda kuşa karşı güvenlik içinde
el ele, omuz omuza
çalışıp didinme,
üretme, bölüşme
ve sevişme hevesimizi
kursağımızda koydular
...
<end>

<start>
- Kapıda tanrı olduğunu söyleyen
biri var, han'fendi!
- İşte bir deli daha! 
Sayıları gün geçtikçe artıyor.
Bir ekmek parası
veriver gitsin.
- Sadaka istemiyor ki, efendim...
- Bak işte bu kötü! 
Neymiş derdi peki?
- Dün gece yatarken
yardıma çağırmışsınız onu.
İsminizi söylüyor; 
aynı köydenmişsiniz.
- Demek, tam tımarhaneden bu deli! 
O köyden öyle biri yok de, burada; 
üstelerse kapıcıya haber ver; 
o onun dilinden anlayacaktır.
Sonra belli mi olur, kuzum,
akraba der kapını açarsın,
yatılı kalmaya kalkar, böylesi...
<end>

<start>
Henüz gemisine tayfa yazılmadım, ama 
Ölümle, kızışarak devam ediyor, 
‘Birlikte çalışma’ koşulları hakkında 
Yürüttüğümüz sıkı müzakereler.
Şu sıralar, sabahın erken saatlerinden 
Öğlene kadar, yazıp çizerek, 
Onunla geçirilecek 
Ucu bucağı bilinmeyen bir gelecek için 
Mumyalamakla meşgulüm, 
Kendi ellerimle, 
Beni ben yapan şeyleri, 
Yaşadıklarımı, hissettiklerimi, 
Düşündüklerimi, 
Yaptığım icatları, bulduğum formülleri, 
Makamları, melodileri...
Öğleden sonraları da, 
Hem kendi yazdıklarımı, 
Hem başkalarının yazdıklarını okuyarak, 
Bir anlamda, enini, boyunu, 
Derinliğini ölçüp biçiyorum, 
Ölümle birlikte 
Karşı kıyılarına doğru yol alacağımız 
Karanlık denizin.
Sonra kesip biçiyor, rendeliyor, 
Üzerimde prova ediyorum, tahtalarını, 
Onunla çıkılacak seyrüsefer için 
İnşası planlanan teknenin.
İyice emin olmak istiyorum, açıkçası, 
O yelkensiz, küreksiz ve dümensiz sefineye, 
Altmış şu kadar yıllık bir hayata sığmayan 
Kendi ruhumla birlikte, 
Koynumda, koltuğumun altında 
Bazı rüzgârlar, bazı yağmurlar, 
Baştan sona bir İstanbul baharı olmasa bile, 
Yağmur sonrası bir bahar sabahı hiç değilse 
Ve çocukluğumun oralardan 
Bir gökkuşağı mesela 
Sığdırabilir miyim diye...
<end>

<start>
uzun burnunu her şeye sokuyor 
ve sinek kanatlı hayal gücüyle 
her engeli aşabileceğini, 
her kılığa girebileceğini; 
dokunaklı sesiyle de 
her gönlün kapısını açabileceğini 
ve her akla sığabileceğini sanıyor, şiir.
herkesin gençliğinde 
yaşanmamış bir çocukluğun, 
yaşlılığında da yaşanmamış bir gençliğin 
gömülü olduğunu biliyor 
ve işte bunlarla geri döndüğüne 
inandırmaya çalışıyor bizi.
düpedüz el koymak istiyor böylece 
içimize gömülü hazinelere, 
acılara da, erinçlere de 
utançlara da, övünçlere de… 
peki, kim bunu istiyor ondan 
ve hakkı var mı bu kadar ileri gitmeye!
pek de sinameki, kahramanımız, 
pek de alıngan! 
insanda gördüğü, duyduğu her şey, 
ama her şey dokunuyor ona. 
ve değdiği, dokunduğu her şey de 
yakıyor, yaralıyor onu.
bakınca, dosdoğru içinize bakıyor, sözgelimi. 
ve kaçırıyorsunuz siz de, çaresiz, gözlerinizi; 
ama işte oyuna geldiniz yine! 
onun istediği de bu çünkü: 
kaçırtmak sizi ruhunuzun ta diplerine, 
kendi şiirinizin sizi beklediği yere!
böyle böyle yüzgöz olma pahasına da olsa, 
bazen insanlarla, bazen fikirlerle, 
bazen de sözcüklerle denemek istiyor 
                                              daha şimdiden, 
mezarda kurtlarla, böceklerle,
                                              mezarlık fareleriyle 
‘kavim kardeş’ şenlikli yaşamanın, 
hiçliği unutturan oyunlar oynamanın
                                              değişik yollarını.
ve toza toprağa karışıp doğaya dönmeye
                                              sıra gelince de, 
kurt değil, solucan değil, 
mezarlık faresi değil, değil de, 
boz renkli, aful toful 
ve alt dudağı yarık mavi bir tavşancığa 
dönüşmeyi hayal ediyor, filozofumuz.
ama her yanından uç veren 
siğillere, dikenlere bakılacak olursa, 
cennette sümüklü böceklerle, 
salyangozlarla didişe didişe 
ebedi yalnızlığı tebaasız bir krallığa çeviren 
bir kirpi olacağa benziyor, daha şimdiden.
<end>

<start>
Bunca çimen, bunca çiçek, bunca ezgi, 
                                                                 bunca ahenk 
Ve oyun ve sanat ve rüya ve gerçek... 
Bin bir yüz, bin bir maske ve mizansen karşısında 
Kaya gibi yerinden oynatılmaz şairler, 
‘Sarsılmaz’ şaireler –farkındayım, farkında- 
            ııh! deyip dudak kıvırıyorlar bana.
Eleştirmenler kem küm edip susuyor. 
İsimsiz ve çehresiz okursa, daha güzeline, daha 
                          görkemlisine zaten alışık gibisine 
Okuyup geçiyor, okuyup geçiyor 
                                  benim ‘şen’ terennümlerimi. 
Ve tüketerek, böylece, gizliyor faniliğin 
–sanatmış, bilgelikmiş, falan, feşmekân... 
her şeyi bir avuç toza çeviren- gündelik elemini.
Bense, inanır mısınız, onlar, şöyle derinden 
                               bir oh çekip rahatlasınlar diye, 
Diyorum ki kendime, artık açıklayayım, 
Bu, halatları yılanlara çevirme sanatının sırrını, 
Bu, bütün zamanların, bütün sanatlar için 
                                 bilinen en eski ‘numara’sını!
Dinleyin, siz ey yaratıcı şairler, 
                siz ey aklın güzellik uykuları, 
                                    siz ey akıl hocaları yüreğin, 
Kiminiz legolarla, kiminiz sözcüklerle 
Pek şirin, pek yüksekçe, 
Ama yine de akla ve yüreğe sığan, 
Kolay yenilir yutulur kulecikler 
                                 dikerken dergi sayfalarında, 
Ben, bu gazete köşesinde, ateş yiyen, ateş içen, 
                                 ateş soluyan 
Ve solungaçlarından, burun deliklerinden, 
Gül, yasemin, karanfil vesaire vesaire püskürten 
             mekanik bir semender icat ettim kendime, 
Bir ‘geri dönüşüm’ makinesi, sizin anlayacağınız... 
(Şiir makinesi de diyebilirsiniz ona.)
Olay bu, ve ‘numara’ ortada! 
Var mı yazdıklarım üstüne başka merak edilen!
Burada, sorulmadan, ben vurayım açığa 
                                            daha büyüğünü sırların: 
Hayatta herkesin bir hüneri, 
                         bir marifeti var, öyle değil mi ama. 
Herkes, kendi cirmine göre, kimi buğday, 
                         kimi mısır, kimi soya fasulyesi, 
Kimi de cam çakıl öğüten bir değirmenin mucidi. 
Benimki de aslında o kadar farklı değil bundan, 
Görünüşte basbayağı o değirmenlerden biri. 
Yani buğdayı, mısırı, camı, çakılı 
      altına, elmasa yahut yakuta çevirmiyor, hayır, 
Farkı yok bu bakımdan diğer makinelerden;
Farkı şu: başka değirmenlere tane koyuyorsunuz, 
Değirmen una dönüştürüyor onu; 
Ama benim sarhoş makinem, 
            haznesine un ya da kepek ya da kül 
                           ya da duman koyuyorsunuz, misal, 
Kanatlarının altından buğday, mısır ya da darı, 
Ya da kum çakıl ya da yıldız ya da dediğim gibi 
Ağzından gül, burnundan begonya, kulaklarından 
           karanfil vesaire, vesaire çıkarıveriyor size.
<end>

<start>
I 
şiir dediğin, ruhun sığdığı her yere sığar, 
suyun aktığı her yöne akar...
tüylerinizi okşar, derinizi yakar; 
beyazsanız zenciyi, 
zenciyseniz beyaz adamı dener 
yüzünüzde ya da ruhunuzda.
geçmiş, şimdi ve gelecek arasında 
çerçi gibi dolaşır, 
gezgin otacı gibi...
tazı gibi koşar, arı gibi sızlanır, 
tavşan gibi bazen dağa yokuşa koşar.
takarsa kafasına 
savunur kanının son damlasına kadar 
                        haremi ve hilafeti 
ve ayakta tutar hüzün imparatorluğunu, 
ayakta alkışlatır kendini ölülere;
günü gelince de yorulur her ölümlü gibi 
pıhtılaşır ve donar; 
o zaman da buzdan bir şehir olur 
ve felsefeyi de dondurur 
                                  karnında sözcüklerin.
ve o baktığında gözünüzün içine 
siz, “ben şiirden anlamam, 
ben şiirden anlamam! ” 
diyerek gözlerinizi kaçırsanız bile
o, hiçbir şey bulamasa sizin için yapacak, 
kar olur yağar bir gün 
                                    kabrinizin üstüne.
II 
aklıma gelince yepyeni bir düşünce, 
başından yada kuyruğundan, 
artık neresi rast gelirse, 
yakaladığım gibi kapatıyorum hemen 
cam kavanozuma onu.
daha girer girmez oraya, 
ona aç kurt gibi saldıran 
kartlaşmış fikirlerle, kurtlanmış formüllerle 
baş etmeyi becerir canlı kalabilirse eğer, 
günü gelince çıkarıverip ordan 
ekiyorum güzelce 
ya yerin bir köşeciğine onu, 
ya göğün bir köşeciğine, 
ya da ruhun bir köşeciğine.
bir tür bahçıvanlık sanatı 
bütün sanatlar gibi 
                               bu benim yaptığım da.
<end>

<start>
1. Ayin
bir daha ne zaman böyle bir yolculuk olacak,
bir daha ne zaman ve hangi yolculukta
böyle bir yol, böyle yol arkadaşları,
böyle bir yol hikâyesi,
böyle bir mola,
molada böyle dolu dolu bir gece olacak? 
bir daha ne zaman böyle bir gece,
gecede böyle bir dağ ateşi,
ateşin çevresinde
böyle güzel yarenler,
böyle cömert bir sofra,
böyle hayattan tatlı,
ölümden keskin bir şarap olacak? 
bir daha ne zaman böyle uyanık,
böyle dalgaların üstünde,
rüyaların üstünde,
gerçeklerin üstünde
aklı gezdiren bir sarhoşluk,
böyle uyanılması zor bir uyku,
inanılması zor bir rüya olacak,
bir daha ne zaman! 
bir daha ne zaman! 
bir daha ne zaman insanın kalbi,
böyle muhabbet tadında,
böyle, meleklerin, musaların katında,
böyle dut gibi sarhoş olana kadar
yarenlik edecek insanın aklıyla!
3. Ayin
sessiz hıçkırıklarla
sessiz hıçkırıklarla sessiz
çök bu iskemleye
çök bu iskemleye çök ve ağla
ağla ve ağla ve ağla
sebepsiz ağlamayı dene
sebepsiz ağlamayı öğren
ağlamak için ağlamayı
ağlama sanatını
boşalt içini boşalt
ne var ne yok boşalt içini
boşalt ki acılara yer açılsın
acılara kederlere
iç kanamalarına
dip kanamalarına
daha gelmeden onlar
daha gelmeden dalga dalga
daha gelmeden üzerine
gelip doldurmadan
beynini yüreğini
aklını fikrini aşkını ufkunu
ve yıkıp bağını bahçeni
kalelerini kulelerini şehirlerini
taşmadan dudağından
ve aratmadan şiirine
şiir denen o güvercine
cüdi dağının tepesini
<end>

<start>
Aşk bir uçurum, a ruhum, dibi olmayan; 
Yalnız kuşların, meleklerin değil, senin de
Kanatlarının olduğuna inandırır ilkönce seni,
Sonra, uçmayı öğretir sana;
Aşk bir ateştir, a ruhum, suyun içinde yanan; 
Sevenlerin, balçıktan değil, balmumundan değil,
Sudan yaratıldığına inandırır ilkönce seni,
Sonra, akmayı öğretir sana;
Aşk bir sarhoşluktur, a ruhum,
Aklın sultanlığını vadeder iptida sana,
Sonra, deliliğin kulu, kölesi yapar seni;
Aşk bir muammadır, bir muamma, a ruhum,
Künhünü kavramayı öğretir sana, her şeyin,
Aşkın kendisinden başka.
<end>

<start>
Ceplerine çakıl taşlarını doldurup
Kendini Ouse Irmağı'na atan
İkiz kız kardeşi Kader'in...
En diplerine varmak istedin bunu yaparken,
En diplerine
Ruhumuzda olup bitenlerin
Seni incittiler mi
Oyunlara sürdüğün kahramanlar
-İspermeçet mumundan
Ya da selüloz hamurundan-
Sensiz yaşamayı bilemediler mi,
Gösterişli buhranları salyalı esrimeleriyle
Hoppalıklarıyla hazımsızlıklarıyla...
Yüzleri vardı ruhları vardı,
Bedenleri yoktu.
lsimleri künyeleri belliydi
-Çiçek isimleri gibi-
Ama cinsiyetleri yoktu.
Ne yapsan hangi kalıba döksen,
Hangi boyayı sürsen hangi
Eczayı denesen
Mucize olmuyordu,
Sana benziyorlardı.
Ve taşlar vardı daha küçük
Taşlar vardı
Kaderin dipte çağıldattığı,
Belleğin menfezlere doğru ittiği
Çığlıklı çıngıraklı
Erguvan alabaster ya da safran rengi
Kozmik melankoşi serpintileri; 
Ölümün sert içkisinden başka
Hİçbir muhayyilenin eritemediği...
Sözcükler... onlar her zaman yetersizdi; 
Tüy gibi hafıftiler; 
Mağmanın yüzeyİne çekiyorlardı seni,
Katman katman uykunun ve şiirin,
O her şeyi gören körlüğün:
Yaratıcı saflığın,
Dehanın yüzeyine
Ve imgeler...
Kanın koşturduğu haber
En uzak yıldıza,
En yalnız meleğe; 
Düşüncenin çıkardığı muteâl çınlamalar
Kafa kemiklerimizde:
Kurtların böceklerin kabirde
Son kırıntıları sindirip son
Vıdı vıdıları deşifre
Etmesinden -Ve yaşanmış, paylaşılmış
Ya da gizlenmiş her şeyin
Ama her şeyin bilinmesinden
Sonra bile
Kemiklerimizde,
Kemiklerimizin ununda
Duymaya devam edeceğimiz sesler...
Sen o hazin sesleri
Diyapazon gibi
Çınlatarak
Çıkarmak istedin
Kafa kemiklerimizden.
Alçıdan yüzlerimizi,
Köpükten tenlerimizi,
Kabuklarımızı dikenlerimizi
Uyurgezer oyunlarda bırakıp
Diplerde çağıldayan
Büyük Hayat'a
Katılmak istedin...
Söylenecek söz bırakmadm ardında; 
Ceplerine çakıl taşlarını doldurup
Kendini Ouse Irmağı'na atmanın,
O eşsiz dahiyane fınalin
Bize düşündürdüklerinden başka...
<end>

<start>
Gazze trajedisi karşısında
İnsanlığın vicdan yükünü neredeyse
tek başına omuzlama cesaretini ve
ferasetini gösteren Türkiye’nin
yeni ‘Yeryüzü’ politikasının
büyük mimarı ve virtüöz icracısı
Prof. Ahmet Davutoğlu’na…
Gazzeli Yusuf, oğlum, ben yaşlı Filistin şairlerinden biri.
şiirlerimi Türkçe yazıyor olmama bakma,
yeryüzünün bütün öteki şairleri gibi,
(düzeltiyorum)  yeryüzünün bütün
yufka yürekli şairleri gibi ben de
Filistinliyim on günden beri
ve buram buram Filistin toprağı
kokmaya başladı birden, nasılsa,
benim de kırk yıllık türkülerim,
kasidelerim.
kan, barut ve gözyaşı değil, hayır,
kin, öfke ve intikam hissi de değil, yanlış anlama,
tepeden tırnağa Yakup, tepeden tırnağa Yusuf,
tepeden tırnağa Musa, İsa
ve Muhammet’le dolup taşıyor,
Filistin toprağı gibi, on günden beri
benim de duygularım, düşüncelerim.
nesnesiyle örtüşen bilgiye, hakikat,
nesnesiyle örtüşen duyguya da sezgi
diyorlar ya, filozoflar, Yusuf, oğlum,
bu tanım doğruysa eğer, sezgilerim diyor ki bana,
hiçbir bilgi, hiçbir haber,
rüzgârın bu son on gündür şairlere
ve hamile analara taşıdığı
şu gökçe esin kadar hakikat olamazlar:
evet, her gün onlarca defa katlediyor
Filistin’de peygamber katilleri,
her gün onlarca defa Musa’yı,
onlarca defa İsa’yı, onlarca defa
Muhammed’i katlediyorlar,
ve yakıyorlar İbrahim’i, fosforlu bombalarla,
ama yine aynı Filistin’de her gün
ve her yerinde yeryüzünün,
diriliyor, on günden beri
onlardan yüzlercesi, onlardan binlercesi…
Gazzeli Yusuf, oğlum, keder de aynı dili konuşuyor
dünyanın her yerinde,
umut da aynı dili konuşuyor,
tıpkı nefretin ölümün dilini,
sevginin hayatın dilini konuşması gibi,
tarihin her döneminde...
ben, yeryüzünün yaşlı şairlerinden biri,
taşların, otların, kuşların dilini
çözmüş sanırdım kendimi.
ama Gazzeli çocuklar üstüne
insanların kendi diliyle konuşmaya başladığımda
titriyor, boğuklaşıyor sesim
ve orada bombalanan okullardan,
yıkılan hastanelerden, yerle bir edilen
vicdanın yıkıntıları arasından yükselen
katıksız, falsosuz ve Gazze gibi de haklı sesini
çıkarmakta zorlanıyorum, insan yüreğinin.
çıkarsam da, tutturamıyorum rengini, tınısını,
bir ucu insana, öteki tanrıya varan o sesin.
tuttursam da, duyurmakta zorlanıyorum onu,
yeryüzünün öteki çocuklarına.
çünkü bakıyorum, onlardan kimi
kulaklarına kulaklık geçirmiş,
bilmem hangi rakçının
özgürlüğü, demokrasiyi öven
savaş aleyhtarı şarkılarını dinliyor.
dinlesin, diyeceksin,
dinlesin, güzel değil mi, iyi değil mi?
kimi dağlarda koyun, keçi otarıyor,
otarsın, bu da güzel, bu da iyi! 
kimi sinemada, kimi luna parkta, kimi okulda,
kimi dileniyor sokakta,
kimi mendil, kimi simit satıyor,
kimi ilahi söylüyor bir tapınakta,
pek azı bilgisayar başında,
pek pek azı da bilgi-hüner peşinde v.b.
bunların hepsi güzel,
hepsi güzel ve iyi,
oyunun, oyun olması için de gerekli.
ama, onlar bu güzel ve olağan işleri yaparken,
Gazze’de, sizin orada, bunların hiç birini
hiç birini yapmanıza izin vermeyen
çocuk katillerini, anne katillerini
ve seni düşündükçe, oğlum,
seni ve kardeşlerini,
ben yeryüzünün hüzün şairi,
sormak geliyor içimden:
biz, bütün bir insanlık,
‘birleşmiş milletler’, birleşmiş mücrimler,
cin taifesi, melek taifesi,
şeytan ve Yüce Tanrı,
hangi oyunu oynuyoruz bu tiyatroda,
hangi oyunu, onlarca yıldır,
hangi oyunu, böyle kan revan içinde?
bu kadar bebek ölüsüyle,
bu kadar çocuk ölüsüyle,
bu kadar anne ölüsüyle,
bu kadar seyirciyle
ve bu kadar sessizlikle…
gökleri dolduran bu sessizlikle,
cenneti, cehennemi, ârafı,
yerin altını, yerin üstünü
kana boyayan bu sessizlikle
hangi oyunu oynuyoruz,
hangi oyunu, tekrar tekrar,
hangi oyunu, bu cehennemde?
III
ben Küçük Asya’nın yaşlı şairi, Yusuf, oğlum,
duyuramıyorum dedim ya,
dünyanın öteki çocuklarına sesimi,
onlara bizim mahalledekiler de dahil.
duyuramıyorum bizimkilere de,
dağ gibi rüyalar, çığ gibi fikirler altında
hep iki büklüm ve soluk soluğa,
sözün yokuşuna, sözün doruğuna
tırmanmayı seven şiirlerimi.
ne zaman şairce bir saflıkla,
‘büyük insanlık ülküsü’  diye açsam ağzımı,
sözlerimi alıp götürüyor rüzgâr,
ta Ademle Havva’nın,
tanklardan, panzerlerden, insan safarilerinden uzak,
çapuldan, misyoner endişesinden uzak,
özgürce sevişip koklaştığı
ve cennetin, gökte değil,
yeryüzünde dolaştığı
o bahtiyar günlerde, dölleyerek
bilgi ağacının terennümleriyle sesimi,
günümüzden yüzlerce, belki binlerce yıl öteye,
insanlığın kanla süslü kabile yadigârlarından kurtulup,
şu düşmez kalkmaz devleti,
yıkılmaz kaleleri, aşılmaz kurumları,
şanlı orduları ve süslü bayrakları
kaf dağının öteki tarafında,
masalların zamanında bırakıp, nihaî erginliğe,
yeryüzü toplumuna, yeryüzü insanına
kavuştuğu günlere savuruyor.
yüzlerce, belki binlerce yıl, diyorum ya,
gözünü korkutmasın, bu, senin; 
bin yıl dediğimiz süre, ebediyetin yanında
bir gün bile değil.
yüz yıl dediğimizse, bir günün belki
sadece kuşluk vakti.
ve yüz yıl ebediyete göre neyse,
yaşlı ebediyet de,
insanın çamuruna üflenen
tanrısal zamana göre öyle.
ve yıllar bana öğretti, öğrenmen gerekiyor senin de,
büyük düşünceler, büyük planları hilkatin,
çığ gibi yıkılmamak için başına insanlığın,
doruğundan aşağı, dağı tekrar tekrar dolaşan
fazla çiğnenmemiş patikalardan
inerler yamaçlara…
çok acı çektin, Gazzeli Yusuf, oğlum, çok acı çektin
ve bu kadar acı için çok küçük bu ‘Filistin’.
dünyayı iste, bütün bir yeryüzünü,
duvarsız, tel örgüsüz, mayınsız
ve silahsız yeryüzünü, hepimiz için,
çok acı çektin, önce sen çığır bu türküyü! 
göğsüne yaslayıp kulağını geleceğin,
önce sen duyur, bu yüceler yücesi ülküyü,
bu en büyük vuruntusunu aklın ve kalbin
ve bir amentüye dönüştür onu!
çok acı çektin, yapabilirsin bunu,
çok acı çektirdik sana, dönüştürebilirsin
dokunduğun her şeyi, her şeyi som altına,
hakkında konuştuğun ya da sustuğun
her fikri, her tezi gökçe bir manifestoya.
çok acı çektin, dönüştürebilirsin,
ip atlarken, sapan atarken ya da uyurken
beşikte, kaldırımda ya da yıkıntıların altında
can veren kardeşlerinin dudaklarında donan kıpırtıyı
büyük insanlık oratoryosuna.
dönüştürebilirsin yoksulların yakarışlarını
tanrının bütün evlerinde
dudaklarda ve yüreklerde kopan,
sonra dalga dalga büyüyen, yayılan
ve tankları, panzerleri önüne katıp götüren,
roketleri, obüsleri, havan toplarını,
insanın beyninden, kalbinden
ve dilinden büyük bütün silahları
ve silah tüccarlarını, silah çetelerini,
devletleri, kaleleri, kodesleri ve kafesleri,
kralları, emirleri, müebbet başkanları
önüne katıp savuran gül fırtınasına.
dönüştürebilirsin bütün acıları,
bütün duaları, bütün çığlıkları,
uyuyanların üstünü örten bir gül tufanına,
açları doyuran, küsleri barıştıran,
evsizlere ev, yarsızlara yar olan
yerle göğü insanın yüreğinde buluşturan
bir gül zamanına, gül umranına,
gül toplumuna, gül insanına.
çok acı çektin, yapabilirsin bunu,
çok acı çektirdik sana,
kimse hak etmiş olamaz senden daha fazla
ve hepimizin adına,
konuşmayı Tanrıyla da, tağutla· da!
konuş ve razı olma daha azına,
yeryüzünü iste, yeryüzünün bütün çocukları adına.
konuş ve razı olma, Gazzeli Yusuf, oğlum,
kapısına ‘Filistin Devleti’ yazılı
yeni bir toplama kampına!
bu ‘Devlet’ sözcüğü, ‘Bayrak’ merakı,
haritada gördüğün, bütün o
kanla sulanmış kemik tarlaları
gözünü kamaştırmasın sakın,
yolundan alıkoymasın seni!
o mezarlık parsellerindeki otlar, dikenler,
sınırın iki tarafından toprağa ekilen
gencecik Yusufların,
Yaseflerin teniyle besleniyor,
bunu unutma!
ve her iki taraftan ölenlerin, kucak kucağa
uyuduğu o sınırlarda
önlemek için kucaklaşmasını dirilerin,
dünyanın bütün açlarını on yıl boyunca doyuracak,
dünyadaki acıyı yarı yarıya azaltacak,
sevgiyi üç katına, belki beş katına çıkaracak,
karakolların yarısını tiyatroya, yarısını kafeye,
hapishanelerin yarısını sinemaya, jimnastik haneye
çevirmeye yetecek kaynaklar harcanıyor her yıl
kahrolası silahlara ve ruhsatlı katillere.
razı olma sınır çekilmesine düşlerimize! 
ne düşlerimize, ne başlarımıza,
ne dağlarımıza, ne taşlarımıza! 
hepimizin adına sana verilmiş bir fırsat, bu,
razı olma, içerden kuşatılmasına da
dışardan kuşatılmasına da,
insan ruhunun
ve kapatılmasına bir mezar gibi
başka ruhlara, başka hayatlara,
başka oyunlara, başka oyunculara,
büyük düşlere, büyük düşüncelere,
büyük öykülere,
büyük serüvenlere!
‘kurtarıcı’larından çok çekti insanoğlu,
razı olma kurtarmasına seni kimsenin,
razı olma, kümese çevirmelerine ruhunu
‘kurtarıcı ve adamları’nın,
‘başkan ve adamları’nın,
‘kral ve adamları’nın!
doğduğun toprağı seversin, bunu anlarım…
ölünceye kadar emzirip seni
sonunda bağrına basan toprağı
elbette sevmen gerekir, bu sorulur mu,
en az ananı sevdiğin kadar hem de,
bazen daha tutkulu,
bunu anlarım,
ve ananın ismetine, toprağın namusuna,
ulusun onuruna gölge düşürmemek için de,
elbette ölmen gerekebilir, duraksamadan; 
bu sorulur mu?
ama, ana sevgisi,
toprak tutkusu
ya da ulus övüncü
ya da bayrak saygısı… tamam, amenna! 
ama biraz gösteri, biraz tapınma! 
diyen olursa,
ben yokum bunda!
kutsallaştırarak örteriz çünkü,
ve mitleştirerek,
boşa harcadığımız değerleri.
vatanın bütün bir yeryüzü olsun,
Gazzeli Yusuf, oğlum,
bayrağın da gökyüzü senin
ve milletinse, ta Adem’den başlayarak
atan İbrahim gibi,
yolda onurluca yürümesini bilen
tüm adem oğulları.
VII
öyleyse dönüp bakma,
denizi yarıp geçtikten,
ateşi yarıp geçtikten sonra,
kutsal kalıplarla dökülmüş
altın buzağılara,
ipek, keten ya da pamuklu ikonlara
ve bezden küheylanlara!
bunca kurban verdikten sonra,
yalnızca Filistin’i değil, dediğim gibi,
yeryüzünü iste,
sınırlarla bölünmemiş dünyayı,
yerin ve göğün tamamını,
bütün çocuklar için,
bütün yoksullar için!
sınırların olmadığı,
akıldan, gönülden ve dilden başka silahın,
gülden başka merminin
kullanılmadığı,
yalnızca insanın insanı sömürmediği değil,
insanın insanı yönetmediği
dünyayı iste!
peygamberlerin yaptığını yap,
alçak sesle konuş
ve güç istemediğini söyle!
peygamberlerin yaptığını yap,
öleceksen uğruna özgürlüğün,
ne kral, ne melik, ne kayser, ne satrap…
tanrıdan başka mirasçı bırakma özgürlüğe!
çok acı çektin, çok acı çektirdik sana
hepimizin sınavı, bu; 
ama sen başlat bu yolculuğu! 
sen başlat, insanın önündeki
bu en büyük yürüyüşü,
zirveye doğru!
ve dağı aşmak için, saldırma dağa,
dağın çevresini dolaş,
çiçek toplaya toplaya!
VIII
düş, diyecekler, peşinen bilmen iyi olur,
hayal diyecekler,
ütopya, diyecekler, bütün bunlara.
herkesi dinle sonuna kadar,
ama dinlediğinle kalma,
devam et düş kurmaya.
önce alay konusu,
sonra köyün delisi,
sonra günah keçisi
olsan da aldırma,
devam et düş kurmaya.
düşlerini gece uykuda görenler
gündüzün unuturlar onları; 
düşlerini gündüzün kuranlara gelince,
korkulur onlardan·,
kendini söküp yeniden yapmasını bilen
işte böyleleridir,
ve dünyayı değiştirmesini...
insanlık, düşlerin iyisini önüne,
kötüsünü arkasına alarak
yol alıyor düşlerin en büyüğüne,
en gerçeğine doğru.
herkesin iyiliği için büyük
ve yüksek şeyler tasarlayan
bir çırak, bir kalfa·
çıkarmak için üflemedi mi
kara balçığa,
kendi ruhundan, Yüce Sanatçı?
üfledi ve iyi düşler göre göre büyüdü,
o ilk müteal hücre.
büyüdü, bölündü
ve bölüne bölüne
cennete sığmayacak kadar çoğaldı.
çoğaldı ve akıllandı,
daha dipsiz düşler için
inerken yeryüzüne.
silah kimin elinde olursa olsun, sonuçta
ölümü alıp satanların gücünü artırıyor.
yararı yok, bir daha, bir daha denemenin,
büyük aklın, arkasında bıraktığı yolları,
hurdalığa attığı küçük akılları,
çürük hamleleri!
en etkili savunma, sözgelimi,
saldırmak, der, sorsanız, bir silah tüccarına.
ne kadar tutarlı ve ne kadar akıllıca!
oysa, napalm ya da atom silahıyla yarışmak
sığmayacağına göre, ne insan onuruna,
ne yerin hukukuna, ne göğün töresine,
silahlardan arınmak değil midir,
en insanca savunma
ve bu yarışa zorlamak dostu da, düşmanı da?
hakikat gibi çıplak, cesur
ve samimi olmak yani,
hem barışma niyetinde,
hem barış çabasında!
bu durumda da insan ölebilir, kuşkusuz; 
ölmek ya da yaşamak…
bugün ölmek
yahut elli yıl sonra,
elbette aynı şey değil, fark var aralarında;
ama iki ölüm de aynı hızla unutulabilir,
bütünün güzelliğine bir şey katmıyorlarsa eğer,
ölümün ve hayatın güzelliğine
bir şey katmıyorlarsa eğer.
sonra, şu topluca ağlamalar,
dövünmeler, Yusuf, oğlum,
intikam yeminleri,
düşmanın resmini, büstünü,
postunu yakmalar meydanlarda,
ya da bayrağını…
acını paylaşmak isteyenler,
bunları yapmasınlar, diyemem,
çok ağır, çünkü, verdiği acı,
haklı olmanın yetmemesi
çocukların Gazze’de ölmemesi için.
taşınması zor ve yakıcı, bu gerçeğin.
ve ellerini yakıyor olmalı,
onu akıllarıyla değil,
elleriyle tutmaya kalkışanların.
ve közü tutar tutmaz da, hemen
bırakmaları gerekiyor, doğal olarak; 
onunla bir şeyleri yakmaları
sonra tepinmeleri, üzerinde…
ve döküp saçmaları gerekiyor, bazen de,
içlerinde tutmasını bilseler
belki bir fikre, bir çareye
dönüştürebilecekleri
ateşli duyguları, ateşli tepkileri…
yapmasınlar diyemem, acın çok büyük.
ama bunlar, haklılığın gücünden çok,
senin ve dostlarının çaresizliğini
düşündürür düşmana, bence.
Ve Gazze bombalarla dövülürken
kameralarla, monitörlerle,
yanan Gazze’nin ışığında
gece piknik yapamaya gelen
İsralli sivillerin seyir zevkini artırır bir de.
ve sessiz kalmalarını haklılaştırır,
vicdanlarına serpecek su arayan
daha uzaklardaki seyircilerin.
belki daha yakındakilerin de,
Yakub’un öteki oğullarının yani,
Mısırlı, Ürdünlü, Hicazlı
‘üvey’ kardeşlerinin senin…
zafer, düşmanın resmini bulunca, resmini,
postunu bulunca, postunu,
kendisini bulunca da kendisini
yakmak değildir, sanırım, Gazzeli Yusuf, oğlum,
zamanın kapısını açmaktır, zafer,
zamanın kapısını açmak
özgürlüğün ve erdemin önünde,
herkes için ama, ayrım yapmadan,
düşmanların için de,
ve mümkünse onlarla birlikte…
düşmanına ölümü değil, hayatı götür; 
böylece, yenilen düşmanın değil,
düşmanlık olsun;
kazanan da dostluk olsun,
ölüleri dirilten dostluk,
ne sen, ne bir başkası...
XII
bu keder ve umut taşıyan rüzgâr,
zeytin ağacının, incir ağacının,
iğde ağacının içinden geçip,
                                   sana getirsin sesimi!
bu keder ve umut taşıyan rüzgâr
Gazzeli çocukların ve annelerin
korkusuz, tasasız gezindiği
has bahçelerin içinden geçip,
                                   sana getirsin sesimi!
bu rüzgâr, Musa’nın, İsa’nın,
Abu Salma’nın, Mahmut Derviş’in
Roni’nin, Kafka’nın, Edward Sait’in,
yeryüzüne ve gökyüzüne dağılmış
Filistinli çocukların içinden geçip,
                                   sana getirsin sesimi!
bu rüzgâr Sabra ve Şatilla’da katledilen
Yakup’un, Yusuf’un ve Bünyamin’in,
Auscwitz’te yakılan Yakop’un, Yasef’in,
Ve Benjamen’in içinden geçip,
                                   sana getirsin sesimi!
bu rüzgâr, yalnız Filistinlilerle kalmasın,
Serebzenitza’da, uygarlığın gözü önünde
binlercesi toprağa gömülen Bosnalıların,
Amerika’da kökleri kazınan Kızılderililerin,
Küçük Asya’da, yollarda kaybolan Ermenilerin
içlerinden geçip, küllerini, tozlarını
katillerin, azmettiricilerin,
suçu ve delillerini örtüp karartanların
yüzlerine, gözlerine savurup
                                    sana getirsin sesimi!
kitapları karıştırdım, zamanın sayfalarını,
yerin ve göğün arşivlerini,
ölümün parmak izlerini, tozlu raflarda,
bulmak için yerini ve dengini
Gazze’de işlenen toplu cinayetlerin.
diyemem, rastlamadım, bu kadar vahşisine.
sicili çok kabarık çünkü, insanoğlunun,
atası Kabil’den beri, kırdığı kırkı geçmiş,
defalarca kırıp geçirmiş,
kardeşini, komşusunu ya da suç ortağını.
ona kendi zayıflığını, sefilliğini
ya da alçaklığını hatırlatan herkesi…
daha dün, Irak’ta, katledilen bir milyon Yusuf’u
unutmadım, unutur muyum hiç! 
Cezair’de katledilen bir buçuk milyonu da,
Balkanlar’da, Vietnam’da, Çeçenistan’da,
Hiroşima ve Nagazaki’de olanları
unutmadım, unutur muyum hiç,
unutulur mu hiç!
siyahî Yusufları, renklerin en yusufunu,
Malcolm X’in, Martin Luther King’in,
Obama’nın atalarını unutur muyum hiç,
(ben unutsam bile, hatırlatır hemen
bana, torunum Mehmet Eren,
ya da ona vekâleten,
annesi ya da babası,
onun, Mountain View’deki
siyah tenli arkadaşlarını,
çekik gözlü arkadaşlarını,
buğday tenli arkadaşlarını.)
hepsinin içinden geçsin öyleyse,
hepsinin içinden, bu deli rüzgâr,
Başkan Obama’nın içinden
geçmeden gelmesin, sözgelimi,
onun kalbinin çevresinde
kırk kez dönüp dolaşsın, aklına geçsin sonra
ve aklını başına getirsin, Amerika’nın.
aklı başına gelince de,
üzerinden postunu çıkarıp, MGM aslanının,
süt dökmüş kedi gibi üç kere acı acı,
ve alçak sesle kükresin Amerika,
bütün bu olup bitenler için, insanlık adına
‘özür diliyor’ gibisine…
ve rüzgâr, bu filmden,
gözlerini silerek çıksın,
                                    sana getirsin sesimi
kefeni, tabutu, mezarı olmayan kalender ölülerin,
benim vatanımdı, senin bayrağındı, ayırmayan,
aldırmayan akıllı delilerin,
ebedî gezginlerin, sürgünlerin,
büyük avarelerin içinden geçip
                                    sana getirsin sesimi!
küflenmiş kitapların, küflenmiş kafaların
müzelerin, mumyaların ve mezarların
millerce uzağından geçip,
                                    sana getirsin sesimi!
sokakta bir yangın, bir facia çıkınca
bazen şairler de fırlarlar ya,
şu benim yaptığım gibi, pijamayla sokağa,
işte bu yaşlı, kaçık şairin yüreğini de
terlik ve pijamayla, Gazze sokaklarını
gezdirip getiren bu şiirsever rüzgâr,
bu aklı başında gözükmeye çalışan,
ama gözyaşlarını tutamayan esinti,
elini kolunu sallayarak herkesin
girip çıkabileceği bu orta halli,
kalender, ‘esnaf işi’
şiirin içinden geçip,
                                  sana getirsin sesimi,
                                  Gazzeli Yusuf, oğlum!
EKLER
Gazze’de, dünyanın bu en güzel isimli şehrinde
sabah erken iş başı yaparken ölüm,
burada İstanbul’da,
dünyanın bu en yufka yürekli
ve sulu göz şehrinde,
çarmıhta çivi yarası gibi açılıyor
her gün sabahın gözü.
ve insanlığın körelen vicdanı gibi
kabuk üstüne kabuk bağlıyor
her gün akşamın yarası.
ölümün, tanklarla, roketlerle,
silahlı birliklerle talim yaptığı yerde,
asıl hayattır, provasını yapan,
daha geniş bir yol,
daha uzak bir ufuk açmak için
haklıların önünde.
tutmak için ağılda,
kurt korkusu içinde
alt alta, üst üste bir arada
kuzularını, Sion tanrısı,
başka vahşet kalmayınca yapacak,
gün gelecek tutup kendi kuzularını
birer birer boğazlayıp
yemeye başlayacak bu gidişle
ağıl kapısının önünde.
ve adına izrael denen
o ‘toplama’ kampında,
o ağılda tutuvermek uğruna,
gün gelecek, kendi gübrelerini
yedirtecek onlara.
o kuzucuklara acı, Gazzeli Yusuf, oğlum,
bilinen, bilinmeyen
bütün acıma biçimlerini öğren
ve bütün kuzuların Gerçek Sahibi için
o kuzucuklara acı!
Yakup oğlu Yusuf’un,
günahkâr kardeşlerine acıyıp da
kanat germesi gibi, mesela,
öykülerin en eskisi, en güzeli
ol Kıssa-yı Yusuf’ta…
bu kul işi, çömez işi risalenin,
benzetmek gibi olmasın, hani,
Gazzzeli dostum, ‘Fatiha’sı da şu:
kağıtları karalım ve dünyayı
yeniden paylaşalım, demiyoruz,
doğru koymalıyız davayı:
‘herkes, cennetten çalıp çırptığını’,
demeyelim de, hadi,
‘emanet aldığını’, diyelim,
çıkarıp masaya koysun,
varlığın kolu, kanadı,
ağzı, burnu, gözü, kaşı,
aklı, ruhu, yüreği,
özellikle de ciğerleri
kimdeyse,
çıkarıp yerine koysun…
ve hep birlikte, kardeşçe
yeniden oturalım, varlığın
cömert bir ev sahibi olarak
nimetler taşıyıp duracağı sofraya,
büyük insanlık şöleni için.
16 Ocak 2008
<end>

<start>
Tanrı senden
yazdıklarını suluboyayla
anlatmanı isteseydi
bay edward estlin cummings
muhtemelen
biraz görünür olsun diye
kanatlarının ucu
hafifçe
yeryüzünün toprağına bulanmış
uhrevi bir kelebek
resmi yapardın
bir çocuğun alt çenesine
konacağı tutmuş
şaşkın bir kelebek.
ben sende
işte o resimdeki kelebeği
ürkütmemek için
altmış dokuz yaşına kadar
çenesini kıpırdatmadan tutan
yani genizden konuşan
yahut pek pek arada ıslık çalan
şairi görüyor
ve diyorum ki
bak estlin,
ne ezra pound, ne t.s. eliot
ne de bir başkası değil hayır
biraz kekeme de olsa
ve genizden konuşsa da
ingiliz dilinin geçen yüzyıldaki
prens hamleti
kuşkusuz sensin
sevildiğini bil.
<end>

<start>
bülbülleri, sakaları bombalarla susturduktan sonra
hasbahçede hayallerin erişemeyeceği sessizlik başlar:
büyük hayaletin, 'insanlığın' sessizliği...
buzulların sessizliği,
buzdan ve külden meleklerin sessizliği.
tanrıyla, önce çığrışarak,
sonra onun sessiz ve kıpırtısız diliyle
konuşmayı deneyen
felluceli anaların çoğalttığı sessizlik...
gökçe kozalakları
havan mermileri halinde başımızda patlayan
kutsal bilgi ağacının; 
tüveyçleri, katledilen bebeklerin beyinlerinin zarı
ve gözlerinin akı olup yüzümüze saçılan
gökçe minelerin, hatmilerin,
hüsnüyusufların sessizliği.
- akbabanın süslenip püslenip
yüreğimin başına konmasından,
orada boğuk boğuk ötmesinden
ve yüreğimin ebediyen susmak, ebediyen
yok olmak arzusundan
kuvvet bulan sessizlik
- kevser ırmağının uyurgezer sessizliği.
yamaçta, brugel üslubuyla boyanmış
toprak yoldan yukarı
ceset dolu bir römorku çekerek
göğe doğru tırmanan
ve bir resimden beklendiği gibi, doğal olarak,
sesi soluğu, homurtusu duyulmayan
'ilahî tartı'nın ve 'denge'in
arkasında bıraktığı sessizlik.
ruhun millerce, millerce derinlerinde
cennetin mülteci köylerinde
öğle sıcağında, ağıl kapıları önünde,
gübre yığınları üzerinde - üveyik midir, nedir? -
çöplenen, pinekleyen ve arada
boğazını temizleyip kem küm
requiem cıvıldayan 'vicdan'ın
çekilmez kıldığı sessizlik.
bir meleğin bir sırtlan gibi ulumasının,
bir köpeğin de
bülbül gibi şakımasının
ıssızlaştırdığı sessizlik.
ölümün sesini şehvetle titreten sessizlik.
ressamın gelinlerin, güveylerin
yanaklarını, dudaklarını, perçemlerini,
ölümün tırnağıyla
kazırkenki sessizliği.
sözcüklerin dikelen tüylerinin sessizliği,
taşların büzüşen sessizliği,
suların ürperen sessizliği,
çayırların sararan sessizliği,
göklerin sancıyan sessizliği.
'ebediyet'in, güllelerin açtığı
çukurlarda kaynayan,
toplu mezarları dolduran,
tanrının göz pınarlarından taşan
ve yanaklarında donan
alçıdan sessizliği.
ve "sen tanrı, yalnızsın, işin zor! 
senin için de
dua edelim mi? "
diye yakaran divanenin
ağlayarak kanattığı sessizlik.
13 Kasım 2004
<end>

<start>
öpüp koklarken sırma saçlarını toruncağızınızın
birden ölümü hatırlarsınız!
sunmak için çocuklarınızın sevgili anasına,
diyelim ki, bir süsen çiçeği kopardınız.
uzatmadan refikanıza,
koklarsınız o çiçeği, değil mi ama.
işte yine onu hatırladınız!
ve çekerken ciğerlerinize kokusunu,
kapağını açınca, gezegenin ta öteki ucundan
size postalanmış kitabın,
bakın yine, bakın yine onu hatırladınız!
ah, hatırlarsınız, birden hatırlarsınız,
soluk alan her şeyde.
her ağızda, hr yarıkta ve her çatlakta,
her kokuyla beraber, çatal gibi dili yılanın
görünüp kaybolan, görünüp kaybolan
o içkin gerçeği hatırlarsınız,
o aşkın gerçeği birden hatırlarsınız.
14 Aralık 2008
<end>

<start>
İyi şairler vaktinde ölmesini bilirler; 
Büyük şairlerse, hemen her zaman
Şiirlerinden önce ölürler.
Aslına bakarsanız, şairler iki kere ölürler,
Bir kendi ölümleriyle,
Bir de şiirlerinin ölümüyle.
Ama bir kere de dirildiler mi,
Şiirlerinin sayısı kadar dirilirler,
Okurlarının sayısı kadar dirilirler.
Bir kuşun, tüylerinin, teleklerinin
Sayısı kadar çoğalıp, çoğalıp
Kuş katarına dönüşmesi gibi bir şey, bu.
12 Haziran 2008
Bir şeyler öğrenmek için
Bir ömür harcarsın,
Tam, öğrendiklerimle, hakikatin
Boyunu posunu öveyim, derken,
Bakarsın, senin 'hakikat' dediğin haspa
Huyunu husunu değiştirmiş,
Koynunda sabahlıyor
Akçeyi bastıranın.
12 Haziran 2008
III
sanatçı kendine sorar
kim olmalıyım ki,
herkesi olmam gerekmesin?
bilge kendine sorar:
neyi bilmeliyim ki,
her şeyi bilmem gerekmesin?
insan kendine sorar
neyi düşünmeliyim ki,
ölümü düşünmem gerekmesin?
13 Haziran 2008
Sevdiklerimiz hakkında bilgi toplarız.
Ve böyle yaparak nesneleştiririz onları.
Bilgi, sevdiğini ölü ister.
Mezardaki karanlık bilgiyle,
Bilginin kireciyle ağartamazsınız; 
Yanınızda fener götürmeniz gerekir;
Ama fenerin de orada göstereceği
Kendi içinizdekilerden farklı değildir:
Kurtlar, güveler, dişler, tırnaklar, kemikler...
12 Haziran 2008
bir gün, göğsümde kitap,
öyle, okurken öleceğim;
burnumda bayıltıcı kâğıt kokusu,
mürekkep kokusu,
hurufatın içine gömüleceğim.
kendi küçük hikâyemden süzülüp
büyük hikâyeye emileceğim.
13 Haziran 2008
bir de şöyle bir sızlanması olabiliyor
ileri yaşlarda ruhun:
"ah, zaman yok, zaman yok
içimdeki kapıları kırmaya,
sandıkları döküp saçmaya,
kanıtları yok etmeye,
kötü anıları yakmaya! "
13 Haziran 2008
VII
bir yağmur yağsa bugün,
bir yağmur yağsa, bir yağmur! 
ince esmer kadınlar sofalarda
yüzlerini avuçlayıp, sebepsiz
ağlasa, ağlasa, ağlasa!
ölüm de mahviyetten
kaf dağının arkasına saklansa
ve unutturmaya baksa
               yapıp ettiklerini!
13 Haziran 2008
VIII
insanlar gider, taşlar kalır,
taşlar kalır ve konuşur
insanın insana konuşmadığı kadar.
13 Haziran 2008
- seni tanıdım, kader,
bak, senin gibi oldum!
- bunu iltifat mı bileyim, efendimiz? 
gülü sayıklayıp da, dikeni
kucaklamış olmayasınız, sakın?
bağrınızdaki kanın rengine kanıp,
gül size ram oldu
sanmayasınız sakın?
14 Haziran 2008
ölümü düşünmekten yoruldum,
şimdi ölümü düşünerek dinleniyorum:
ölümü düşünerek kaybettim; 
ölümü düşünerek kazanmak istiyorum.
kendini ölümle yüz göz olmanın,
ölümle kadeh üstüne kadeh tokuşturmanın
verdiği sarhoşluğa kaptıranın vay haline!
14 Haziran 2008
Matematikçi Kurt Gödel, az konuşan,
insanlardan kaçan biriymiş.
öldüğü zaman, ağırlığı yalnızca
yirmi yedi kilogram gelmişmiş;
ruhun, sırtına vurup bedeni,
matematiğin göğünde,
rakamlar, simgeler arasında
rahatça kanat çırpabileceği
                         ağırlık bu, demek ki.
ölüm yatağında, merhumun
         küçücük cesedini
cenin gibi kıvrılmış durumda
bulmuş yakınları.
tıpkı, sözcüklere
ve esritici sorulara gömülüyken
kendi annesinin karnında
hissettiği gibi, şairin.
14 Haziran 2008
XII
bir odada tek başına günlerce
yahut kıyamete kadar mezarda
sükûn içinde oturmayı öğreten
ve bunu katlanabilir kılan bilgi...
işte bir ömür boyu
aranmaya değer olan!
14 Haziran 2003
<end>

<start>
Mahir’e ve Merve Ceren’e
“Bir ‘Uludere Destanı’ yok mu tezgâhta, ağbi? ”
diye soruyorlar e-mektuplarında bu iki dostum.
Ve uyandırıyorlar, uyuyan közlerimi.
Bir ‘Uludere Irmağı’, evet, neden olmasın? 
Allah’ın ırmaklarından biri,
‘Şiirin ve Cazın Irmakların’dan biri? 
Diye soruyorum ben de kendime
Ve o otuz dört Kürdün Rabbine,
Uludere’de kana boyanan otuz dört dereciğin...
Ve Uludere’de Allahın göklerini bombalarla yırtarak
Allah’ı seven Kürtlerin başlarına yıkan tağut’a
                    Söylenecek söz bulmak için
Kendi küllerini karıştıran bu şairin Rabbine; 
Kendisine Kürt mü, Türk mü, Ermeni mi,
Olduğunu sorana elinin tersini gösteren Allah’a,
Yani herkesin ve her çağın Rabbine, soruyorum,
Yazdığı kıssalar arasında, Bir de ‘Uludere Kıssası’,
‘Düşünenlerin, düşünüp ders çıkaracağı’
Bir Uludere Destanı, niye olmasın, niye?
‘Uludere’ için bir destan yazmak,
Uludere’nin oralardan geçen bir dere olmak,
Otların, taşların arasına saçılan kanı yuyup yıkamak,
Zamanın orasına, burasına sıçrayan,
Göğün kitaplarına, Tanrının web sayfalarına,
Tanrının Kâinatı doldurup taşan
Albümlerine, doğaçlama kayıtlarına,
Ve insanın suratına, alnının ortasına,
Ruhunun haritasına
Sıçrayan kanı yumak yıkamak...
Uludere de, orada, toza toprağa saçılan kaderleri,
Yazılmamış repliklerini, Kürt Hamletlerin,
Kürt Faustların ve Kürt Selim Işık’ların; 
Kıyılan çocukluklarını, yeniyetmeliklerini,
Ve Dicle kıyısındaki kuzu melemelerini
                                toplamak o derenin sularına,
Ve bir yeryüzü dolusu gençliği
Ve gençliğin ölümlü tanrısallığını...
‘Uludere’ için bir destan yazmak, bir yeryüzü destanı,
Kürtçe konuşmayı bilen bir derecik olmak orada; 
Kürtçe mırıldanmayı bilen ve Kürtçe susmayı...
Ve yedinci kat göğe çıkarmak havarlarını Kürt anaların,
Peygamber sessizliğini, dağ sessizliğini Kürt babaların,
Ve Diş gıcırtılarını Uludere’de kurdun, kuşun, toprağın...
Sonra çağıl çağıl zılgıtlarla dolaşmak şehirlerde,
Zihnin arka sokaklarında ve bilincin bodrumunda:
“Ulan, biz Allahın Kürdüyüz, Kürdü
Ve o’na dönüyoruz, kabul! 
Peki, ya siz? Ya siz, neyi oluyorsunuz O’nun
Ve kime dönüyorsunuz? ”
Susalım şimdi ama. Ve dua edelim, dua.
Uludere’den ulu bir dere gibi geçsin dualarımız,
Yerin ve göğün bolluk ve barış çağıltılarıyla
            Akan bir dere olsun sabrımız...
Ve rahmet dileyelim, bolca rahmet dileyelim,
Allahın bu uzak akrabaları için değil yalnızca,
Dicle kıyısında kaybolan kuzular için değil yalnızca,
En çok ve öncelikle dindarları ve mirasyedileri için,
            Rahmeti de, gazabı da büyük olan Allah’ın...
Gücün ayartmalarına karşı iyi sınavlar vermeleri
Ve Gemiyi kaçırmamaları için, onların; 
Dün Dersimlerden, Ermeni kıyımlarından,
Sivas katliamından falan, falan,
Bugün Agos’un önünden ve ‘Uludere’den geçen
Ve Nuh’un oğullarını, kızlarını
Çetin mi çetin sınavlardan geçiren büyük gemiyi...
Öyle bir sınav ki çünkü bu, gösterecek bize
Ve dosta, düşmana
Ve yeryüzünün gelecekteki halifelerine:
Yeni bir tanrı mı arıyor bu devletlüler kendilerine,
Yeni bir tanrı-sevgisi mi,
Yoksa yeni bir tanrı ve insan sevgisi mi?
18 Ocak 2012
<end>

<start>
Hiçbir şiir son mısraında bitmez.
Sözün Simurgu, sözcüklere değil,
Kendi tüylerine bölünür çünkü,
Rüyalara ve hayatlara dağılır 
Her gün, sabah akşam yeniden.
Senin, her şiirle daha büyük, 
Daha uzak ve sarhoş uçuşlar için 
Sözcüklerle tırmanmak istediğin 
En yüce doruklardan toz kaldırıyor 
O’nun kanadının rüzgârı çünkü;
Mısralarla ölçebilir misin, o zaman,
Sen ey fukara ozan, 
Kanat genişliğini, onun?
Söz bitti sanılan yerde yol bitmiyor ki; 
Turna katarı, yaban kazları, kırlangıç sürüsü...
Süzülürken bir vadiden, 
Uzak mı uzak bir başka vadiye,
Tünüyorlar, bir gölün kıyısına, 
Yahut bir gönlün kıyısına,
Kısa bir mola için;
Kısa bir mola için, sularla, ağaçlarla, 
Bört böcek yârenle toplu bir âyin için...
Hepsi bu kadar ve seni yanıltan bu,
“Şimdi dokundum en güzele,
Şimdi dokundum en güzele! ” dedirterek 
Böyle açtıran yumduran 
Kanatçıklarını sana.
Yoksa yol biter mi hiç, biter mi yol? 
Bitiyorsa, yol denebilir mi ona? 
Biten şeylere var denebilir mi hiç!
İşte bunu aklında tutarsan sen de,
Simurg’un peşinde, bak, gör, 
Senin de kalbinin her vuruşu
Ayrı bir kuşun dilinde,
Ayrı bir terennüm olmayı becerecektir,
Ayrı bir aksi seda...
<end>

<start>
'Hepimiz Hrant'ız' 
Sevgili eşine yazdığı o, yürekleri dağlayan mektubuyla bu şiire esin veren Rakel Dink Hanımefendi'ye...
seni tanımıyordum, Hrant,
yeterince tanımıyordum, evet,fakat gördükten sonra o gün
küskün bir çocuk gibi orada, kaldırımda,
yüzükoyun uzanmış, öyle büyük, destansı,
öylesine tıpatıp kendine, özgürlüğe,
hak edilmiş onura benzeyen bir erinçle
uyurkenki resmini,
hani, yalnız kendine değil, hayır,
ölecekse, ölümü, iyi, güzel ve doğru
şeyler uğruna olsun isteyecek herkese,
her ölümlüye benzeyen güzellikte...
ve kuşkusuz, en çok da, mahallenin
zorbalarıyla baş edemediği için
hırsından gizli gizli ağlayan,
kendi yüreğini kemiren,
gün günden budandığını, yontulduğunu
ve lokma lokma yutulduğunu hisseden
mahallenin sessiz yetimlerine
güç veren dirilikte
uyurkenki resmini
gördükten sonra o gün,
artık diyorum ki, kendime:
vursalardı beni de, Hrant gibi,ben şahsen, zaptiyenin
örtbas muşambasıyla değil, hayır,
Agos gazetesiyle
örtsünler isterdim cesedimi;
Agos gazetesiyle örtsünler, ne fark eder,
yalnızca, senin gibi, perçemim, potinlerim,
bir de -biraz iş çıksın diye
yoksul şairciklere, çömez muhabirlere-
benim de potinlerimdeki
iki romanesk delik
görünecek biçimde...
ki, böylece, resmin geri kalan kısmını
güvercinler doldursun! 
senin o, İsa Peygamber'inkini andıran
yakışıklı alnını
kanatıncaya kadar duvara vura vura
sonunda kalbimizde açmayı başardığınÜ
mucizevi gedikten
gökyüzüne saçılan güvercinler...
hani şu, sen susunca, senin şu koskocaman,
Tann'nın eliyle okşanmışçasına sıcak
olduğu anlaşılan yüreğinin sesini,
'sessizliğin sesi'ni, sonsuzluğun sesini
açıkça işitilir kılan,
daha gür, daha beyaz,
daha cesur kanat vuruşlarıyla
gökleri çatırdatan
'tedirgin güvercinler'...
seni tanımıyordum,
fazlaca tanımıyordum, fakat
vursalardı beni de, Hrant Dink, senin gibi,
her şeyi göze alıp, cenaze namazımı
Tanrı'nın 'Meryem Ana' evinde
o evin avlusunda
kılsınlar isterdim, 'bizimkiler'!
kılsınlar, ne fark eder? 
kılsınlar ki, böylece, Tanrı'yı bir mülk gibi
çitlerle çevirmeye kalkışan ferisiler
bütün mülklerin, mabetlerin
O'na ait olduğunu bilsinler!
seni tanımıyordum evet, tanımıyordum, fakat
seni, öyle haksız, öyle mızıkçılıkla
oyundan çıkarılmış bir çocuk
gibi gördükten sonra, dostum,
büyük kalkış gününde
aynı oyuna çağınlan iki kafadar gibi
kalkıp da koşabilmek için
sana komşu mezardan,
belki daha cesur, daha kanatlı şeyler,
delice mizansenler hayal etmeli
ve diyebilmeliyim ki,
vursalardı beni de, senin gibi, Hrant Dink,
bu yaşlı şakağımdan,
benim de, o güvey uykusunun tadından,
o gençlik, güzellik uykusunun tadından
adını, kimliğini unutan cesedimi
bir 'karambol' eseri
Balıklı Mezarlığı'na defnetsinler isterdim; 
üstümü de, meselâ, lavtacı Nazaret'in,
Hamparsum'un, Nikolaki Ağa'nın
iyi cins bir vatan toprağı gibi demli
ve bir rast semai gibi ağır, kederli
'Ermeni' toprağıyla örtsünler! 
evet, evet örtsünler, ne fark eder?
örtsünler ki, böylece, efeliğin şanını,
kanın ve kanla karılmış gücün
verdiği sarhoşluğu burada
kurtlara, çakallara, şahinlere bırakıp
büyük göç katarına katılmasını bilen,
yani senin gibi, Hrant Dink,
şakaklarında ve potinlerinde delik,
ama boyunlarında ne haç, ne ay yıldız,
ne süleymanın mührü,
simurgunu arayan bütün kanatlıların,
bütün 'tedirgin' sakaların,
bülbüllerin, çayırkuşlarının
ve güvercinlerin
orada, 'eskilerin' sözüyle,
'sınıfsız ve devletsiz',
çitsiz, çepersiz, çetesiz
çayırlarında, ebediyetin,
kendi soylarına soplarına boş verip,
sabah akşam yalnızca
Tanrının adını, yalnızca O'nunkini
yücelttiklerini
öğrensin zeolotlar!
ve simurgun gökçe diriliğini,
gökçe doğurganlığını,
ölülere yaşama, taşlara kanatlanma
şevkini veren bir neşide olarak
eklediklerini
sabah akşam ötüşlerine...
26 Ocak 2007
<end>

<start>
ışığın ve gölgenin dilini öğrendim,
rüzgârın dilini,
yağmurun dilini; 
kuşları, çiçekleri, ağaçları anlayabiliyorum; 
ve tanrının onlarla
ne demek istediğini bana...
(...) 
çatlayan, ufalanan,
yamaçlardan aşağı yuvarlanan,
parlayan ve göğeren kayaların,
uluyan bozkırın
ve mırıldanan kum tepelerinin,
sezebiliyorum, yerini tanrının planında.
ve bulabiliyorum karşılığını, bütün bunların
yeryüzü oyununda,
büyük şiirinde, hilkatin.
(...) 
bir tek kendi yüreğimin dilini,
bir tek onu...
ve tanrının onunla bana neler söylediğini,
neler söylemek istediğini
bir ömür boyu
gece gündüz uğraşıyorum,
çalışıyorum, didiniyorum
ama bir türlü sökemiyorum,
çözemiyorum,
anlayamıyorum,
konuşamıyorum!
<end>

<start>
Saçı sakalı kaşları 
Kazınmış o zavallı adamı 
Korkutmak için mi, 
Karşıma çıkardı Tanrı, 
Yoksa korkudan titrediğim için 
Kendimden utanayım diye mi, 
Hangisi?
<end>

<start>
Neyi ki çok istersen 
Verir sınamak için 
Neyi ki çok istersen
Nice dertlerden sonra 
Yurduna dönenlerin - yıkık 
Omuzları gibi 
Şu alçalan tepeleri
Ve onları akşamın kırbacıyla 
Yaralayan - şu umursuz 
Göğü bile
Koyar sınamak için 
Küçülte küçülte 
Bir çiğ damlası gibi 
İstersen avucuna
Olanca ağırlığıyla onu 
Kaldırabilirsen eğer 
Şiirin ince parmaklarıyla 
Ya da sabrıyla - Ömür boyu 
Tutulmuş bir çığlığın
Ve koyabilirsen eğer 
Bir seher vakti onu 
Tanrı aşkıyla ürperten 
Bir gülün dudağına
<end>

<start>
Gençtim şiire hevesim vardı 
Büyük sözlerden utanmıyordum henüz 
Alnım kırış kırıştı daha o yaşta 
Bir nalbant çırağı kadar sıkıntılıydım
Atların toynaklarını yonta yonta 
Çöl gemileri yapıyordum 
Uçan gemiler 
Bej üstüne lacivert duygular
Bırakan ruhumda 
Yelkenlerine su renginde atlar koşulmuş 
İçimizin karanlığından türemiş 
Sayısız hayaletin
Mağripli cinlerin isimsiz ifritlerin 
Kum üstünde iterek yürüttüğü 
Can sıkıntısı ve boğuk neşidelerle yüklü 
Sahra gemileri
Kaleleri yıkan 
Şehirleri ehramları yutan 
Şiir sefineleri...
<end>

<start>
Ben daha yokum 'Sizi kendi şehirlerime götürmeliydim' demişti adam. 'Kendi sokaklarıma, çıkmazlarıma, durmadan taşındığım, hiçbirini unutmadığım evler....................
<end>

<start>
Sabahın eşiğinden devriye gözüm
karşı tepeye hafif, uçarı bir hızla....................
<end>

<start>
Borges'in hülyalı masalını
anımsadım, Ege'de bir sabah:
Ben de Paracelsus gibi gülü küle
dönüştüren ateşe yakarıp külü ....................
<end>

<start>
Bir kutu dolusu anahtar. Régie
des Tabacs de l'Empire Ottomane, 
paslanmış, kenarları delinmiş
o kutunun ağırlığını tartmak güç.
Çekmecelerin, evrak dolaplarının
ve evlerin sahipleri geçekte yıkım
yerlerinde dolaşa....................
<end>

<start>
I 
Femme vous suis-je,et de grand sens. 
Sizin için kestim saçlarımı. 
Yıllardır uzattığım. 
Sizin için durdum ilk, dinlendim. 
Yıllardır yorduğum. 
Açtım sizin için bekledim, 
sizin için güldüm bir tek, sustum. 
Yıllardır durduğum boşlukta 
femme vous suis-je, et de grande songe 
indiğim merdivende 
gecelere tuttuğum ışıkta 
sizin için....................
<end>

<start>
Attar'ın öldüğü yaşa geldim
yorgun, öfkeli; içimde belli belirsiz
bir hızla sönen mum: Fitil bitti
bitecek, yağ sürüyorum boşuna:
Belki de yarın olmayacak, diyorum.
Bu k....................
<end>

<start>
(bir kaç önsezi)
Trabzon: Yıllardır içime gömdügüm
kaçak sevdaya hem büyütüp hem
korkarak yataklık eden nefti
düş: Sindiğin taşa bakıyorum da
inanılmaz, ürpertici....................
<end>

<start>
Zaman, dolmakalemin kustuğu 
mürekkep damlasında biçim alır: 
Islak, aldığı ışıkla canlı, ....................
<end>

<start>
Bir tabak tarhana koydu
önüne, bir avuç maydanoz; 
parmaklarını tutt....................
<end>

<start>
Onca çil, yaz güneşi.Mat tenin gözenkleri
tuzlu su yollarına açık, gözleri balkıyor
çıkarır çıkarmaz gözlü....................
<end>

<start>
Nicedir gördüğüm, varlığının sessizliğine alıştığım, herkesin ona idiot de la famille olarak alıştığı adam
geçen gün kızmıştı. Kaldırımın ortasında durmu....................
<end>

<start>
Tişre deniz. Tırıs rüzgar.
Işıkların içinden geçen sabah
Theresa Berganza'nın sesinden
süzülen gamlı, uzun yola çıkmış
yalnız kuş.....................
<end>

<start>
Bir de gizli duyusu var Zaman'ın
orada sınırsız bir genlik kazanır anlam
ardı arkası yoktur çünkü oyun sonunun
ki yılgının önünde bir sar'a tutar insanı: 
Orada, aralık bir gözden sızan, ilk, korkulu
ışıktır mermerin kof yüzüne düşüp dönüşen.
Bir tek yaralı köpek, dışarıda. Uğuldayan
sabahın gelip pencerede dövdüğü buharlı
kasidenin içinde kıvranıyor oda. Devriliyor
buhurdan, yayılıyor ağır ağır kokunun
koyu mührü, neşterin gözünde çakı....................
<end>

<start>
Yordu bütün yil bizi isler
ve iliskiler: Buraya ondan geldik.
Korkmustuk korkularimizdan,
coskularimizdan bikmistik,
ne yavasliyor ne de hizlaniyordu
çarklar, kimseye rastlamiyorduk,
kendimize bile: Buraya ondan 
gelmistik.
Bulduk aradigimiz yeni oyunculari,
ögrendik ve ögrettik basit ve karmasik
k....................
<end>

<start>
Denizin karşısında taştan bir ironi.
Lüks bir otel olarak yapılmış burası, 
Barış'ın sonunda. Şimdi başındayız
Savaş'ın: Tek bir kişi kalana dek
sürecekmiş gibi uçuşuyor top mermileri
uzakta. Uyuyamıyoru....................
<end>

<start>
> derdi, şüphe yok, 
Priene'yi görse Kavafis, bir çırpıda: 
Yalçın dağa sırtını vermiş şehir, ....................
<end>

<start>
Racine yirmibeş yıl susmuş, jean, kime 
 neden bu kadar küskün, kendisine 
neden nasıl bunca kitli
tanrım nerede kırdıgım kalem, bir uçt....................
<end>

<start>
Her yıl, ağustosta. Bu büyü işte,
kısaca allegro diyorum ona ben:
Hem zarif, hemde kaba oluyor ağı.
Hem zarif, hem de kaba nasıl olur 
derseniz, bakın: ince dokuduğu için
zarif, uzun uzadıya çalışmadığı için
kaba.  Köşeleri sever çoğunlukla
aşağıda dokur ve ağın dışına çekilir.
Nereden mi biliyorum bunları? 
Eskiden örümcektim ben.
Her yıl ağustosta. Yalnız kalınca
rahatlarlar: Kadın eli dolaşmaz
dolaplarda, duvarlarda. İpin ucunu
kaçırıverirler tabii: Ekmek....................
<end>

<start>
İlk gidenle dağılmaya başlamıştı aslında tarikat,
diyor Fatma, da diyor Alyoşa, ilk gidenin
neden gitmeye karar vermiş olduğunu anlamak
gerekirdi, öyle ya birşeylerin dağılmaya hazır olduğunu
düşünmese, sözünü kesiyor Ekrem her zamanki gibi,
Yavuz'du ilk giden, unutmamak gerek, zaten kalmaya
niyeti olmayan biri, ne o bize ısınabilmişti ne de biz
onu benimseyeb....................
<end>

<start>
Bu dizeleri burada ilk kez okuyan bir okur, şiirde sözü geçen fotoğrafları görmediği halde, onları zihninde kurmayı kolaylıkla başarır sanıyorum. Bu açıdan değerlendirdiğimizde, fotoğraflar şiire bir fazlalık yaratacaklardır. Kesin bir ölçüm yapabilir miyiz? Fotoğrafları hiç görmemiş olanların düşünceleri, onları görmüş olanlarınkinden ayrılabilir. Şüphesiz buluşanlar, düşünceleri çakışanlar çıkacaktır aralarından, gelgelelim ayrı düşünenler olacağını....................
<end>

<start>
Gittim, yenildim, döndüm. Ordum kırıldı,
sabah erkendi ova uçsuz bucaksız, gece çöktü
ve daraldı görüş alanım: Kan koktu toprak, hava,
gürül gürül akan su. Çatlamış atların ağır
dansı, iniltiler....................
<end>

<start>
Yoruldum, çok yaşlandım artık: Geçen ay 83 yaşıma bastım, gövdem beni daha ne kadar taşır kestiremiyorum; zihnim, yıllardır direniyor olup-bitenlerin yıpratıcı yanına, o da dinlenmek istiyor galiba.
40 yaşlarındayken, uzun yaşamak, yapmak istediklerime, yazmak istediklerime olabildiğince geniş ufuklar, olanaklar kazanmak arzusu egemendi içimde, anımsıyorum.
Zoraki göçmen olacağım, kendi ülkeme dönme şansım olmaksızın bir şehirden ötekine göç ederek yaşamak zorunda kalacağım pek aklımdan geçmezdi.
Şimdi dönüp bakıyorum da, aymazlığımı, çevremdekilerin aymazlığını kavramakta güçlük çekiyorum: Nasıl olmuştu da olabileceklerin boyutlarını sezememiş, güçlü bir girdabın ortasına doğru topluca sürüklendiğimizi farkedememiştik?
Geçen yüzyılın son çeyreği başladığında oysa, barut fıçısı şekillenmeye yüz tutmuştu zaten. Bize nasıl bir geleceğin hazırlandığını görmemek için kör olmak gerekirdi. Türkiye fokur fok....................
<end>

<start>
Sokağa çıkacağız,
sorumsuz güz çırpınırken
bir kepenkte.
Büyüsek de
yeni olduğunu savunacağız
evrimin.
Uzadığını düşleyeceğiz, sokağın,
çoğaldığını, dar, bir geçenek
gelişimi içinde karıştığını
sarmaşığa. Sıçradığını çamurla,
bulaştığını kararsız bir adıma,
girdiğini içeri,
ürkütücü, yıpratarak, içeri.
Sokağa çıkacağız,
tam
lâmbaların yandığı an:
Susacağız,
susarsak.
Gece bir dolama gibi düşecek,
ilkyaz sıyrılırken maviden.
Toprağa çıkacağız,
sürgün.
Yırtılan....................
<end>

<start>
Her kelimenin iki anlamı olduğunu
bilmiş, baştan beri üçüncüyü aramıştı.
Ama bu bir şey değildi asıl aradığının
yanında: Başka bir düzen olsun istemişti
seslerin arasında, harflerle renklerin
birbirlerini ....................
<end>

<start>
Çiçek gibi değil, size çiçek kadar koktuğunuzu
söylerdim ben olsam-ben olamam: Bendimi
yıkıp taşmak için biliyorum ilk cümlemden korktuğunuzu,
gürültümde susturmaya alışmışım ben kendim....................
<end>

<start>
1
iki hafif şiir yazdım sabah 
boşlukta iki ağır küpe
2 
Masamdan, garsonun tak diye bıraktığı 
fincanı terk edip yükseliyor kahvenin kokusu
3 
Şarabın rengi Hayyam. 
Kılıcın rengi kan. 
Bir söğüt görmüştüm, 
Rengi koynuna girdiğim 
kadın.
4 
Sigaranın dumanı 
Benden uzar gider o eski, 
Unutulmuş Kızılderili türküsü
5 
Tenim başıboş 
Bakışım kömür, 
Sırtımdan yokuş aşağı 
Poyraz.
6 
Sizin ışığınız kıvrak.Gecenin içinde 
Onca renk, onca karanlık,sızdınız 
Her şeyin arasından geldiniz, 
Dokundunuz,kendinize kattınız. 
Sizin ışığınız, esriğinden beri ....................
<end>

<start>
Kaptanın uykusu kaçtı birden; 
birden külçe gibi üstüne indi
gece ve yalnızlık, kalktı, bir
havlu aldı sırt....................
<end>

<start>
Sen ey kendiyle yetinen; 
Fosforun yeri gece.
Ne yapar gecesiz ateşböceği? 
Belki anlamsız ve delice
Kumrunun inanılmaz yuvası
Bir direğin tepesinde.
Ama boşluktur biraz da
Bir kuşu biçimleyen.
Bence böyle seni bilmem.
Sen ey kendiyle yetinen; 
Ne derlerse desinle....................
<end>

<start>
I
Bu güller benim için mi açıldılar,
Bu güller sizden bana açıldılar
delindi ufkumun karanlığı, günüm
gecemi eritti baştan uca, üstünde
bir fırtınaydı bana kanat geren,
tenimdeki bulutlar esmer, içimdeki
kem taş paramparça: Bu gülün
durmadan, elim yüzünüze görülmemiş
bir cennet çizsin: beni kendinize
Âdem seçin.
II
Pencereniz sıkısıkıy....................
<end>

<start>
Sizin için kalktım geldim
ve her tarafınızdan ayrı bir koku topladım.
Göğsünüzden inat,
boynunuzdan uzun sonsuz bir damar,
açılmış çiçeğinizden hercai polen.
Her tarafınıza ayrı bir koku bıraktım,
genzinizde bukağı, bileğinizde
en derin kuyuya atsanız
sesi silinmeyecek huzursuz zaman,
dibimden ilk bulunduğu günkü kadar gür ateş,
kökümden nefes, sapımdan
uzun sonsuz bir okun asi ıslığı.
Kokularım kokularınız artıkÑ
bir çingenenin kahkahasında patlayan
ansızın güneş.
Sizin için kalktım, geldim.
Belinize doladığım bu koldan biraz önce
çözdüğüm saate akrep yelkovana kördüğüm,
içinizde hızla köpüren Dicle’de
fırdöndü bir atım:
Bu keman sizsiniz, bu hoyrat yay benÑ
alnınızda birikmiş her taneye yansıyor
yüzümdeki ....................
<end>

<start>
O zamanlar ben her gün
Vapurları karşılamağa giderdim 
İstasyonlar....................
<end>

<start>
I. Uzun Bir Aradan Sonra
Uzun bir aradan sonra
İlk şiirimi yazdım bitirdim
Elim ayağım kırık kesik
Uzun bir hastalıktı geçirdiğim
Gömleğim yırtık alt yanım çıplak
Sokağa çıkmış kadar ürkeğim
II. Şiirlerim Benim
Şiirlerim benim
Doğuştan yetimlerim...
III. El Yordamıdır Şiir...
El yordamıdır şiir
Büyük Homer elinde lir
Gör ulu ağaçlar arasında bir bir
Kır perilerinin dans ettiği alanları
Geyiklerin su içtiği pınarların yerini
D....................
<end>

<start>
Dün, Köprü’nün korkuluğuna dayadım elimi
Buz gibi
Artık denize bakmak
Serinletmiyor içimi
Ne çare üşütüyor
İşten çıkınca karanlık basıyor
İnsanların hali daha telaşlı
Taşıtlar daha çabuk geçiyor
Böyle günler kısaldıkça sanıyorum ki
Kış daha çabuk geliy....................
<end>

<start>
Sabahları âşık değilim dedim
Hakikaten de öyleyimdir
Her sabah rahat, neşeli olurum
Hatta sesime bakmadan türkü söylerim
Herkes gibi işime giderim ben de
Çalışmak sanki özlediğim bir şeydir
Sonra yava....................
<end>

<start>
içip içip bana bakıyordu 
omuzu üstünden kocasının
saçlarından ışıklar geçiyor 
gülüyor etrafında her söylenene
yalnız iri siyah gözlerinde
gölgesi yer etmişti yalnızlığını....................
<end>

<start>
Diyelim bir masa var önümde
Elimde bardak
Oturmuş içiyorum
Bardak mı Urla mı tuttuğum?
Bardağı masaya
Tak! 
Vurdum mu vurdum
Masaya dönüyorum
Urla, uzak, uzak, uzak....................
<end>

<start>
Turnam ne diyardan gelip geçersin
Bir haber sorayım durun turnalar
Benim Han Aslı'mdan haberdar mısın
Bana bir teselli verin turnalar
Kaküller perişan telleri uğru
Dayanmaz cevrine aşığın bağrı
Azmedip gidersen Bağdat'a doğru
Çöller safasını sürün turnalar
Kılavuzun yanlış yola girerse
Şahin tutup tellerini yolarsa
Alayların bölük bölük bölerse
Ayrılık nic'olur görün turnalar
Kerem der ki bu sözümü fevt etmen
Vakitli vakitsiz yollara gitmen
Avcılar duymasın çağrışıp ötmen
Ayrılık yakındır erin turnalar
<end>

<start>
Sakın incinmeyin nazlı bacılar
Kenardan geçeyim yol sizin olsun
Yüreğimde çoktur gamlar acılar
Ben ağu içeyim bal sizin olsun
Geldim ise yine durmaz giderim
Hakka canla başla dua ederim
Bana incinmeyin dava ederim
Bir su ver içeyim göl sizin olsun
Yanıklıyım bir su içer geçerim
Ben de bir gün bu cihandan göçerim
Sevgilime sırma kaftan biçerim
Aslı'yı isterim mal sizin olsun
Mey içip mest oldum istemem meze
Bari bulsam onu ben geze geze
Benim bir gülüm var tazeden taze
Dikende açılan gül sizin olsun
Kerem eder hem deliyim hem uslu
Yüreğim yaralı ciğerim paslı
Aslı'dan ayrıldım yaslıyım yaslı
Ben kara giyeyim al sizin olsun
<end>

<start>
Dur selvi dur sana haber sorayım
Selvi ağacı senin Maral'ın hani
Dinle gel dinle ver benim cevabım
Selvi ağacı senin Maral'ın hani
Hayal mayal olmuş karşıki dağlar
Hastanın halinden ne bilir sağlar
Döşek melil yastık dahi kan ağlar
Selvi ağacı senin Maral'ın hani
Doğru söylemezsen kaddin eğilsin
Dilerim Mevla'dan belin bükülsün
Çürüsün yaprağın dalın kurusun
Selvi ağacı senin Maral'ın hani
Dertli Kerem söyler yanıp tüterim
Yavrumun peşinden birgün yiterim
Viran bağda bülbül olup öterim
Selvi ağacı senin Maral'ın hani
<end>

<start>
Sabadan ağlayan bilbil
Sen ağlama men ağlayın
Ciğerim dağlayan bilbil
Sen ağlama men ağlayın
Bilbilim geyiptir yaşıl
Sovsan-sümbüle dolaşır
Ağlamak mana yaraşır
Sen ağlama men ağlayın
Bilbil söyüpdir gül sarı
Sen gülü söyle men yarı
Sesin geler ahı-zarı
Sen ağlama men ağlayın
Bilbilim geyipdir gara
Sınamde goyupdur yara
Sen güle müştak ben yara
Sen ağlama men ağlayın
Bülbülüm geyipdir ağı
Sınamda goyupdur dağı
Kerem'in çeşmi-çırağı
Sövdüğüm gara bağlayın
<end>

<start>
Hey ağalar hangi derde yanayım
Yitirdim Aslı'mı gören olmadı
Pervaneler gibi yandım tutuştum
Yandım ateşine soran olmadı
Atıldım atıldım atılamadam
Kırıldı kantarım tartılamadım
Ezrail elinden kurtulamadım
Perişan halimden bilen olmadı
Kerem eder ben bu elden giderim
Dostun cemalini seyran ederim
Haktan emir geldi buna ne derim
Aslı Han gibi de yanan olmadı
<end>

<start>
(Geyiğe) 
Kova kova indirdiler yazıya
Tut dediler al kınalı tazıya
Can başa düşünce bakma kuzuya
Kaç kuzulu geyik kaç avcı geldi
Şurda bir geyik ağlar iniler
Geyiğin derdi yaram yeniler
(Avcıya) 
Ne pek düştün şu geyiğin izine
Kurşun değmiş al kan saçar dizine
Mor sinekler konmuş ala gözüne
Kaç kuzulu geyik kaç avcı geldi
Şurda bir geyik ağlar iniler
Geyiğin derdi yaram yeniler
Kanlı olur avcıların tazısı
Kara imiş yavruların yazısı
Meme mi isten hey ananın kuzusu
Kaç kuzulu geyik kaç avcı geldi
Şurda bir geyik ağlar iniler
Geyiğin derdi yaram yeniler
<end>

<start>
Sürü sürü avcu dağdan indirmiş
Kaç kuzulu ceylan kaç avcu geldi
Zalim avcu vurmuş seni sindirmiş
Kaç kuzulu ceylan yad avcu geldi
Şogin Deresi'nden indi sürüsü
Sürüden ayrılmış onun birisi
Avcular post etmiş nazik derisi
Kaç kuzulu ceylan yad avcu geldi
Zalim avcu düşmüş gelir izine
Al kanın akıtmış iki dizine
Mor sinekler konmuş ela gözüne
Kaç kuzulu ceylan yad avcu geldi
Böyle'molur avcıların töresi
Koltuğundan vurmuş sızlar yarası
Hekime göstermiş yoktur çaresi
Kaç kuzulu ceylan yad avcu geldi
Kova kova indirdiler yazıya
Tut ettiler al kanatlı tazıya
İş başa düşünce bakmaz kuzuya
Kaç kuzulu ceylan yad avcu geldi
Süre süre indirdiler dağlardan
Mor sümbüllü bahçalardan bağlardan
Kerem eder şu geçtiğim yollardan
Kaç kuzulu ceylan yad avcu geldi
<end>

<start>
Süre süre avcı dağdan indirmiş
Kaç kuzulu ceylan yad avcı geldi
Zalim avcı vurmuş seni sindirmiş
Kaç kuzulu ceylan yad avcı geldi
Söğün Deresi'nden indi sürüsü
Sürüden ayrılmış onun birisi
Avcıya post olur güzel derisi
Kaç kuzulu ceylan yad avcı geldi
Zalim avcı düşmüş gelir izine
Al kanın akıtmış iki dizine
Mor sinekler konmuş ela gözüne
Kaç kuzulu ceylan yad avcı geldi
Böyle m'olur avcıların türesi
Koltuğundan vurmuş sızlar yaresi
Hekime gösterme yoktur çaresi
Kaç kuzulu ceylan yad avcı geldi
Kova kova indirdiler yazıya
Tut ettiler el'kınalı tazıya
İş başa düşünce bakma kuzuya
Kaç kuzulu ceylan yad avcı geldi
Süre süre indirdiler dağlardan
Mor sümbüllü bahçelerden bağlardan
Kerem eder şu geçtiğim yollardan
Kaç kuzulu ceylan yad avcı geldi
<end>

<start>
Her sabah her seher gel geç buradan
Güzel senin ayağının yoluyum
Kaldır gamı gasaveti aradan
Ben de seni yaradanın kuluyum
Yeşillendi kahvecinin çınarı
Bize mesken olsun leyli kenarı
Göl göl olmuş Gökbele'nin pınarı
Çağladıkça akıp giden seliyim
Gel civan ömrümü eyleme talan
Kaşların cellattır gözün can alan
Vallahi sözümde bulunmaz yalan
Güzel aşkın ile ben bir deliyim
<end>

<start>
Gönül geçmez senden ey yüz ü mahım
Ölünce severim seni bilmiş ol
Hakkın emri ile Azrail canım
Alınca severim seni bilmiş ol
Rahmet kapısına tutmuşum yüzüm
Hak için söylerim ben her bir sözüm
Sanki musallada halk da namazım
Kılınca severim seni bilmiş ol
Cemalin görünce aklım oldu çak
Hub yaratmış seni ol zatı pak
Mezarım içinde gözlerime hak
Dolunca severim seni bilmiş ol
Kerem der seyrettim halkı cananı
Kişi sevdiğine bulur bahani
Yevmi mahşerde de hakkın divanı
Olunca severim seni bilmiş ol
<end>

<start>
Aşık ne sorarsın benim halimi
Yardan ayrılalı nic'olur gönül
Leyla'sın aldırmış Mecnun'a döndüm
Giyince hırkayı tac olur gönül
Bir dem seyyah olur kılıç kuşanır
Bir dem türab olur yere döşenir
Bir dem Haktan korku çeker usanır
Bir dem padişahtan yüc'olur gönül
Bir dem gölde biter kargı kamıştır
Bir dem bahçelerde türlü yemiştir
Bir dem altın olur bir dem gümüştür
Bir dem paslanır da tuc olur gönül
Bir dem yayn yürür bir dem atlanır
Bir dem olur her cefaya katlanır
Bir dem şekerlenir bir dem tatlanır
Bir dem zehirlerden ac'olur gönül
Bir dem abdal olur girer şallara
Bir dem tellal olur düşer dillere
Bir dem yolcu olup gider yollara
Bir dem geçenlerden bac alır gönül
Kerem eder nihayete erilmez
Arap at yorulur gönül yorulmaz
Bir sıça saraydır sine varılmaz
Güzeli sarması güç olur gönül
<end>

<start>
Gökyüzünde bölük bölük turnalar
Nedir sizin ahvaliniz haliniz
Arzuhal yazarım yare sunmağa
Dost iline uğrar'mola yolunuz
Turnam kara kuşsuz gökde uçarsınız
Ol yüce dağları siz de aşarsınız
Yaz gelince yaylalara kaçarsınız
Yar köyüne uğrar'mola yolunuz
Avcılar gördükçe siz de şaşarsınız
Bingöl yaylasını geçer aşarsınız
Çora şahin pençesine düşersiniz
Kıra sizin kanadınız kolunuz
Dertli Kerem eydür uğrarım derde
Canım kurban olsun merdoğlu merde
Garip turnam ne gezersin bu yerde
Yok mu sizin vatanınız eliniz
<end>

<start>
Yeni bir sevdadır geldi başıma
Gelin helallaşın ben gider oldum
Gelip ya gelmeyip sizi bulayım
Gelin helallaşın ben gider oldum
Yüreğimde yanar bunca ateşler
Yar elinden yine yaralar işler
Gülüp oynadığım kızlar kardeşler
Gelin helallaşın ben gider oldum
Tuz ekmek yediğim kavim kardaşlar
Nedir bu feleğin ettiği işler
Gözümden akıttım kan ile yaşlar
Gelin helallaşın ben gider oldum
Edepsize arsıza sakın varmayın
Aslı'm kaçmış gelir ise kovmayın
Dertli Kerem burdan gitti demeyin
Gelin helallaşın ben gider oldum
<end>

<start>
Bir han köşesinde kalmışam hasta
Gözlerim kapıda kulağım seste
Kendim gurbet ilde gönlüm heveste
Gelme ecel gelme üç gün ara ver
Üç günden ne çıkar beş gün ara ver
(Al benim sevdamı götür yare ver)
Erzurum dağları duman dildedir
Başım yastıkdadır gözüm yoldadır
Aslı hayın yardır adam aldadır
Gelme ecel gelme üç gün ara ver
Üç günden ne çıkar beş gün ara ver
(Al benim sevdamı götür yare ver)
Erzurum dağları kardır geçilmez
Gizli sırdır her adama açılmaz
Ayrılık şerbeti zehir içilmez
Gelme ecel gelme üç gün ara ver
Üç günden ne çıkar beş gün ara ver
(Al benim sevdamı götür yare ver)
Felek sen mi kaldın bana gülecek
Akıttın gözyaşımı kimler silecek
Kerem'e dediler Aslı'n gelecek
Gelme ecel gelme üç gün ara ver
Üç günden ne çıkar beş gün ara ver
(Al benim sevdamı götür yare ver)
<end>

<start>
Felek beni bağa bağban eyledi
Susam ağlar sümbül ağlar gül ağlar
Dost bağına akmaz oldu bu sular
Bağcı ağlar bağı ağlar dil ağlar
Yarım bulsam kına yaksam eline
Alıp gitsem vatanına iline
N'ola bir dem sarılaydım beline
Kemer ağlar kaftan ağlar bel ağlar
Terkeyledim vatanımı ilimi
Elimden aldırdım gonca gülümü
Gurbet ile saldım ben de yolumu
Sıla ağlar vatan ağlar yol ağlar
Ördek gibi indim gölden göllere
Çaylak gibi gezdim çölden çöllere
Kerem eder düştüm türlü hallere
Gelen ağlar geçen ağlar hal ağlar
<end>

<start>
Ne vakit ki Han Aslı'mdan ayrıldım
Beni öldürmeli döğmeli değil
Gece gündüz ah edüben yanarım
Beni öldürmeli döğmeli değil
Yedi yıldır hatırını sormadım
Geçti ömrüm bir murada ermedim
Fırsat elde iken demler sürmedim
Beni öldürmeli döğmeli değil
Elimden aldırdım gözü elayı
Onun için terkeyledim sılayı
Başıma almışım cümle belayı
Beni öldürmeli döğmeli değil
Ben Kerem'im aşk dolusu içirdim
Bu sevdayı ben başımdan geçirdim
Hayıf Han Aslı'mı elden uçurdum
Beni öldürmeli döğmeli değil
<end>

<start>
Behey ela gözlü dilber
Hangi bağın gülüsün sen
Seher vaktinde uyanır
Aşığın bülbülüsün sen
İnce belin sıkmış kemer
Yüzüne de düşmüş kamer
Aşıkların senden umar
Bugün beyler beyisin sen
Humasın yüksek uçarsın
Bir bakar gönlüm açarsın
Ben severim sen kaçarsın
Aklın yoktun delisin sen
Severim hakiki yari
Feda kıldım can u teni
Kerem der ki Aslı Han'ı
Cihanın sultanısın sen
<end>

<start>
Gider oldum eş yarenim derilsin
Hol olsun ekmeği aşı dünyanın
Şimden geri defterimiz dürülsün
Sürmelensin gözü kaşı dünyanın
İsterse bağ olsun düzler ovalar
Şahinler yüksekte yapar yuvalar
İsterse süt olsun bütün deryalar
İsterse var olsun kışı dünyanın
Dertli Kerem der ki dünya fanidir
Nicelerin abdal abdal gezdirir
Kimse bilmez ne zamandan beridir
Hiç hesaba gelmez yaşı dünyanın
<end>

<start>
Sabah oldu şavkın batmaz
Döne Kervankıran döne
Aşk ateşi serden gitmez
Döne Kervankıran döne
Yıldızların şahı sensin
Ağlamaktan gözü kansın
Sevdiğim ya nice yansın
Döne Kervankıran döne
Parmağında altın yüzük
Kolunda altın bilezik
Boynun eğmiş kıza yazık
Döne Kervankıran döne
Yıldızlarda ne ruşensin
Alem içre perişansın
Garip yurduna düşensin
Döne Kervankıran döne
Sana kervan kıran derler
Yare ikrar veren derler
Bana dertli Kerem derler
Döne Kervankıran döne
<end>

<start>
Beydağın başında kar pare pare
Sevda denen derde bulunmaz çare
Lokman Hekim merhem sürse ey olmaz
Haber salın gelsin o nazlı yare
Beydağın başında duman farımaz
Gözlerimden akan yaşım kurumaz
Zelil oldum el amlemin içinde
Bundan böyle benimhükmük yürümez
Beydağın başında konak durulmaz
Geçen kervanlardan haber sorulmaz
Felek beni koydun dert kervanına
Arap at yorulur gönül yorul yorulmaz
Derdimi yüklesem arap atlara
Gözyaşım dökülür yeşil otlara
Felek senin ile bir hesabım var
Beni muhtaç ettin kötü yadlara
Beydağın başında yol var geçilmez
Suları soğuktur yudum içilmez
Felek bunca derdi bana mı verdin
Üç derdim var birbirinden seçilmez
Kerem geldi Beydağını geçmeye
Niyet etti soğuk suyun içmeye
Eğer yol vermezsen Dertli Kerem'e
Ahtım vardır kanatlanıp uçmaya
<end>

<start>
Sana derler Ağrı Dağı
Ne yamandır başın senin
Belirsizdir yazın kışın
Hiç tükenmez kışın senin
Rüzgarlara dest olmuşsun
Dertlilere dost olmuşsun
Hep dağlardan üst olmuşsun
Erciyeş'tir eşin senin
Eksik olmaz karın yağar
Bulutlar birbirin kovar
Evvel güneş sana doğar
Cevahirdir taşın senin
Kerem eydür geldim gittim
Şu fani dünyaya nettim
Ululara sual ettim
Kimse bilmez işin senin
<end>

<start>
Açıldı laleler,güller, 
Uzar gider Muş Ovası. 
Geçti turnalar,bülbüller, 
Uzar gider Muş Ovası.
Karasu akar boyunca, 
Murat suyu gider ince, 
Dolanır çağlar boyunca, 
Uzar gider Muş Ovası.
Güz gelince çöker duman, 
Kış gelince olur yaman, 
Yazın olur çayır,çimen, 
Uzar gider Muş Ovası.
Karşısında yüce dağlar, 
Karlar erir,sular çağlar, 
Üzüm dolar yeşil bağlar, 
Uzar gider Muş Ovası.
<end>

<start>
Han Aslım bahçe içinde
Gezer zavallı zavallı
Karşımızda ela gözün
Süzer zavallı zavallı
Kaşları benzer kemana
Aşıkın eyler divane
Zülüflerin iki yana
Çözer zavallı zavallı
Hey ağalar behey beyler
Kerem gayri yari n'eyler
Acap bizden niçin eyler
Hazer zavallı zavallı
Kerem'dir aşkına yanan
Olmuşuz dillere destan
Aşıkın katline ferman
Yazar zavallı zavallı
<end>

<start>
Yükseğinde yavru şahin beslenir
Yıldız dağı niçin kalkmaz dumanın
Alçağında dudu kumru beslenir
Yıldız dağı niçin kalkmaz dumanın
Yükseğinde büyük namlı karın var
Alçağında mor sümbüllü bağın var
Yardan mı ayrıldın ahuzarın var
Yıldız dağı niçin kalkmaz dumanın
Gelen geçen seyran eder meşesin
Beline kondurmuş beyin paşasın
Haramiler bekler herbir köşesin
Yıldız dağı niçin kalkmaz dumanın
Yine çevrilip eğrilmiştir beli
Rumeli Acem'de söylenir yeli
Kadı mısın serdar mısın kümbeli
Yıldız dağı niçin kalkmaz dumanın
Her taşlardan çok boyalı taşın var
Şahin yuva yapmış öter kuşun var
Kerem gibi ne belalı başın var
Yıldız dağı niçin kalkmaz dumanın
<end>

<start>
Her kim aşığına cefa ederse
İşini gücünü zar et yarabbi
Eller ile zevk ü sefa ederse
Cihanı başına dar et yarabbi
Şaşırmasın tedbirini virdini
Hak artırsın yüreğinde derdini
Dilerim ki vatanını yurdunu
Olsun viran tarumar et yarabbi
Getirmesin hak yerine yakasın
Ben de dedim hatırcığın yıkasın
Dilerim ki kapılardan bakasın
İşini gücünü zor et yarabbi
Eğer mahbup benim kadrim bilirse
Çekerim cevrini her ne olursa
Doğrulup da benden yana olursa
Dilerim ki berhudar et yarabbi
<end>

<start>
Gurbet elde yaman oldu halimiz
Sılaya varmaya nice çağlar var
Ah ederim elim erişmez yare
Aramızda yıkılası dağlar var
Ne yaman eğlenip kaldık burada
Dilerim mevladan erem murada
Bana derler neyin kaldı sılada 
Bilmezler ki ciğerimi dağlar var
Bir yiğit düşünce kaldıran olmaz
İyilik dururken kem demek olmaz
Bu kadar gurbette eğlenmek olmaz
Ne diyeyim ayağımı bağlar var
Bozulmaz mı alnındaki yazılar
Göz göz oldu yaralarım sızılar
Kerem'im der dinleyin hey gaziler
Derdin koyup benim için ağlar var
<end>

<start>
Bugün seyre çıkmış gördüm bir civan
Yanağına takmış gül gül üstüne
Menevşe sümbüllü bahçeye girmiş
Laleyi kondurmuş sümbül üstüne
Bir kere görünce oldum divane
Ol hilal kaşları benzer kemana
Taramış kakülün dökmüş yer yana
Dağılmış gerdana tel tel üstüne
Zatı bir melektir değildir erden
Ol beyaz gerdanı seçilmez benden
Uğruna geçmişim can ile serden
Gözyaşım döküldü sel sel üstüne
Kerem eder sözüm eyledim beyan
Hun ile gözyaşım eyledi revan
Bazı meclislerde ederler devran
Aşıklar söyleşsin gül gül üstüne
<end>

<start>
bilmem nasıl geçti elime
çocukluğumun anı defteri
uzun kumral bir saç teli
uzanıp eski yıllardan
merhaba deyiverdi
sanki buldum yeniden o günleri
beyaz yakamı, kardeşlerimi
omuzlarından çağlayan gibi inen
gür ve kumral saçlarıyla
yirmi sekizinde annemi
ne güzeldi ve ben onu nasıl gizli severdim
çalmak mıydı onu biraz kardeşlerimden
akşam üstleri uzatıp başını pencereden
adımı seslendiğinde yanıt vermeyişim
ve unuttuğunda söylemeyi
ellerimi yıkamadan oturuşum sofraya
nedensiz hırçınlığım
ağlamalarım sonra kimseye göstermeden
ah o benim Bandırma’lı çocukluğum
hiç anlamadan geçiveren yıllar
arada bir değişen ve hep birbirine benzeyen
o hiç suyu akmayan basık tavanlı
kira evlerinin gecelerinde
kısıp usulca gaz lambasını
uzun yol şoförü babamı beklerdi
bitmeyen bir yokuşu tırmanan yorgun
	ve ağır tekerlekleri gibi kocaman bir kamyonun
bezgin miydi yüreği bekleyişlerden
o uzun gecelerin karanlığında
neler duyardı o yaban kasabanın
iplik iplik ördüğü yalnızlığında
ve neleri paylaşırdı babamla
geleneklerden
ve bizden başka
ne çok çiçek olurdu saksılarda
anlatırdı bazen köyünün uçsuz kırlarını
kırlangıçlarını, dere boyunu
ikinci savaş yıllarının
bıçak gibi kesiverdiği çocukluğunu
ama anlatmadı hâlâ
nasıl verdi toprağa
yiğit bir oğulu
hiç kendisinin olmadı hayatı
ve hiç yakınmadı yazgısından
asla bir şey istemedi kendisi için
kocasından ve tanrısından
şimdi ne kadar uzak kumrallığı
bilmiyorum saçları mı daha ak
yazgısıymış gibi taşıdığı yazması mı
o gülen gözlü çağlayan saçlı kadın
çıkıp gelse ötesinden yılların
suları dört yana saçılmış bir sebil gibi kırgın
ve çökmüş bu kadını
acaba tanır mı?
<end>

<start>
bir tek harfti
eksik kalan
aşktan
konuşmak için
açılacak bir mektup
gibi
sabırsız
ve ince
okşardı
dokunmaya hasret
parmaklarıyla
sözcüklerin
hep yanlış tümcelerde
hırpalanmış
tenini
kalplerin 
yangınlardan 
artakalan evinde
zamanın bir yerinde
tam en güzel yerinde
sesini bulamayan
unutkan
bir çan gibi
<end>

<start>
sen ateşsin, hiçliğin inşa ettiği
arzu, acı dolu ve parlak, çölde kaybolan
gün iskelesi
ağacın yelesindeki akşam
geyik boynuzundan aya tırmanan
eğrelti otu, kırılgan
ve uçucu alev, tülsün sen
ömürsüz hazzı yanılmaların
tatlı ormanda telaşsız duman
yalan yemişi adil ve bilge toprağın
altın eşikli dağda
yankısın sen, ıssız koruda rüzgâr
efsaneler yazan fısıltısı zamanın
yer altı cennetisin, Hades’in vaveylası
buz tutmuş çayırsın ateşin köklerinde
sen isteksin, narda kanayan bıçak
tere sinen kırmızıdaki koku
kösnül çiçek canın tene sunduğu
karanlıksın, kaf dağında evsiz kuş
kadar yalnız, düşleriyle
dans ederek yanan tek kanatlı gecede
kor ve külsün
aynı gülün geçmişinde büyüyen
tinin gizli tarihi
ak tarihi, yok tarihi, korun ipek eliyle
külü eşeleyen derin tarihi
ölümün tuzusun sen
şafakta uyanan bir çığlık gibi
Troya’da Helen’sin, Antartika’da çimen
tozda dünya arayan Kentauros sürüsü
hayatsın sen
Nymphe’sin, tohumda bekleyen meyve
mürver gölgesinde yeşeren rûya
ihanetsin, Kirke’nin güzel sesi
bir gülüşün içine saklanmış ejder
sevinçsin sen
sevinç perilerinin gözlerindeki keder
unutulmuş yalanlardan dökülmüş
unutulmuş anlardan sökülmüş hançer
gibi çıplak, gibi kirli ve safsın
gömülü çalgıların çıngır telinde
hep yarıda kalan kırık şarkısın
<end>

<start>
sen ve ben
sesimizde uçurum şarkıları
ellerimiz iki kuğu boynu yere eğilmiş
iki yana düşüyoruz sessizce
yolda kalmış arabanın
kırılmış tekerleği dönüyor beynimizdepişmanlığın günle bitiştiği yerdeyiz
yeniden yeniden bakışıyor gökle yer
silinen iki yüzün unutkan suretindene senin hevesin var ne benim gücüm
yeni bir şarkıya, yeni bir aldanışın
provasına
yol çağırıyor, gidemiyoruz
sözcükler kayalardan kopan çakıllar gibi
ufalanıyor
sözcük kırıklarıyla hayatı süslüyoruz
çadırı sele gitmiş göçebeler gibiyiz
son hayvanlarıyız “gitme, kal” ormanının
gözlerinde çamurlu yaşlar biriken
yalınayak rüzgarı kovalıyoruz
sen ve ben
dalında eğreti güz yaprakları
aramızda uçurum rengi bıkkınlık
varız zannederek yok oluyoruz
<end>

<start>
-I-
kadının gitmesi gerekiyordu.
oturdu
şarap içti
sustu bir hayli
uzun baktı adama
anladı
acıdı içinde bir yer
usul usul ağladı
aşk bu dedi kendine
seviyorum onu
oysa, yalnızlık belki
aşk zannettiğim korku
-II-
çantasını açtı adam kadının
anahtarları aldı
gerekli dedi yeni şiirim için
kadın uysalca kalktı
bir taksi çağır bana
yolum uzak
senin dediğin doğru
geceyi hayal etmek
yaşamaktan daha güzel olacak
korkma dedi adam
her şey düzelecek
yanında olacağım
ama şimdi git
-III-
yağmur hızlanıyordu
korkmuyorum ki dedi
sadece biraz, ne derler
biraz üzgünüm işte
hepsi bu
hadi git dedi adam
ve unutma
sen olmazsan ölürüm
alıştın sanıyordum ölümlerine
bir şiir daha yazarsın işte
fena da olmaz
alışılmadık ölümler gerek
oysa büyük şiirlere
-IV-
kadının gözlerinde
köke tırmandı yağmur
camlarında taksinin
örümcek sürüklendi
adam bir ıslığa tırmanıp
yürüdü kendisine
cebinde
biten bir aşk
yazılmamış bir şiirle
<end>

<start>
-I-
o sen miydin, karanlığa örtülen
kapının eşiğinde, ufalanan renklerin, saf kokuların
kayıp geleceklerin saklanmış güneşinde
dalgaları susmuş bir kıyının iç çekişinde
şarkısını arayan o erkenci güz?
senin miydi, solan mavilerin som çeliğinde
akışkan kumlarında gizli titreşimlerin
uzun koridorlu bir neşter saatinde
sessizlikteki sesi bekleyen o yüz? 
(soğuk bir anın en soğuk demirinden
parçalanmış heykelleri onaracak ustanın ellerinden
yere düşmüş bir keski
gibi kederi eğen o yüz?)
balçığın hilesinde, duvarların sahte yapraklarında
gerçeğin söylediği bir yalan gibi mağrur
ve sakın, şiddetli bir yokluk gibi
sırla ayna arasına sıkışmış o an
(senin miydi, katı boşluğunda donmuş bir çığlığın
erken biten zamandan
emanet bir çocukluk acısı gibi kalan?)
-II-
senin miydi, sımsıkı kilitli kapının eşiğinde
çağrısız bir lütuf gibi üryan
bekleyen geçiş an'ı,
(o yalnız an, hani döner ya ayna birdenbire içine
ve bakar sonsuzca bir an, o sarı iskelede
ilk kez görürmüş gibi
kendi yaşamadığı kendi hikâyesine)
sen miydin, sırça bir çocukluğun alnında
işleyen o testere, yoksa ben mi, kireçtaşı damarlarında yerin
söndürülmüş ateşin uçuşan tüyleriyle
beni bölen bilmediğim harflere?
yanlış bir uykuya sızan dili gerçeğin
(ah, işte hayat, o sebepsiz çiçek yatağı) 
yarımış gözyaşlarının, bereketli hasadın
ellerime uzanan bir elin sesi dökülmüş dili
karanlığa örtülen kapının eşiğinde
gölgeye inanmayan kandilin söylediği
(parçalanmış heykelleri onaracak ustanın
kitaplarda kurutulan harflerin
ansızın ölüm olan babamın dili)
-III-
babam ki, bir kıyıdan ötekine
hiçbir zaman varamayan eski ve güzel
bir köprünün çağın mitralyözüyle
yıkılan ayakları gibiydi
(şimendifer saatleri kurdu hep
atalardan çalarak eskimiş zamanları
haram yemez, ipek gömlek giyerdi
ve oynak bir su gibiydi çiftetelli sazların
sıçrayan tellerinde) 
acılı bir ömrün sevinçleriyle
onarmayı bildi de birbirinden uzaklaşan çağları
onarmayı bilemedi kendini
belki de eksikliği fazla bir harfti babam
işaretleri çoktan unutulan bir dilin
hayatın belleğinden yavaş yavaş silinen alfabesinde
emanet bir at üstünde yaşadı hayatını
emanet bir ata binip gitti görünmeyene
(kurumuş bahçelerden toplardı sabahın çiylerini
akşamın zilleriyle yağmurun çamlarını süslerdi
kendisinin olmayan kadınları sevdi hep
imana geldl dedi annem son nefesinde)
-IV-
şimdi burda. karanlığa açılan kapının eşiğinde
o eksik harfi soruyorum alfabelere
onarmak için içimdeki yıkılmış köprüleri
yazmak için masalını köklerin. aşıboyalarında
ve yıldız çitlerinde kanayan
günübirlik bir ömre
yarıda kesilen bir çiftetelli hüznüyle
yırtarak içimdeki şarkıyı
soruyorum babama; her şey ölümde birikir demiştin bana
ve hayat yaşansın diye vardır sadece
dinle ağustos böceklerini
ve sıcak bir el gibi alnında gezen
hayatın seslerini, ve unutma, dokunduğu yüzlerde
yumuşak bir kili yoğurur insan
ellerindeki toprak
ancak böyle dönüşebilir güle
(işte mevsim toprak ve gül, alnımda ipek bir el
gibi hayat, ne varsa yok, ne yoksa var
içimdeki görünmeyen gecede
susmak nedir bilmeden ötüyor hâlâ
upuzun bir denizin görünmez sahilinde
seninle dinlediğim ağustosböcekleri)
-V-
söyle şimdi, biriken ne, kökleri büyüten o karanlıkta? 
nerede hammaddeyi güle çeviren simya
nereye, nereye koysam başımı
kayıyor bir yıldız daha
yakarak ağzının denizinde kanayan
ölümsüzlük vaadini
gidiyorsun, duvara çizilmiş bir pencereden
kapısını örtmeyi unutmuş bir gezgine
yolun adını göçebe yazar diyor yasalar
geri dönmeyişlerin alfabesine
(ve babası ölen çocuklar hiç büyümez
gözlerinde taşır sesinden düşen göğü
sorular biriktirir yağmur yerine
yağmayı ertelemiş sevgilerin renginde)
gidiyorsun, içime çizilmiş bir labirenti
geçerek sönmüş bir kandilin gölgesinde
kapanırken bir yerde bir pencere
açılıyor yokluğun kara kapısı
(gözlerinden kopan o mavi ışık
hayatı seriyor hâlâ ölüme)
(Edebiyat ve Eleştiri Dergisi Mart-Nisan 2002 sayısı)
<end>

<start>
söylediğin yalanlara dönerse bir gün
söyleyemediğin bütün sevgiler
kırılırsa incecik dallar gibi 
yarınlara ertelediğin düşler
aşk onarır
kalbindeki günlerin çan kulesi
yıkılmışsa aldanışın fırtınasında
rüzgarın savurduğu kum taneleri 
gibi kanarsa zaman avuçlarında
aşk onarır
konukları kendisini sevmeyen
bir otel odası gibiyse yalnızlığın
çıkıp gidemiyorsan çivilenmiş gölgenden
paslanmışsa kilidi sığındığın anların
aşk onarır
geçtiğin yollardaki bütün ay perileri
terk ettiğin kendinin şarkısını söylerse 
ve hayat birdenbire bir veda resmi gibi 
yırttığın albümlerden çıkıp geliverirse
aşk onarır
kanındaki ateşler tenini yakmıyorsa
unuttuysan şarabi gecelerin rengini
sevişmenin elması artık parlamıyorsa
elinde kırılmışsa dokunuşun kadehi
aşk onarır
aynalarda bıraktığın suretine benzerse
içindeki delinin bütün yüzleri
her gidişin bir dönüşün eviyse
o varmayan yolları, o yaralı deliyi
sadece aşk onarır
<end>

<start>
işte akşam, tül, bakır ve yas 
havada kuş tüyleri, ıssızlık
ay şimdi sularda gizli bir veda 
kumdan kalelerine ağlarken çocuk 
ruhta köpüklenen o kızıl yara
doğunun akşam faslı bu eprimiş gün 
isli lamba, misk kokusu, hüzün 
ve siyanür tanrıya diz çöken vaha
çocuk rüyalarında denize benzer kuşlar 
kanatsız düşler gibi halkbilgisi hep kırık 
çocuk-kuşlar yansıtan buğulu aynalarda
dans bu, fonda garip bir arya 
sözcükleri yitiren sesin boğuk tınısı 
tül, ıssızlık ve daracık odalarda 
anka uçuran ruhun gizemli dansı
akşam işte, araftaki âmâ kuş 
halkbilgisi hep zayıf çocuk düşleri 
gibi masum ve suçlu darağacında
ah akşam, lirik bir bağbozumu şimdi 
yakutun alacada rengini yitirdiği
<end>

<start>
çıkıp çıkıp geliyorlar zamansız 
söndürülmüş mum alevleriyle 
yenilginin görünmez çalgıcıları 
kimi yaşarken ölmüş 
kimi ölümde yaşayan
bilenmiş kılıcını çekiyorlar yağmurun 
çoğaltarak kara büyüler gibi 
anılardan silinmiş anıları
yaşamamaktan yorgun 
utangaç ellerinde örtük kapılar 
şaşıp kalıyorum, ben miydim pervasız 
akılsız, çılgını yarım yamalak 
aslına benzeyen bensiz 
çingeneler yağmur topluyor çöp bidonlarından
ve nasıl bir çiğdem kokusu ellerinde
çıkıp geliyorlar, unuttuğum 
masallardan, yangınlardan, çiçek tarlalarından 
karanlığın acı çayırlarından 
yüreğimi üşüterek ısıtan 
yanlışlardan, doğrulardan 
sevgilerden, nefretlerden 
zihnimin silikon kristallerinden 
kar günlerinden 
güneşli sevinçlerden
donmuş bir rüzgâr yatağındayım 
suskunluk kadar ölü 
öfkenin kanı gibi dipdiri 
içim acıyor, ah, acıyor içim 
nereden açmalıyım kendimi şimdi 
kederli müziğine yanık meşe kokularının 
nereden kapatmalıyım 
hiç bilmiyorum
zamanın büküldüğü andan 
tanrının hiç bilmediği bir günahtan 
iç çekişlerinden, derin bir ahtan 
günlerin yıkık kulelerinden 
çıkıp çıkıp geliyorlar
ve nasıl bir çiğdem kokusu ellerinde...
<end>

<start>
izlerinde içim gümüşleniyor 
yerçekimsiz tozlarla uçuşuyor renklerim
ah, narin kürekleri savrulma duygusunun
tanıyorum ellerimle ürperen geyikleri 
seslerin avcısına koşuyorum, gizlenen 
yabanıl bir ışıkta saydamlaşıyor gizem
kıl heybemde bozkırın sirenleri 
seriyorum kilimimi göçebe çadırına
ah, haritaların kılıçtan tapuları
bir barbar bir akıncı tenim 
hoyratça dalıyor terinin ırmağına
ah, yılkıda koşuşan gecikmişlik duygusu 
bu, atlarsız kalınan sabahın altın kurdu
dizlerinde gümüş, ah düşüm benim 
kıl heybemde sirenleri bozkırın 
gitmek gibi sızılı bir titreşim ışıklarda
<end>

<start>
ebenin gözleri doğuştan kördü 
sobelemek isterken mavi Tansık Kuşu'nu 
açıldı gözleri ölümü gördü
<end>

<start>
Kadın kum tanesinden bile küçüktü
daha küçüktü deniz kadındaki acıdan
…esip duruyordu o eski rüzgâr
denize ve Samanyolu’na aldırmadan
ve kadın yürüyordu çıplak anılarıyla
kumlara ve yıldızlara basmadan
<end>

<start>
hiç zamandan önceydi
sonraydı hep zamandan
güneşin altın suyu
dökülmemişti daha avuçlarımdan
ışıltılı kanatlar, morsiyah bir bozgun haritası
çizdim göğsüme 
düş, acı, sevinç ve aşk 
hepsi insan özeti, diyordu dünya
kışın yüreğinde büyüyen ağaç 
an'ın sükütunu bürünen kıraç 
gibi sakin ve deli 
bekledim seni
bir eylül kırımından geriye kalan 
zamanın derisini sıyırarak tenimden 
geçmişten ödünç acılarla birlikte 
uzun bekledim seni
ve bir köprü karşıya geçti birden 
ve nehir bir aynadan, bir sesinden 
uçuştu polenleri söğüt ağaçlarının 
sürüklendi kıyısız bir denize 
köpüklerin altında eriyen demir gülle
soluk soluğaydı yaz 
sesin sıcak ve yaşayan 
ellerin koyu yeşil bir nehir akışında 
bir merdiven tırmandı, çakışı bir şimşeğin 
mumların dansı başladı sonra
cam tohumları gömdüm oyuncu dalgalara 
sudarı ve köklere örtülen yazdan 
kaosun kalbindeki akkor beyazdan 
yanarak düştü bir meteor göğün göğsüne
göğün göğsünde hep temmuz ve kül 
konacak yer bulamayan yaralı kuşlar 
sonsuz bir semahın labirentine 
gömülü düşler
tek kanatlı bir hayat senden geriye
<end>

<start>
olur ya, gün gelir kırılırsın, yalnızlık evin olur
ya da kaybolursun anılar ormanında
sesime tutun, siste seni arayan
gözlerine, o gencecik İstanbul un
unutmadım, unutmuş olamazsın
kalbimizde yürüyen o ışık ormanını
kapat gözlerini ve gel, o sıcak sihir
aksın yine parmaklarından bir dua gibi
yaşanmış bir aşkın tuzlu tenine
Maçka parkındaki çınar ağacı
ilk öpüşün ebruli tozlarıyla
on sekiz yaşında bir İstanbul u
bıraksın akşamları bir rûya gibi
yağmurun ıslak dudaklarına
unutuluş müziğinin notalarına
zamanın ağzında lirik bir şiir
gibi girsin gece gelen Haydarpaşa treni
saatini öyle kur ki geri dönüşün 
hiç durmasın Dolmabahçe de zaman
cam pabucumun teki kalsın merhaba gibi 
Beşiktaş iskelesinin merdiveninde
çıtır çıtır susamlı bir Ortaköy sabahı
biraz daha beklesin 
meçhule giden geminin güvertesinde
kapanmadan su yolları kalbimde
her gece yıldız giyinen bir ışık şehir
ömrü ikiye bölen firuze nehir
gibi yıksın yokluk ülkesinin duvarlarını
zamanı yırtan spiral yörüngede
her zaman açık duran o gizli kapı
o yalnızlık kapısı, o tuzlu aşk 
biraz İstanbul getirsin yokluğun masasına
buzlu bir kadeh rakı, bir dilim peynir
bir avuç buğulu erik tadında
biraz Mısır çarşısı, ipek çarşaflı bir gül 
gibi koksun yatağım ölüm olmadan adım
son uykum aşk desenli olsun 
biraz nihavent baksın biraz İstanbul
hiçliğin gözlerinde yokşehir
açmadan kapısını o karanlık ülkenin
iki dünya arasında bir köprü
kuran İstanbul un gözleri gibi
son kez maviye boya içimdeki renkleri
çıldırtan varlığına inat sonsuz yokluğun
yokluk olmadan adım
gel
kırılmış olmasan da
yalnız değilsen de gel
n olursun gel
<end>

<start>
yalnız bir ağacın öldüğü yerde
üç kere döner kuşlar
sunmak için kederi yaprak perilerine
koruyun onu koruyun
sonsuz uykusunu bu iyi ağacın
kutsayın onu güzel sözlerle
yeni doğmuş bir yıldızın ışıklarıyla
örtün suçsuz gövdesini
kimsesiz gövdesini
sarın iyi sözlerle
sözlerdir artık sadece
beklediği yaşayanlardan
hiçbir işe yaramayan boş sözler
bitti işte, ne rüzgâr
ne ağaç kurtlarının şenlikli çıtırtısı
gece ne ay ışığı
ne lanetli karanlık
ne de canlı gülüşü günışığının
okşayacak onun kabuklarını
dönün kuşlar, kuşlar dönün
gözyaşları akıtın sönen yapraklarına
yaşamın son armağanı olsun ağaca
dönün kuşlar üç kez daha
ağacın tek başına öldüğü cıvıltılı ormanda
<end>

<start>
-I-
gidersen
asırlık bir ağaca yaslanmış gövdem
kökünden sarsılacak
var gücümle bağıracağım
günleri yanıtlayan ormanda
hiçbir şey kalmayacak
kendi sesimden başka
madenciler uzun lambalarını yakarak
gururla inecekler
oraya
dünyanın bir saat gibi döndüğü
dağların derinlerine
her şey karanlığa düşmeden önce
ışık sönmeden
kapanmadan gökyüzünün kilidi
sadece büyücü ve ölüm
görecek beni
-II-
gidersen
renkleri öp son defa
sesleri okşa
suyun üstündeki değirmene yürü
zaman indirirken perdelerini
ataların ve tanrıların yasakladığı
huzur
beklesin orda beni
uçan bir gölgedir o
tutsaklık ateş ve hürlükten yapılmış
mavi gücün kaynağı
kırılmaz çemberin sınırlarında
hançerin soluğuyla dirilen
kara bir kartal olur
dinginliğin acılı anasıdır o
geçmişin geleceğin anların ve yaşamın
-III-
güneş alçaldığında biraz dur
düşlerini anımsa
düşlerine adadığın hayatı
içinde rüzgârın soluğunu duy
ve düşlerin bilediği kılıcını al
sunmak için
sunmak için kanınla
bir avuç toz kemik ve ışıkla
yanan
avutmayan bağışlamayan
ölümün muhteşem güzelliğine
sunmak için yer altı prensine
büyücünün elindeki ışığı
zaman yakar uzun lambalarını
karanlığın okunu sapladığı ormanda
-IV-
bekle
şimdi ateş sönecek
yasaların kutsal dansı bitecek
kaynayan suların, kanın ve buzun
toprağın ve aşkın kardeşi olan
öfkeni
trompetlerle gelip gömecek yağmur
dünyanın kristal dehlizlerinde
ne öç, ne acı
ne uçuşan yapraklar
ne sessizlik
hiçbir şey kalmayacak
hiçbir şey
kendi sesimden başka
var gücümle bağıracağım
ELVEDA ELVEDA
<end>

<start>
Issız bir şehrin yağmalanmış kalbinde
yitik parçasını arıyor ruhum
yok artık diyorlar, o kırık gülümseme
bu şehrin silinmiş adreslerinde
bir telefon kulübesi, eylül çarşısı,
yağmurun sesinde birikmiş kahkahalar
yasemin bir öpüş gibi... öylece kalmış
karanfil sokağının cebindeki şiirde
çiğ mi yazar, çiy mi, yaprak aşkın adını 
konuşup durmuştuk bir eylül gecesinde
çiyler çoktan kurumuştur kirpiklerinde
eylülü bekleyemez bazen yapraklar
bilmem, sildi mi sokaklar ayak izini
ama gençlik parkının buz tutmuş ateşleri
hiç sönmedi bir kadının kalbinde
ölüm hangi acıyı giyinir en çok
hüznü avuçlarına gizlemiş bir resimde
hangi rengi açar külrengi solan şiir
külün kendi renginden utandığı gecede?
hiç bilmezdim, şehirler de ağlarmış,
düşlerini gömerken şiirlere
anımsayamadım, gül müydü, karanfil mi,
mezarıma getirirsin dediğin - ne çok gülmüştük,
ne çok gülmüştük, meğer...
meğer aşk da sığarmış külrengi bir kedere.
<end>

<start>
hiçbir şey avutmuyor beni artık
büyüyen çocukları izliyorum
uçuşarak çiçek ölüleriyle
bu sessiz acılar bizim tohumlarımız
çığlıklı günlerin bağbozumunda
güz dökümü yemişler tadacaklar
o bildik rüzgarla yarışacaklar
ışık ve ses olacak gölgeleri
otlarla bulutlar arasında
taşlar çağıracak onları mavi
yamaçlara gizli patikalara
derinleri kazacak uçurum adımları
köpükten bir yankıyla buluşacaklar
uçuşarak çiçek ölüleriyle
yağmurun adını yeniden koyacaklar
ses ve ışık olacak yürekleri
karanlık, tenha yollar boyunca
sessizlik diliyorum kendim için sessizlik
acının ve tükenişin meyvesi olsun
eski yazlardan kalan bir avuç toprak
gibi koksun yağmurun köklerinde
hiçbir şey avutmuyor beni artık
büyüyen çocukları izliyorum yalın düşlerle
acılarla büyüyen çocukları sessizce
<end>

<start>
sabah olur, uyanırsın yanımda
kuşlar kanatlarına sesini çizer
durur geceki yağmur
sokaklar güne iner
sen gülersin, gözlerine pazar yeri kurulur
bir çocuk annesini kaybeder
senin yüzünde bulur
konuşuruz, yolcular eve varır
yanar gemilerde bütün ışıklar
ay iner denizlere
çilingir sofraları kurar balıklar
yüzüne dokunurum, gözlerim dolar
dünyanın her yerinde
yeni bir şarkıya başlar kadınlar
<end>

<start>
Annem yaşlanırken,
Büyürdüm ben de.. 
Kahvesini çekerdim el değirmeninde,
İpliğini 
İğnesine geçirirdim,
Saat 
Kaç sularında
Söylerdim,
Gözlüğünü bulurdum
Koyduğu yerde,
Su küpünü 
Suyla doldururdum,
Öperdim ellerinden.. 
Teyzelerine gördüm böyle işleri..
Annemin dargın
Yaprağıydım ben…
<end>

<start>
Ayaklarının ucuna basa basa sokul,
dur arkamda,
ellerinle gözlerimi kapa.
Topu topu kaç defa göz göze geldik,
kaç defa tuttum ellerini…
İnan ki,
ister İstanbul’da olayım,
ister Zara’da
aklıma gelmez bile…
Askerim, nöbetteyim, vakit gece,
bölük uyur,
insan, olur olmaz şeyler kurar
tek başına kalırsa
bir gemici feneriyle.
1949, Zara
<end>

<start>
Ne zaman yüreğime eğilip baksam
eski aşkımdan kalan kırıntıların
parıldayıp söndüğünü görürüm
Bir yaz gecesinin karanlığında gözlerim
ilerde yan yana duran iki gölge seçer
istasyon binası köprü merdivenler
rumca söylenen bir şarkıyı dinlemek için
kulak kesilir
sonra bir tren gürültüyle gelip geçer
Ne zaman yüreğime eğilip baksam
İstanbul, 1949
<end>

<start>
Eğilip taş gemiden bakıyorum şimdi 
Boz bulanık akşam saatlerinden geçen 
Silinmiş istim almış - İskelede 
Bekliyor gemi
Çelik kasların sabrıyla öyle masum ve davetkar 
Bütün yükümüzü almaya hazır 
Yüzlerimizi çukurlaştırın hüznü 
Zırhlarımızı ağırlaştıran
Önce kuşlarımızı uçurup dallarımızı budayıp 
Gövdelerimizi soyan 
Sonra her boya uygun 
Bir çarmıh mıhlayan.
Çarmıh mı dedim, bağırdım mı? 
Bunu yolcular duydu mu? 
Göğüslerine indirip kafataslarını 
Mahzende uyuklayan şehirliler:
Mezar komşularımız 
Beşkardeş vapurunun lahûtî figürleri 
Şişko tezgahtarlar ebedi kızlar daktilolar 
Terziler hünsa çıraklar simsarlar
Memurlar kahinler duahanlar 
Gözlemci melekler 
Ve öteki ruhaniler 
Ufuktan belâlanmış kavimler geçiyorlar
Yoksul günümüzün dumanları içinde 
Kaynıyor yukarıda kazan 
Kaynıyor ve taşıyor - Melekler 
Sirkeciye açılan sokaklara boşaltıyorlar onu
İnsan eti kokan ucuz otellerden 
Piyango gişelerinden plakçılardan 
Sızan cinneti 
Yarı Bizans yarı taşra kılan akşamı
Bu borulara üflenen dakikalar 
Kanallardan üst geçitlerden taraçalarda 
Toprağın altından, ta yedi şehir aşağılardan 
Sızan fışkıran akan şehirliler
Mezar komşularımız 
Ne serin avlularda göç-ric'at hutbeleri 
Ne inzarcı divaneleri kavmin 
Ne de 'şehrin ta ucundan koşarak gelen haberci Hiç biri
Uykunun karanfil kokulu 
Şerbetiyle ıslanmış bıyıkları 
Şehre inince küçülen omuzları 
Ve sıkılgan elleriyle
İnsanın dayısına benzettiği 
Köylüler de yok artık 
Hepsi geminin karanlık mahzenine gömüldü 
Topkapı minibüsleri yuttu onları.
<end>

<start>
Nasıl da tükenmişiz biz yolcular 
Mağrur perçemlerimizden tutulmuş 
Göğüslerimiz kurumuş 
Erimiş hançeremiz
Göz oyuklarımıza 
Batan şehirlerin kumu dolmuş 
Asık suratlarla geçiyoruz koridorları 
Yorgun & inançsız
Gün batımının tabanıyla ezilmiş 
Gözden çıkarılmış 
Peygamber katleden kavimler gibi 
Ve eriyip akıyoruz
Sulardan dışarı 
Yorgun develerimizin 
Biçimsiz atlarımızın üzerinde 
Mağlup omuzlarımıza sitemle
Göğün ağırlığını indiren 
Gözdağı veren 
Meş'um çığlıkları içinde 
Sahra kuşlarının
<end>

<start>
Oturmak istiyorum 
Biraz sıkışır mısınız 
Bakın ellerim dolu 
Ellerim ceplerim ve kafam
Yolcuyum, sorulur mu, nereye gidiyor bu gemi 
Biraz sıkışır mısınız 
Ruhumu kurtarmaya çalışıyorum 
Dualarla perhizlere susarak somurtarak
Ve gizlenerek kıyı bucak 
Biz zavallı küçük sırlar - 
Biz zavallı sırlar 
Biraz sıkışır mısınız
Öleceğim, efendim 
Bir gün mutlaka öleceğim 
Ama beşkırkbeş vapuru 
Kim durdurabilir onu -
Beşkırkbeşte kalkacak yine 
Biraz sıkışır mısınız 
Günahlarım 
Tövbelerim sadakalarım
Heveslerim erdemlerim başarılarım 
Kâğıtlarım muskalarım madalyalarım 
Traşlı fotoğraflarım traşsız fotoğraflarım 
Ruhum cesedim göz yaşlarım
Burda büyüğüm burda küçüğüm 
Burda büyüğüm 
Buraya sığarım buraya 
Sığarım buraya sığarım
Biraz sıkışır mısınız biraz 
Sıkışır mısınız 
Biraz  sıkışır mısınız
<end>

<start>
Kalkıp bazı fikirleri bazı hacimlere 
Koymam gerekli 
Aklı sicimlerle bağlamam 
Kamçılamam kamçılamam
Günlük hayatı balkondan yuvarlamam 
Delilleri yok etmem hatıraları yakmam 
Gerekli 
Gidip katipleri
Muhasipleri uyandırmalı 
Karıncaları yuvadan çıkarmalı 
Gemiye katılsınlar 
Su&Kereste;
Ve uzaklık 
Taşısınlar 
Bal güğümünü borazanımı 
Baltamı eşeğimi
Ve önsezisini eşeğimin 
Almam gerekli 
Önce 
'Gemiye bakmak' için
Su 
Ağaç 
Ve derinlik 
Sonra 
'Gemiden bakmak' için 
Susuzluk 
Ve Minare
<end>

<start>
Düşünceyi kaptan köşküne koyuyorum 
Hayâlgücünü güverteye 
Uykuyu yelkenlere 
Ve ölümü dümene
Sonra inip gemiye kıyıdan bakıyorum 
Ve bu fazlasıyla insanbiçimli 
İnkâr yüklü gemiyi 
Gaz döküp yakıyorum
Şüphe'yi abesle azdırılmış zekâyı 
O cam gözlü geometriyi 
Bin başlı levyetanı 
Kabaran sulara salıyorum 
- Biraz hafiflesin diye gemi - 
Sonra kırk yıl peşinde dolaşıyorum onun
Ve inançla zıpkınlaya zıpkınlaya 
Sonunda, 'iyi huylu' bir merak 
Türetiyorum ondan 
İlham'la yürüyen bir dağ, 
Yaklaştıkça gizemlenen ada: 
Yollarda bulunan 
Ve yollarda yitirilen İthaka
Uykuyu çocuklara ayırıyorum 
Gençliği annelere babalara 
Umudu gemiden bakanlara bırakıyorum 
Korkuyu kıyıdan bakanlara 
Tufanı kendime ve biletsiz yolculara
<end>

<start>
Ah bu kuş, bu gidişle 
Uça uça gök bırakmayacak 
Öteki kuşlara 
Yaşlı bir boğanın ruhu
Orta halli bir ozanın kanatlarıyla 
Uçuyor semada 
Dürüst görünmesini sağlıyor 
Baston yutmuşçasına dimdik
Gagasına kadar yükselen 
Üstünlük duygusu 
İçbükey aynalar gibi kullanılan 
Ve sık sık tuz buz edilen dostluklar
İyi savunulmuş kin 
Yıkıcı sevgi ve bir ölçek de felsefe 
Kuyruğa girmişler 
Küçük süs hayvanları
İndirimli fuarda 
Edinmek için onun 
İmzalı tüylerini 
Ve tebessümlerini.
<end>

<start>
Kumandayı fırlatıp spiker kızın yüzüne 
Bir şeyler yapmalı, diyorum - Ama ne? 
Afrika'ya gidelim, diyor, karım içerden 
Kahve içelim muhallebi yiyelim
Der gibi iyi niyetli 
Günlük vurguyla 
Afrika'ya gidelim 
Toplayalım pılıpırtıyı
Çocukları kitapları büyükanneyi 
Plakları albümleri seccadeleri 
Toplayalım çamaşırları 
Çamaşır makinesini
Bulaşık makinesini 
Kuluçka makinesini 
Konuşma makinesini 
Gülme makinesini ağlama makinesini
Afrika'ya gidelim 
Kahve içelim 
Muhallebi yiyelim 
Afrika Afrika
Tarihin şuuraltı 
Üç tekerli bisikleti üstünde 
Habeş Sultanının 
Boğa yılanlarını ve halkını 
Gülümseyerek güttüğü 
Sevimli Dünya
<end>

<start>
Bir insan boyu yukardan geçiyorum toprağı, 
Dünyanın ışığı arkamda kalıyor hep: 
Yanlışlar ve doğrularla boyanmış dünyanın. 
Şeylerin titreyen örtüsü üzerinde
Dayanmak ve durmak bilmeyen 
'Düşünce'yim ben. 
Çıplak kuru bir kemik, 
Üzerine söz yazılmış deri,
İnsan beyniyle beslenen ejderim. 
Saf olmayan, 
Ama saflığa çağıran sanat, 
Acı veren tutkuyum,
Maskeler çizen sözlerle. 
Yüzlerin ve maskelerin birliğiyim. 
Kusursuz bir cinayet tasarlar gibi 
Ölçerek atıyorum adımlarımı.
Dokunduğum şeylerde, 
Bozduğum sûretlerde 
Yok ederek parmak izlerini 
Küçük, sıradan hayatımın.
Varım, çünkü yoğaltıyorum dünyayı. 
Kader yetişemiyor bana: 
Çünkü tırmandığım yolları, 
Çıktığım her zirvede zekayı
O örümcek ağırdan merdiveni 
Dönüp yukarı çekiyorum hemen. 
Ve arkamdan üst üste koyarak 
Güzel ve çirkin demeden milyonlarca hayatı
Tırmanıyor kader, 
Hatır gönül dinlemeyen avcı, 
Almak için boynumu kıran ipten 
Ta burçlara astığım 
Bu cansız silueti.
<end>

<start>
Küçük bir dere yolunu kaybediyor 
Ve daha anlamadan olup biteni 
Kuruyup gidiyor çölde
Kan ter içinde koşuyor atlet 
Ama göğüsleyeceği ip de koşuyor 
On adım ilerde
<end>

<start>
Gecenin Sahibi 
Ağustos böceğinin yüreğine 
İndiriyor sırrını 
Ve ağustos böceği
Sesine ardıç ağacının 
Bilgeliğini katıp 
Ateşten cümlelerle 
Tanrı'nın sözlerini öğretiyor
Öteki böceklere 
Sessiz ve uzun hıçkırıklar 
Sessiz ve uzun 
Yıldızların kristal hıçkırıkları
Böceklerin mahzun 
Ağustos böceği, sesine yıldızların 
Parıltısını katıp 
Tanrı'nın yollarını gösteriyor
Yolunu kaybedenlere 
Sisle örtülü yolları O'nun 
Yanından geçip giden 
Dipsiz uçurumların
Sisle örtülü yollar 
Sisle örtülü her şey 
Sisle örtülü ruhum.
<end>

<start>
Aynı memeden emdik seninle, 
Senin ağzın süt kokuyor, 
Benim ağzım şarap! 
Aynı yağmurlar ıslattı saçlarımızı;
Senin alnında çiçekler parıldıyor, 
Benim alnımda dikenler ve çizikler! 
Aynı güneş ısıttı tenimizi, 
Senin bağrından gül kokuları saçılıyor, 
Benim bağrımdan mezar kokusu!
<end>

<start>
Şiir üzerine konuşuyor, dinleyin! 
Yarım akciğerliler kulübü'nden bir fâni 
Nymphyler, biçâre ilham perileri 
Habire oksijen körüklüyorlar
Küreklere asılmış set işçileri 
Ve gemi cehenneme kalkıyor gemi... 
Kurumlu küçük tanrılar birinci kanaldan 
Zevkle izliyor olup biteni
Hakedilmiş bir okazyon cennette 
Keyifle höpürdeterek 
Artık hiçbir kula yaramayan saniyeleri 
İkinci kanalda
Umutsuz ruhları, sevgiden 
Ve yumurta fiyatlarından söz açıyor 
Duyumsal katarsisten falan... 
Alçak sesle.
Şeytanca imlâlar vererek şiir, 
Yılın panayır güzeli! 
Bu arada sepetteki yılan 
Vazodaki güle tırmanıyor
Ve dönüp duruyor büyük spiral 
Kazıya kazıya 
Ruhlardaki ipeği 
Dinleyin, kauçuk tabanlı şiir
Amyant kostümlerini giymiş 
Yedi kat melekât aşağı inip 
Talihine ağlamaya gidiyor 
Son okuyucusunun
Ve sen şair-çığlığını 
Buz altında 
İbikleyen münadi! 
Dikenlerini temizlemedin bugün
Yırtarak geçiyorsun yine 
Halkın beyin karteksine 
Falan filan rujlu çizilen resimleri
<end>

<start>
Yalnızlık Kayzer'den daha güçlüdür 
Ve Roma'dan daha uğultulu 
Yastığa gömebilir misin onu? 
Duvara asabilir misin?
Bir âyin elbisesi 
Ya da bir geyik postu gibi? 
Ruhundan sızarak senin 
Ve belkemiğinden
Odanı dolduracak 
Belki de dünyanı 
Ve üstüne çıkaracak 
Tekneni, dalgaların
Yalnızlık... 
Bitişik yataktaki hasta: 
Başının altında elleri 
Ve gözleri tavanda - sabaha kadar
Alçak sesle 
Tanrı'yla konuşuyor 
Ve bazen de seninle.
<end>

<start>
aradan koskaca bir yıl geçti
Uludere’de, şivanın koptuğu o yerde
ve vicdanla uyumlu çarpan her yürekte,
“Uludere, Uludere, Uludere! ” deyince,
melekler kanatlarını yırtarcasına
dehşet içinde,
göklere, düşlere, kutsal kitaplara,
oralardaki mağaralara kaçışıyorlarsa hâlâ;
“Uludere, Uludere, Uludere! ” deyince,
Uludere’de ve uzak yakın her Kürt evinde
analar, içlerinde, tanımlanmaz bir yerden
hayatın kendisi gibi tanımlanmaz bir acıyı,
hayatın kendisi gibi yatışmaz bir hasreti,
hayatın kendisini
söküp çıkarmak için göğüslerini dövüp,
yanaklarını yırtıyorlarsa hâlâ;
babalar, içlerine cehennem kadar büyük,
cehennem gibi harlı ve uğultulu bir öfkeyi
gömmeye çalışırken
ağlamamak için yumruklarını dişliyor,
yüzlerini bizden saklıyorlarsa hâlâ,
“Uludere, Uludere, Uludere! ” deyince,
“peki, hakikat? o nerde, o? 
ve suçlu kim” sorusu, rüzgârın dudağında
kendine yerdeki tutanaklarda değil,
gökteki tutanaklarda cevap aramak için,
Uludere’den yola koyulup,
ta Sidret-i Müntehaya,
Roboski gibi bir başka sınır boyuna yani,
varıncaya kadar,
dere tepe, köy mezra, şehir şehir dolaşıp,
göçmen kuş sürüsü gibi
peşinde katar katar vicdan
ve sızlayan yürek toplayıp götürüyorsa hâlâ,
yaşlı şairlere iş kalmıyor demektir, yârenler,
yaşlı şairlere iş kalmıyor,
sessiz sessiz ağlamaktan başka;
çünkü yoksullar ve şairler bilirler ki,
yeryüzünde sessiz sessiz ağlayanlar çoğalınca,
gizli gizli dövünenler çoğalınca,
öfkelerini içlerine gömenler,
yumruklarını ısıranlar çoğalınca
evlerden, köylerden,
meydanlardan ve mabetlerden taşasıya
çoğalınca çığlıklar, çoğalınca havarlar,
çoğalınca ağıtlar,
işte o zaman, yerden göğe doğru
esmeye başlar rüzgarlar,
yerden göğe doğru çakmaya şimşekler,
yerden göğe doğru yağmaya,
yeri de, göğü de değiştiren
ve değişimden, dönüşümden daha büyük,
daha kahhâr,
daha âdil yağmurlar...
28 Aralık 2012
<end>

<start>
bilerek kimseyi aldatmadım, sanırım,
elimden geldiğince yani
yapmamaya çalıştım bunu, Allah’ım; 
ama emin değilim, doğrusu,
sizin de buyurduğunuz gibi;
emin değilim, evet kendimi iyi, 
yapıp ettiklerimi, yazdıklarımı güzel
göstermek istediğim olmuştur, illâki,
başka türlü de olamazdı, 
öyle değil mi ama, öyle değil mi?
çünkü şiir yazıyorum, ne de olsa,
ve kendimi ben şair yapmadım, 
bunu en iyi siz biliyorsunuz,
kendimi şair buldum,
yoksul ve şair, daha çıkarken yola.
iyi şairlerse, çok iyi biliyorum, 
aldatmayı başardıklarında başkalarını,
mutlaka aldatmış olurlar önce, 
zamanlarının en safı, 
en kolay kananı olarak kendilerini.
öyleyse, beni bana aldattırma, Allah’ım! 
ama şiiri elimden almadan yap bunu; 
şiiri, melekleri, uçan şeyleri hayatlarından
sinek ilacıyla kovan kullarına 
muhtaç etme, rüsva eyleme beni!
Amin!
19 Ocak 2013
Süssüz Dualar Kitabı
<end>

<start>
Gülün, gülün, gülün ne olur! 
Yüksek sesle, kahkahalarla gülün! 
Gülün, çünkü gülmeyi kimse yasaklayamaz.
Balkonlara, pencerelere çıkın ve gülün! 
Sokaklara, meydanlara dökülün
Ve gürül gürül yüksek sesle, 
katıla katıla gülün!
Gülün, çünkü gülmek herkesin anadili,
Gülün, çünkü gülmek ve ağlamak, 
Kandil’den Ankara’ya, Zaho’dan Ankara’ya, 
Çin’in Sincan’ından Gazze’ye,
Gazze’den Arizona’ya kadar 
herkesin anadili!
Dağlardan inin ve inerken gülün! 
Mağaralardan çıkın 
Ve çıkarken gülün, kocaman 
kocaman kahkahalarla! 
Dağdan taş yuvarlar gibi değil ama,
Yoksul ve cefakâr halkınıza
Balya balya düş yuvarlar gibi gülün,
Kimsenin bozamayacağı düşler!
Dağ gibi kahkahalarla gülün, dağ gibi gülün! 
Dağları yürütür gibi gülün! 
Dağları kahkahalarınızın içine gömün
Ve şehre dağlarla yürüyün, 
Yürüyen dağlarla,
Yürürken gülen, gülmekten kırılan dağlarla! 
Yürüyen dağ gibi kahkahalarla yani!
Silahlarınızı dağda bırakın,
Öfkelerinizi, kinlerinizi dağda bırakın,
Yitip giden yıllarınızı dağda bırakın,
Yahut dağda bırakmayın, yolda bırakmayın, 
Kahkahalarınızın içine gömün onları da,
Dağ gibi kahkahaların içine gömün!
Ve her gülüşünüzde, her kahkahanızda, 
Her gülerek hayata katılışınızda,
Bir göğüs dolusu hıncı, 
Cıgara dumanını dağıtır gibi şöyle
Başınızın üstünde dağıtıverin ellerinizle! 
Ve sonra daha iştahla gülün, daha gürül gürül,
Gülmekten daha tad alarak!
Baharda ses sese katarak dağlardan inen 
coşkulu derelerle, 
Derelerin şen kahkahalarıyla,
Ergen kıkırdayışlarıyla inin ovaya!
Gençliğinizi, yaşanmamış hikâyelerinizi,
Yaşanmamış sevdalarınızı,
Ümitlerinizi, ülkülerinizi, türkülerinizi
Dağ gibi ulu, dağ gibi soylu,
Dağ gibi sessiz kahkahaların içine gömün; 
Ve gülün, gülün, gülün, katıla katıla gülün,
Çağlaya çağlaya gülün,
Çoğala çoğala, gülün!
Gülerek inin şehirlere! 
Kiminiz gönlün mekteplerine,
Kiminiz gönlün mabetlerine,
Kiminiz gönlün meyhanelerine!
Ve hepiniz, hepiniz koyunlarınızda, asla,
Kahır yaraları, TNT kalıpları, 
cehennem pas’portları,
Panayırlarda ölüm satmaya değil,
Hayata hayat katmaya,
Hayata onur ve değer katmaya,
Daha çok onurla, daha çok sevdayla 
yaşamaya inin
Gönlün bağlarına, bağçalarına!
1 Şubat 2013
Yoksullar Ve Siviller İçin Tezler Kitabı
<end>

<start>
bakın, ben hep aynıyım; 
hep aynı yol arkadaşı,
ama yine de, sizin bildiğiniz gibi değilim; 
siz değiştikçe ben de değişirim.
ben değiştikçe de değişir yer gök,
değişir insan, cin, melek.
ama yine de hep O’yum ben,
hep o bilinmez Çalap…
her çağda başkayım, her yerde başka,
her birinizde başka başkayım; 
ama hiç değişmedim,
kep kendimdeyim, hep kendi evimde.
dünyaya bakıyorum, insanlara bakıyorum,
her gün yeniden sırladığım aynaya, aynalara…
ben hep aynıyım, ben her zaman aynı,
bütün değişmeleri içeren Tanrı.
çünkü, bakın, durgun görünmek için
çok hızlı, çok hızlı dönmek,
aynı kalmak için de sürekli değişmek,
değişmek gerekir, bunu hesaba katın!
bir de şunu anlayın ve unutmayın,
siz değiştikçe, sizde değişen de benim,
sizde değişmeyen de – çünkü ben size
sürekli kendini üfleyen Bilinmeyen’im.
<end>

<start>
Ben ki şairim,yüzünüze bakarken
En çok içinizi görmekten korkuyorum; 
Bu yüzden yüzünüze bakarken
Ensenizi yalayan denizi görüyorum,
Denizi cesedinize teyelleyen
Yunus sürülerini,
Fenikeli tüccar gemilerini,
Mağripli korsanları
Ya da mavi beyaz çizgili
Şiir transatlantiklerini…
Ben ki şairim,dediğim gibi,
Siz konuşurken, bakın, ben
Bir yandan denizi dinliyorum,
Ölümün üflediği boruları, sirenleri…
Ölüm ki,yalnızlıkların en yağız köpüreni,
En büyük köpüreni,
En sessiz köpüreni.
Ölüm ki, şiirlerin en şiire benzeyeni.
Ölüm ki, kusursuz örtüşeni,
Sözle sükutun.
Ölüm ki,davetleri geri çevire çevire
Artık toya düğüne
Çağrılmaz olanı,usta çalgıcıların…
<end>

<start>
694.1
Kaburgalarımdan birini çıkarıp 
Kendime bir eş yaratmayı düşünmüştüm. 
(ki, muhtemelen tıpa tıp bana benzeyecekti, bu): 
ama bu sanatın, şiir yeryüzüne indirilirken 
felsefeyi başına sarmış bulunanlara 
yasaklandığını söylediler bana,
Ben de, kaburgalarımı 
tensel iğvaların talanına bırakıp, 
kaval kemiğimden bir klarnet yarattım, 
Schubert'in, arınmanın gökçe kaynaklarından 
iniyora benzeyen naiv liedleriyle, 
Bach'ın uhrevi füglerini 
felsefi düşüncenin kodlarına çeviren 
tılsımlı bir klarnet...
694.2
Sık sık inançsız olduğuma hükmediyorum 
en az Russell kadar inançsız... 
ama yine de benimki onunki gibi yavan 
ve aptalca değil.
Çünkü ben bunun için, sanırım, Eyyüb'e imanının 
verdiği keder kadar ağır, karmaşık 
ve bazen düşlerimde bana yüzümü, ellerimi 
kurtlanmış yaralar içinde gösteren 
bazen de Cabridge'deki felsefe derslerimde beni, 
bir filozoftan çok, bir peygamber gibi konuşturan 
sorular taşıdım her zaman yüreğimde.
Bu soruların yolu, döne dolaşa, her zaman 
gelip şu sereba dayanıyordu: 
Bir gün bu acılı inançsızlığın bağrından 
bir tanrı filizlenip de çıkar mı?
694.3
En büyük yaralarını gizlemek için 
sanatta, düşüncede en küçük çiziklerden, 
en ufak falsolardan uzak durmak 
ya da öyle görünmek konusunda 
melekleri geride bırakacak bir titizlik, 
incelik sergileyebiliyor insan.
Ama incelte incelte, sonunda, kabuğunu 
içindekileri gösterecek duruma 
getirmiş olabileceğini unutuyor.
yahut unutmuyor da, böyle bir durumun 
gelecek kuşakların damağında bırakacağı 
efsane tadından ötürü 
gizli bir gurur duyuyor; 
gizli ve oyuna hile katan 
bir kumarbazınki kadar şeytanca...
694.4
Dürüstlük sanatındaki yeteneğim, 
çağdaşlarımın gözünde beni 
neredeyse mesih konumuna yükseltecek.
Gerçekte olan şu, dürüstlük taçlandırılınca, 
en basit, en sıradan düşünceler bile 
bir tür vahiy etkisi yaratıyor.
Bu büyüyü bozmam gerektiğini biliyorum, 
ama bozmak istiyor muyum, 
bundan kuşkuluyum.
Çünkü fantezi de olsa, şakirtlerimin eliyle sunulan 
bir 'gökçe krallık' fikri, ölümü de, hayat gibi, 
bir keder, bir gerçek olmaktan çıkarıp
bir oyun, bir sanat, 
bir rüyanın mümkün yorumlarından sadece biri 
haline dönüştürüyor.
694. 5
yok sayıcılık, bilimi ve mantığı 
kendi tarafında gördüğü her zaman, 
kabadayılık taslayan korkak birinin 
gülünç kahramanlığını yansıtıyor.
694. 6
uyanıkken insanların hepsi aynı dünyada yaşarlar, 
ama uykuda herkesin ayrı bir dünyası vardır 
diyor efesli büyük herakles.
felsefenin uzayında, sözcüklerin, fikirlerin, 
kavramların ve onları, alacakaranlıkları içinde 
seçilebilir kılan yıldızların, güneşlerin 
ve öteki gök cisimlerinin, buz içindeki hareketsiz 
ışıldayıp durdukları insansız alemlerde 
sanırım hiç değilse, benim gibi elli yaşını aşmış 
içindeki derinlerden ya kaçan, 
ya da oralardan kovulmuş bulunan yalnız biri, 
yalnızlıktan kuruyup gitmek üzere olan biri, 
onun elinden eteğinden tutup çekiştiren 
ve gerçekliğe, gerçek dünyaya alıp götüren 
mesela bir oğlu, bir dölü olsun isterdi.
gözbebeklerinin aynasında ona, 
aynaların başkalarına ve başka koşullarda 
asla göstermeyecekleri kadar uzak, 
çok uzak derinliklerde 
insana kendi çocukluğunu gösteren 
ve bakışlarındaki parıltıyada da babasına, 
soyunun devam edeceğini ima eden 
Davud oğlu süleyman gibi, 
dili ezgilerle, kederlerle, 
bilgeliklerle incelmiş bir oğul
694.7
Aslında o kadar kötüyüm, 
o kadar çirkin şeyler yaptım 
ve çirkin şeyler yaşadım ki, 
Tanrıya inanmak zorundayım!
Ya da onun öldüğüne ve bıraktığı mirasın 
sefih, kibirli, gösteriş düşkünü oğulları 
(yahut çömezleri)
tarafından çarçur edildiğinden 
artık haberdar olamayacağına...
Böyle bir gereksinim içinde yaşamak, bu gidişle, 
erdemli, dinibütün insanlarınkinden daha sek, 
daha mistik bir dindarlık duygusu, 
daha ışıltılı bir erinç 
kazandıracağa benziyor bana.
694.8
Delirmemek için felsefe yaptığımı 
düşünebilir miyim?
yahut içimdeki babilin 
uğultusunu bastırmak için?
yahut unutturmak için kendime, 
içimdeki babilde de,
dışımdaki babilde de 
çoktan kaybolup gittiğimi?
694. 9
Gençliğimde Tolstoy'un o babasız-oğulsuz incili, 
daracık ve sapa da olsa, 
önümde bir yol olduğu umudunu vermişti bana;
ama yaşım ilerledikçe, 
keşişlerin, müjiklerin ve şairlerin 
çiğnediği o sarp keçi yolunun da 
benim içimden geçmediği 
ve felsefenin tepesine, 
ayartıcı dil-oyunlarının, 
gösterişli meteforların yardımıyla 
kurduğum manastır eteklerinden 
bir hortum gibi kıvrılıp göğe tırmanmış olduğu 
ve arkasında da bir iz bırakmadığı ortaya çıktı.
694.10
Her sabah aynaya bakıp şunu haykırmalıyım: 
"Şehvet düşkünü, zayıf, edepsiz, 
ilkel bir yaratık var senin içinde, 
kendi atığında debelenen bir canavar! 
Bir meyve kurdu!
Ve işin kötüsü, senden daha zeki; 
çünkü, senin aklını ve yeteneklerini 
-seni, postunda gizlendiği bir aziz, 
bir yalvaç olarak göstermeye yetecek kadar- 
maharetle yönetmesini biliyor.
694.11
Bencilliğimi, kendime kene gibi yapışmamı, 
kendime tapınmamı... 
kısacası, içimdeki yılanı 
orada bulunduğu yerde 
saklamak zorundayım.
bunu şimdilik yapabiliyorum. 
Ama onu kendimden ayırt edemeyecek kadar
bunayacağım günler gelip çatınca, 
ne yapabilirim; bunu kesitremiyorum.
Klarnetim ve oynayan yılanımla 
gezici bir tiyatro trampına katılırım belki 
ya da sirk kumpanyasına.
694.12
Cehenneme götüren yolun iki yanında 
bağların, bahçelerin, kıyısından geçerken, 
insanlara, cennetin yolunun 
benim hayatımın içinden 
geçmediğini nasıl anlatabilirim?
Diskurlarımda İsa'yı hortlatıp 
metafiziğin sisleri arasında 
sembolik mantık konuşarak mı?
Bunu her yapmaya kalkışımda, 
havarilerimin en zekilerinin gözlerinde bile, 
düş kırıklığı yerine, parıldadığını gördüğüm 
o aptalca hayranlık önce gurur veriyor bana,
ama sonra günlerce, günlerce 
kendimden tiksinti içinde 
yaşatıyor beni.
694.13
Bir şair olabilirdim; 
çünkü nereye gidersem gideyim 
tepemde dolaşmasını istediğim 
ipsiz bir uçurtma icat etmekti, 
çocukluğumdan beri, en derinlerdeki emelim.
Ama ancak felsefenin 
Prens Mişkin'i olabildim.
Çünkü, bu ipte oynayan düzmece kralların 
omuzlarında dolaşan şeytanları görmeye 
ve göstermeye yetecek kadar saf olmasını, 
saf görünmesini becerebilsem de, 
kendi şeytanlarımı kovmak için, 
zekayı bir kenara bırakıp 
melekleri yardıma çağırmayı 
kendime yakıştıramayacak kadar 
kibirliydim.
şu da söylenebilir: 
dehamın, hem şeytanları cehennemin 
kapısına kadar kovalamaya, 
hem de onları kendime hayran bırakmaya 
yeteceği inancı aldattı beni.
694.14
bir şair, kendisini felsefenin içine kıstıracak 
büyük bir hata yapabilir ve onun bu hatası 
uzayın derinliklerinde yeni bir galaksi, 
yepyeni bir yıldız ailesi, 
bir kozmosu yaratacak kadar büyük 
bir patlamayla sonuçlanabilir.
ama bir felsefeci, felsefenin içinden biri 
tek başına asla bu cesamette yaratıcı 
bir hata işleyemez.
onun eli işe fazla yatkındır, çünkü. 
ne yetiştiği tezgah bunu kaldırır, 
ne de onun kullandığı aletler 
bunu yapmasına olanak verir.
ayrıca, marangozlar birbirlerini tartarken, 
tuhaftır, her şeyden önce, döktükleri yongaların 
birbirine eşit, birbirine benzer 
ve ağacın suyu yönünde 
çıkarılıp çıkarılmadığına 
bakmayı adet edinmişlerdir, nedense.
694.15
bu son yıllarda kendimi 
kendimi bir kaya kütlesi gibi yonttum, yonttum... 
başlangıçta, yüzünü elleriyle örtüp 
dizlerinin üstüne kapanaraktan, 
sessiz sessiz ağlayan, yakaran 
bir aziz çıkacağa benziyordu, 
bir kayanın bağrından.
ama sona yaklaştıkça, içerde, 
karanlığını -matematiksel mantık 
şaşmazlığıyla yönetilen- 
bir yeraltı krallığına dönüştürmek isteyen 
hayalci bir solucanın yuvarlandığı ortaya çıktı;
krallığının adını da Tractatus
Logico Phlosophicus koyan 
kör bir solucan.
694.16
Tanrının en ilham verici eseri, kuşkusuz, insan; 
Sophoklesin dediği gibi, 
tuhaf, ihtişamlı ve keder verici
Ama aynı zamanda, aptal ve müptezel! 
çünkü, her seferinde dönüp arkasına bakar 
ve ruhunun atıklarına da, 
bedenin atıklarına da 
şöyle bir göz atmaktan 
gizli bir keyif duyar.
İşte Sigmund Freud! 
O da kendi tarzında 
benim yaptığımı yapıyor: 
yerin altında kendisine 
Hasidik bir krallık kurmak için, 
barsak solucanlarını psikanalizleyip, 
lağım faerlerine, hamlet gibi imalı, 
kinayeli cıvıldamasını 
öğretmeye çalışıyor.
Yani, tutkusunu ve dehasını 
bir çift kanat olarak değil, fakat, 
o da benim gibi, 
cehennemin dibini bulmak için 
kazma ve kürek kullanıyor.
694. 17
kendi cangılımıda, kendi kusursuzluk, dürüstlük 
ve erdem saplantılarımın önünden kaçan 
bir av hayvanıyım ben;
eti yenmeyen, ama derisinden kürk, 
dişlerinden takı, boynuzlarından da 
borazan yapılan.
ve karnı, felsefenin tapınak kahinleri, 
edebiyatın panayır yalvaçları eliyle 
açılıp, bağırsak falına bakılan
694. 18
Tanrının hem ulrichle, olgayla, ludwigle, 
yani herkesle ayrı ayrı yaşadığı 
küçük küçük hayatları, 
hayatçıkları 
var gibi geliyor bana, 
hem de hepimizin üstünde, 
tek başına, 
mutlak bir yalnızlık içinde yaşadığı 
uçsuz bucaksız ve içine girilemez 
paylaşılamaz, çalınamaz, 
ihlal edilemez 
bir sanatçı hayatı
Ve Tanrı, mantığı ve felsefeyi, 
yani aklı ve illiyeti 
-küçük hayatlarımız, burada, 
tenin krallığında içleri daralınca, 
Onun melekler katarıyla 
yerden havalanmasınlar diye olacak- 
bizim için tam yeterli olandan 
belki biraz ağır ve ciddi, 
gerekli olandan biraz büyük 
ve havaleli;
ama müziği, şiiri ve matematiği, 
buna bağlı olarak, sezgiyi ve hayal gücünü 
-yere göğe sığmayangünahlarımızı 
Onun büyük hayatına, 
sonsuz merhametine 
sığdırabilelim diye, sanıyorum- 
namütenahi olandan belki biraz küçük, 
biraz hafif, biraz hoppa ve cesur, 
biraz da köpük gibi sönümlü 
yaratmışa benziyor.
Tuhaf, ihtişamlı ve keder verici olan 
-ki trajik diyoruz ona- 
işte bu, bir yanımızın 
tam yeterli olandan biraz büyük ve ağır 
bir yanımızın da, 
kusursuz ve ebedi olandan 
biraz küçük ve hafif tutulmuş 
olmasından ileri geliyor, bence.
Bunun içindir ki, mantığı matematiğe, 
felsefeyi de şiire dönüştürme çabası 
gençliğimde bana bir oyun zevki, 
bir arınma coşkusu yaşatmış olsa bile, 
şimdi artık bu mümkün gözükmüyor bana.
Vaktiyle taşlardan sessizliğin, 
yıldızlardan da yalnızlığın dilini 
öğrenmeliydim belki; 
bu fırsatı kaçırdım; 
artık bunu yapamayacak kadar yaşlı, 
huysuz ve tamamlanmış 
buluyorum kendimi.
694. 19
Aslında, Nuhun oğlu gibi, işi ağırdan aldım; 
hedonizmin, suçluluk duygusunun, 
kendine eziyetin verdiği sarhoşluklara 
kaptırdım kendimi; 
sular çeneme yükselmeden 
düşüncenin mülkünde tırmanılacak bir dağ 
bulacağım umuduyla avundum 
ve gemiye yetişemedim.
Ama gelecekte benim incilimi yazacak olanlar, 
benim, ergenlerin mahrem rüyalarını andıran 
yakıcı, esritici, naif aforizmalarımda 
düşüncenin şehvetini keşfeden 
cambridgeli dostlarıma, 
çömezlerime, oda arkadaşlarıma 
mesihçe düşkünlüğüm olarak 
söz edeceklerdir, bütün bunlardan.
694. 20
Tanrı, Felsefi Soruşturmalarıma, Değinmelerime, 
şifreli notlarıma, vesaire, şöyle bir göz atıp da 
onları eliyle bir kenara ittikten sonra, 
dönüp bana şunu söyleyecektir:
Gel, seni kendi gözlerinde yargılayalım, Ludy! 
Başkalarında gördüğünde seni tiksindiren ürperten, 
mideni bulandıran fiilerden 
başlayalım işe! *
*İtalik yazıların dayandığı orijinal ifade: 
Tanrı bana şöyle diyebilir: Seni kendi ağzınla yargılıyorum, senin kendi eylemlerin, başkalarını onları yaparken gördüğünde seni tiksindiren, titreten eylemlerdi."
<end>

<start>
akşamüstü oturmuşum bahçede, 
ceviz ağacının altında. 
şakirtleri göndermişim; 
testiyi bir dikişte yarılamışım; 
sonra almışım udumu kucağıma... 
parmaklarım gezinirken tellerinde, çalgının, 
bekliyorum zekânın, sezginin, bilginin, 
akşamları evlerine dağılan yapı ustaları gibi, 
hesabı, hendeseyi bırakıp, birer birer seslere, 
nağmelere geri dönmelerini. 
bekliyorum, gelsinler de döksünler içlerini; 
söylesinler, bugün de, dünkü gibi, 
hayyamın elinden avucundan, 
tüylerinin, kemiklerinin ucundan 
süzülüp aktı, süzülüp aktı da zaman, 
avunsun diye ona, 
bu bir testi şaraptan, 
bu karnı oda doymayan udtan
ve hüzün üstüne hüzünden, ah üstüne ahtan 
başka ne kıydı, ne bıraktı?
ah, bu rüya gibi vadi, bu bahçe, bu havuz! 
bu ezgi kulakta, bu şarap damakta, 
toy düğün gecesinden kalan! 
bu tan yeri cömertliğinde körpe sine, 
bu alev gibi yakan dudaklar, 
ah, bu tatlı baş dönmesi! 
avuçlarımın arasında tuttuğum bu biçimli baş, 
bu benzersiz güzel gözler, 
bu güzel, bu derin, bu zeki... 
bunların hepsi, ey Kader, gel gör ki, bunların hepsi,
kıyılarımızı döven bu dağ gibi varlık dalgaları, 
bir damla ölümün yanında ne ki? 
anlımıza vurduğun o kuzgunî tuğra yanında, 
gözümüze sokmak için değilse onu, 
bu çarşaf çarşaf beyazın hükmü ne, Nakkaş? 
kopan telden çıkan o bed tınlamanın, 
o tek vuruşluk hoyrat lahnin yanında 
bunca neşidenin hükmü ne, Çengî? 
o bir yudumcuk zehir zıkkım hamrın yanında 
halis üzüm şurubuyla dolu bu kesme cam sürahinin, 
koca kâinatın hükmü ne, Meyhaneci? 
sorası tutuyor işte, aptal mı aptal aklın! 
o sorunca da, kafası karışıyor böyle, keyfi kaçıyor, 
ödlek mi ödlek nefsin, bedbin mi bedbin 
yüreğin!
<end>

<start>
Ferisiler, senin elinle her yerde
İsa'yı çarmıha geriyorlar, Amerika; 
Sen de, utanmadan seyrediyorsun olanları
Yüzünü gizleyerek lobide, gazetenin arkasında.
Gergedan derisinden mi yüzün senin,
Fil derisinden mi, nedir? 
Kör müsün, sağır mısın yoksa, sen Amerika?
Kuyu diplerinde kervan bekleyen
Genç kardeşlerinin ve uzak kuzenlerinin
Yeniyetme demokrasi taleplerine
Hesapsız kol kanat geren
Bir Kenanlı Yusuf olabilirdin oysa
Kahire'de, Gazze'de, Dimeşk'te
Ve dünyanın her yerinde, sen Amerika.
İnsanlığın büyük şiirine,
Bahar Rönesansına ilham taşıyan
Gazzeli Musa'ya, Mısırlı İsa'ya,
Humuslu Muhammed'e,
Ve bu kervana katılmak için, çocukluğu
Geciktikçe geciken bütün Bünyaminlere
Kol kanat gerebilirdin oysa, sen Amerika;
Ama kalkıp onurunu, vicdanını
Ve kısacık tarihinin bütün müktesebatını
Yakup'un evine kanlı gömlekle dönen
Üvey kardeşlere oynamayı seçtin sen
Ve kaybettin işte gökçe borsada; 
Gömleğin önden yırtık senin, Amerika
Ve yüzün tanınmaz halde tırnak izinden.
Genç de değilsin artık, genç de değilsin.
Orta yaşlarını yaşamadan ihtiyarladın çünkü.
Çökerttiler seni silah baronları,
Çökerttiler petrol kralları, borsa timleri,
Aldattılar seni, aldattılar,
Çuval geçirdiler ruhuna, CIA'lar, NSA'lar
Ve Babil Kulesinin bütün öteki cinleri;
'Demokrasi, demokrasi, demokrasi! ' diyerek
Çocuk pornosu satıyorsun şimdi
Ve ölü pornosu, yaşlı Dünyaya.
Bu kadar mı düştün? 
Hep mi böyleydin yoksa? 
Tüh sana, Amerika,
Tüh sana Amerika, tüh sana!
16 Temmuz 2013
<end>

