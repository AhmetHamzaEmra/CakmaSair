<start>
Yine tuttu Gavur Dağı boranı
Hançer vurup acarladın yaramı
Sana derim Mıstık Paşa öreni
İçindeki bunca beyler nic'oldu
Çınar sana arka verip oturan
Pöhrenk ile sularını getiren
Yoksulların işlerini bitiren
Samur kürklü koca beyler nic'oldu
Tavlasında arap atlar beslenir
Konağında baz şahinler seslenir
Duldasında nice yiğit yaslanır
Boz-kır atlı yüce beyler nic'oldu
Gidip Kar-Beyaz'dan sular getiren
Dört yanında meyvaların bitiren
Çınar sana arka verip oturan
Havranalı büyük beyler nic'oldu
Feneri de deli gönül feneri
Atları da dolanıyor kenarı
Sana derim Küçük Ali öreni
Sana inip konan beyler nic'oldu
Sabahaca kandilleri yanardı
Soytarılar fırıl fırıl dönerdi
Ha deyince beş yüz atlı binerdi
Sana inip konan beyler nic'oldu
Mıstık Paşa gitmiş odası yaslı
Hatunları vardı hep turna sesli
Toptop zülüflü de İstanbul fesli
Usul boylu hatunların nic'oldu
Saçı altın bağlı fesler sırmalı
Lahuri şal giymiş gümüş düğmeli
Gözleri kudretten siyah sürmeli
Mor belikli güzellerin nic'oldu
Derviş Paşa yaktı yıktı illeri
Soldu bütün yurdumuzun gülleri
Karalar giydik de attık alları
Altınızın geçmek akça tunc'oldu
Ağlayı ağlayı Dadal'ım söyler
Vefasız dünyayı şu insan n'eyler
Bir yiğidi bir kötüye kul eyler
Şimd'en geri yaşaması güç oldu
<end>

<start>
Oturmuş ak gelin taşın üstüne
Taramış zülfünü kaşın üstüne
Bir selam geldi başım üstüne
Alırım kız seni komam illere
Bir taş attım karlı dağlar ardına
Yuvarlandı düştü yarin yurduna
Ben yeni de düştüm sevda derdine
Alırım ahdımı komam illere
Atımın kuyruğu cura saz gibi
Divana vurmuş da ergen kız gibi
Alarmış yanağı bahar yaz gibi
Getirin kır atım göçem illere
Dadaloğlu der de oldum kastana
Gelip geçer selam verir dost bana
Göçeyim mi bilmem Namrun üstüne
Çekilem mi kahpe Bulgar illere
<end>

<start>
Her sabah her sabah seyran gezerken
Iras geldim selvi boylu fidana
Top top olmuş kirpiklerin bölünmüş
Hoş benzettim samur kaşlar kemana
Al yanağın elmas m'ola kar m'ola
Çapraz vurmuş düğmeleri dar m'ola
Acap mislin şu cihanda var m'ola
İnsem gitsem Hindistan'a Yemen'e
Eliftir kirpiği İra'dır kaşı
Bu güzellik sana Mevla bağışı
Arasam cihanda bulunmaz eşi
Hiç mislin gelmemiş devr-i zamana
Dadaloğlu'm der de hupların hası
Ferhat’ın Şirin'i Mecnun Leyla'sı
Aklım eğlencesi gönlüm yaylası
Bir yel esti başımdaki dumana
<end>

<start>
Dinleyin ağalar bir söz edeyim
Bir güzel beni dilinen kandırdı
Söz verdi de geri döndü sözünden
Kötüleri üstümüze güldürdü
Devşir hey sevdiğim simlerin kuşan
Deli olur senin sevdana düşen
Dostum nerde deyi sorup sormaşan
Muhabbeti ara yerden kaldırdı
Senin için geyeceğim alları
Irak idi yakın ettim yolları
Heves güves yetirdiğim gülleri
Korkuyorum bir soysuza yoldurdu
Dadaloğlu'm der ki bakın halime
Değirmen dönüyor çeşmim seline
İnanman güzelin tatlı diline
Çokça beni serseriye yeldirdi
<end>

<start>
Gelin ağ'lar seyredelim güzeli
Gövel ördek gibi indi göllere
Cilalar sürünmüş allar geyinmiş
Doğan aylar gibi doğdu sabahtan
Ağ yarin de karşısında durulmaz
Hörü müdür melek midir bilinmez
Acar akça ile satın alınmaz
Dürr-i mah gibi de geçti sabahtan
Mecnun gibi ben dağları gezerim
Bir güzelde ahdım kaldı nazarım
Nerde güzel görsem ismin yazarım
Defterim elimden aldı sabahtan
Dadaloğlu der ki usuldur boyu
Kirpikler ok olmuş kaşları yayı
Çatılmış kaşları yıkar yaylayı
Kirpiği sinemi deldi sabahtan
<end>

<start>
Andırın boğazı ufacık taşlı
Ağlama sevdiğim gözlerin yaşlı
Beyleri gelir de hep eli kuşlu
Karışmış curası bazınan gelir
Evimizin önü ova-yazılı
Neçe yiğidimiz yanı tazılı
Koyunumuz gelir körpe kuzulu
Karışmış sağmalı yozunan gelir
Dadal'ım der geldim pınarbaşına
Dost top kadifeler almış döşüne
Elvan elvan yazma atmış başına
Karışmış gelini kızınan gelir
<end>

<start>
(Dadaloğlu) 
Arkamızdan atlı kovar
Gelen atlı cana kıyar
Anam babam belki duyar
Ben gidemem emmim kızı
(Dadaloğlu) 
Kız atımın nalı yoktur
Arkasında çulu yoktur
Bir gecelik yemi yoktur
Ben gidemem emmim kızı
(Emmim Kızı) 
Al şalvarım çul edeyim
Kol halkamı nal edeyim
İncilerim yem edeyim
Kalk gidelim emmim oğlu
(Emmim Kızı) 
Dadaloğlu aşka murat
Dağın yamaçları kanat
Hızır bulur size kır at
Üsküflenin kaçın sizler
<end>

<start>
Avşar içinde bir güzel gördüm
Kozan arasında çeker göçünü
Kınalamış ayağını başını
Sırma ile örmüş sümbül saçını
Her sabah her sabah kendini öğer
Altın saç bağları topuğu döğer
Sade kaşı ile gözleri değer
Acem ülkesinin tahtla tacını
Dadaloğlu'm al yanağın gülünden
Mis kokuyor saçlarının telinden
İnce belli nazlı yarin elinden
Üç beş sene bekleyelim Hacın'ı
<end>

<start>
Bizim dağlar çam ardıçlı meşeli
Yaylasında lale sümbül döşeli
Hayli zaman şu Tapan'dan aşalı
Çukur'un kilidi beyler nic'oldu
Gördüm Anavarza bir duvar taşlı
Aşiret iskanda binalar taşlı
Altı arap atlı böğrü kılıçlı
Eli kuşlu boy beylerim nic'oldu
Nerde aşiretler edepli uslu
Oda çadırımız pek muhabbetli
Üst yanı Bozdoğan altı Ceritli
Kaplan postlu kır atlılar nic'oldu
<end>

<start>
Çıktım Kozan'ın dağına
Karı dizleyi dizleyi
Yaralarım göz göz oldu
Cerrah gözleyi gözleyi
Kozan Dağı karlı buzlu
İçi dolu gelin kızlı
Öldürürler beyim seni
O kafirler dünden sözlü
Çıktım Kozan'ın dağına
Kurşun attım dost bağına
Aşiretten imdat olmaz
Kaçalım Kozan Dağına
Kara çadırın karası
Karıştı Kozan arası
Ben öpmeye kıyamazdım
Ak göğsü süngü yarası
Kara çadır eğmeyinen
Ucu sırma düğmeyinen
Ne kaçarsın Kozanoğlu
Beş bin atlı gelmeyinen
Kozanoğlu avdan gelir
Avını ilinden alır
Buna Kozanoğlu derler
Yiğit ölür namı kalır
Kıratım örkten boşandı
Üzengi yere döşendi
Ne yatarsın Kozanoğlu
Kılıncın eller kuşandı
<end>

<start>
Yedi iklim dört köşeyi dolandım
Meğer düna her tarafta bir imiş
Ben dünyayı Al'Osman'ın sanırdım
Meğer dünya dört sultanlık yer imiş
İrili ufaklı insan piç oldu
Onlar doğdu geçinmesi güç oldu
Altı arap atlı şahbaz nic'oldu
Mamur sandım yalan dünya çürümüş
Okuttuğun tutmaz oldu alimler
Kalktı da kitaptan arttı zulümler
Terlemeden mal kazanan zalimler
Can verirken soluması zor imiş
Dadaloğlu'm der ki sözüm vasiyet
Benim sözüm dinleyene nasihat
Besmelesiz kazanılmış piç evlat
O da dünyasına ziyankar imiş
<end>

<start>
Çıktım yücesine seyran eyledim
Cebel önü çayır çimen görünür
Bir firkat geldi de coştum ağladım
Al yeşil bahçeli Kaman görünür
Şaştım hey Allahım ben de pek şaştım
Devrettim Akdağ'ı Bozok'a düştüm
Yozgat'ın üstünde bir ateş saçtım
Yanar oylum oylum duman görünür
Biter Kırşehir'in gülleri biter
Çağrışır dalında bülbüller öter
Ufacık güzeller hep yeni yeter
Güzelin kaşında keman görünür
Gönül arzuladı Niğde'yi Bor'u
Gün günden artmakta yiğidin zarı
Çifte bedestanlı koca Kayseri
Erciyes karşıdan yaman görünür
Dadaloğlu'm der ki zatından zatı
Çekin eyerleyin gökçe kıratı
Göçmek değil bizim elin muradı
Ağ yare gitmemiz güman görünür
<end>

<start>
Bizim yaylamız otlu olur
Sütü kaymağı tatlı olur
Kız gelinden kıymatlı olur
Kızlar gelir yaylamıza
Bizim yaylamız meşeli
Dibinde güller döşeli
Eli top top menevşeli
Kızlar varır yaylamıza
Bizim yaylamız kayalı
Pınarları süt mayalı
Tepesinde kar dayalı
Kızlar gelir yaylamıza
<end>

<start>
Ben sana ne yaptım hey kanlı zalim
Siyah zülfün mah yüzüne moy dedi
Bir ok vurdun deldi geçti sinemi
Ne ağrıttı ne incitti oy dedi
Bir keten geymiş de önleri sarı
Kokar güller gibi dökülen teri
Hörü mü melek mi yoksa bir peri
Hiç görmedim böyle persek boy dedi
Lahuri saçağı sırması telden
Arasan bulunmaz değme bir elden
Ne selviden ne senemden ne daldan
Hiç görmedim böyle usul boy dedi
Dadaloğlu'm der de davı ne davı
Göldeki turna da şahinin avı
Ne al geymiş ne kırmızı ne mavi
Ne düğün ne bayram ille toy dedi
<end>

<start>
Beni del'eyleri bu ah-u zarlar
Çan çalıp develer buzlaşır gider
Altı arap atlı dolu cıdalar
Elinde turnalar söyleşip gidir
Boyunu benzettim bir selvi dala
Yanakları benzer tomurcuk güle
Seherin vaktında düzülmüş yola
Bin bir katarını düzleşip gider
Gene şenliklendi dereler düzler
Otağın yüklenmiş gidişin gözler
Simden çuha geymiş gelinler kızlar
Hani yayla der de özleşip gidir
Dadaloğlu'm der ki yürekten derdim
Güzeli methetmek dilimde virdim
Salını salını giderken gördüm
Yürekte yaralar sızlaşıp gider
<end>

<start>
Dumanlıdır Aladağ'ın lanı
Ortasında sarı çiçek savranı
Yiğitler durağı aslan yatağı
Dilberlerin hep de böyle ala mı
Pınarında bir yenice sağlık var
Çimeninde ıstar görmüş yağlık var
Kızlarında başkaca ağlık var
Irmağı da şu dağların ala mı
Koç yiğitler cirit oynar dölekte
Geyikleri yaylım eder yaylakta
Bir koku var toprağında ırmakta
Gözüm yaşı davarında kala mı
Dadal'm der bin bir dağı gezerim
Aladağ'da bir yapılı gözerim
Hak vergisi şıvgaların ezerim
Bağışla gör mor sünbüllü Ala'mı
<end>

<start>
Dostun bahçesine yad el değmesin
Kurutur ha benli dilber kurutur
Senin sevdan yüreğimde yağ koymaz
Eritir ha nazlı dilber eritir
Yüksek olur Arap atın kaltağı
Eşsiz kalmaz koçyiğidin yatağı
Korkarım kötüye değer eteği
Geri dur ha nazlı dilber geri dur
Arap at üstünde olsa postumuz
İkrarından döndü mola dostumuz
Bir gün kara toprak örter üstümüz
Çürüdür ha nazlı dilber çürüdür
Dadaloğlu'm der ki ben ne yapayım
Hangi din hak ise ona tapayım
Eğil de bir al yanaktan öpeyim
Beri dur ha nazlı dilber beri dur
<end>

<start>
Aşağıdan Yusuf Paşa'm geliyor
Düşmanına karşı koyan mert olur
Şahin kocasa da vermez avını
Aslı kurt yavrusu gene kurt olur
Arap atlar yağma oldu arada
Fitiller işliyor azgın yarada
Bana derler ne gezersin burada
Ölene dek yüreğimde dert olur
Küheylanım yedim yedim yederler
Olanca malımı talan ederler
Heves güves yaptırdığım odalar
Korkarım ki düşman konar yurt olur
Dadaloğlu der ki göründü dağlar
Aşiret kavgasın görenler ağlar
Ben de öldüğüme kayırmam beyler
Zalim düşman üstümüze mert olur
<end>

<start>
Hakk'ın kandilinde ben bir sır idim
Anamın rahmine indirdin felek
Ak mürekkep idim kızıl kan ettin
İnsan sıfatına döndürdün felek
Ellisinde yaşım yarıyı geçti
Altmışında yolum yokuşa düştü
Yetmişinde her tebdilim dolaştı
Mertebe indirdin felek
Sekseninde senetlerim yazıldı
Doksanında her düzenim bozuldu
Yüz yaşında kemiklerim ezildi
Sabi sübyanlara döndürdün felek
Der Dadal'ım da yaktın yandırdın
Verdim ağzımı da içtim kandırdın
Son hitamı Azrail'i gönderdin
Hiç dünyaya gelmemişe döndürdün felek
<end>

<start>
(oğul oğul)  Diyarbakır dağı dumandır
(yavru yavru)  Çıkılması yamandır
Evin yıkılsın felek
Gözün kör olsun felek
Anadan koydun yetim
(oğul oğul)  Karşı dağda talan var
(yavru yavru)  Derdi derde salan var
Evin yıkılsın felek
Gözün kör olsun felek
Anadan koydun yetim
<end>

<start>
(Gavur Kızı) 
Bire oğlan ıklaz odunsa
Aşk ile ummana daldınsa
Eğer beni aşık diye geldinse
Gidebildiğin kadar gid Dadaloğlu
(Gavur Kızı) 
Biri oğlan nerede idin yektep
Senin için oldu cemile mektep
Göğden inmiş yüzdört Kitap
Dördü sofuda yüzünü bul Dadaloğlu
(Dadaloğlu) 
Bir ağız var mı bundan geride
Yetim hakkıdır vermezsin baride
Dördü sofuda yüzü peride
Sofu Cin elinde hay Gavur kızı
(Gavur Kızı) 
O kimdir deveye kendi meylin sardı
O kimdir ki Cennete sağ iken girdi
Hak dünya binasının hangi gün kurdu
Viranesi Cuma günü hay Gavur kızı
(Dadaloğlu) 
Hazreti Ali kendi meylin Deveye sardı
İdris Peygamber Cennete sağken girdi
Dünyanın binası ulu Pazar gün kurdu
Viranesi Cuma günü hey Gavur kızı
(Gavur Kızı) 
Bire oğlan bunu böyle mi dedi Eyip (Eyyüp) 
Deşir dizginini eyleme seyip
Perdenin arada kalması ayıp
Kalksın perde ben Veli'yi görem
<end>

<start>
Avşarlara oyun edip sürdüler
Döneklere rütbe geldi duydun mu
Türkmenleri top- tüfek kırdılar
Ermeni'den casus oldu duydun mu
Boş kaldı yaylalar sürüsüz dağlar
Yıkıldı obalar analar ağlar
Bozoklu denilen yerdeki beyler
Göçmenleri soyuyormuş duydun mu
Cerit avşar birleşip de göçelim
Seyfe gölün soğuk suyun içelim
Kalmış ise dost ve yaren seçelim
Her bir taraf düşman olmuş duydun mu
Aşa aşa Çiçekdağı yol ettim
Kırşehir'geçip vadiye girdim
Yeşiller içinde bir belde gördüm
Muhaciri seviyorlar duydun mu
Dadaloğlu der ki dağıldık bittik
Gurbet ellerinde perişan olduk
Atları- sürüyü söyleyin nittik
Bomboş geldik şu Kaman'a duydun mu
<end>

<start>
(Dadaloğlu) 
Çeşme başı bekleyen kız
Koyma beni yollarımdan
Uzat bir suyun içeyim
Kral kızı kurban gelin
(Kral Kızı) 
Yayla yayla göçmedin mi
Soğuk suyun içmedin mi
Hiç de güzel seçmedin mi
Oğlan oğlan deli oğlan
(Dadaloğlu) 
Yayla yayla göçtüm geldim
Karlı suyun içim geldim
Çok güzeller seçtim geldim
Ey kral kızı kurban gelin
(Kral Kızı) 
Yolcu isen git yolunca
Şal kutnu perçem boyunca
Beş kardaşım var doyunca
Yok ederler seni oğlan
(Dadaloğlu) 
Yolculukta olur işim
Kız yoluna kurban başım
İster olsun on kardaşın
Komam seni kurban gelin
(Kral Kızı) 
Benim babam pek delidir
Duran başa kan yürüdür
Öldürür de hem sürüdür
Yok ederler seni oğlan
(Dadaloğlu) 
Odanızın hasırıyım
Karıncanın yesiriyim
Babandan üstün çeriyim
Gelin gelin sarıl gelin
(Dadaloğlu) 
Dadaloğlu halin yaman
Üçbeş adam bir de imam
Nikahımız kıysın bir can
Düzgün yolun yürü gelin
<end>

<start>
Yürü yiğit yürü yoluna yürü
Ağustos'ta erir dağların karı
Gayet güzel olsa yiğidin yari
O yiğit yanına nazınan gelir
Sana derim sana hey Kınalıtaş
Gözümden akıttın kanlar yaş ile
Göllerde oynayan iki yeşil baş
Göllerin safası kazınan gelir
Yürü yiğit yürü yolundan kalma
Her yüze güleni dost olur sanma
Ölümden korkup da sen geri durma
Yiğidin alnına yazılan gelir
Misis köprüsünde kollarım bağlı
Ayrılık elinden ciğerim dağlı
Göksün'e varınca Bayazıtoğlu
Sana gelen beyler sözünden gelir
Dadaloğlu'm der ki kolum yazılı
Atım gök-kır attır yanım tazılı
Gelir koyunları yanı kuzulu
Karışmış sağmalı yozunan gelir
<end>

<start>
Hani benim ile harbe girenler
Benim imdadıma gelen ağlasın
Kem haberim söylen Avşar kızına
Saçı sümbül telli sunam ağlasın
Dokuz boğum idi kargımın boyu
Düşmana atkı atmak ecdadımın huyu
Tavla da bağlı da küheylan tayı
Oturak ad yavru şahin ağlasın
Taktir böyle imiş de benim karedim
Karalar bağlasın kalan pederim
Yetim kaldı Paşa Efendim Hayradım
Ağlarsa da benim elim ağlasın
Taktir böyle imiş yazılan yazı
Ciğerime koydular ateşi közü
Evvelinden sadık dayımın kızı
Top top eğricesin yolsun ağlasın
Dadaloğlu'm der de maslahat bitmez
Torun'un uşağı da başımdan gitmez
Kardeşlerim kötü yerimi tutmaz
Abidin'im deyi anam ağlasın
<end>

<start>
Yaz bahar ayları geldi yerişti
Akdeniz'in kabarması yel ilen
Eğer arif isen kurtar kendini
Zamanede pek uğraşma el ilen
Sırrını söyleme avrada yada
Verir kısmetini ol Bari Hüda
Yaptırırsan iki dosta bir oda
Çok çalışma adam olman mal ilen
Koç yiğit kıymetin koç yiğit bilir
Aslan yatağına çakal mı gelir
Emmi day'adama çok gerek olur
Kabardıc'ın gürlemesi yel ilen
Der Dadaloğlu da kaynadı yürek
Bir zaman ağladık bir zaman gülek
Şimdi ağzı uygun on kardeş gerek
Konak göçek devran sürek el ilen
<end>

<start>
Yaz bahar ayında pek etti gitti
Acep sılasına giden gelir mi
Kadir Mevlam bize hidayet etse
Kul ednanın muradını verir mi
Şol Koca Nalbat'a biz de varalım
Serimizden şu sevdayı ıralım
Emlak kazasında bir dem sürelim
Sultan Akdağ gibi dağlar olur mu
Kızdırmaz coşkun akar selinen
Güzellerin suya iner alınan
Altın halhal ile gümüş kemer ince belinen
Seni seven şu fanide kalır mı
Soğanlı da Koçdağı'nın eteği
Koca Buzluk şol Malya'nın yatağı
Geç Hıdır dağından Kurtul Eteği
Kaşı keman bu sularda kalır mı
Dadaloğlu'm der de hub tatlı dilli
Güzellerin var da çığallı-telli
Edna kullarının sohbeti belli
Yalan dünya hiç kimseye kalır mı
<end>

<start>
Yaylalarda bir güzele uğradım
Gümüş nalın geyer altın halınan
Onun her bakışı bir gazi değer
Şu dünyada baha yetmez malınan
Enterisin geydirsinler sıvayı
Hiç geymesin atlas ile dibayı
Beş yüz arşın yüksek olsun sarayı
Al yanağı gün değmesin yılınan
İnanmayan gelsin baksın maşkına
Altın tasta bade içmiş aşkına
Ben ilayik gördüm sultan köşküne
Dört çevresi sünbül ilen gülünen
Ben ilayik gördüm onu paşaya
Arap köle tayınını taşıya
Yurttan yurda bindirsinler koşuya
Göçebe de böyle gitsin elinen
Dadaloğlu bunu söyler yolunan
Ebruları sırmayınan telinen
Sallanı sallanı geliyor mayan
Gezdir zalim yeşilinen alınan
<end>

<start>
Yara yara bir kavgaya girmedik
Sağa-sola kılıçları vurmadık
At üstünde döğüşerek ölmedik
Ok değmeden gözlerimiz kör oldu
Birden kapıştılar kulunu tayı
Kanı garrah oldu yoksulu bayı
Böyle sağ gezmeden ölmemiz iyi
Mahşerce söylenecek şor oldu
Bütün iskan oldu Avşarlar Kürtler
Yürekten mi çıkar ol acı dertler
Mezada döküldü boyn'uzun atlar
At vermemiz iskanlıktan zor oldu
Öğüt versen öğütlerden almayan
Çağırınca mencilise gelmeyen
Yurtlarının kıymetini bilmeyen
Her birisi bir kötüye kul oldu
Der Dadaloğlu'm da sözün sırası
(Her)  yarar biter bitmez dilin yarası
Mağırıbınan maşırığın arası
Size bol da bizim ele dar oldu
<end>

<start>
Şu yalan dünyaya geldim geleli
Severim kır atı bir de güzeli
Değip on beşime kendim bileli
Severim kır atı bir de güzeli
Atın beli kısa boynu uzun
Kuru suratlısı elma gözünü
Kızın iplik iplik süt beyazını
Severim kır atı bir de güzeli
Atın höyük sağrı kalkan döşlüsü
Kalem kulaklısı çekiç başlısı
Güzelin dal boylu samur saçlısı
Severim kır atı bir de güzeli
At koşu tutmasın çıktığı zaman
Yalı kaval gibi yıktığı zaman
At dört kız on beşe yettiği zaman
Severim kır atı bir de güzeli
Dadaloğlu'm hile yoktur içimde
Yiğit olan yiğit görür düşünde
At dördünde güzel on beş yaşında
Severim kır atı bir de güzeli
<end>

<start>
kendimden biliyorum
sizi de ağlatırlar bir gün
nasibi acılardan alırsınız
sizi de öksüz bırakırlar bu kentte
bu kentte boynu bükük kalırsınız
kendimden biliyorum
hangi çiçeğe uzansanız
karanfil takılır elinize
güneşi eksik olmayan bir yürekle
ölü sokaklardan geçersiniz
dar ve uzun
ister istemez yalnızlık girer kolunuza
acıları bir kenara itmek isterseniz
kendimden biliyorum
zamanı kurşun gibi eritmek istersiniz
kendimden biliyorum
siz de alışırsınız zamanla
alıştım karlı gecelerin yağlı karanlığına
sattım kırmızı kazağımı ve akik yüzüğümü
kırmızı kazağa ellibeş lira verdiler
akik yüzüğe yüzotuzbeş
cebimdeki yirmi lirayla ikiyüzon etti
alıştım yağlı karanlığına karlı gecelerin
giyotinsiz karanfillere ağıt tuttum
önce aklımdaydı suyu ekmeği umudu
sonra unuttum
<end>

<start>
mustafa ağbi hacı baba
sen ben
bilirim bir ölüm
suskunluğudur yalnızlığımız
yalnızlığımız beyazıt
çınaraltı biraz
biraz sahaflar çarşısı
bakırcılar çarşısı biraz
camili handa bir köşe
bodrum han'da bir bira
çünkü çınaraltı
bir tabela anladık
anladık yeni bir gökyüzü
'yolgeçen'
bunu bil unutmadık
boynu bükük çınar
eski para alınır deseniz şimdilik
şimdilik söylenmesi kolay
bir türkü değildir

mustafa ağbi hacı baba
sen ben
boğaz köprüsü bize
ne kadar uzak
tarabya bize ne kadar yakınsa
ne olursa olsun yaşamı tanırız
biraz daha utanırız geceden
acıdan biraz daha utanırız
mustafa ağbi hacı baba
sen ben
çınaraltı biraz gökyüzü
yeni bir gÖkyüzü çınaraltı biraz
kirazlı mescit sokağında
şen apartmanı
bahçesinde iki kiraz
<end>

<start>
yorgunum ölüler kentine ayak bastığım günden beri
hangi şarkıya başlasam bir kız zencefil taşır odama
bütün orospularıma yakut dağıtırım sebepsiz
çizilir alnıma taşlıçıkış çıkmazında acının ilk haritası
denizin ve dağın yorgun renklerini sırtında taşıyan
ve kum saatleriyle yaşayan duvarlara çizilen eğri
o resimlerden düşen karnavalların yeni soytarıları
yani gözleri akrebin gözlerine benzeyen kasaba zehirli su
ziya osman saba geçer gözlerimden geçer taşlıçıkış çıkmazı
gittikçe yakınlaşır kıyıyı seyreden zambakların kokusu
zamansız ağaran beton evlerin tahta balkonlarından
<end>

<start>
telaş kimde sorarım
sorarım kimde heyacan
merhaba şair dostlarım
merhaba osman ile can
kartınızı aldım teşekkür ederim
bildiğiniz gibi parasız pulsuzum ben gene
satırlarınızda kayboldu kederim
açılıverdi yüreğimi sıkıştıran mengene
osman fırçayı aldım elime
sandığı istediğin yere koyarız
şairlik ne kelime...
biz gökyüzünü bile boyarız
<end>

<start>
Kül yağıyor gökten
Kül renginde güneş
İki şey örtüyor kırları
Kül ve leş
Neye uzatsam elimi dağılıyor
Bütün eşyalard....................
<end>

<start>
Kimim ben, neyim
Hem güneş, hem gölgeyim
Dalımda binbir çiçek
Ama kendim çöldeyim....................
<end>

<start>
Kendi küçük dünyamı seviyorum
Bir bataklığa benzese de kimi zaman
Kıyısında bana yeten çiçekler açan
Kendi küçük dünyamı seviyorum
Dört mevsim soluk bir güneş
Yol gösteriyor yaralı şiir kuşlarına 
Serilmiş yatıyor yüreğimin kanlı taşlarına
Dört mevsim soluk bir güneş
Sessiz sakin geçiyor günlerim
Kurcalamıyorsa iç....................
<end>

<start>
Nasılsan öyle sevdim seni
Kötüydün kimi günler, kötülüğünü sevdim
İyiydi....................
<end>

<start>
Hayatın bağrından
Kanayarak kopan kelimelerle
Kurulur şiir
Bir
<end>

<start>
Mavi bir şairdir deniz
Büyülü şiirler yaratır
....................
<end>

<start>
Artık başlayabiliriz sevişmeye 
Aşkın ve şeyin öğretmeni 
Çöz düğmelerini
Aç göğsünün vadisindeki 
Sevginin y....................
<end>

<start>
Ne yoksulları üşütmek
Ne çocukları sev....................
<end>

<start>
Her suyun
Bir kaynağı var....................
<end>

<start>
Koynumdasın, zorluyarak bendini beyazlığın
Çağıldıyor çırılçıplak yanımda
Dolaşıyor dikenli bir tel
Okşarken ateşini, akkor halinde k....................
<end>

<start>
Karşılaşınca yüreğimin yaralı
Şiiriyle yalnızlığımın şiiri
Çıkan gürültü
Bozuyor a....................
<end>

<start>
Çocuğun var mı ey cellat? 
Öpebiliyor musu....................
<end>

<start>
Bakıyorum: önününüz
Ancak şu söylenebilir bir şiirde
Karanlık ve sessiz
Şey diyecektim
Sevişir misiniz?
İşte gece, işte çılgınlığım....................
<end>

<start>
Beyaz bir şiir
Yazmak istiyorum sana
Sevgilim orda mısın
O bankta mısın hala
Hala ıslak mı alnın
Öpmüştüm hani, hatırla
....................
<end>

<start>
Fısıltıyla sevişiyoruz sokaklarda
Sözlerimiz kimseye değmeden....................
<end>

<start>
Senin ağzındaki gülden
Çıkan kıvılcım
Dudağıma değer değmez benim
Par....................
<end>

<start>
Büyük bir şiir yazmak istiyorum
Patlayan bir fırtınanın ardından
Kayalardan fışkıran hayat
Gibi büyülü ve vahşi
Ömrüm, bana bağışla bu şiiri
Kumsalı döven denizlerden
Nasıl beyaz ve ince
Köpükler doğarsa, öyle
Beyaz ve vahşi
Vahşi ve ince
Ömrüm, bana bağışla bu şiiri
Bileğimden hışımla doğan
Kelimelerin güneşi
Aydınlatmalı birde....................
<end>

<start>
Uçurumun dibinde akan
Küçük, ürkek
Bir dereydin sen
Uçurumsa ben....................
<end>

<start>
Günlerce sokaklarda seviştik
Bakışarak, yalnızca soluğumuzla
Sonra bir gün ....................
<end>

<start>
İlk günleriydi baharın
Şile'deydik, tozuyorduk
Ve kamaşıyordu i....................
<end>

<start>
Elin elimdeyken okuduğum şiir
Yüzünü ışığıyla yıkarken
Kayı....................
<end>

<start>
Yol nedir yol? 
Karlı bir kış günü, bir otobüste
Tek arkadaş olarak yanında yalnızlığın
Yol nedir yol?
Yol ....................
<end>

<start>
O gün, her zamankinden erken kalkmıştım
Yüzümü yıkadım, simsiyahtı su
Simsiyah parlayan aynada
....................
<end>

<start>
Hıncı tanıdım ben artık
Öfkeyi tanıdım
Şiirim tanıdı kendini
Kelimelerin güneşli ve doğurgan yüzünü
Tanıdı şiirim
Umudu tanıdım ben artık
İnancı, ölümü
Sevgilim
Bağışla beni
Yazamam bundan böyle aşk şiiri
Ben artık kavgayı tanıdım
Ölürken herke....................
<end>

<start>
Madem doğmuşuz bir kere
Yaşadığımız belli olsun bari
Diyedir yazdığım bu....................
<end>

<start>
Suda yüzen yaprak kadar
Usul, uslu, uysal
Uyuyor....................
<end>

<start>
Öyle çok seviştik ki ellerimizle
Y....................
<end>

<start>
Niye hep kırmızıdır
Aşk şiirleri....................
<end>

<start>
Bir zamanlar öyleydi
Diyelim duruyordun bir ağacın yanında
Kış oluyordu diyelim, tek yaprak olmuyordu dallarda
Şimdi kimse inanmaz buna ama
Çiçekle do....................
<end>

<start>
Usul, sessiz arkadaşım benim
Özledik seni
Susarak söylerdin çoğu şeyi
Konuştuğunda da yeri gelip
Usulca havalanır sözlerinden
Yumuşacık konardı sohbetimize
İçtenliğin sıcak kelebeği
Özledik seni
Ve biliyorum ki
Sen de bizi özledin
Kitapların ve hayatın gizini
Ustalıkla çözmeyi bilen Hasan`ı
Geveze ama güvenilir Nevzat`ı
Yorulmak bilmez, çalışkan Musa`yı....................
<end>

<start>
Ey benim gül demetim, ey bir çile ipeğim! 
Seni çok seviyorum, daha çok seveceğim.
Sen benim kuraklıktan solan gönül bahçemde,
Sen benim şu yıldızsız kalan hulya gecemde
Bir son bahar değilsin, sonuncu bir baharsın; 
Ufkumda fecri açan gül kanatlı rüzgarsın.
Şi'rimdeki heyecan bugün sendedir ancak, 
Bu şi'rim bende artık son heyecan olacak,
Şu gönlüm bilsen, nasıl çırpınarak yoruldu.
Bir güzelden kurtuldu, bir güzele vuruldu.
Her birinde bir parça daha yorgun düşerek,
Kimine lanet edip kimiyle öpüşerek,
Nihayet, işte bugün hepsinden ayrılmışım; 
O kadar bıkkınım ki, mazime darılmışım...
Sen ki bir çocuk kadar şakraksın, neşelisin; 
Sen ki aşka gençlikle koşan güzel delisin; 
Bana mahkum olduğun lahzalar var sanırım; 
Busemle ürperdiğin o anları tanırım.
Ey cici kırlangıcım, benim ipek böceğim! 
Yaklaş sana pek gizli bir şey söyleyeceğim:
Seni gittikçe fazla seviyorum yaramaz! 
Bugün dünden daha çok ve yarından daha az..
Kıymetli tutuyorsun, değil mi, bu sevgimi? 
Yalvarırım, beni hep titreyerek sev, e mi! 
Bakışımdan korkarak, göğsüme sokularak,
Aşkın bütün şiirini her an bende bularak..
Yalvarırım, böyle sev! Bana karşı aciz ol! 
Sevişmekte zalimlik, inan ki en fena yol..! 
Artık mücadelesiz, gözyaşından müstağni
Bir sevgiye muhtacım, sen de böyle sev beni.
O ipekten göğsünde bırak başım dinlensin! 
Bir çile ipeğim sen, gül demetim de sensin! 
Sakın sanma bıkarım tatlı buselerinden...
Sevilmek ihtiyacı bende öyle derinden
Gelen bir iptila ki severim sevildikçe.
Esirinim, seninim olduğunu bildikçe.
Şairliğim seninle en bahtiyar, en mağrur
Anındayken düşün ki gençliğimin sonudur.
Bırak gönlüm kendini bu aşka hakim sansın! 
Genç kadın, mahkum ol ki ona hakim olansın...
<end>

<start>
Siz ki bir başkasının sevdiği kadınsınız, 
Siz ki benden çok uzak, ona pek yakınsınız, 
Kabul eder misiniz bu şâir, hasta kalbi, 
Pür şiir hüsnünüze bir kırık ayna gibi?
Ben ki bir hülyası çok kafiye avcısıyım; 
Ben ki aşkın müçahhas, yaşayan açışıyım; 
Mâ-cerâ rüzgârına kaptırarak başımı 
Gelirim koncanıza takdîme gözyaşımı.
Sanmayın, çiçeklere vurulmuş kelebeğim; 
Ben, güzel sînelerde kurumuş bir çiçeğim. 
Ne ipek eller beni okşadı, göğse taktı... 
Sonunda yere attı, yol üstünde bıraktı.
Geçtiler mini mini ayaklar üzerimden... 
Ezdiler beni... Fakat, ben yine o şâir ben! 
Hem, o şûh ayakların altında çiğrıenirdim; 
Hem de. o zâlimleri ne kadar beğenirdim!
Şimdi ben, ağlayarak, sevgisiz kalan kalbi 
Veririm hüsnünüze bir kırık ayna gibi. 
Siz ki bir başkasının sevdiği kadınsınız, 
Siz ki benden çok uzak, ona pek yakınsınız.
Bakınız kendinize bu kırık aynada siz; 
Sonra onu büsbütün parça parça ediniz! 
Bari sizden sonra hiç bir güzel bu kalbimin 
Talihsiz aynasında kendini seyr etmesin!
<end>

<start>
Geçsin günler, haftalar,
Aylar, mevsimler, yıllar...
Zaman sanki bir rüzgar
Ve bir su gibi aksın...
Sen gözlerimde bir renk
Kulaklarımda bir ses
Ve içimde bir nefes
Olarak kalacaksın...
<end>

<start>
Evimden uzakta, annemden uzak; 
Kimsesiz kalmışım yad ellerinde. 
Bir vefa ararım kalbe dolacak 
Gurbetin yabancı güzellerinde.
Tuna'nın üstünde güneş batarken 
Sevgili yurdumu andırır bana. 
Bir hayal isterim Boğaziçi'nden 
Bakarım "İstanbul! " diye her yana.
İstanbul! Ey sedef mehtaplarından 
Hülya gözlerime ilk ışık veren! 
Buranın ufkunda yanıp tozlanan 
En munis renge de biganeyim ben.
Ah, orda renklerin -şark güneşile 
Naz eden- sihirbaz ahengi vardır. 
Bu akşam yurdumu andırsa bile 
Ah, orda akşamın bin rengi vardır.
<end>

<start>
Ey sanki alev saçlı zafer küheylaniyle 
Kurtardığın vatanda en yüce şehsüvarsın,
Bir şimşek çağlayanı haliyle Türk kanıyle 
Aldığı şâna lâyık bir tarihde bir Sen varsın.
Erişmez vasfına hiçbir rebabın sesi
Sen yükseksin ilhamın yıldızlı göklerinden,
Dehâdan kanatlanan kılıcının şulesi
Ebediyette olmuş bir murassa kasiden,
Kızıl gökte parlayan Ay-yıldız'ın nurusun.
Sen en büyük milletin, Türklüğün gururusun
Bu yurdun timsalisin bugün bütün cihanda 
Gözler, gönüller senin, senin şeref de şan da!
<end>

<start>
Biz dalgalar, fırtınalar kahramanı yiğitleriz. 
Ufuklardan ufuklara haber sorar, gezeriz. 
Güneşlerde uyuklayan yamaçları, 
Kalbi durgun tarlaları bıraktık. 
Gölge veren ağaçları 
Sevmiyoruz biz artık. 
Sevgilimiz, 
Ey deniz! 
İşte biz; 
Nihayetsiz 
Mavilikler yolcusu! 
Ruhumuzun kardeşidir 
Güneşlerde parlayan bu yeşil su. 
Bayrağımız yeşil sular ateşidir. 
Biz bayrağın fedaisi sayısız Türk genciyiz. 
Biz hilale şan arayan korku bilmez gemiciyiz. 
Ey vatandan müjdelerle bize kadar gelen rüzgâr! 
O sarışın sahillerde kara gözlü genç kızlar, 
Yaz gecesi mehtap ile konuşurken, 
Doğru söyle, sordular mı bizleri? .. 
Nasıl cevap verdiği gökten 
Gemimizin rehberi, 
O vefakâr 
Yıldızlar? .. 
Poyraz var; 
Yelken dolar. 
Gemi sanki kanatlı! 
Enginlerde pembe güneş 
Gülümserken bu yolculuk ne tatlı! 
Çal sazını kalenderce yiğit kardeş! 
Nağmelerin yorulmayan dalgalardan bahtiyar. 
Gönderelim bu ahengi o sevgili yurda kadar...
<end>

<start>
Nasıl söylesem bilmem, 
Ve anlatsam ne ile? 
Bu öyle bir duygu ki 
Gelmez kaleme, dile... 
Sen varsın bakışımda, 
Her nefes alışımda, 
İçimde ve dışımda, 
Günahlarımda bile! 
Gözümde, hayalimde 
Hiç sorma ki neler var... 
Sendedir ufukları 
Ve ancak sana kadar... 
Dünyayı iki şeyden 
İbaret bilirim ben; 
Biri, her şey olan sen! 
Biri, sen olmayanlar!
<end>

<start>
Tarife kalkma bizi; 
Ne şuyuz, ne de buyuz 
Adem denen denizi 
Arayan birer suyuz 
Döner, kıvrılır fakat 
Daire olmaz bu hat 
Ne kadar sürse hayat, 
O yolun yolcusuyuz.
<end>

<start>
seni de vururlar bir gün ey acı
uçuşup durduğun kanatlarından
sazın, sözün, türkülerin tükenir
ellerin koynunda kalakalırsın
şakaklarına kar yağıyor bilesin ey acı
gül açan yüzlerimizde
göğeriyor rengin senin de
biz seni
tâ eskiden tanırız
hani göğüslerimize taş olur inerdin
avuçlarımızda hira dağıydın
al atların tan yerine ayarlanmış yelelerinde
akdeniz rüzgarlarına karışan sendin
biliyorum
hiçbir tarih yazmayacak ve bir
sır gibi kalacak yakılan kitaplarda
göbek bağı anasından henüz çözülmemiş bebelerimize 
mitralyözlerin washingtondan ayarlandığını
seni de yakarlar bir gün ey acı
bir taptuk kul gözlerinden vurursa
parmakların eğri ağaç tutmaz
çığlıkların çağlar aşar duymazsın
ve ben biliyorum
örümceği, mağarayı, güvercini, asâyı
ve ibrahim'in baltasını
biliyorum
nereden başladı bu kesik dans
ve bu dansa karşı afyonlanmış hecin yüzlü
insanlar kim?
kim kimin yanında
kim kimin karşısında
meclis kürsüsünden konuşan bu adam kim
üsküdür kız lisesinde okuyan genç kız
çantasında kimin fotoğrafını taşıyor
kadıköy vapurunda sigara tüttüren delikanlılar
neden gülüyorlar ki
seni de vururlar bir gün ey acı
filistin'de sapan taşlı çocuklar
dalın, kolun, fidelerin budanır
kuru bir kütükle kalakalırsın
öyle bakmayın balkonlarınızdan
fırat nehri ayrılık çıbanına tutuldu,
damarlarımızı yırtıyor
tuna nehri, onulmaz boşnak sızıları
pompalıyor yüreğimize
pilevne türküleri ağıtlara dönüşürken,
çeçenya'da yiğitler
inancın emeğin / ve aşk'ın
kılcal damarlarına ulanıp sustular...
ve ne bağdat'tan
ne şam'dan
ne mekke'den
ne diyarıbekir'den
ne istanbul'dan
ne buhara'dan
bunca telefon direğine rağmen kimse kimseyi
duymuyor
seni de vururlar bir gün ey acı
halepçe'de soldurulmuş gül gibi
bu sevdaya düşsen, sen de yanarsın
suskun, sıcak, uzun yaz geceleri
ve siz
ey analar,
hani siz, gecelerinizi böler, çocuklarınıza ninniler
söylerdiniz
hani siz, fatihler doğururdunuz...
gelin kızların giysileri kirletildi
çocuklar hep yetim kaldı
'elem yecidke yetimen feava'
ve ben biliyorum
ben biliyorum
istanbul'un
bağdat'ın
diyarıbekir'in
mekke'nin
buhara'nın
birbirine nasıl bağlandığını, nasıl çözüldüğünü; sonra
ey insan
ey insanlık
ayağa kalk
kolları ve bacakları budanmış delikanlıları
boyunları gövdelerinden ayrılmış insanları
gözleri uyur gibi kapanmış, kan pıhtıları içindeki bu
çocukları
gelişmiş laboratuarlarınızda dikkatle inceleyin
ve bir gün
bu dünya
gül bahçesine dönecek
bunu böyle bilin; ve
unutmayın..
<end>

<start>
Talan edilmiş bir ömrün
Haritasıyım ben	
İyi okumalısın beni
Ne sevecen gülücüklerin
Gölgelediği yüzüm
Ne kırağı vurgunu başakların
Boyun eğişi
İşaret etmez beni
Ben hep al taylara vurgunum
Kahroluşum bundandır
Çünkü her nisan ayı geldiğinde
Yani erikler yeşerip
Şeftaliler tüylendiğinde
Bağ bozumu yaşıyorum
Usul usul düşüyor yanıma
Kollarım
Usul usul ayrılıp kopuyor gövdem
Ruhumdan
Şaha kalkışı düşüyor aklıma 
Al taylı ayrılıkların
Vurup gidişi İstanbul’u yerden yere
Gidişi yani sıyırması eti kemiğinden
İyi okumalısın beni
Talan edilmiş bir ömrün haritasıyım ben
Ne Züleyha Züleyha sızlar kemiklerim
Ne ölüp giderim hasretinden
Hiç bir bıçak işlemez gövdeme
Burada böyle
Büküp kırılası boynumu
Yollarını beklerim Yakup’ca
Sen ise aldırmıyorsun
Kelimelerimin cam kırıklarında
Çırpınışına
Kahroluşum bundandır gülüm
Bir de 
Yitip gidiyorsun uçurumlarında
Sanal akşamların
Ve darmadağın oluyor tozların uçuşuyor
Sık ağaçlı yerlerin göğünde
Uçuşuyorsun
Dağ doruklarının fırtınalarında
Seni nasıl toplayayım gülüm
Avuçlarımdan kan fışkırtıyor 
Hırçın ve zalim
Dikenlerin
Ben seni nasıl toplayayım gülüm
Senden nasıl kopayım gülüm
<end>

<start>
üşümek üşümek bir tanem 
çocuksu gözlerinin alevinde
titreyip üşümek
ve kaçıp gitmek buralardan
buralar bana dar geliyor
sevdiğim
yüreğim sığmıyor göklerin altına
vurup gidiyorum
rüzgarın kanatlarında
belkısların diyarından ta kehkeşanlara
dolaşıyorum yeryüzünü
gökyüzü,melekleri,
yıldızları
ayda duruyor hala canlı ve dipdiri
aşkımızın izleri
buralar bana dar geliyor
birtanem
tutunamıyorum bu zalim dağlara,
ovalara, vadilere
taşıp gidiyorum okyanuslardan
üşüyorum
üşüyorum
alev alev kartipilerinde üşüyorum
dönüp bakıyorum yollara
virane evlerin silueti düşmüş
hatıralara
dönüp bakıyorum dumanı
göklere biriken yakılmış zamanlara
sen daha çocuksun bilmiyorsun
aşkın buzlu bir yanardağ olduğunu
kaldırımların sensizliği nasıl
haykırdığımı yüzüme
denizin korkunç dalgalarını
ve kıyıdaki insafsız 
çarpıntılarını
ve durup durup çılgınca
yokluğuna nasıl ağladığını
istanbul,un
sen bilemiyorsun
üşümek üşümek bir tanem
çocuksu gözlerinin alevinde
titreyip üşümek
ve kacıp gitmek buralardan
buralar bana dar geliyor
sevdiğim
yüreğim sığmıyor
çırpınıp duruyor deryaların 
uçsuz bucaksız ufuklarında
üşüyorum 
zümrüt gözlerinin alev alev 
yangınında
üşüyorum bir tanem
üşüyorum
<end>

<start>
bırakıp 
gıdecekmiydın
bir gün
böylesine
kilitleyip beni cehennem ateşinle
ayrılığın narlı cenderesine
ve alıp tüm kınalı  kuşları
kucağına
gidecekmiydın
sevdığim
<end>

<start>
Süzülür gözlerimden
Damla damla hayalin
Çığ düşer yaprağıma
Açılmadan solarım
Kırılır dökülürüm geçeceğin yollara
Hıçkırarak bakarım
Masmavi sabahlara
Hıçkırarak bakarım
Denizdeki şavkına
<end>

<start>
Üşüdü bahtımda zaman
Gözyaşlarım ırmak oldu
Saçıldı dilinden mercan
Sesinden bir mecnun doğdu
<end>

<start>
eriyor
yüzünde sararan kanlıca gibi
şiirimde gümüş gökler
eriyor.bakma bana öğle
yanamıyorum
halbuki geçtiğim yollar
eriyor
güneş hiç batmadı kaldı
elinde.tılsımlı baharlar
yandı dilinde
yanlış bir duruşun
koku gölünde
boğuldum
elbette.
yalan eriyor 
titreyen seslerde  kader 
eriyor
<end>

<start>
GİDERSEN
gidersen
bir şeyler kırılır bir yerlerde
kuşların kanadı kopar
gökyüzünde
dilim parçalanır ağzımda
sesim kısılır
yüreğimde fırtınalar kopar
alıştı bu şehir sesine, gidersen
yıkılır
gidersen acıların üşütür beni
dilim kapı tokmağına yapışır ve öğlece kalır
kiparmaklarının izi duruyor orada
gidersen
kokunu suzerim türkülerden
gidersen
rengine boyanırım
karanfillerin
bu kenti beste yaparım
üretirim kanımdaki ateşinde seni
gidersen
bırakmam, küçücük ellerini
<end>

<start>
Kurulur gönlüme tahtın
Sevgili
Dünyanın tahtları
Virane kalır
Ebedi gülüşün sarar
İçimi
Silinir kainat
Tek adın 
kalır
<end>

<start>
Yüreğini bana bırak sevdiğim 
tadında kalsın herşey
mavi kalsın sahaflar
büksün boynunu eski dergiler
git
menzilden alınmış seherlerin var yaşanacak
sesin var
bahar gibi akan yüreklere
umutların
göğün var senin yıldızlarla dolu
git
eylül gözlerin var senin 
zümrütten
adında nilüferler yaşar
yüzünde ay doğar
alnında zührem parlar engin mavilerden
yeşil doruklara şarkılar kondurursun
gölgesini öpmeye gelirim akşamüstü
hatıralarının
git
uğrunda ölecek köleyi
bir bıçkın kader vuruşuyla tarumar
bırak yüreğini bana sevdiğim
uğultusu olurum kıyametin
çırpınışı çaresizliğin
kanadına tutunurum umudun
ve gittiğin yollara
boyun büker
yetim yetim bakarım
git sevdiğim
gözün kalmasın arkada
sen gidince adını bestelerim
binbir makamda
git sevdiğim 
git sevdiğim
<end>

<start>
Aşk bu
yağmur dayanmaz bu bahara
Bulutlar ince ve narindir
ve bulutlar tanır sevgiliyi
döker mercan kuşlarını
 avuçlarımıza
Kuşlar üşümez saçlarının yangınından
Aşk bu 
yağmur dayanmaz bu bahara
parmaklarından sebiller akar
cilveli rüzgarlar
göz göz dilinir mağarada,yılan zehrini geçirir
ayaklarından
gül yaprağı okşanır gibi
Aşk bu
yağmur dayanmaz bu bahara
ateş tanır sevgiliyi ve gülleşir
hasret çekilir kehribar merdivenlerin
platin düşlerine
Aşk bu
su yarılır ortasından
ay gibi
<end>

<start>
Tazele baharını
Yağmur yağsın başaklara
Bir ırgat yürüsün
Toprak kokan zifiri gecelerde
Tazele baharını
Alnında bir damlacık ter düşsün
Mor çiçeğin üstüne
Usul usul kat bakışlarının ateşini
Kanıma
Usul usul yüreğimi kolla
Bir ırgat mızrabı
Dokunsun yarama
-ki yaramı çocuklar kalbinde saklar
tazele baharını gönül evimde
tazele baharını yar - ki
dolanıp gelsin üstüme
dost dediğin zamanlar
<end>

<start>
Ay ışığı kahvende
Türkülere boyandı bir yüzünde gül açtı
Ötekine ay düştü
İçtim ayı yüzünden
gülümsedin denize
Ay oldu içim-dışım
Ve uzandım göklere umudu tutmak için
Üşüdüm rüzgarından
Hüzün alevlerinin
<end>

<start>
Vakte gergef gibi düşen Eylül yağmurları işliyorum.
Kadehimde donuk ve körpe bakışı sonbaharın.
Kandil yanıyor, gece ışılıyor.
Yakamozlara ıslık çalıyorum
ve saçların kıyılara dağılıyor sevgili Eylül.
Sen bana gelmesen de bulurum seni,
çünkü ben,"mavi mevsimlerin yakamozuyum,"
parmaklarının kokusunu alırım yağmura yazdığın öykülerden.
Seni içerim esmer bir kahkahada, seni solurum
çiçek gülüşlü Erzurum garında, seni yutkunurum
Erzincan'ın üzümlü bağlarından, seni dererim kırpılıp dağıldığın
Sakarya sokaklarından seni içerim Ardahan'ın soğuk yaylalarından,
Artvin'in güllerinden avuç avuç ve vurulup düşerim
göz bebeklerinin hançer gibi işlediği Kanlıca sahiline.
Saçların dolanır yaralı damarlarıma, damarlarım saçlarına hayat verir sevgili Eylül.
<end>

<start>
Kura’da çocuk 
Buz üstüne yalın konduruyor
Ağzını
Yırtık urbalar içinde bozgun
kordan öfke gözleri
Yoluyor buzdan dalgalarını
Bedeninden kura’nın
Nemli bir gurbet türküsünün bestesinde 
Yaşlanıyor çocuk güze
Tayinlere yapışınca gözleri
Islanır nöbetçi küfürleri ardında
Gök parmaklarında evrensel sızı
Kura’da çocuk
Yüzü zemheri yanığı
Gözleri simsiyah açlık tırpan
Buz üstüne mavi konduruyor
Ağzını 
Kura’da
Çocuk
<end>

<start>
Sen yoksun 
İstanbul’da yağmurlar kurşun gibi
İşliyor bedene
bahar safran, sular katran
deniz zifir
Sen yoksun
balda yangını öpmek yazgısıdır 
alnımın
nurda zehiri içmek
kaderidir
ruhumun
Sen yoksun
İstanbul’da yağmurlar kurşun gibi
işliyor bedene
<end>

<start>
Kan yürüyor incecik damarlarından yapraklara,
sevda sözleri fısıldıyor rüzgar çam fidelerine
ki onlar har'lanmış gül tomurcukları arasından
derilmiş binbir sırdır sevgililer arasında söylenir sadece.
Bir de dağ doruklarından geçen al kanatlı turnalara söylenir.
Turnalar ki bazen gurbeti sılaya, bazen sılayı gurbete taşır.
Ve bir türkü yollanır ardından turnaların:
Allı turnam bizim ele varırsan...ya da
Gün vurmuş yar hayaline
Doyamadım ben tadına
Desem dil incitir demem
Kurban olayım adına
Şöyle mi söylemeli yoksa;
Güllerden taç yapıp başına koysam
İçinde birinin yaprağı olsam
Taşır'mıydın beni gül yüzlü yarim
Bir mevsim başında sararıp solsam
Derin gök yüzün de asılısın, derin sularına yöneldim
Derin sancılar içindeyim.
Düşlerde kavrulan
Bir mavi akşam
Aktı gözlerimden
Kan rengi Leyla
Duyuyor musun sesimi?
Titrek sesimin kırıntıları dökülüyor mu çevrene
Sesim bir pervane gibi dönüyor mu etrafında.
Elindeki papatya yapraklarının ucunda sararmış incecik.
Kıvrımları tutmaya çalış/etrafını dikkatle incele, gözünü aç,
vaktine düştüm, aç gözünü Leyla,
aç ve bak,
nice mahur besteler ekledik şarkılara nice sayfalar tarih kitaplarına.
Susuz kalmış bir ceylanın bakışlarında ıslandı yazmalarımız
Dillerimiz lal Üstümüz lekeli
Nice kanayan sessizlikler boşalttık
okul kapıların da bu ülkenin.
Ve şimdi acı'yı şiirin damarlarından yürütüp
kıyılarına boşaltacağım İstanbul'un
Ve şimdi milyonlarca kilotonluk kelimeler
patlatacağım Ankara'nın bulvarlarında.
Çünkü hücrelerim senin işgalinde,
İliklerime kadar sen olmuşum.
Çiçek yağmuru bakışından süzülen serabın,
bahar kokan sesinle gelen sevincin peşindeyim.
Ve bir ömür peşinden geleceğim.
Gönlümde ki ateşi sesin soğutuyor,
bulutlara yaslanıp ince ince yağıyorsun yüreğime,
umut ektin hayatıma, damarlarıma sevgi
Pompaladın, hayalle tanıştırdın beni.
Deniz'i, ay'ı, ay ışığını, şehri, gün'ü,
güneş'i tanıttın bana.
Yağmuru yaşattın, yağmur olup yağarak bedenime.
Kış'ı kış soğukların da ateşler içinde kavrulmayı öğrettin.
İlkbaharı, ilkbahar güneşinin altında ayrılık üşümeleri yaşattın bana.
Önce zindan dan ışığa, sonra tekrar aydınlıktan zindana attın beni.
Topraktan fışkıran bir gül fidesi gibi toprağından doğurdun beni
Ve sonra bu fideyi ateşlere attın.
Halden hale soktun,
kaptan kaba doldurup boşalttın beni.
Irmaklar gibi başımı taşlara vura vura okyanusuna akıyorum,
akıyoruz şimdi.
Bir yaprakcık gibi tutunduk kocaman gövdene,
tutunduğumuzu sandık, sanmaya devam edeceğiz,
Ufalayıp toz zerreleri halinde dallarından atıncaya dek.
Bir yağmura tutuldu içimin sonbaharı
Hiçbir mevsim bilmiyor kahreden bu hicranı
Hep çıldırtan bu ateş yanıyor derinlerde
Hiçbir ateş yakmıyor bu ateşi sultanım
Bir sağnaktır gözlerin iniyor göklerimden
Ve alevden deryalar kaynıyor dört bir yanda
Ah dinmiyor İstanbul dinmiyor bu dalgalar
Sabah olmadan unutuldu yağmurun tadı.
Geriye nemli gözleri kaldı Üsküdar sokaklarının.
Dağ gibi çöktün Çamlıca'nın omuzlarına.
Dağ dağ dağladın İstanbul kıyılarını.
Kıyıda ki minik park'ın çiçeklerinde deli rüzgarlar gibi dolaşıyor kokun.
Nemli bir soğuk gibi yürek kapılarından giriyorsun.
Kapı pervazlarından sızıyorsun İstanbul gecelerinin.
Mavi bir sızı gibi, çılgın bir gün hüzmesi gibi,
bütün dillerden yükselen ağıt gibi,
bütün şarkılarda seslenen nağmeler gibi,
kor külçeleri gibi dökülüyorsun İstanbul gecelerine.
İstanbul gecelerinde görülen rüyalara sızıyor,
uykularını kemiriyorsun genç kızların.
Güneşin kalbi insin kalbine Leyla, sus Leyla,
serin ol Leyla, Leyla ah Leyla.
Vakit gidiyor dönüşü yok bu kervanın
en içli türküleri içiyorum zifir gecelerde.
Aç kapını ve gör
şehrayn denizlere düşüyor vaktin
vakit gidiyor lal lal'dır ebediyyen
oturur bir siyah taş gibi yüreğine
koynuna bastırdığın fotoğraf
Bastır sesini tümseklerin, vahaların, çöllerin.
Bastır ve sustur sesini vaktin.
"Mor kıvılcımlar geçiyor darmadağın gecelerimizden,
acı'dan oyalarla etrafını süslediğimiz nice mendiller
çürüttük biz bu zifir gecelerde-Leyla.
Senin mendillerini ise çatlayan damarlarımıza bastırıyoruz"
Biliyorum Leyla
sözümü bıçak gibi kesecekler,
daha senin adını anmadan kül olacağım ben.
"Adın kurtuluştur, ama ben söylememeliyim,,
İşte böyle türküler çağırmalıyım, her renk'ten,
her ses'ten her dilden ki,
herkes kendi dilince, rengince anlasın.
Gülleri çiçeklenir, çiçekleri dillenirdi
sen gülünce İstanbulun.
Ağladığında sonbahar, güldüğünde ilkbahardı
ve kanaryalar kanatlanırdı sesinden.
Özlediğinde gurbeti, kızdığında rüzgarı,
sevdiğinde sılası, tebessümünde vuslatı,
hüznünde bayramı kanatlanırdı İstanbul'un.
Her kıyısında, kıyılarının her taşında
alevden dalgalar gibi vuruyorsun yüzüme,
kabarıp yitiyor gülücüklerin beyaz köpüklerde.
<end>

<start>
Akıt gözlerini tel örgülerden
Ak gel mavi mavi
Sız derinlerden
Durdur mevsimleri gelmesin nisan
Kır kanatlarını
Sensiz zamanın
Her yerde hayalin 
Sesin bakışın 
Yıka gözyaşınla yaralarımı
Uçuşsun kuğular bakışlarından
Ellerinde sağnak sağnak bayramlar
İstasyonda yağmurlara karışsın
Akıt gözlerini tel örgülerden
Ak gel mavi mavi
Sız derinlerden
Bu yasağın bestesine kan düşsün
Bin asırlık hasret türkülerinden
<end>

<start>
ıslık çal
geceyi böl
boynuna dola
sesini duy gözlerimin damla damla
zeferini tut, eriyip yitme, diren sen o'sun
aç kapını
ismail'im ben
yerle gök arasından çıkış yok
teslim oldum
onurum senin, dilersen
taş dilinde sesin yasak
gönül dilinde benimsin
üşütme ciğerini ateşlerde yine
boynum acır
ismail'im ben
duruşuna yanmadım
yakıldım
ısınmadı bedenim, bükülmedi boynum
büktürüldüm
eşiğindeyim, al içeri
bağla ve kes beni
ismail'im ben
vuruldun
tüylerin kaldı dişlerinin arasında keklik
kovdun
koku aldı havada titrek bir sesle
yalancı dedi uçarken göklere
ve korundu
nefreti donandırılarak
üşümedi bu kez körpe ciğer ateşlerden
sayrılıktan
dönecek yeniden koku'dan serüven'e
yaşıyor
şiir
varedene şükür
gökler yarıldı içinden yürek çıktı
dağlar hallaç pamuğu gibi atıldı
diplerde yürek atıyordu canlı
okyanuslar taştı
inciler çatladı
kan aktı yürekten
kapına geldim kanayarak
gözlerimin sesini
duy
boynumun -da- al kokusunu
bıçak elinde
ismail'im ben
ıslık çal
geceyi böl
yüzüne, yüreğine sür, kanına bula
sesini duy gözlerimin damla damla
al beni evine kapındayım, yerim göğüm yok
boynum önünde
ismail'im ben
koynuna koy muhabbetli demleri
ıslak mendilleri
titrek sesleri, yalanları,
yeminleri
zeytin üstüne yapılan
kan üstüne kurulu saltanatlar
uçta duran hayatlar
yetmiyor
bir tek vefalı bakışına adandım
üstüne kan sıçramasın
bağla ellerimi
anormal sevdiğin zat aşkına
vur bıçağı
ismail'im ben, ismail
<end>

<start>
Zarafet kaçırdım zülfüne kondu
bir gül yaprağında hayalin dondu
bu hangi makamsa gönlüm hûn oldu
o sevdalar saçan nağmelerinden
Sen güldün de gecelerim ağardı
kristal yüzünden güneşler doğdu
bir Ağustos değil mevsimler yandı
sesin dökülünce aynalarımdan
Saçlarında Eylül güz perde perde
tutsak etmiş gönlü yakmış ezelde
aklına gitmeler düştüğü yerde
al götür beni de git buralardan
Işığım, sevgilim, baharım, yazım
ben çok sevdim seni yavru ceylanım
alevlere düştü yandı ciğerim
o eşsiz bal rengi bakışlarından
<end>

<start>
Saçların
Belalı bir sessizlikte kabarıyor
Ansızın
Uçurum kenarındaki umut ışığı gibi
Ve büyüyor gözlerimiz
Sesindeki incecik hecelerde
Büyüyor öfkesi karanlıkların
Öfkesi sokakların
Saçların
Savrulup gidiyor göklere
Dua dua
Ve saçların için kopuyor
Kıpkızıl 
Kıyametler
Saçların sonsuzluğa çağrı
Saçların aydınlığın öncüsü
Saçların yakıyor içimi
Saçların
Sessizliğin asi koynunda
Dölleniyor
Eski bir tarih sayfası 
Ayartıyor
Saçlarını
Cinayetler, sehbalar
Ve sakalları babamın
Pamuk pamuk
İplere gerilmiş rüyalar kışkırtıyor
Saçlarını
Saçların 
Yangınlar çıkarıyor
Yeryüzünde
Çığlıkları gökleri kucaklıyor
Emniyetin
Saçların 
Mahyaları ışıltıyor
Saçların
Uçurumları dolduruyor
Ve tüm yürekler için
Muştu dolu
Haber oluyor
Saçların için kopuyor
Kıpkızıl 
Kıyametler
Saçların savrulup gidiyor göklere
Dua dua
<end>

<start>
yoluma düştün 
kan kırmızısı karanfil
işte bu yüzden
bir kök sarmaşığı gibi dolandın bedenime
yüzümü, kollarımı, ellerimi sarıp sarmaladın
esir aldın beni karanfil
paslı bir kama gibi duruyor göğsümde
hasretin / al işte
şiirlerime zulüm katan karanfil
al senin olsun aşkın, senin olsun ateşin
al senin olsun her şey / çün
kalleştir kıyıları denizin
yaşanmaz buralarda sensiz
yarama zulüm oku değdi
ayrılığın
talan oldu ilk yazımın güneşi
yırtılıyor damarlarım, kahır ateşinden
vicdanım yanıyor, dilim, dudaklarım, ciğerlerim
herkesten bir sır gibi sakladığım adın / adın
alev gibi çıkıyor ağzımdan
nu nasıl işlemektir kanına insanın böyle
karanfil
yoluma düştün 
kan kırmızısı karanfil
ağzımdan üfledin kan kırmızısı
yüreğe ok
ciğere kor bıraktın
devranımı değiştirdin
rengimi aşkın rengine boyadın
medine tadında bir yağmur ikindisi
bak
saat tam ondört
haydi git - me
gölgen, hayalin, adın, bedenin, her şey ve herkes gitsin
ruhun kalsın
uzun ve acımasız oluyor kış geceleri
alnıma ay ışığı düşende titriyorum
sabaha boynu bükük düşüyor mekke'li kırmızı gülün
cam vazoda
gözlerim yollarına düşüyor
hayalin yüreğime düşüyor
sonsuz bir hasret acısı düşüyor içime
bitmeyen bir yağmur oluyor bakışların
gitme 
ellerim koynumda kalmasın
gitme
yaman oluyor serçe kuş üşümeleri
yaman oluyor yürek titreyişleri
yaman oluyor ellerine özlem
yaman oluyor yanık türküler dinlemek
yaman oluyor vurulmak zeytinkarası gözlerine
ey güzellerin gülperisi, güzelliğin abidesi
kara gözlüm
gülçehre'm
yaman oluyor sesine alışmak
yaman oluyor karanfili biçmek ansızın
bak
ne tuhaf zıplıyor renkler aynalarda
hasretin tutuşup yanıyor
perdelerde
al bu cehennem ateşini gözlerimin önünden
al bu çıldırtan kaçışı
kaldır yokluğunun cana kıyan dansını
üşüyorum, hastayım
omuzlarına tutunmalıyım
gün eğri düştü omuzlarıma
karanfil
çıksam dağ başına, başımı vursam
buzlu taşlarına göğsümü koysam
bir yavru ceylandan yolunu sorsam
düşsem yollarına kara gözlerin
yoluma düştün
kan kırmızısı karanfil
ben hanidir çocukken
ulukar gecelerinden birinde toprak damlı bir köy evinde
bir şahbaz
düş gördüm
yalın ve ateşten
sonra çalımlandım
ateşi gördüm ateşi tutttum
ateşten danslara katıldım
bana geceleri ateşten dansları sen öğretirsin
saçların ateşten pınar gibi akar avuçlarıma
yüzümüz sararır, ruhumuz tutuşur gece uzadıkça
bir tutam ateşten kristal olursun o "vakit geç
olmadan" söndür bu ateşi
kır boynunu papatyanın
yak damarlarımda tomucuklanan çiçekleri
yüzüme vursun alevleri
ve bir sigara tutuştur alevlerden zaman akmadan
devran dönmeden ah!
zincirlere vursam devran ben seni
eritsem göğsümde, yaksam gövdeni
savursam külünü seher yeliyle
gergef gibi örsem gülden terini
sürsem devranını aşkın yeniden
<end>

<start>
yoluma düştün 
kan kırmızısı karanfil
işte bu yüzden pul pul kelimeler serptin, yeşerttin göğsümü
işte bu yüzden ucu salkım saçak bir ihtilalciye gider garın
işte bu yüzden bir bedel ödenir
ışık şelalesi eledişlerine
ve garda martılar uçuşurken
vurgun yenir
ve parmakların
parmaklarından yağmur çiseliyordu bayramlıklarımıza
garda titrek bir ses titrek bir ışıkla
son kez vurdu gülün üstüne
o gün garda bir çift güvercin
seninle birlikte uçtu gökyüzüne ve
bekledim hep dönüşünüzü / yani
etin kanayışında kıvranan bir makamdır ayrılık
ve andolsun
geceler şahidimdir alnımı yasladığım toprak
medine tadında bir yağmur ikindisi
leyla, meryem, züleyha ve hüzün
ucu salkım saçak bir ihtilalciye gider gar'ın
gözlerine bakabilmiş miydim
yürümüş müydük
alnın terlemiş, gözlerin nemlenmiş miydi / yani
bir küçük tomurcuk patlamış mıydı
bir yerlerde
bir sızı düşmüş müydü göğsüne
meryem'in
bir kıvılcım yükselmiş miydi gökyüzüne
bir hüzün kırılmış mıydı
kanadından
bir feryat girmiş miydi nabızlarına
karanfilin
medine tadında bir yağmur ikindisi
eledişlerin ışık şelalesi
and olsun bir bedel ödenir diyorsam
öyledir
ödenir
yoluma düştün
kan kırmızısı karanfil
işte bu yüzden yolumu kaybettim
işte bu yüzden kanatlarım kırıldı
devranım döndü sesim titrer oldu
ayaklarım kaydı başıma yıkıldı istasyonlar
işte bu yüzden
adın bir çiçeğe dokunuyor
işte bu yüzden
adını bir kor parçası gibi aklımda tutuyorum
adın yağmurları alevlendiriyor
adın ateşten urbalar giydiriyor üryan bedenime
bir ateş denizine atıyor adın beni
gül ve ateş kaynıyor kelimelerim
sen bir ateş gülüsün göklere savrulan
platin ışıklar yükselirken semaya
aşkın yüreğinden doğan derin bir sevda ile
aynamın sırrı
celladım, kurbanım
yüzümde, vücudumda paramparça olan'ım
ruhum
gül ve ateş denizinde vücut buldum
bir balmumu, bir safran, bir kurşun gibi
eriyip aktın ve dolaştın damarlarımda
<end>

<start>
yoluma düştün
kan kırmızısı karanfil
işte bu yüzden
incecik parmaklarının ucunda
türküler
biçiyor alnımı ortasından
dağlara vuruyorum göğsümü
bilen biliyor karanfil
gözlerin denize düştü bir kez
istanbul köpük köpüktür şimdi
işte bu yüzden
sizin oralar aklımdan çıkmıyor
sahi
sizin oralar neresi karanfil
ardahan mı, bitlis mi, kosova mı, cezayir mi, geyve mi, kudüs mü
sizin oralarda 
ekinleri gök iken mi biçerler karanfil
sık ağaçlı yerler midir sizin oralar
sizin oralarda
göğüs yangınını söndürecek kadar engin deniz bulunur mu
sizin oralarda
annelerin mendillerini kurutacak kadar büyük güneş var mıdır
sizin oralarda
gül filizleri üzerine ayakkabılarınızla mı basarsınız
sizin oralarda
aşk filizlerini azı dişlerinizle mi ezersiniz
sizin oralarda
ceylanların gözleri zeytinkarası mıdır
sizin oralar urfa mı, buhara mı, karaağaç mı, medine mi, rize mi, caharkale mi, erzincan mı
sizin oralarda 
yalancıları titrek seslerinden mi yoksa aynaya bakarak mı tanırlar
sizin oralarda
ilk yaz uykularına kekik kokularını yavru ceylanlar mı karıştırır
sizin oralarda
deniz mavi, türkü mavi, yürek mavi, kanda ateş mavi midir
karanfil
yoluma düştün
kan kırmızısı karanfil
işte bu yüzden bir dergi yandı göğsümde
yüzüm, ellerim, yıllarım tutuştu karanfil
işte bu yüzden
kanadıma kar değdi
yüzüme yüzün, alnıma
ay düştü
boynun boynuma düştü
"ozanım bugün, şairim bugün"
dolanma başımda
vurma beni anabelle'im
sürgün duyguların engin gülüşü
hasretin yanıyor ta kanlıca'da
eriyor, eriyor, akıyor gövdem
buluyor gözlerin beni her yerde
yoluma düştün
kan kırmızısı karanfil
işte bu yüzden her şey bir anda oldu
sahaflarda şiir kitapları bir çift güvercin oldu
mektuplar, öyküler ve tiyatrolar hepsi süreyya oldu
istanbul bir leyla oldu
sen bir ışık oldun, bengisu oldun, bahar oldun, gonca oldun
toprağı bağrımda bir gonca gibi
öpüp öpüp kokladım küçüğüm
kıyar mıyım sana düşme göğsümden
boyandım rengine civanım canım
kaldır başını canım
vur beni
ette kurşun dursun, yarada kezzap, ciğerde
kan, yürekte
sevdan
kaldır başını leyla
böyle sevda bir defa yaşanır
bu çağda
at koşuyor, damar çatlıyor / yar
topraktan ter akıyor
türküden hicran akıyor
parmakların içime akıyor
geceye ak düşüyor, yıldızlara tılsımın
kanıma ateşin düşüyor
omuzuma dağlar düşüyor
yüzüme bak ey
alınyazım, al yazmalım, karagözlüm
oğulda balım, dağımda
karım
çar kaşını, düş peşime kurbanın olayım
kurbanın
böyle sevda bir defa yaşanır bu
çağda ve
alaca topraklarda kızarır gül gül olur
alagülde barut olur
mecnun olur
döşte yara olur / a balım
yiğitte işte böyle
böyle
be
yoluma düştün
kan kırmızısı karanfil
başımda kavak yelleri esmiyor
yüzüme iyi bak
gün eğri düştü omuzlarıma
karanfil
<end>

<start>
Süzülünce Mehtap kor gözlerinden
düşer üzerime ıslak cemreler
gülüşlerin sızar gecelerime
göğsümde ellerin rüya besteler
şavkır can evimde sesin, nefesin
alev alev yanar sabaha kadar
nazenin mum gibi erir sözlerin
ceylan bakışından bal gibi damlar
ısıtır, acıtır öyle çılgın ki
nur olur, nar olur masmavi yakar 
ciğerimde dalgın uyurken başın
gün ağmasın, tan atmasın, aman sabah olmasın
n’olur hiç bitmesin ölünceye dek
n’olur sürsün bu düş sonsuza kadar
<end>

<start>
bana ait bir şiirin sende olduğunu biliyorum
kanımdaki ateşi yok edemem
vaktin saati o ana ayarlıydı
ve ruhumu yaktı ruhun
sakın aşk deme adına dudakların yanar
ver benim şiirimi cellat
al başımı
ateşten kar yağıyor başıma
vur başımı cellat
kalplerin sahibi aşkına
<end>

<start>
o vurgunu ben yaşadım
ben öğrendim and'ın çetrefil düşlerini
kazılan mezarlarda
üstü hız'la kapatılmış bir yaranın uçurumunda
ıslaklığını içtim gözlerinin
and'lar taşıdım yüreğimde andlar ki
buğulu bir ekmek gibi sarılır bedene
işte bu yüzden ben
sevmesem duvarda kan, aynada dağ
ve yaşamanın yalın çizgileri
ellerinde iğreti duracaktı bir ömür
ve bir ömür balçıkta yangın
sılada sürgün yemezdik, ateşler
düşmezdi ciğerine
ödenir miydi takvimlerdeki kabarık faturalar
sanıyorsun
biz sevmesek ayrılır mıydık bebek yüklü
armağanların çalınmış hatıralarından
kanatır mıydık zamanı ve etlerimizi
sevmesek
evet işte şimdi tam zamanıdır tanıkları çağırmanın
türkülerle birlikte
ihanet orada öylece duruyordu dokunmadık
sonra geçildi yollarından
geçilir kan - köpük
kimi tacirler gibi yeminli, isli, sanal
ve sadece ayıp dolu
ve bakışları iğrenç, buruk, avurtları inip kalkan
buruşuk eskimiş yüzleri
ben kokan nefesleri odaları dolduruyorken
şimdi anladım virtüözü
je suis elle, mon coeur
bıçkı gibi yani sadist ve yapışkan bir yerleri
duruyorken ortada apaçık
sovuğu ben içtim alev yalımlarında
zehrini ben içtim gözlerinin
zifiri karanlığını çektim
ciğerlerime
aya karşı parçalanmış insan kaburgaları
gördüm meydanlarda
ve koynuna girdiğini kent ahalisinin
debelenen bir yalancının kırılan sesiyle
uğurlandın
kapanıldı ayaklarına
vurulup düştü inleyerek
dizinin dibine emniyet
ve öğrendi hainlerin sicilini bir bir
sırtlan inlerinde
şimdi zilletle iç
kan şerbetini inkar ve ihanetin
oysa lanet bir kasırga var, bir yağmur
sızıntısı, bir tılsım, bir büyü çağıran,
sürükleyen bedenimi
dağ tepelerine uzanan çılgın parmaklarım
ateş dansı öğrettiğin gövdem
ve kara taşlara vurulan başım
acısa da
denizi bir gün koyacağım önüne
görülür belki
bu yufka kemerin kıpkızıl dilini
nasıl öptüğüm
sesinin kırıntılarını paslı demirlerden
nasıl emdiğim
ve bu yüzden gebe kaldım
bu yüzden doğurmak istiyorum
eski bir büyücüyü
o vurgunu ben yaşıyorum
avluda çakallar ulurken sağa sola
yanaşma ve fantezi kentlilerin
yüzünde kıytırık gülücükleri, sıradanlıkları / geçtim
ömrümce hiç sevmedim böylesine
ufalanıp dağılmadım ve tuttum emniyeti
yüzyıllık bir bekleyiş gibi
kısılan gözlerimi ve durulan bedenimi
önüne serdim
bu yüzden aşk
bir damarı iptal etmektir dendi bana
o vurgunu ben yaşadım
dibacesinde milattan önce bir kitabın
çığırtkan ve davetkar edaların
baruttan künyesini ayartmak ve
küflü bir varoş yatağında
sarı - mavi arkalanmaları
gibi
sancısı olmadı karnımın sesten
doğdum
sesinden
bir çılgın melekti başıma düşen
gökten
rüyalara kazılan ruhun ateşten suretinde
fetholundum, aynaların bıyıklarıma
dokunduğu an
aşk ne ihanettir, ne inkardır
öğrettiler bana / ve
gölgene ram oldum
ağladın ağladın
işte bu yüzden
dizlerine kapandım
o vurgunu ben yaşıyorum
hıçkıra
hıçkıra
<end>

<start>
az mı sevmişim acıları ben
sevdamın yakın ellerine eğilip
uzak gülüşleri yakarak
ve
bir çıkmaz sokağın
üşüten kaldırımlarında büzülüp
turnalara ıslak bakışlar sallayıp ta
indirip acının oltasını bedenime
yani yüreğimin en sabırlı yerine
az mı sevmişim acıları ben
giyinip en kavi bolluğunu direnmenin
şimdi
toprağı güzelleştiren bu ter yanığı acıyı
çeyrek saatine kondurup vaktin
gülden fişekler icad etmeli
ve ah
bir geçebilsem şu gül yakılan bulvarları
duraksamadan güzelliğinin bir yerinde
ve omuzlarımda birikmiş isyanla
çoğalıp çocukların kalbinde
az mı sevmişim acıları ben
sevdamın yakın ellerine eğilip
uzak gülüşleri yakarak
<end>

<start>
puslu aynalar gibi vurmuşsun çehrelere
başında göğeriyor acının şahı
çiçek
ziynetlerin göklerde yıldızlara karışmış
bir pirde saklı kalmış
mahsun gülüşün 
çiçek
baharlar yeşeriyor gülüşünün şavkıyla
öldürüp diriltiyor eski acıyı
çiçek
öldürmüyor denizler,birikiyor hicranla 
usul usul yeniden diriltiyor sevdayı 
akıyor derin,içli gözyaşı tenhalarda 
bu cihanın oluru olmazları var
çiçek
bir mezar taşı gibi ipremiş solmuş soğuk
bir dergi kalmış eski, uzaklardan ilk soluk 
binmiş gitmiş atlara silik izleri belli 
kahırlar gölgesinde yaşanamıyor 
çiçek
hüzünler ince ince sızlayıp acıtıyor 
yürekte kavruluyor ceylanların bakışı 
nağmelere tutunmuş türkülerin çığlığı 
kana karıştı tozlar çözülemiyor 
çiçek
nisan ayı göklerin mavisinden kopuşu 
aralık aylarında denizler farkedilir 
sis kaplayan yolları bakışın aydınlatır 
vurdun damarlarıma yaktın yüreği 
çiçek
tutundu nağmelere ince ince ağrılar 
kavruldu tüylerinde ceylanların bakışı 
dikenlerde kanadı yüreğe akan sözler 
kilitlendi tutuşlar açılamıyor 
çiçek
<end>

<start>
yazmak seni
yepyeni bir kalemle
ince
ince
işlemek tuvallere gül kokunu
işlemek bebeklerin iliklerine
narin
derin
kelimelerle
yazmak seni
yepyeni bir kalemle
vecd ile
yazmak
ince
ince
<end>

<start>
yan yana iki ülke gibiyiz seninle,
ayın önünden geçen bulut
önce seni karanlıkta bırakır sonra beni
senden bana eser, yerine göre,
yerine göre benden sana
şakaklarımızı serinleten rüzgâr.
iki kıyı gibiyiz karşılıklı,
hem ayırır bizi hem bağlar birbirimize
aramızda akan ırmak.
İki tarih sayfası gibiyiz art arda
birinde başlayan cümlenin sonu
ötekinde düğümlenir ancak.
geldiği vakit hasat günleri
iki ayrı ağızda aynı anda
beliren bir gülümseme gibiyiz seninle
ve iki ter damlası gibiyiz alnında
elbirliği ile üretilip
kardeşçe bölüşülen bir dünyanın.
<end>

<start>
sor kendi kendine bir sabah
av hazirlığına başlarken
sulara kim salar ilk guneşi
sen kayığına binmesen
orağını almasan eline
ilk ürünü kim biçer denizden
kent niye bir buyuk gergeftir
geçirmiş ilmiğini alınterine
niye aç ağizlardan örülü
bir martı çığlıdır gök
iner kalkar başının üzerinde
küçük dalışlarla yoklar tekneni
bir başınasın yaşam üretirken
zıpkın çizer kürek acıtır ağ yorar
neden elleri bulunmaz elinin yaninda
yorgunluğu neden paylasmazlar
sofrasına çökerken yeryüzünün
sor kendi kendine bir sabah
<end>

<start>
Korkak değilim umutsuz değilim bundan böyle
Değiştirdim sana yaraşmayan günlerimi verdiklerinle
Sana yaraşmayan ne varsa bir bir çıkarıp attım
Yeller esiyor şimdi o büyük karanlığımın yerinde
Geldin kutsal bildiklerimi yeniden tanımladın
Ülkemi bi bakışta bağladın güzelliğine
En varılmaz yerlere vardırdın ellerimi
En gizli denizleri açtın gemilerime
Sensin artık adı bir dönülmezliği çağıran
Kelimeleri ölümsüz kılan şiire
<end>

<start>
Oğul ben senin görüş gününe
dağları devşirerek geldim
-bizim oranın dağlarını-
sevincimi ırmaklarda arıtarak
-bizim oranın ırmaklarında-
sabah yeliyle örerek saçlarımı
-bizim oranın sabah yeliyle-
o şimdi özlemiştir dedim
sesimi bizim oranın
çiçeklerine değdirerek geldim:
                          Nasılsın?
İşte yıllardan sonra oğul
yüz yüzeyiz yine seninle
aramızda duruyorsa bu telörgü
sen de benim alnıma bakmalısın
dağılana dek birer birer bulutlar
görünene dek bizim oradan
senin için taşıdığım gökyüzü.
Bu telörgü durduramaz çünkü
ne senin bakışını ne benim
yeter ki gözlerimiz susmasın:
                           Nasılsın...
Oğul ben senin görüş gününde
ninniler söylemeyi isterdim
-avutmak için uykusuz gecelerini-
türküler söylemeyi isterdim
-düğününe sakladığım türküleri-
nice ağıtlar düğümlendi boğazımda
-birer harman yangınıydı her biri-
söylemeyi isterdim yasak olmasa
bana kendi dilimizi kullanmak.
Ama bu da durduramaz oğul
ne senin söyleyeceğini ne benim
yeter ki bir tek sözcüğe sığsın:
                           Nasılsın!
Bir tek sözcükle alırım ellerini elime
-üşüdükçe ovalayıp ısıtmak için-
bir tek sözcükle basarım bağrıma seni
-en öksüz saatinde kuşluk vaktinin-
bir tek sözcükle duyururum öğütümü
-gördüğün zulum mayanı berkitsin-
bir tek sözcükle ulaşır sana dileğim
-gün devrilsin ama sen devrilmeyesin-
boşuna bunca zulüm,bunca yasak ve engel,
onları aramıza koyanlar utansın:
                           Nasılsın?!
<end>

<start>
sen benim korkum musun uyuyup uyanmayan
sorulsa nerden nasıl günlerin yatağına
düzelmez kıvrımıyla bir daha kalkmamanın
kaşlarını getiren çizilmiş bir adama
bir tutup bir çekerek yüzünü yargıçların
yüzünü sana borçlu her akşam bir kadının
yüzünü sana borçlu her akşam bir kadının
korkuma çıplaklığı beyazlığı yakışan
sen benim dargınımsın sevişme otağına
babası aşk bıkkını annesi buzlu camdan
kaç kereler diz çökmüş diz çökmüş yalvarmaya
ya da bu ilk ölüsü elimdeki bıçağın
havamda kelimeler onun kelimeleri
bana da silâhı var ona gelen düşmanın
sen beni suya iten incecik yaz öğlesi
yangınını öğrettin açtığım her yaranın
sen bana bir yakınlık bir ateş yakınlığı
kendi kendine yanmış kimseyi ısıtmayan
desinler ona kaçtı bırakıp yalnızlığı
daha hiçbir kaçağın işlemediği suçtan
alarak şapkasını sonsuzluğa asılı
<end>

<start>
Meraklıysan insan yüzünün tarihine
önce şunu sor ey yolcu:
Neyle başlar insan yüzü, 
uçları güneş alevinde savrulan
saçıyla mı bir çocuğun, 
sarkık avurtlarıyla mı, 
kıvrılmaya hazır dudaklarıyla mı, 
gücenik bakışıyla mı yoksa?
Bir de şunu sor: 
Gücendiren ne insan yüzünü?
<end>

<start>
annem mi bir kadın
geciken bir kadın gece yatısına
ölüm kendini göstereli babamın saçlarından
günübirlik bir kadın
üsküdar'la istanbul arasında
babamdı sakalıydı babamın
bir akşam göle batırdı
çıkmamak üzere bir daha
hepsi de ekmek kokardı
sayısı unutulan parmaklarının
akşam bir attır bütün ülkelerde
serin esmer bir attır
terkisine çocukların bindiği
<end>

<start>
Ağustosta ay eksiksiz doğarken
karanlığa boğulmazdı böyle
balkonunda oturan adam
göz yaşı tadında olmazdı
dudaklarına götürdüğü rakı
Ağustosta ay eksiksiz doğarken
böyle yazılmazdı bu şiir
<end>

<start>
karanlığı bıraktım benim değil bu rüzgar
artık yol almıyorum şafağında suların
kıyısı kıyım değil dışındayım zamanın
çözdü yelkenlerimi iplerinden yıldızlar
şimdi bir gökyüzüdür o bizans çarşıları
saraylarla avlarla kölelerle yan yana
köleler ki uzanmış her biri bir şafağa
her biri bir ağıtın vazgeçilmez uğrağı
o kırallar o gülen miraslı geniş yüzler
kutsal diye tapınak kurdukları o saygı
çürümüş gövdem bile onları anıp titrer
çoğalır bana varan beni aşan bu anı
çoğalır beni saran bir deniz evreninden
ölüme baş eğmeyen ölülerin rüzgarı
<end>

<start>
Bakarsınız, özetleyiverir bir tek sözcük, 
insanın bakışını bir savaşa.
Dönüşür bir tek sözcüğe, bakarsınız, 
geçmişteki bir olayın bütün anlamı.
Yıllar sonra, yeniden yazılmış, 
bir duvarda çıkar karşınıza.
Düşünürsünüz, küçümsenir gibi değil, 
bir tek sözcük deyip de hiçbiri; 
en az bir silah kadar yeri var kavgada.
Sözcükler olmasa, bir zaferin işlevini
nasıl çarpıtırlardı tarih kitaplarında, 
ne ile süsleyip de yuttururlardı yalanı?
Anlarsınız, okurken yanlış bir şiiri, 
kendi sesinizle dirilttiğiniz düşman
ne kadar köprü varsa, yaşamla aranızda, 
biliyor önce onları atmak gerektiğini, 
sözcüklerle kurulduğunu biliyor köprülerin, 
geçmiş serüvenleri bugüne bağlayan.
Öyleyse, dersiniz, ulaşmak yetmez
nice kan ve acıdan sonra zafere, 
yapmak ve kazanmak kadar savaşı
sürdürmek de gerekir düşünce ve bilinçte, 
durmadan sürdürmek, çoğaltmak, tazelemek
en köklü yorumdan en küçük anıya dek.
<end>

<start>
Sık sık kesiliyorsa başlattığımız konuşma, 
susuveriyorsak birden
bir sözcüğün yarısında, 
tükendiği için değil
konuşacağımız şeyler.
Araya giren bu sessizlik, 
söylememek için hiçbir şeyi
nereye varacağını bilmeden.
Çünkü bir tek sözcüğün değeri
satmaya da yetiyor bir insanı, kurtarmaya da; 
öyle uzun ve karanlık bir sorgudayız ki
atmışlar yaşamın bütün köprülerini
girmişler dünya ile aramıza, 
ve gün ışığı görmemiz yeniden
ya direnirsek mümkün, ya konuşursak!
<end>

<start>
sevişen biz değiliz sanki göz kapakları
sanki ilk aydınlıkta bırakıp gidenlerin
aramızda yer alan adını o gölgenin
silemez hiçbir şafak sevişme sonraları
sanki atılan kurşun bizi bulur gecede
bize büyür ormanı o uzuyan çanların
sanki biz yan yanayız aramızda o yangın
o bir daha yakılan sorumsuz gövdemize
en büyük yalnızlığı göz göze gelmemizin
o her eğilişimde dünyamızın bir yeri
bırakılmaz bir yeri bırakıp gitmek için
ne kadar geciktirsek sanki o kadar erken
ne kadar geciktirsek bir şeyin eksilmesi
yarım kalan bir güneş sanki biz öpüşürken
<end>

<start>
Selâm getirdim Türkiye'den
kattığı sesten dünya şarkısına
kattığı acılı sesten
acılı ve onurlu sesten selâm
1920'lerden selâm getirdim
silahlanıp dağa çıkan Anadolu'dan
şahlanan atlarından Kurtuluş Savaşı'nın
sıkılan ilk kurşundan emperyalizme
Selâm getirdim 1977'den
İstanbul'da Taksim Alanı'nda
pusuya düşenlerden 1 Mayıs'ta
selâm otuz dört ölüden
Namuslu omuzlarında geleceği
taşıyan insanlarından Türkiye'nin
grevdeki kırk bin işçiden
kırk bin maden işçisinden selâm
Paylaşanlara selâm getirdim
salkım salkım ürettiği güneşi
selâm getirdim dostuna omuzdaşına
halkımın büyük özleminden
<end>

<start>
Kalabalığı gördüm; fışkırmış ara yollardan, 
doldurmuş bir alanı göz alabildiğine.
Bir tek yüze çevirmiş bakışlarını, 
kulağını vermiş bir tek sese.
Kalabalığı gördüm; bir tek sözle
haykırmaya hazır bir ağızdan.
Gergin yaylar gibi atılmaya hazır, 
duramıyor durduğu yerde.
Kalabalığı gördüm; elindeki bayraklar
yatıştırıyor acısını ve öfkesini.
Yan yana getirmiyor coşkunluk
o kadar kolu bir yumruk gibi.
Kalabalığı gördüm; habersiz
nereye varacağından sesinin.
Dinlemek için değil de
bir araya geldiği vakit konuşmak için.
<end>

<start>
Kumsalda yürüyenlerin izlerini
dalgalar siliyor arkalarından
Birbirine seslenen iki kişinin
ne dediğini alıp gidiyor rüzgar
Yine de yürüyorlar kumsalda
ayakları yeni izler açarak
Sesleniyor yine de birbirine
yeni sözler bularak iki kişi
<end>

<start>
İncecik bir ilkyaz yağmuru
altında yürüyen şemsiyeliler
o kadar güveniyoruz ki birbirimize
dinip dinmediğini anlamak için yağmurun
bakacağımız yere bir cama,bir su birikintisine
bakıyoruz birbirimizin şemsiyesine.
<end>

<start>
senden alıp gidiyor gözlerimi
gölgesi bile sığmıyor yüzüme yorgunluğun
alıp gidiyor dönmeyen atlıkarıncalar
kırların düş artığı şölencileri
sanki ben değilim baktığın kadar
karla rüzgar alıp gidiyor geceye uygun
onları unutmamak bunca uzaklıktan
sarp yürekli ermişlerini boşluğun
göğe açılan yangınları unutmamak
kara bir günbatımı girişken saçlarından
yitik bir ses taşıdıkları ırmak
kırlarda tütüp duran binlerce bozgun
çığlıkları ağaçlara asılı
ıssızlığı yürüyenler birikmiş yoğun
herkesin yüzünde onlardan bir iz
bir kapanmaz yara ölüme karşı
kıyısına gelip durdukları deniz
damgasını yedikleri boğulmuşluğun
kan alıp gidiyor ışığa doğru
senden alıp gidiyor senin uğultun
geçitsiz bir başdönmesi karanlıkta
kulelerin çizgileşen uçurumu
çizgileşen o yenilgi her bakışta
açılmayı bekleyişi bir tohumun
düşler seni de karartıyor ey şehir
aldananlar yargılılar kim varsa unuttuğun
birer birer çıkıyorlar dalgın su yüzüne
yüreklerinden yayılan eski kır günleridir
kırçıl akşam şarkısı surların üzerinde
senin o yarı tutsak yarı tanrı yok oluşun
<end>

<start>
Yürüdüğün vakit seninle birlikte yürüsün diye
kentlerdeki daracık sokaklar, 
	geniş alanlarına çıksın diye alınterinin, 
	yürüdüğün vakit değişsin diye dünya, 
	ve yaşam mutlu bir türkü olsun diye
dağlarda tek tek yakılan bu ateşler.
<end>

<start>
Söz almak için ayağa kalkıyorum
ve duruyorum yüreklerinizin önünde.
Kenetlenen dost elleri kutsamaya
ve uçurmaya barış güvercinlerini
hazır ağzımda sözcükler, 
anlatmaya hazırım sevdamı ve ülkemi, 
ırmaklar gibi taşıyıp getirdim
ürettiği bütün güzel sözleri
binlerce yıldan beri türkçenin.
Ama dökülmüyor ağzımdan işte
konuşmaya başladığım vakit
bunların hiçbiri.
Neyi söylemek istesem
dilime dolanıyor çünkü gece, 
çünkü elleri kenetleyen
dostluk değil gecenin kelepçesi, 
söz açmaya kalksam sevdadan
kurşunlanıp düşüyor kaldırıma çünkü
gencecik biri daha
ve kanına banıp gecenin parmakları
yazıyor adını gazete sayfalarına, 
çünkü yetmiyor anlatmaya güzel sözler
yurdumun üstündeki geceyi, 
yüreğimin üstündeki geceyi.
<end>

<start>
Biz ancak o vakit
sokaklarda dal bedenli
sevda çağında kızlar
yürüyorsa duraksamadan
dişleri birbirine kenetli
yürüyorsa üstüne üstüne
faşist saldırganlığın
ve grevci işçilerle kol kola
en önündeyse halayın
biz ancak o vakit
Ve daha yirmi yaşında
öğrendiyse alnıyla gülümsemeyi
ve daha yirmi yaşında
yirmi yüzyıl yaşamış gibi özverili
duvağını sarıyorsa yarasına
ve her şeye fiyat biçen dünya
satın alamıyorsa körpeliğini
biz ancak o vakit
söyleyebiliriz sevdamızın
yeni kovanlar için oğul verdiğini
<end>

<start>
Sen istediğin kadar tohum at,sürüp havalandır toprağı
sen istediğin kadar yağmur gözle,yolunu çevir suların
kazma vur,emek harca,dişe diş kavgaya gir,ter akıt
sen istediğin kadar koşum yenile,damızlık değiştir
yine elinden alsın bir el,yine bölsün çoluk çocuğun payını
yine bir avuç kum kalsın,sel geçip gittikten sonra
taş bağlanmış da yine dibine atılmış gibi ol bir kuyunun
yine de ki:'Bu yıl olmadı,ne yapak,belki gelecek yıla'
Söyle istediğin kadar,söz geçiremeyeceksin ellerine bir gün
iş  görmeyi öğrendikleri gibi öğrenecekler düşünmeyi de
alınyazısını da alt üst edecekler,yalnız toprağı değil
yalnız tohumu değil öfkeyi de öğütecekler o zaman
bir hesaplaşma saati olacak her akşam kurdukları
<end>

<start>
Bakışın donup kalmış aşağıda, 
belli uçan kuşları görmediğin.
Donup kalmış boşluktaki elin
uzanırken ördüğün duvara.
Yürüyorlar kırlardan sokaklara, 
sımsıkı kapılardan içeri
dağlarda bekleyenler, kar altında, 
ilkyazın amansız sürgünleri.
Baş aşağı ediyorlar ne varsa
çarşılar, sunaklar, pazaryerleri.
Toprağın horlanmış onuruyla
denize döküyorlar kenti.
Bakıyorsun ördüğü ellerinin
duvar değil koskoca bir dünya.
Hazır başka kentleri de yıkmaya
yeniden kurmak için yüreğin.
<end>

<start>
Dalgayı haber veren yakamoz
kimin gözüne çarpar kıyıda? 
Çiçeğe durduğunu kim ayırt eder
tepeden tırnağa giyinmeden ağaç? 
Kimin dikkatini çeker küçücük bir bulut
güneşi kapatmadan önce?
<end>

<start>
mutluluk bile bir iklim işi
şu masanın etrafında toplanmış türkler
arkalarından sarkan perdenin işlemeleri kadar uyumlu değiller
sıkılırız belki de neden
çalık yeşerip susuz kaldığımız için sevgilerden
şu sözlerin geçtiği yurda bak
dün süt gibi kardeşlerim vardı
bugün kireç akıyor yüzümüzden
kim kime konar gelir de uzaktan
ben hep böyle geceleri düşledim
kırık bir radyo sesinde senin yağmurun olsam
döne döne verdiğimiz kaç oldu
oysa vermek kadar almak da sanat işi
kültür geçmez mi tarım kelimesinde bazen
bu kireç kuyusunda daha ne kadar
duyan olmadan sesleneceğim
birbirine değen sırtlarımız aynı yüzü taşırken
<end>

<start>
üsküdar
üsküdar asyadır çine kadar
her kış
bıraksa da köpük saçlı kızlarını
kıyıya
öfkeli bir yağmurla iner rüzgar
mihrimah güneş saati
yanından ince dar bir merdiven uzar
soğuk
ve dönmez bir kilit çocuk kütüphanesi
önünden insanlar yürür ve susar
şemsipaşa
ceviz bir cami, demirinden
yan gözle cihangire bakar
demişti ki tanpınar
üsküdar uçarsa gider istanbul
yürüyemez sokaklarında çocuklar
üsküdar asyadır çine kadar
<end>

<start>
Ferman
Ben ağzından şelale dökülen bir padişahtım
      Kendi elimle fermanını yazdığım bestekarın
       Mihriban nağmeleriyle yaşardım
Duran ve kımıldanan her şeye soluğum yeterken
       Ne oldu de içimdeki geceye hükmedemedim
       Sisli bir kement gözüne efendim dedim
O gitti...
        Kemendi yeni bir nağmeye çevirdi
        Üstelik her gece geldi ruhu önümde eğildi
Söyleyin bana benim kehribar saçlarım
        Döşeğimde çarşaflara bürünmüş bir göç gibi yatarken
        Ötelerden yükselen bu dilsuz sesler kimin
Ben ağzından şelale dökülen bir padişahtım
        Geçerken önlerinden kahkaha arabasıyla
        Alkışlardı beni her cuma o güzel halkım
<end>

<start>
Sen nesin ki yanarsın
Sisten bir kafeste lal
İçlenişin gül yağmuru, nar
Karışır kalbe vuran sese her bahar
Dünya evvelinde sislerin de bir dili var
Ağır, dalgalı ve sessiz
Ömrün gövdesine kaybolarak dokunurlar
Bense...
Büyük bir merak yüzünden indim bu bahçeye
Ey sis bürü beni al sinene sar
<end>

<start>
yan yana iki boş bardak
dikkat! 
aşk yan yana iki boş bardak gibi
bekler bizi her sabah mutfakta
kahvaltıda
örtülerin mor kenarına işlenmiş
paşabahçe çizgili bir ışık ceylanı
seker durur bembeyaz dalgalarıyla
dikkat
ayrılıkta bile...
doldurur birbirini
yan yana iki bardak boşluğuyla
<end>

<start>
bir.adam.
bir.adam.var.odamda.
perdeleri sallayan.
bir adam.var.
havluda.sarındığım leylak.
bir adam var.mutfakta.
bir.adam.yarım ekmeğimden ısıran.
bir adam var.
parmaklarımda.
hep benim.hiç yaşamadığım
sokakta.'kuruttuğum gül altın tasta'.
bir.adam.varr.
hastalıkta.bir kaşık limon.
çorba.
birr adamm varrr.
gitmek isterim.
rüzgar karaltısı.bir adam.var!
bir.adam.var.
açık.makas gözleri.
bir adam.var.
otobüs.dolaşır şehirleri
bir.adam.var.odamda.
toz.içinde.
bir adam.var!
<end>

<start>
O zamanlar
Garsondum ben Samatyada
Ayağımda dallas marka pabuçla
Dönülmeyecek kadar uzakta
Ve bir akşam telefonda
'Cumhuriyet'dedim beni kaybettin
Sen artık Ankarada Mekteb_i Hukukta
Sesimi rüzgar olarak sakla
O zamanlar
Garsondum ben Samatyada
<end>

<start>
Oyunu sever bütün çocuklar
birdirbir, uzun esek, körebe
bu yüzden anlami aynidir, degismez
oyun sözcügünün halklarin dilinde
(Oyun koyun çocuklarin adini)
Savasa karsidir bütün çocuklar
kisinn: kar altinda her sabah
tükenip erise de solgun nefesi
yazin: gögsü sirmali fabrikalarda
çarklari döndürse de yoksul alevi
savasa karsidir bütün çocuklar
nice ölümlerden geçmislerdir
nice rüzgarlar içmislerdir
gelincik tarlasi çocuklar....................
<end>

<start>
Nefretin adresini mi soruyorsun? 
                Cinnet   yağmurunda kimsesiz kuşlardan
                Rüzgarı çalınmış yalnızlığımı mı; 
                Sevdanın adresini mi soruyors....................
<end>

<start>
anılardan yontulmuş yüze değil
bir felakete adadım kendimi
deneyerek sesimi yeni bir ölüde, her gün
sabahla, baharın geldiğini
resimlerde yaşayan ikindileri
akşamın yalnızlığa düşürdüğü kafiyeyi
kı....................
<end>

<start>
yazılsam ayrılığın menziline
söz nereye uçar
yal....................
<end>

<start>
Her sabah böyle ağlar mı Üsküdar
yoksul karanlığında kuşların
aşkın ve umudun bir de acının
rüzgarıyla uçarken bulutlar
Herkesten çok kendime yabancı
yaşadığımdan bir hayli yanlışsam....................
<end>

<start>
işte akşam tenimi geren kıyısı
yüzümle çağdaş makinesini sürerdi
petrolün kanımda biriktiren
çiçeği dolardı ekmeğime
kuş olur boyardım ormanı
çünkü azalırdı sömürg....................
<end>

<start>
Buğdayın, petrolün ve alınterin
yabancı ırmaklara akıyorsa
su dursa bile sen durma
....................
<end>

<start>
ey ezilmişlik! 
	bir gün ben de ulaşacağım kapılarına.
yoksulluğun o sonsuz panayırını aşacağım.
	aşkın şiirini ve memuriyetini kuracağım
	ve elbette bitecek zamanla edebiyat tarihi
sevdanın ve alkolün kahramanlığı er mektupları
gurbetin yüreğimi dağlayan diktatörlüğü.
sevgilim acemi bir karanfil gibi açıyor
her sabah şeh....................
<end>

<start>
Ev hapsinde küsülü
hasret kuşu çocuklar
Göz hapsinde aydınlık
gurbet kuşu çocuklar
Sonsuz sürgün bab....................
<end>

<start>
Annemin öldüğü yaşı çoktan geçtim
suyun vefası ve acılar
- bir de gökyüzü
çocuklarım olsa da
Babamın öldüğü yaştayım artık
g....................
<end>

<start>
Adını, vadilerin cemresinde
yolunu yitirmiş sulara yazdım
Saçlarına kırağı düşmüş ovalara
Göçmen kuşların konağı ovalara
Rüzgara yazdım bir de...
Seni o rüzgar getirdi bana
Gördüm seni bir daha
gençliğimin ilkçağının 
gözleriyle gördüğüm gibi...
O yıllarda da böyle miydi
dudaklarının ve ağzının iklimi
kirpiklerinin karası
alnının serin serinliği
saçlarının ilkbaharı?
Yüreğimde aşkın ve yarası...
Yüreğim çarpardı
Be....................
<end>

<start>
Acının çeyizini işleyen kızlarla....................
<end>

<start>
flütüm ince ve bereketli yüzümle
her akşam yeni bir dansı çalardı
yürürken yaylasında en uzun gün
kahve fallarında fincanlarda
ve bir sessizliğe ekleyip kendini
birden barbar sesime dolardı
ne kadar derin ve titrekse dolardı....................
<end>

<start>
Sen ki ne hüzünler yaşadın bir başına
erisin ar....................
<end>

<start>
Onlar ki aydınlık üzre
ecel toprağına
umut
ektiler. Ay dolandı vay deli gönlüm
Ölüm şaşırdı me....................
<end>

<start>
ışığı söndür. hadi yanıma uzan
seninle eskiyorum hadi uzan
gün çoğalırken yüzümüzle
bir roman kahramanını yaşıyaraktan
gece ıslak ve su kadar dalgındır....................
<end>

<start>
elim sanat' düşer usta
dilim küfre, yüreğim acıya
ölüm hep bana
bana mı dü....................
<end>

<start>
Güz erken geldi,sen gelmedin
gelecektin,ben sigarayı bırakacaktım
nikotin bantları yerine
yağmuru akıtacaktım damarlarıma
Bir de intiharını ihtiyarlığımın
Gençliğimin geçmiş baharlarını bir de...
Çocuklar körebe oynamak için yağmurla
gülüşleriyle donatacaklardı sokakları
kanatları gümüşten bir serçe
çocukların körebesi olacaktı
Ben uçurtm....................
<end>

<start>
Bir yeni yıla daha
eylül geldi
sevgime sevgin geldi
bana, sen geldin.
<end>

<start>
Eski karanlık. Sarı toprak. Hey abidin
Yaşlı kubbe. Ağaçlar
- Yılların yüzüme aşıladığı rüzgar
Mü....................
<end>

<start>
Kalbimde kan izleri anıların
tarçın kokusu, belki menekşeler
Belki bir ünlem işareti merak
nasıl solgun ve bulanık şiirler
Şiirlere uyanmak....................
<end>

<start>
Bir ses olsun isterdim hatıramda
senin sesin...
Günlerdir bir odaya kitledim bedenimi
hiçbir sokağa düşmüyor gölgem
Günün ve gecenin kapısını kapattım
Alanlara çıkmaktan korkuyorum
bütün anılarımı hapsettim
bir pencerenin pervazına
Kendimi senin sesine...
Dünyanın bütün sesleri 
silinsin isterdim
hatıramdan ve hafızamdan
seninki hariç....
O sese sarınır uyurdum kış geceleri....................
<end>

<start>
Kaderime sardım seni
Memelerinin akasyası
değer değmez dilime
Yüzün düştü yüzüme
Saçlarının kına kokusu
kalbime keder kuyusu
Cinnetin reng....................
<end>

<start>
Ağzında yasin gülleri
tuğladan çocuklar döküyor
kar altında bir sabah
toprak kokuyor nefesi
Silmiş künyesini haritadan
taze bedenler yontuyor
kar a....................
<end>

<start>
Tenim kurudu hasretinden
sulara adamıştım senin
sulardan narin bedenini
gözümde yaş kurudu oğul
Göklerin poyrazına
b....................
<end>

<start>
Her sabah bu musibet sis
demirden yol kavşakları
dur durabilirsen her akşam
bir tuhaf ölüm ilanları
kitap adları: yakılmış çiçek adları
yakılmış har kokusu yağmurun
bir denizden bir yüze çıkma zamanı
(Dizlerine koyup başımı uyusaydım çok mu geç seni anlamal....................
<end>

<start>
GÜL YAĞSIN UFKUMUZA
Ufka gül yağdığı akşam
yüzleri ucuz
sevdası ezberinde
kiralık evler gibi serin
turfanda kadınlarda sevdi
<end>

<start>
Sonbaharın ara sokaklarında günlerim
yazım nerde, kışım nerde
Dağlara ırmaklara yükleyecektim derdimi<....................
<end>

<start>
Kimse hatırlamıyor adımı
Bahar gelmiş. Balkonlar serin
Annelerin çocuk ambarı balkonlar serin....................
<end>

<start>
Bu gece uyumasak da olur, hadi sevinci tazele
sevdayi tazele emzirsin yillardir pas tutmus yalnizlig....................
<end>

<start>
Kabaran bir dalga gördüğünde sen
Şiirimi görüyorsun demektir
Yükselir göğe, fakat bazen
O hafif ve uykulu bir yelpazedir
Öyle bir hançerdir ki şiirim
Çiçeklenir elde kabzesi
Şiirim bir çağlayandır
Suyu berrak, kristal gibi
O fışkıran bir yeşilliktir
Pırıl pırıl; ve alev kızıllığında.
Şiirim yaralı bir geyiktir
Bir sığınak arayan ormanda
Şiirim kardeştir cesarete
Yalın, içten ve özlüdür
O, kendisinden kılıç yapılan
Çelikle aynı örste döğülmüştür.
Çeviri: Ataol BEHRAMOĞLU
<end>

<start>
Aynı yalınlıkla ölmek isterim
Kırda bir çiçek gibi, sakin, gösterişsiz.
Mum yerine yıldızlar parlasın üstümde
Yeryüzü uzansın altımda sessiz.
Ben aydınlık ve özgürlük delisiyim
Varsın hainleri gizlesinler soğuk bir taş altında
Dürüstçe yaşadım ben, karşılığında
Yüzüm doğan güneşe dönük öleceğim.
Çeviren: Ataol BEHRAMOĞLU
<end>

<start>
Açık gözle düş görüyorum,
Gece ve gündüz düş görüyorum,
Kah bir okyanus var karşımda
Sonsuz ve isyancı,
Kah sonsuz kumlar.
Ve bir aslan, çöllerin hakimi
Üstünde kumların.
Ve boynunda aslanın
Mutlulukla şakıyarak
Ruhumun hakimi
Yüzüyor uykumda,
Ve çağırıyor beni,
Çağırıyor durmaksızın!
Çeviren: Ataol BEHRAMOĞLU
<end>

<start>
Ey ruhumun oğlu! 
Her yerde dalgalanıyorsun, 
Gece fırtınalarının dalgalarını 
Şafakla yatıştırıyorsun. 
Fakat acı günlerin köpüğü 
Bulanık ve ağır 
Fırlatıyor seni yeniden 
Gecelerimin diplerine... 
Sen, ruhumun 
Ardına kadar açık 
En gizli yerlerine 
Sevgiyle bekçilik ediyorsun; 
Koruyorsun onu 
Bütün saldırılara karşı. 
Ne zaman 
Bir an için gitmen gerekse 
Sıkıntılar 
Hızla yöneliyor içime. 
Fakat sen 
Karanlık eşikte 
Açarak beyaz, geniş kanatlarını 
Onu engelliyorsun. 
Bir şafak aydınlığıyla 
İyileştiriyorsun gecenin acılarını, 
Karşılıyorsun beni 
Sabahın dalgalarında. 
Beni ağır uykumdan kaldıran 
Şafağın parlaklığı değil 
Senin ellerinin dokunuşudur 
Yastığıma kadar ulaşan... 
Varsın herkes 
Senin burada olmadığını söylesin, 
Desinler ki 
Sen uzak bir ülkedesin; 
Ah, nasıl da aptallar, 
Haksızlar nasıl da! 
Ruhun benimledir 
Sen benimlesin; 
Onlar içinse 
Sadece bir gölgesin; 
Onlar, bir gölgeye sahipler. 
Uçup geliyor uzaktan 
Çevik kanatlarında rüzgarın 
Yakıcı parıltısıyla 
Senin her bakışın. 
Onunla ısınıyorum 
Ve sevinçle donanarak 
Topluyorum hasadını 
Aydınlık bakışlarının. 
Sen onları gecenin sessizliğinde 
Yıldızlar gibi saçıyorsun, 
Her yerde dalgalanıyorsun 
Ey ruhumun oğlu!
Çeviren: Ataol BEHRAMOĞLU
<end>

<start>
Bilirim zarif elleri
Ve güzel kokularını onların;
Bilirim nasıl
Sarılırlar boyna
Ve beden onlara doğru
Açılarak bir gül gibi
Bitkin düşer
O güzel kokuları solumaktan.
Ve kan çarpar şakaklarda,
Sanki al damarlarda
Bilinmez kuşlar
Kızıl kanatlarını çırpmaktadır;
O hafif ellerin dokunuşu
Alazlanmış tende
Yaşamın rüzgarlarıyla
Uçuşur kelebek gibi,
Ve cansız bedeni
Yeniden diriltirler.
Fakat zarifliğini bu ellerin
Onların güzelliğini
Ben değişirim duraksamadan
Başka ellerle,
O minik ellerle,
Boynunda bir babanın
Büyülü bir gerdanlık gibi
Sımsıkı birleşen.
Eksik olsun zarif ellerin güzelliği
Ve güzel kokuları onların!
Çeviren: Ataol BEHRAMOĞLU
<end>

<start>
Kadehte nasıl
Altın kabarcıkla
Fıkırdarsa ruhu
Saydam şarabın;
Denizde nasıl
Beyaz bir sırt gibi eğmeçlenerek
Köpürür,
Sonra yatışırsa dalga;
Ovada nasıl
Hoplayıp zıplarsa taylar
Oynayarak ve ışıldayarak
Sabahları;
Kah ansızın kişneyerek
Kah dörtnala fırlayarak
Salarak gür yelelerini
Rüzgara;
İşte öyle
Fıkırdıyor bende de düşünceler,
Sokuluyorlar ayaklarına senin
Altın köpükler benzeri;
Ya da uysalca
Baş eğiyorlar oğlum
Önünde senin
Alacalı tüy sorguçlar gibi.
Çeviren: Ataol BEHRAMOĞLU
<end>

<start>
Küçük prens için
Başladı bu şölen
Küçük prens için
Lepiska saçlı.
Omuzlarına dalga dalga
Dağılıyor bukleleri...
Ve koyu renk gözleri
İki yıldız gibi oynuyorlar,
Kah sönüyor, kah parlıyorlar
Kah pasparlak tutuşarak.
O, yastıktır benim için,
Hem mahmuz, hem taç...
Kurnaz bir canavarla
Çarpışırken titremez elim,
Fakat bu el
Balmumu kesilir onun elceğizinde.
O kaşlarını çatmaya görsün
Bir kaygıyla dolar içim,
Gözünden bir damla yaş düşmeye görsün
Dehşetten sapsarı kesilirim...
Arınmıştır kalbim
Onun kızgın kanıyla,
Ve çarpmaktadır
Sadece onun buyruğuyla...
Küçük prens için
Başladı bu şölen.
Gel bana şövalyem 
Yakarışların patikasından!
Gir, efendim benim
Kederin barınağına!
Karşımda
Doğar doğmaz imgen,
Sanki bir yıldız
Opal parıltısıyla
Kederli barınağımı
Baştan başa yeniler:
Gölgeler geri çekilir
Işıkla delinerek,
Güneşin önünde bulutların
Ölümcül yara alması gibi!
Hazırım artık
Yeniden savaşmaya,
Küçük prens için
Onun büyük mutluluğu için!
O, yastıktır benim için
Hem mahmuz hem taç...
Kara bulutlar
Nasıl delinirse güneşle,
Ve nasıl gökkuşagıyla
Yer değiştirirse karanlık;
İşte öyle
Delinir prensin kılıcıyla
Benim barınağımın karanlığı,
Ve leylak renkli bir şafakla
Aydınlanır o anda...
Küçük prensim, ister misin
Döneyim yeniden yaşama?
Gel bana, şövalyem
Yakarışların patikasından!
Gir, efendim benim
Kederin sığınağına!
Senin için ölümü
En yüce ödül sayarım ben!
Küçük prens için
Başladı bu şölen.
Çeviren: Ataol BEHRAMOĞLU
<end>

<start>
Sabahları oğlum 
Minicik oğulcuğum 
Kocaman bir öpücükle 
Uyandırırdı beni. 
Sonra bir atlı gibi 
Otururdu göğsüme 
Dizgin yerine 
Tutup saçlarımı
O, sarhoş olurdu mutluluktan 
Ben mutluluktan sarhoş olurdum. 
Şövalye, beni 
Mahmuzlardı bağırışlarla 
Ah, o şirin mahmuzlar 
İki tazecik ayaktı. 
Ah, nasıl da gülerdi 
Mutlu şövalyem benim! 
Nasıl da öperdim ben 
Tek bir öpücüğe sığan 
O iki ayakçığı!
Çeviren: Ataol BEHRAMOĞLU
<end>

<start>
İki yurdum var benim: Küba ve gece.
İkisi de bir sayılır aslında. Yiterken
Güneşin görkemi, Küba
Üzgün bir dul gibidir
Uzun örtüleri içinde, suskun, elinde karanfil.
Bilirim ne olduğunu elinde ürperen
Bu kanlı karanfilin! Bomboş
Göğüs kafesim, bomboş, paramparça
İçinde yüreğimin çırpındığı. Vaktidir
Ölüme gitmenin. Uygundur gece
Elvedalara. Işık engeller bizi.
Sözler de. Evren
İnsandan daha ustadır konuşmada.
Bayrak gibi
Kavgaya çağıran bir bayrak gibi
Işıldıyor kızıl alevi mumun, açıyorum
Pencereleri. Daralıyor yüreğim.
Küba, dul Küba, göğü karartan
Bir bulut gibi sessizce geçiyor
Kopararak yapraklarını karanfilin.
Çeviri: Ataol BEHRAMOĞLU
<end>

<start>
Dürüst bir insanım ben,
Palmiyeler ülkesinden.
Ölmeden önce, paylaşmak isterim 
Ruhumdan akıp gelen bu şiirleri.
Guantanamera! Guajira! 
Guantanamera! 
Guantanamera! Guajira! 
Guantanamera!
Şiirlerim parlak yeşildir, 
Ama yine de kızıl alevler gibidir.
Şiirlerim yaralı bir ceylana benzer, 
Dağda kurtarılmayı bekler.
Guantanamera! Guajira! 
Guantanamera! 
Guantanamera! Guajira! 
Guantanamera!
Dikiyorum bir ak gül fidanı  
Haziranda ve Temmuzda
Çünkü samimi dost
Elini vermiştin bana.
Guantanamera! Guajira! 
Guantanamera! 
Guantanamera! Guajira! 
Guantanamera!
Ve zalimin biri parçaladığı için
Beni yaşatan yüreğimi.
Dikmem ne bir ayrıkotu ne de çakır dikeni 
Dikerim  bir ak gül fidanı.
Guantanamera! Guajira! 
Guantanamera! 
Guantanamera! Guajira! 
Guantanamera!
Dünyanın yoksul insanlarıyla,
Neyim varsa paylaşmak isterim. 
Dağların cılız dereleri 
Denizlerden daha mutlu eder beni.
Çeviren: Tuğrul Asi BALKAR
<end>

<start>
Şarap, arkadaş
Sunma bana:
Yok dünyada
Hiçbir mahzende
Öyle bir şarap
Dindirebilecek
Susuzluğumu benim.
Ve yok
Kadehler arasında
O kadeh
Dudaklarıma
İçine düşeyim.
Sakim benim
Unutur muyum seni?
Başka bir şarap
İçmeyeceğim.
Çeviren: Ataol BEHRAMOĞLU
<end>

<start>
Nasıl doğuyorsa çölde palmiyeler
Nasıl bitiyorsa tuzlu denizlerin kıyısında gül,
İşte öyle acılarımdan çıkıyor şiirlerim,
Gürültülü, tutkulu, kokulu.
Nasıl, denizlerin, yeşil dalgaların üstünde,
Yelkeni yırtılmış, direği kırılmış, yamacı
Yırtıcı suya açılmış.
Rüzgârlarla öfkeli savaşının ardından,
Gururlu gemi sürdürüyorsa yolculuğunu.
Dehşet! Dehşet! Dünyada ve denizde
Yalnızca gıcırtılar, taşkın öfkeler, sisler ve gözyaşları var
Ve koparılmış tepeler boşlukta dönüyorlar; 
Ovalar ve göller taşkın ırmaklar olmuş
Denizlere dökülüyorlar.
Kalabalık bir denizci halk
Rahatça doldurur her uçurumu.
Gökyüzünde yıldızlar sönüyor; 
Dönen, gölgede sarsılan rüzgârlar
Kaçıyor, açılıyor ve birbirlerine çarparak,
Çatırtıyla yuvarlanarak,
Dağların çukurlarına düşüyorlar; bulutlarda
Yıldızlar çıldırmışlar, alev saçıyorlar birbirlerine.
Ve sonra, gülüyor güneş; toprakta ve denizde
Rahat bir düğün aydınlığı parıldıyor.
Ah! Bu zorlu fırtına bolluk getirsin, arıtsın! 
Mavi gökyüzünden, dev tüllere sarınmış iniyorlar
Dizginsiz rüzgârların parçalanmış paltoları
Yüce fırtınada yıpranmış
Ve iyileştikten çok sonra da
Hâlâ kırmızı kalır her yaranın dudakları.
Ve şimdi onu bir beşik yumuşaklığıyla sallayan
dalgalarla
Bir çocuk gibi eğlenmeye, oynaşmaya koyulur gemi.
-Göklerde Eriyip Gitmek İsterdim-
Çeviri: Okay Gönensin
<end>

<start>
O, omuzumda oturuyor benim,
Kimseye görünmeden:
Yabancı göze görünmez
Onu yalnız ben görebilirim.
Şakaklarımı okşuyor tatlılıkla
Ve sıcaklığıyla ellerinin
Hafifletiyor ağırlığını
Dayanılmaz acıların:
Istırapla mıhlandığımda,
Kederle çarmıhlandığımda,
Ve hayatın boyunduruğunda
Donduğunda kanım;
Ve bir ölüm öpücüğü gibi
Acı, deldiğinde kafatasımı,
Odur silen alnımdaki teri
Sevecen eliyle.
Ayaklarımı çelip de
Beni yolun ortasında
Deviren yorgunluk
Ansızın siliniverir!
Ve hazırım yeniden
En uzak yollara gitmeye;
İçimde bir sevinç
Dudaklarımda bir gülüşle;
Bu demektir ki
Oğlum öptü beni;
Omuzumda oturan,
Kimsenin görmediği.
Çeviren: Ataol BEHRAMOĞLU
<end>

<start>
Bilen beni ben sanır,
                          Bilse beni utanır.
                          Ne falcı beni tanır,
                          Ne gösterir fal beni...
İzler bin ifrit beni, her gün 'sendeniz' diye,
Bin yola sürdüm atı, Yârab 'senden iz' diye,
Kandırdı İblis beni, 'ben dağ, sen deniz' diye; 
Bin parçaya ayırdı koştuğum kumsal beni...
Geçmedim eleğimden,
                                Pişmanım dileğimden,
                                    Çöz bağı bileğimden; 
                                         Sal beni! ..
Zehri ilaç yerine sundular 'uslan' diye,
Sırtımı uçuruma verdiler 'yaslan' diye,
Büyüttüm gözlerimde kediyi 'aslan' diye; 
Öfkenin sahrasında çıldırttı çakal beni! ..
Yaydan çıkmış okum ben,
                                 Kalıbımda yokum ben,
                                      N'olur bedenim de sen
                                           Kal beni! ..
Ulu yolculuğuma yok iken hazırlığım,
Artmakta günden güne körlüğüm sağırlığım,
Çökertti dizlerimi gereksiz ağırlığım; 
Bunca yıl taşımaktan bıktı bu hamal beni...
Kapılıp da fendine,
                                 Bağlandım kemendine,
                                     Köle etti kendine
                                         Mal beni...
Akşamına uzanıp sabahından gönlümün,
Uçurdum mürşidini dergâhından gönlümün,
Beni sorumlu tutup günahından gönlümün; 
Ne sofî selâm verir, ne arar abdal beni...
Zararımdır uttuğum,
                                  Aklımdır uyuttuğum,
                                      Taşımaz şu tuttuğum
                                          Dal beni...
Ayağıma dolanan yılan oldu huzurum,
Kahroldu iyiliğim övüldükçe kusurum,
Ne olur ya İsrâfil,  bir an farzet ki 'Sûr'um; 
Ebedî bir hayatın şafağında çal beni! ..
Bu son dilekçem sana,
                                    Uyamadım zamana,
                                         Yârab, el uzat bana; 
                                            Al beni! ..
<end>

<start>
Kükredi bir yanardağ ve devler dize geldi,
Göklerden zaferlerin müjdesi bize geldi,
Ankara’dan kopan çığ, ta Akdeniz’e geldi;
Haykırdı Başkomutan; 
"Türk’ün düşmanı kimler? "
Yürüdü dalga-dalga 29 Ekimler!
Milletim erliğini tüm cihana duyurdu: 
"Tek erim kalana dek ele vermem bu yurdu! "
Atatürk, "Cumhuriyet hürriyettir" buyurdu;
Uğruna can verilen vatan; Anadolu’dur,
	Yolumuz; Atatürk’ün Cumhuriyet yoludur…
Canını vatanına adayınca bir millet; 
Elbette hakkı olur o milletin hürriyet.
Atamızdan bizlere emânet Cumhuriyet
Bu vatan; yere düşen canların bedelidir,
	Bayrak; uğruna akan kanların bedelidir…
Biz ki âşinasıyız ezelî hürriyetin,
Ebedî bekçisiyiz nazlı Cumhuriyetin,
Bilmelidir tüm cihan bu kahraman milletin
Bükülmeyen koludur 29 Ekimler,
	Atatürk’ün yoludur 29 Ekimler
<end>

<start>
Her seher anamı seyrederdim seccadesinde
Akça bir aydınlık süzülürken tepelerden
Ilık bir meltem dolardı odama
Bakardım seccadesinin üstünde anam
Uçan bir halıya diz çökmüş melek gibi
Alnı ak tülbendi ak
Alacakaranlıkta iki eli iki yaprak
Ya da iki kelebek gibi
Bir inleme uçuklarken dudaklarında
Giderek ağarırdı alnında şafak
Sessiz bir hıçkırık uçuverirdi ansızın
Kuş gibi çırpınan yüreciğinde
Çırpınan dilek gibi
Titrerdi parmakları titreyen aydınlıkta
Aydınlanırdı yüzü birden dolunay gibi
Duyamazdım sözlerini
Arada bir eliyle silerdi gözlerini
O gözler ki kirpiğinde yağmurlar dinlenirdi
O eller ki beyaz bir güvercinin
Kanatlarından düşmüş birer telek gibi
Ayaza kesen kış sabahlarında
Pencere camlarında donarken buz nakışları
Selam verirken benden yana 
Üzerime örtülürdü sımsıcak bakışları
O titrerken incecik hırkasının altında
Ben onun şefkatini giyinirdim eynime
Sevgi sıcaklığında kadife yelek gibi
Her seher anamı seyrederdim seccadesinde
Ebedi giyinmiş ezeldi anam
Küçücük bir bedende dualar kadar büyük
Kabul olmuş dilekler kadar güzeldi anam
<end>

<start>
Sert esiyor hıyabanda bu rüzgâr,
Yüzyıllar eriyor bir gün içinde.
Bu sabah havada bir gariplik var; 
Dolmabahçe yine hüzün içinde…
Devin avucunda küçük karınca,
Devleşir, dağ gibi umutlarınca…
Atatürk güneşi ufku sarınca; 
Eğriler düzelir düzün içinde…
O nurla karışık onur yağıyor,
O aydınlık karanlığı boğuyor,
Geleceğin güneşleri doğuyor
O masmavi gökçe gözün içinde…
O, gönülde sönmeyen bir köz gibi,
Çağlar ötesini gören göz gibi,
Suskunluğu yorumlayan söz gibi; 
Binbir anlam o bir sözün içinde…
Bayrağım göklere al-al gelince,
Yıldızın yanına Hilâl gelince,
Düşünce ufkuna Kemal gelince; 
Kabuklar yok olur özün içinde…
<end>

<start>
Ve koptu takvimden bir yaprak daha,
Mor bir kahkahadır akşamın sesi…
Bunca susamışken gönlüm sabaha,
Sustu içimdeki at kişnemesi…
Sırtım sızlamıyor palanlar için,
Yarın yeni bir gün kalanlar için…
Gecenin şarkısı başlar birazdan,
Değişir suda renk, eşyada biçim…
Sıyrılır sevdalar tül gibi nazdan,
Bu gece o kadar rahat ki içim; 
Hazırım kapımı çalanlar için.
Yarın yeni bir gün kalanlar için…
Belli, seherim yok, atmayacak tan.
Kös vuruyor yüreğimde can sesi…
Duyuyorum, ta şuramda sızlatan; 
Kan pıhtısı gibi bir keman sesi…
Sevda mı? Vakit yok yalanlar için,
Yarın yeni bir gün kalanlar için…
Yarım kalmış şiir, kalemle kâğıt; 
Benden son hatıra köhne masamda…
İçten bir Fatiha, sessiz bir ağıt; 
Ben olsam da olur, ben olmasam da…
Akşam, bir ummandır dalanlar için; 
Yarın yeni bir gün kalanlar için…
<end>

<start>
Sevda; ahde vefa, sözde sebattır.
Seven için her gün "14 Şubat"tır...
<end>

<start>
Dertlerimi düğümledim tellere
Sazım üşür sızlar aklım Balacan
Kışlarımı serdim gurbet ellere
Yazım üşür sızlar aklım Balacan
Hasretindir çile-çile ördüğüm
Sıla ırak yollarımız kördüğüm
Sen değilsin vatan değil gördüğüm
Gözüm üşür sızlar aklım Balacan
Yaz günümde kar yağıyor kar desem
Yarar mısın şu bağrımı yar desem
Vatan desem sıla desem yâr desem
Sözüm üşür sızlar aklım Balacan
Gülüşün yok dudağımda güllenen
Bakışın yok gözlerimde tüllenen
Hasretinle yüreğimde küllenen
Közüm üşür sızlar aklım Balacan
Kabul olmaz niyazında gurbetin
Kapkarayız beyazında gurbetin
Kan donduran ayazında gurbetin
Özüm üşür sızlar aklım Balacan
Not: Cem Karaca tarafından bestelenip yorumlanmıştır.
<end>

<start>
Bir ölü var yatağında pörsümüş
Dirilir umuduyla nabzı hep yoklanıyor
Bir çiçek var çiğ düşmeyen bahçede
Her sabah bir katmerli gül
Her akşam akşamsefası
Kan çiçeği/ can çiçeği/ çan çiçeği
Pat-pat papatya/ kar-kar karanfil
Her nefes/ her gün/ her mevsim
Bu çiçek koklanıyor

Bir çöl var bereketli yağmurlara yasaklı
Ve her kum tanesinde iki damla gözyaşı
Kaynayan her gözyaşında bir çift göz haşlanıyor
Gözlerdeki o bön bakış
Yalnız o çölü görüyor
Yalnız o çölü örüyor
Düşünceye nakış-nakış
O çölde anlar ayları aylar seneleri emmiş
O çölde bir an içinde bin gençlik yaşlanıyor
Bir güruh var gürül-gürül çağlayan
Yürüyor üzerine gelecek zamanların
Bir an baş tacı olan bir anda dışlanıyor
Koşuyor iz bırakmadan binlerce başsız ayak
Menzil neresi diye sormuyor sorulmuyor
Bu boz-bulanık koşu durmuyor durulmuyor
Ayaklar aynı ayak sokaklar aynı sokak
Her akşam gün batarken bitti sanılan işe
Her sabah gün doğarken yeniden başlanıyor
Bir meydan var yok demeye yasaklı
Var olanı görecek gözlere mil çekilir
O meydan megafonu tek sesten hoşlanıyor
Ne yazık tek bir sese bin hançere uymuyor
Sesin rengi boz ve kara içinde
Hançer saplandığı yara içinde
Gümbürdeyen kan sesini duymuyor
Bir meydan ki her sabah törenle dikilen put
Her akşam törelerin emriyle taşlanıyor
Serseriler oturmuş serap gölgelerine
Gözlerin fanusunda görüntü puslanıyor
Zonkladıkça ayakta düşünce nasırları
Kelle zindanlarında akıllar uslanıyor
<end>

<start>
Fermanımdır! Yarım koyup her işi,
Bir başka hizmete başlanabilmez! ..
Bilmeli ki ahfadımın her ferdi,
Taş, kaynatılmakla haşlanabilmez! ..
İçi boş nesneden geçen hevâdır; 
Kamışa karanfil aş’lanabilmez! ..
Kıskançlık okları yadırganmasın; 
Meyvesiz ağaçlar taşlanabilmez! ..
Sevdanın yoluna at süren civan; 
Vuslata ermeden yaşlanabilmez! ..
Dişi cana takın, tırnağı taşa; 
Umut, ilk engelde boşlanabilmez! ..
Varsaymayın var sayılan yokları; 
Çoklar çehremizden hoşlanabilmez! ..
Düşman “gülüm” dese, “ölüm” bilmeli; 
Dostlar bir hatayla dışlanabilmez! ..
Düş vadilerinde otağ kurulmaz,
Hayal yaylasında kışlanabilmez! ..
Vurulsun davullar dengi dengine; 
Merkep küheylanla eşlenebilmez! ..
Bir’e iki denmez, diyenden sakın; 
Cihet dört denmişse beşlenebilmez! ..
Yürekli yiğidi koyup arkada,
Ödlek, öncü diye peşlenebilmez! ..
Elleri koynunda, gözleri mahmur; 
Gayretsiz başarı düşlenebilmez! ..
İlahî sevdaya tül olan kalbe,
İblis’in gergefi işlenebilmez! ..
<end>

<start>
Fermanımdır! Kös vurula üç kere; 
“Dur” denile durup durup azana! ..
Yiğit odur kış gününden yaz vere; 
İlkbaharı çevirmeye hazana! ..
Mert odur ki, sözü senet biline; 
Ekmeğini eğilmeden kazana! ..
Beyhude ümittir; rastlanabilmez
Gölde çekirgeye, çölde sazana! ..
Ne denir dizinde evdeş uyutup,
Düşteki dilbere nâme yazana? ..
Anadolu yere inmiş gök iken; 
Yazık gökte yer arayan ozana! ..
Bu duvara bir taş koyan övülsün; 
Yüz vermeyin yapılmışı bozana! ..
Rızam yoktur biri tarla sürerken; 
Biri söğüt gölgesinde uzana! ..
En güzel çeyizdir, en zağlı kılıç; 
Ecdat terbiyesi kıza, kızana! ..
Çan sesiyle çelinmeye duygular; 
An sesleri sarılmaya ezana! ..
Sanatçı sanatı sevda bilerek; 
Her işine gergef gibi özene! ..
Sanatı germeli saz tellerince; 
Ses getirmez gevşek telden tezene! ..
Gül çehreler riya-boya yerine; 
Sevdaların can rengiyle bezene! ..
Rızam yoktur “az”a râzı olmayıp; 
“Yok” yolunda aylak aylak gezene! ..
Öfkem vardır bir yarışa zorlayıp; 
Sınav-sınav sabilerim üzene! ..
Düzen sana uygun değilse sakın; 
Ahfadım uymaya bozuk düzene! ..
Adaletin terazisi sapmaya; 
Kul hakkı kalmaya Rûz-i Mizan’a! ..
<end>

<start>
Fermanımdır! Bu ferman ki dilektir; 
Dileğim dostlara çağrı biline…
Vatan sevgisiyle vurdukça yürek; 
Gönül mahmuz yemiş sağrı biline…
Gönül olamamış yürek vuruşu,
Göğüs boşluğunda ağrı biline…
Hür gezilen Anadolu toprağı,
Şehit ecdadımın bağrı biline…
Yalan-yanlış, eksik-gedik kalmaya; 
Eğriler içinde “doğru” biline…
Boş sözlerle zaman sirkat edenler,
Ömrü talan eden uğru biline…
Özümüzde ne riya var, ne yalan; 
İstemem sözlerim eğri biline…
Fermanımdır! Bu ferman ki dilektir; 
Dileğim dostlara çağrı biline…
<end>

<start>
Fermanımdır! Hürriyeti milletin
Elinden kimseler alabilemez! ..
Çağ aydınlığında başladı akın,
Kimse bu seferden kalabilemez! ..
Şimşek hızındadır bu zorlu koşu,
Hiç kimse gaflete dalabilemez! ..
Gafil doludizgin savuşan günün
Ardından tek atlı salabilemez! ..
Vakit hazinesin talan ettirmem,
Kimse bu nakitten çalabilemez! ..
Menzilden bir lahza ayrılmaya göz,
Seken ok hedefi bulabilemez! ..
Yanılırsam silkeleyin yakamdan,
Yönetimde gaflet olabilemez! ..
Dizime oturtup evlat dediğim
Kimesne sakalım yolabilemez! ..
Bilgeleri, yaşlıları hoş tutun; 
Yerleri kolayca dolabilemez! ..
Bin nimet verse de hasreti yeter,
Garipler gurbeti sıla bilemez! ..
Gönüllerde Allah korkusu varsa,
Şeytan düşünceyi çelebilemez! ..
Şerri şadırvanda sebil edenler,
İlâhi dergâha gelebilemez! ..
Şehit kanlarıyla vatan edilen
Toprağımı kimse bölebilemez! ..
Milletin özüdür her vatandaşım; 
Hiç kimse kimseyi köle bilemez! ..
Vatana-millete karşı hizmetin
İkmal edemeyen ölebilemez! ..
Ücra bir köşede ağlarken biri; 
Milletin tek ferdi gülebilemez! ..
Bir anlık gafletin sarsıntısını
Kimse bizcileyin bilebilemez! ..
Bu ferman ki gönüllere dağlandı,
Fermanlar bu hattı silebilemez! ..
<end>

<start>
Fermanımdır! Kös vurula üç kere,
Beyinlere Besmeleyle yazıla! ..
Bu ferman ki; kılıç değil, ok değil,
Her yüreğe bin sevgiyle kazıla! ..
Gök kubbeye mahya edip Tekbîr’i,
Her yıldıza birer Hilâl çizile! ..
Karanlığın kör gözleri delinip,
Aydınlığın gün ipine dizile! ..
Hakk’ın ışığını sarıp zulmete
Kin ve öfke bin sabırdan süzüle! ..
Rızam yoktur korku kılıç bilerken,
Koçyiğitler kuytularda büzüle! ..
Haksızlığı sancak yapan hür ise,
Hak diyenler zincirinden çözüle! ..
Huzursuzluk sürgün ola ülkemden,
Her yöremde korkusuzca gezile! ..
Hazan yaprağından gelecek bahar,
Suyun büklümünden hile sezile! ..
Adaletin terazisi sapmaya,
Görüldüğü yerde zulüm ezile! ..
Yemin olsun dilimdeki Tekbîr’e,
Rızam yoktur tek bir gönül üzüle! ..
<end>

<start>
Söyle ey ruh! ..
Kim doldurdu bu dağları heybeme
Yırım-yırım yollarımı yırtan kim
Hangi gölde ıslandı 
Irmağımın eteği
Gün kantarında ömrümü
Kem dirhemle tartan kim? ..
Söyle ey ruh! ..
Kim kopardı gül dalından sesimi
Hasretimi ilk geceye yakan kim
Hangi kışlar donduruyor
Düşlerimin yazını
Gözlerine burgulayıp geceyi
Seher vakti penceremden bakan kim? ..
Söyle ey ruh! ..
Kim boyadı karanlığı gözüme
Her bakışta çözülerek yedi renge solan kim
Hangi avcı son ceylanı
Vurdu gönül çölümde
Beni sarıp sazımdaki tellere
Dilimdeki türküleri yolan kim? ..
Söyle ey ruh! ..
Kim bağladı yollarımı sonsuza
Düşüncemin ötesine düşlerimi çelen kim
Hangi rüzgâr son yaprağı
Kopardı can dalımdan
Ayağımın değmediği yollardan
Beni böyle yürüyüp de gelen kim? ..
Söyle ey ruh! ..
Kim yıkadı kefenimde suları
Şu yıldızsız gökyüzünü üzerime seren kim
Koparmaya kıymadığım
Ham meyveyi deren kim
Bin-bir ilki bir tek sona sarıp da
Benden önce mezarıma giren kim? ..
<end>

<start>
Bir kıvılcım çiçeklenir dilimde; 
Beni söylerim…
Gözyaşlarım iki belik sırma saçtır elimde; 
Islak, duru, simsiyah…
Bin geceden süzülür de bir sabah; 
Ben beni söylerken seni söylerim…
Eyvah! ..
Çamlar devrildikçe Çamlıbel’imde,
Bin mızrap kırılır gönül telimde; 
Aşkın canevinde teni söylerim…
Nârâlarım vardı çığlar gibi,
Sevdalarım vardı tığlar gibi,
Türkülerim vardı tuğlar gibi; 
O eski türküleri yeni söylerim…
*    *    *
Hani atlarım vardı; 
Yelesinde günaydınlar taranan…
Üzengileri yiğit mahmuzuna adanmış,
Dizginleri dipsiz kader elinde…
Bir Tekbîr duymayalardı bir kez,
Türkü olurlardı Mohaç Ovası’nda,
Otlukbeli’nde! ..
O atlar ki ceylan bakışlıydı,
Heybeleri umut rengi sevdâ nakışlıydı,
Bir özge haclegâhtı terkileri…
Bir ah duymayalardı süvarilerinden,
Alevlenirdi yelelerinde yalım-yalım
Unutulmuş umutsuzluk türküleri…
Hani atlarım vardı; 
Nallarında toprağın boz gülüşü…
O atlar ki güneşin örsünde nal döverlerdi,
Gemlerinde en zağlı güçlüğü geverlerdi…
Kartal kanatlı, arslan pençeli,
Kaytan bıyıklı yiğitler yeşerirdi eğerlerinde.
O yiğitler ki sağrılarda ölümü döverlerdi,
O yiğitler ki sevince ölümüne severlerdi! ..
O yiğitler ki baharı kapmak için kıştan; 
Kaç alevden nefesi geçirirlerdi kamıştan…
Sonra döner, sonra döner, sonra dönerlerdi; 
Dönen dünyayı durduran işte o erlerdi! ..
Hani atlarım vardı; 
Mesafeleri süzerek su gibi içerlerdi…
Yürek vuruşunca nal sesleriyle,
Tesbih gibi çekerlerdi damarını yolların; 
Dağları ikiye biçerlerdi.
Her akşam belâ gibi uçtukları uçurumdan,
Her seher duâ gibi geçerlerdi…
Hani atlarım vardı; 
Yedi renge donanırdı donları.
Yedi iklimde nalları
Yedi kat kös vururdu…
Cümle cihan tanırdı onları,
Onlar uçtukça dörtnala ufuktan ufka
Yüreği yufka zaman dururdu…
Hani atlarım vardı; 
Doruydular…
Korkusuydular karanlığı tarayanların,
Çağları tutuşturan ateşin koruydular! ..
Dillere düğüm atardı şahlanışları,
Cevabı olmayan soruydular…
Şafakların en pembesi yıkanırdı 
Göleğinde bulutsuz gözlerinin.
Sarı sıcağıydılar vuslat ikindisinin,
Hasret akşamlarının moruydular…
Hani atlarım vardı; 
Al’dılar… 
Gemiler tırmanırken dağlara,
Gemi azıya aldılar; 
Dağ dalgalı denizlere daldılar…
Vurulunca düşmezlerdi toprağa,
O atlar ki Mevlâ’ya kanatlanan şükürdüler.
O atlar ki köpük-köpük, kan-kan
Karanlığı çiğneyip tükürdüler! ..
O atlar ki zaman denen ummana daldılar; 
Son seferden dönmeyip,
Orda kaldılar…
Hani atlarım vardı; 
Kır’dılar…
Küfrün kale kapısını 
Çifteyle kırdılar.
Çifte düğün kurulan harman yerinde köylerin,
Çağladılar deliçaylar gibi yele-yele…
Döşlerinde cirit diye, ok diye
Öfkeyi kırdılar.
Bizden özge bizlere dost yok diye,
Tetikte durdular.
Belâ savuşturdular, hasret kavuşturdular…
Mekânın küflü kınından zamanı sıyırdılar,
Yiğidi yavukludan, anadan ayırdılar…
Hani atlarım vardı; 
Onlar nice attılar? ..
Bir kişnediler ki, kırıldı yedi denizin kilitleri.
Yedi iklim taranırken yelelerinde; 
Kor dudaklı vâdilerin ağzını kapattılar…
Onlar ki nazlıydılar seher yelince,
Günü gelince
Kasırgalar gibi estiler, savurdular…
Dağları ova ettiler,
Güneşi eritip günde,
Çölleri tava ettiler,
Kumları kavurdular…
Bulut-bulut yaylalara ağdılar,
Çatlak bağrına toprağın
Yağmurları sağdılar…
O atlar ki, kanlarını er kanına kattılar,
O atlar ki, mahmuzların sevdâsını tattılar…
Pul-pul olup dökülürken küfrün sahte cevheri,
Balıklar o atlara pullarını sundular; 
Gözlerinin göleğinde yundular…
O atlar ki, dizginleri dişleyip,
Gecenin görkemine ay gibi soyundular.
O atlar ki, aşkıydılar nefissiz meleklerin; 
Perilerin oynadığı bir özge oyundular…
Hani atlarım vardı; 
Gönlüme kanattılar…
Toprağımın mührüydü nalları,
Türkü taşırlardı terkilerinde,
Terleri sevdâlar gibi kokardı,
Yıldızlar öperdi nal izlerini…
Gözleri güneşe çakmak çakardı,
Davul vurulunca harman yerinde; 
Kişnerlerdi kök çınarlar adına,
Göklere çizilen dal izlerini! ..
O atlar ki kabuk söküp bağrımdan,
Ruhumu sevdâ ile sabaha kanattılar…
O atlar ki; 
Dönülmez inattılar,
Erilmez murattılar…
Hani atlarım vardı,
Sakarya’ydılar, Fırat’tılar…
Erkişi tutabilirdi dizginlerinden, 
Geçebilemezdi gölgesinden her kişi; 
Onlar ki Sırat’tılar! ..
Yiğit uçururlardı zaferlere,
O yiğitler ki; 
Âb-ı hayat içmişlerdi ölümün bakır tasından.
Tutup en “Şehr-i azîm”in kadife yakasından; 
“Allah” diye gürlediler! ..
Merhamet mendiliyle silip küfrün kirini; 
Gönül semâlarının Tekbîr’ini
Zamanın göğsüne mühürlediler…
O yiğitler ki yaşayıp bir anda bir asrı; 
Mekânı bitirdiler,
Zamanı âhirlediler…
Hani atlarım vardı; 
Ölümsüz hayattılar…
Kalmasın diye yâd elde şehit süvârileri; 
Kaç katedral kulesinin boynunu uçurdular…
Kaç çağ mili mesafeyi zamana içirdiler,
Kor yürek haddesinde eriterek ölümü,
Kaç kızıl okun deldiği 
Karanlıktan geçirdiler…
O atlar ki ışısın diye gözü göklerin; 
Çıkarıp gözlerini karanlığa attılar…
Nal seslerine boyayıp çan seslerini,
Çeliğe üflediler alev nefeslerini; 
Polatı erittiler, mermeri kanattılar! ..
Hani atlarım vardı; 
Tuna’ydılar, Şat’tılar… 
Batmayan güneştiler cihan ufuklarında.
Tan renginde doğmuşlardı,
Kan renginde battılar…
Zaman gümüş savatlı kolandı bellerinde,
Geceye düğüm atıp günleri uzattılar.
Kalsın diye nalların yarına dünden izi,
Yediler yedi iklim, içtiler gün denizi…
O atlar ki…
Son pazarda o atları iki pula sattılar! ..
Hani atlarım vardı; 
Balaban bakışlı arslan yeleli,
Sustu kişnemeleri son seferden geleli…
Hani atlarım vardı; 
Yelesine başımı gömüp de uyuduğum.
Hani atlarım vardı; 
Kokusunu içtiğim,
Gözlerinde gönlümün hasretini yuduğum…
Yapışmış yakama yedi belâ,
Yedi iklim, yedi deniz…
Ey yediveren güllerim; 
Atlarım nerdesiniz? ..
Ben nice aşarım şu dağları? 
Bu canavar ağızlı vâdiden nice atlarım? 
Unuttum anılmaya anılmaya adımı, 
Neydi çoktan unuttum
Varoluşumdaki sır? ..
Kaç asır uzaktan geliyorum, kaç asır? ..
Siz gidin, beklemeyin beni.
Ben bu dibi görünmeyen susuz ırmaktan geçemem…
Dilimi dağladılar,
Vururken ağladılar,
Koparıp gönlümün sırma telini; 
Beni bana bağladılar…
Bizdik, ben olup bittim.
Son oku sahraya saldım; 
Sadağımda çıyan, akrep, engerek,..
Kılıcım eridi kında, yayım yok. 
Bir çatal çomaktır çolak elimde tuttuğum,
Yiğitlik neme gerek? 
Siz gidin, bırakın beni burada; 
Özümü heybesinde unuttuğum
Dorutay’ım yok! ..
<end>

<start>
Burçak tarlasında bir yaz öğlesi
Doğmuştu Ali
Çığlık-çığlık isyan doluydu sesi
Göbeği kesildi bir taş üstünde
Açıktı eli
Ağlıyorken kapalıydı gözleri
Ürküttü çığlığı sürüngenleri
Anasının urbasının yenleri
Kundağı oldu
Ölüğü tarlanın toprağı oldu…
                    *
Bulutlar geçerdi ayın üstünden
Ürperirdi Deliçay’da yundukça
Cemre-cemre gülücükler sundukça
Kalktı duman gibi köyün üstünden
Şehit babasının yası Ali’min…
                    *
Ellerini aç kediler yalardı
Kamışlardan düdük yapıp çalardı
Anası boşluğa bakıp dalardı; 
Acep şu beldenin nesi Ali’min? ..
                    *
Deliçay öyle hep akar akardı
Çayın ninnisiyle uyudu Ali’m
Yetimdi dağlara yılgın bakardı
Kurt masallarıyla büyüdü Ali’m
Susuzdu gözünde yeşil uykular
Ve akıp gitti sular…
                    *
Ağıtlar vardı anaların dilinde
Şehitler uyurdu gurbet ilinde
Sefer türküleri çığlaşırdı harman zamanı
Gizli ağlaşırdı gelinler ferman zamanı
Yer mi yoktu yeryüzünde
Er mi yoktu sahralarda yitecek
Gayrı Galiçya mı olur Yemen mi? ..
                    *
Dünya dönüyordu
Dövenler dönüyordu harman yerinde
Başı dönüyordu Ali’min
Açılınca sarı öküzün ağzındaki bağ
Ve alınca ağzına 
Bir tutam daneli saman
Aman ki aman
Ne çıkardı bir tutam samandan
Sanki bir çağ yırtılmıştı zamandan
Ninesi bir yandan koptu
İdris emmisi bir yandan
Elinde üvendire
Evire çevire
Gayrı yen mi yemen mi? ..
                     *
İncecikti boynu ipinceydi bileği
Yetimdi ezikti yüreği
Ezim-ezim ezildi, süzüm-süzüm süzüldü
Bir baktı anası ona,
Bir baktı Ali’m anasına
Çağım-çağım çağladı
Bastırdı gözlerini
Çatlak ellerinin ayasına
Koptu isyan ipinin çıkrığı
Kurtuldu gırtlağının kancasından hıçkırığı
Yetimlik yüreğinin canevini dağladı
Ağladı ağladı ağladı
Silindi gönlünün pası Ali’min
Yekinip kalktı
Sildi yumruklarına gözyaşını
Anası ona o anasına baktı
Deliçay zamanı yüklenip aktı…
                     *
Yaz geldi kış geldi
Yine yaz geldi
Çatlaktı dudakları topukları
Çatlaktı şerha-şerha kara bağrı toprağın
Kimi zaman ürünler
Tohumdan da az geldi
Yazlar kış için geceler gün içindi
Davullar vuruldu harman yerinde
Yine sefer için er topladılar
Davullar sefer ve düğün içindi
Ergişi dediğin bugün içindi…
                     *
Yüreği avcunda açıktı Ali’m
Daha onbeşinde küçüktü Ali’m
Kelebek kanadı nasıl tozarsa
Öylesine benzi uçuktu Ali’m
Bakardı yırtık çarığına
Sokardı ayağını toprağın yarığına
Teni toprak kokardı toprağı ten
El dokumasıydı şalvarı
Ya pamuklu ya keten…
                     *
Dinlenirken soku taşı üstünde
Güneşler erirdi başı üstünde
Çeymelenir idi kaşı üstünde
Bir tutam perçemdi süsü Ali’min…
                     *
Davullar vuruluyordu harman yerinde
Sapsarıydı sonbahar
Sapsarıydı benizler
Henüz onaltıya basmıştı Ali’m
Yiğit kaynıyordu köy meydanında
Bağrı yanık anasının yanında
Tüfengi boynuna asmıştı Ali’m
Anacığı şivan kurup ağladı
Hançer gibi hıçkırığı yırttı da ciğerini
Hançeresinden bir türkü
Deliçaylar gibi çağladı; 
                      *
Deline de kara dağlar deline
Üç sıralı fişek takmış beline
Söyler selamını seher yeline
Uçar mor dağlara sesi Ali’min…
                      *
Gam doludur Dorutay’ın heybesi
Gayrı tek sığınak Allah yoludur
Yetim Ali’m yiğit Ali’m can Ali’m
Cihanı kaplayan Anadolu’dur
Hangi dağda gelinciktir al kanın
Sen hangi yaylada yatarsın kurban
Hangi ova örtülmüştür üstüne
Kına diye kan mı yaktın destine
Gam doludur mor dağların terkisi
Senden sonra ak pürçeğe dönüştü
Nice gelinlerin sırma örgüsü
Dilden dile çağdan çağa uzanır
Yetim Ali’min yetik Ali’min
Yitik Ali’min türküsü:
                      *
Gideli kaç bahar nice güz oldu
Derdim binbir iken binbeşyüz oldu
Son seferde imi-timi düz oldu
Yitiktir potini fesi Ali’min…
<end>

<start>
Gün battı sürünecek geceler ardım sıra
(Her batan gün hayatın düşen bir yaprağıdır
Her akşam ömür denen yolun bir durağıdır) 
Dumanlı gözlerimde ufuk isli bir çıra
Yokluğun yüreğime alev alev doluyor
Senden çok uzaklarda yine akşam oluyor
Akşam oluyor yine senden çok uzaklarda
(Unutulmuşluğumun oturup kilimine
Asıyorum gönlümü son zaman dilimine) 
Sonsuz zemherilerin bağrındaki baharda
Bir filiz yeşerirken bin-bir çiçek soluyor
Senden çok uzaklarda yine akşam oluyor
Senden çok uzaklarda akşam oluyor yine
(Ben bu karanlıklarda eriyip biteceğim
Günün ilk ışığını görmeden yiteceğim) 
Ecelim mi yürüyor peşimden sine sine
Zaman mı tükeniyor, gün mü ömrü yoluyor
Senden çok uzaklarda yine akşam oluyor
Ne çalacağım kapı ne kapımı çalan var
(Ne karanlık odamın lambasını yakacak
Ne âmâ penceremden yokluğuma bakacak) 
Ne soran var hâlimi ne gönlümü alan var
Gözlerim avucumda küllenmeyen iki kor
Senden çok uzaklarda yine akşam oluyor
<end>

<start>
Bırak zaman yakasını gönlümün
Serme beni közlerimin üstüne
Pembe hülyaları taşıma n’olur
Bulut bulut gözlerimin üstüne
Güz mü geldi kurudu mu söğütler
Dil tutuldu tutulmadı öğütler
Bir zamanlar değme babayiğitler
Söz etmezdi sözlerimin üstüne
Söylediğim türküleri bilen yok
Benim ile ağlayan yok gülen yok
Dönüp baktım ardım sıra gelen yok
Kar mı yağdı izlerimin üstüne
Ey felek tüy takma teleklerime
Hasret düğümleme dileklerime
Yokluğu takıp da bileklerime
Yıkma beni dizlerimin üstüne
<end>

<start>
Çağlar zamanı sallardı yıllar uyurken asırda
Avuçlardaydı yürekler İlâhî aşk denen sırda
Dertler eridi sevgide diken kırıldı nasırda
Onlar ki sevda yeliyle sildiler yürekten kini
Hor görmediler çirkini
                                    Güzele “güzel” dediler
Bağdaş kurup oturdular gâh halıda gâh hasırda
Anadolu idi toprak çadır da birdi kasır da
                                    Mâna delirdi sözlerde
                                         Obalara “el” dediler
                                              Dağlar küçüldü gözlerde
                                                   Fırtınaya “yel” dediler
Gamze kanlı hançer oldu yâr dudağı “gül” olunca
Eritti sevda güneşi yürekler “gönül” olunca
Aslıhan’ın ateşiyle Kerem yanıp “kül” olunca
Sevgilinin olmadığı diyara “gurbet” dediler
Ecele “şerbet” dediler
                                    Sevdaya “ecel” dediler
Elvan-elvan açtı güller bahçıvan “bülbül” olunca
Çirkin çehre “cemal” oldu yürekler “gönül” olunca
                                    Sineye “seyran bağları”
                                         Yâr zülfüne “tel” dediler
                                               Gösterip karlı dağları
                                                     Ferhat’a “git del” dediler
Her kısrağa binmediler “bizden daha arık” diye
Dağda kırda yalın taban sürüdüler “çarık” diye
Sarıp İlâhi sevdayı başlarına “sarık” diye
Tarihe kırk düğüm atıp zaman içre çağ oldular
Birer ulu dağ oldular
                                   Ebede “ezel” dediler
Beklediler bin sabrile helva olsun koruk diye
Yücelerden enginleri gözlediler doruk diye
                                   Aşkı çilesinde örüp
                                        Fâni dünyayı boş görüp
                                             Yaratılanı hoş görüp
                                                   “Her ne isen gel” dediler
Kelle sürüyen kanları gazâda bir damla görüp 
Bir dilberin iki damla gözyaşına “sel” dediler
Korku bekleyen dağları burcundaki çamla görüp
Boşaltırken dizginleri “Bre Çamlıbel” dediler
<end>

<start>
Tek başına bir ölüm yetmez bize bir tanem
Çok uzaklardan geçen bir yaz ikindisinden
Kör kartalın yolduğu iki pençelik bulut
Geçse de alev gibi bir şimşek namlusundan
Vuramaz ruhumdaki kızıla çalan moru 
Bittiyse o türküsüz tellerde ses şöleni
O iç-içe uzayan binlerce koridoru
Hangi kapı açacak karanlıktan ışığa
Hangi su dindirecek susuzluğunu suyun

Hâlâ düşünüyorsam / düşünebiliyorsam
Anlamam gerekmez mi anlatılmayanları
Ama anlamıyorum kimler iliştiriyor
O dikenli o zehir yeşili sarmaşığa
Anka kuşundan kanat/ alıcı kuştan bakış
Akrepten zağlı kuyruk/ kuğudan ince boyun

Tek başına bir ölüm yetmez bize bir tanem
Vuslatın hançerinde kan menevişi hazır
Kopardı can dalında yeşeren son çığlığı
O Kafdağı kaçkını kartalın kor pençesi
Bak bitmedi cinlerin o zifir gecelerde
Işık yumaklarıyla oynadıkları oyun
Tek başına bir ölüm yetmez bize bir tanem
Bir ölüm ruhumdaki ölümü öldüremez
Kan karanfil dudaklı sarışın günbatımı
Hâlâ öpüyor ise perdesiz penceremi
Ve hâlâ terliyorsa avuçlarımda sular
Her pınardan yüzsuyu içmez sürmeli koyun
Tek başına bir ölüm yetmez bize bir tanem
Düştükse denizde kum balıkta pul değiliz
Küflenmiş aktar işi bir tutam ölüm ile
Dipsiz Tanrıçaların kaprisleri uğruna
Bedeni bedestende satacak kul değiliz
Biliriz hilesini bezirgân denen soyun
Tek başına bir ölüm yetmez bize bir tanem
Kayalara saplanan son martı çığlıkları
Soysuz serenatların göğsünü düğmeledi 
Sana bırakıp battı cümle renkleri güneş
Pembeyi laciverde sarıyor suda akşam
Sarındığın o hasret sarılığından soyun
<end>

<start>
(Kâbe-i Muazzama’ya karşı) 

Gel demiştin, aha geldim,
			Özge bir sabaha geldim.
			Bakmadan alçak nefsime; 
			En yüce dergâha geldim…
Aç kapını ey sevgili, bak ilk kez evine geldim.
Sıkıp birer misket gibi avucumda gözlerimi; 
Gönül dergâhımda yanan o mum alevine geldim.
Yılları içirdim güne,
			Bastım başımın üstüne,
Düğümledim tek bir söze bildiğim tüm sözlerimi,
Giydim dünya kısbetini, ukba peşrevine geldim; 
Daha önce bin kez gelmiş gibi ey yâr yine geldim…

*  *  *
			Gel demiştin, sana geldim,
			Ölü idim, cana geldim.
			Serçe kadar sıkletimle,
			Bu ulu mizana geldim…
Gördüm ki nice divane dergâhında bende imiş, 
Hicabımdan uğrun-uğrun, öyle sine-sine geldim.
Soktum gözümü gönlüme; baktım evin bende imiş.
Kün şerh edince şürûhu; 
                                    Attım elimdeki rûhu…
Anladım ki senin aşkın ne canda, ne tende imiş; 
Tazeleyip imânımı; dine geldim, dine geldim! . 
Daha önce bin kez gelmiş gibi ey yâr, yine geldim…

*  *  *
			Gel demiştin, işte geldim,
			Kavrulup ateşte geldim.
			Ne hâl oldum, anlamadım; 
			Belki de bir düşte geldim…
Bin kez baktım, göremedim cemâlini kara taşta,
Görünmedin ey sevgili, gökte miydin, yerde miydin? 
Ne sapsarı madenlerde, ne o sim-siyah kumaşta…
Dönüp durdum adım-adım,
			Gitti aklım, anlamadım.
Diz vurulan, yüz sürülen beyaz mermerlerde miydin? 
Kırıp mermerleşen aklı, kendimin kendine geldim; 
Daha önce bin kez gelmiş gibi ey yâr, yine geldim…
*  *  *
Gel demiştin, çıkıp geldim,
			Beklemekten bıkıp geldim.
			Vuslatına ermek için,
			Can bendini yıkıp geldim…
Süleyman değilim hâşâ, bilemem ki kuş dilini,
Kuş aklımla kavrayamam makamını İbrahim’in; 
Bir seni sevdim sevgili, bir de senin sevgilini…
Anınca bir kez adını,
			Duydum rûhun feryâdını.
Savruldum bu seda ile: “Yere yüksel, göklere in! ”
Aştım nefsin sahrasını, aşkın kemendine geldim; 
Daha önce bin kez gelmiş gibi ey yâr, yine geldim…

*  *  *
			Gel demiştin varıp geldim,
			Yüreğimi yarıp geldim,
			Nefis denen paçavrayı
			Ayağıma sarıp geldim…
Ne alevinde kandilin, ne yanan pervânelerde,
Ne çığlığında meczûbun görebildim seni ey yâr…
Aklın uçup da idrâkin vurulup düştüğü yerde; 
Mi’râcına eren gibi, 
			Daha önce gören gibi,
And olsun ki benliğimi silince gördüm beni yâr.
Ruhumdaki taşkın seli durduran bendine geldim; 
Daha önce bin kez gelmiş gibi ey yâr, yine geldim…
*  *  *
Elim sende, evin bende; ben isterim vermesen de…
Ne taştadır, ne kumaşta; aşk gönülde, değil tende.
Ey sevgili ne yaptım ki, sezâ gördün bu ihsâna? 
Ya Rabbenâ! Hamd ü senâ; yalnız sana, yalnız sana! ..
<end>

<start>
Önce sendin, sonra sensin, sevdanın her hecesi.
Sevmiyorsan çözme kalsın gönlümün bilmecesi.
Nerde kaldın, bir ateş yak, bir nefes ver aşkıma; 
Gel bu akşam, mutlu bitsin ömrümün son gecesi…
Sen ki, ey ilham perim, ey gönlümün keman sesi,
Sen ki, sensiz kaldığım an geçmeyen zaman sesi,
İlk sevincim, ilk kıvancım, kalbimin ilk sancısı; 
Gel bu akşam, mutlu bitsin ömrümün son gecesi…
<end>

<start>
Yüzleri yüz görmemiş aynalara bakarak
Susuz denizde yüzen sularda yüz yıkadım
Zamansız bir zamanın vadisinde akarak
Bir bahar leğeninde yüzlerce güz yıkadım
Geceler sulusepken düşlerin rengi koyu
Zaman çölünde günün sorgulanmakta soyu
Oturup da başımın gölgesinde gün boyu 
Yetim gözyaşlarımla nice öksüz yıkadım
Salıverdim sahraya sahipsiz denizleri
Samanyolu’dur gökte son seferin izleri
Astığım çamaşırlar yanıltmasın sizleri
Onca eğri içinde bir-iki düz yıkadım
Kafesteki bülbülüm özenince hindiye
Sevdalandı sabahım sarışın ikindiye
Gönül ufkumda şafak erken ağarsın diye
Karanlık perdesini gece-gündüz yıkadım
<end>

<start>
Setresi çamurlu bir akşamüstü,
Yıldızsız Boğaz’da suların çarkı…
Nicedir kolalı gömleğe küstü
Kâtibi söyleyen o eski şarkı…
Derunumda dertlerim en derunî,
Bir sevda ki, esiyor Enderunî…
Yine Üsküdar’ı aldı bir yağmur; 
Son bir sağnak için kaldı bir yağmur…
Bir bulut yürüyor eli güğümlü; 
Göğsünde Kâtib’in al mendili yâr.
Bir türkü var hançeremde düğümlü; 
Çöz dilimin düğmesini Liliyâr! ..
Boğaz sularında her sabah erken, 
Kirlenir Kâtib’in beyaz mintanı.
Erguvan akşamlar suya inerken,
Beni gözlerimin renginden tanı…
Gönül dizginini dola eline
Ki, Boğaz sevdası dola eline…
Gerçek mânâlardan mecaza doğru,
Sürre alayıyla Hicaz’a doğru; 
Adını andığım bir an içinde,
Nasıl içtim o sonsuz menzili yâr? 
Kayboldum bu deli kervan içinde; 
Çöz dilimin düğmesini Liliyâr! ..
Bin ezan emzirir minarelere
Haliç sularından Süleymaniye…
Oturtmuş da sağındaki mindere
Kadı kanun çalar azgın câniye…
Suda Üsküdar’ın kırışıkları; 
Şeytan diyor tutup kır ışıkları! 
Sevda bozkırında erirken güneş,
Gönül yaylasında bana bir gün eş…
Hasret zindanına hapsettim arşı,
Çalsın gayrı şu vuslatın zili yâr…
Ne olur, bu gece sabaha karşı
Çöz dilimin düğmesini Liliyâr! ..
Yüzbinlerce ışık yılı erittim,
Zamana sığmayan bir an içinde.
Dağları toprağın üstünden ittim,
Binbir sadâ tek bir keman içinde.
Hançeremde kor türküler telesir; 
Saz tutuklu, mızrap köle, tel esir…
Nerde boğum-boğum boğduğum sesim? 
Nevâ kararından doğduğum sesim? 
Kırıldı bir mızrak gibi dilimde,
Nice Yemen türküsünün dili yâr…
Bu türküden gayrı ne var dilimde? 
Çöz ilimin düğmesini Liliyâr! ..
İçmiş gibi bengisuyu ölümde,
Gönül atım gemi almış azıya…
Ayağım takılır fikir çölümde,
Rüzgârın yazdığı Kûfî yazıya…
Yaz geçti, sanma ki burda kışlanır,
Sevda kuşu yâd saçaktan kışlanır! 
Üsküdar’da bir karanfil, nâzenin.
Boyu kaç litreydi bir endazenin? 
Kumsalda kumlu bir oya işlerim,
Kırıldı nakışta aşkın mili yâr.
Ben aşkımı oya oya işlerim; 
Çöz dilimin düğmesini Liliyâr! ..
Kâtibimin mendilini almışlar,
Gülde renk, bülbülde eski avaz yok…
Alemdağ’ın âlemini çalmışlar,
Şu boğaz harbinden gayrı Boğaz yok…
Bu dağda yılanın başı ezilir,
Yılma ha! Yılanın başı ezilir…
Üsküdar’ı demirlemiş sahile,
Ufka bakar Kâtibim bin ah ile…
Sabrı bend eyledim onca taşkına,
Bak sönüyor gönlümün kandili yâr…
O son cümle için, Allahaşkına
Çöz dilimin düğmesini Liliyâr! ..
Zaptiyeler Bahriyeli Receb’i
Siranuş’la Sarıyer’de basmışlar…
Garibim hem mahcup, hem de çelebi; 
Kâtip sanıp, kaleminden asmışlar…
Gözünü yummuş ki, yumuş o yumuş.
Boğaz sularında mehtap uyumuş…
Uçmuş bir yosmanın mor feracesi; 
Olmuş Üsküdar’a bir aşk gecesi…
Dizlerimde derman, gözümde fer yok; 
Çok ırak mı o vuslatın ili yâr? 
Kim demiş sevdaya özge sefer yok? 
Çöz dilimin düğmesini Liliyâr! ..
Ne olur, ağarsın gayrı ufuklar; 
O dost Üsküdar’ın bir tanı gibi…
Son giysim olmasın ne geniş, ne dar; 
Kâtibimin beyaz mintanı gibi…
Köpük-köpük bir meneviş gemimde,
Benden başka kaptan yok mu gemimde? 
Boğaz yeli çölün çağrısı mıdır? 
Dalgalar atların sağrısı mıdır? 
Bir kıvılcım gibi atlayacağım,
Boğazımda ötelerin eli yâr…
Sus deme ne olur, çatlayacağım; 
Çöz dilimin düğmesini Liliyâr! ..
<end>

<start>
Bir kuşsunuz kimi zaman
gökçe kanatlar takınıp gönlünüzce
uçarsınız gönlünüzün gökyüzünde
yüzde yüz bir kuşsunuz
yoktur kuşluğunuzdan bir kuşkunuz
kuşları suskun bir kuşluk vakti
apansız açıverir gökyüzünde
kuşluk ötesi umutlar
bir bakarsınız ki gök yüzünüz…
Yüzünüz doksandokuza inmez
oysa siz inersiniz her gece yeryüzüne
buğulu bir toprağa dönünce deniz
bire iner yüzünüz
kovunuz kara bulutlarını karamsarlığın
keremi boldur Mevlâ’nın
hangi kul aç
atılınız köpüksüz dalgalarına toprağın
ödünç ömrünüzü kulaç kulaç
azgın akıntılara karşı yüzünüz…
Gök ağlar nasırında güleç gayretlerin
ve güler yeryüzüne
ağlayan kafatasında gülen bir yüz
gülen yüz kendi ağzıyla
ansızın yer yüzünü
gök alev pençelerle yırtarken yeryüzünü
bine yükselir yüzünüz
elinizde gülen yüzsüz bir ağız
yüzsüz yengeçlere doğru yüzünüz…
Bir kuşsunuz gecikmiş kuşluklarda
bir kafeslik zaman için ipek teleğinizle
yeryüzünün demirden derisini yüzünüz
darası alınmış saf sözler için
vakit dar daral geldi kafesinizde zamana
gökyüzünüz yüzünüzden gayrı bir gök vermiyor
siz gökleri emzirirken obur gözlerinize
bir bakarsınız ki yer yüzünüz…
<end>

<start>
Dağıl, ey göklerimi bürüyen gam bulutu! 
Ölüm yağdıran öfken yıldırmaz bu umudu…
Bu umut gökler gibi bir çift gözde parladı; 
“İlk hedef Akdeniz’dir” diyen sözde parladı.
Bu umut damlacığı oldu her çölde vaha,
Bu özge bir güneşti doğacak her sabaha.
Bu umut egemenlik, özgürlük umuduydu; 
Görmeyen onu gördü, duymayan onu duydu
Bu umudun açtığı gözlerde uyku olmaz,
Bu umudun girdiği yürekte korku olmaz! ..
*  *  *
Ya kahrolup yitecek, ya var olacaktı Türk; 
“Ya istiklâl, ya ölüm” buyurmuştu Atatürk…
Destan gibi dinledi tarih bu şanlı sesi,
Dindi tüm mazlumların dinmeyen inlemesi…
Şimdi bekçisiyiz biz özgürlüğün, barışın; 
Önündeyiz uygarlık denen zorlu yarışın.
Ey Asyalı çocuklar; Afrikalı çocuklar; 
Bu bayramda sizin de sevinme payınız var.
Bu bayram karanlığa doğan gündür, uyanın! 
Atatürk’ten size de selamlar var, inanın…
Her gün yeni bir güneş doğup batar ardarda; 
Bu güneş ki; hiç batmaz Yirmi Üç Nisanlarda…
<end>

<start>
Depreşir kör devenin dertleri tırnağında
Azdıkça akşamları suskun çiçekte polen
Umut kısrağı kişner yeniden Kafdağı’nda
Son gülün yaprağında
Başlar bir ıslak şölen
Gecenin gözlerinden dökülen serçelere
Nemli bir meltem örer gözlere uykuları
Islanır kertenkele toprağın yarığında
Dere en dar yerinden düğümlerken suları
Kavalın korkuları
Çobanın çarığında
Sürüklenir duygusuz dağlardan bahçelere
Akşam eteklerinden bir günü daha yırtar
Gecenin kollarında şımarır kara görkem
Fahişe döşündeki çift topuzlu bir kantar
Gün biriminde tartar
İffeti dirhem-dirhem
Gözyaşları dökülür kirlenen akçelere
Yıldız menevişinde yıkandıkça karanlık
Gecenin sokağında ay dolanır sabaha
Devrilir kaldırıma gönüllerde bir anlık
Şahlanan kahramanlık
Ve kalkamaz bir daha
Tutunur yüreğine saplanan ökçelere
<end>

<start>
-Uzaydaki Sevgiliye-
Dün akşam Merih’te seni bekledim yüztanem
Eridi gözlerim Samanyolu’nda
Kirpiklerime asıldıkça Mars uykuları
Bin göktaşı ağırlığında 
Kuşkular düştü gönlüme
Dün akşam seni bekledim yüztanem
Üçbin ışık yılı ötelerden gelip
En güzel masasını ayırdım Venüs’ün
Dünyanın laciverdini serdim yollarına
En güzel lopalikoyu sipariş verdim
Dün akşam seni bekledim yüztanem
Henüz keşfedilmemiş yıldızlardan
Keşfe gelenler vardı da sevdamızı
Sen yoktun Capçino
Ah Capçino ah yüztanem
Gelmedin diye
Üzüntümden özümde bine bölündüm
Niye Capçino niye
Senin yüzünden yüztanem
Üç kez ışınlandım karanlığıma
Tam üç kez başkalarınca ölündüm
Sen şiir bilmezsin, sevmeyi de Capçino
Senin gözyaşın tuzsuz
Uzay ayazında dondu lopalikomuz
Senin yüreğin Jüpiter çeliği
Aşkınla açtın kalbime koca bir ozon deliği
<end>

<start>
-Sn. İsmail Müftüoğlu’na-
Ölü müsün sağlara sunulan zerde misin
Zaman ağaca çıkmış sen hâlâ yerde misin
                                 *		
Sündürsen üç ilmeklik ip çıkar varlığından
Yokluğu eğirmekte var ağacında zaman
Daha kaç nakış çıkar senin paslı tığından
Yaz bitti kış dokuyor kar ağacında zaman
Çürüttün yüreğini ölüm öncesi sin’de
Uyuttun gözlerini başının gölgesinde
Gönül bahçende sensiz salıncağın sesinde
Ne sevdalar salladı yar ağacında zaman
Bilsen ki her geçen yaz senden bir bahar aldı
Gayrı gözünü duman saçlarını kar aldı
Kuyuda Şahmaran’ın şah damarı daraldı
Çatladı çatlayacak nar ağacında zaman
Kor dikenler ucunda karanfil gibi durmak
Olmaza bir ilmektir onulmazı ondurmak
Son arzusu kabrine bir öpücük kondurmak
Elleri kelepçeli darağacında zaman
<end>

<start>
Güne karanlığı yarasa taşır
Yılan yar dibinde yâr’a sataşır
Örümcek ağ örse gökkuşağına
Düşecektir nice gök kuş ağına
Eşkin at “sağrımda üzengi” demez
Bu yolda atını üzen gidemez
Zulüm vadisinde dere mezâlim
Zâlim bağından gül deremez âlim
Zaman bağlamazsa bir elde nasır
Bir lahzada uçar bir elden asır
Sevda bir uçurum kendine çeker
Kendine çekenin kendi ne çeker
Gülü var bülbülün tüm çilesinde
Günü var bitecek tüm çile sin’de
<end>

<start>
Ben seni alamam ah Holofira 
Azığım tam takır bineğim nalsız 
Bir bende geçerim kalacağım yok 
Dostlarım bivefa düşmanım yalsız 
Kolum halat değil bakracımda kum
Ben seni alamam ah Holofira 
Sade yoksulluktan yokluktan değil 
Eline kir olsun elli üç lira 
Amma ki alamam 
Bir uzak sevi gelmişte çökmüş ta onlar gibi
Ben seni alamam ah Holofira 
Geç git hiç bakmadan eylenme emi 
Pusatları parlak bimbaş istesin 
seni ulak elçi naim-i kral 
Ben hoyrat söyleyeyim, el bana hoyrat 
Gelip de ne diyeyim şu dillerim lâl
Ben seni alamam Ah Holofira 
Baban kafirine kılıç üşürsem 
Hemde gece bassam iti uykulu 
Şöyle ya Allah’la bohçanı dürsem 
Amma ki alamam
Yaradan beni ne ardıç ne çınar ufarak çayır 
Koşumun gıcırdar ölmek dilerim 
Bağrım kaynıyordur yüklerim ağır 
Sen bir düş imişsin kuşluk çağında 
Soluma tükürdüm rabbim gafurdur 
Bilesin kavuşmak yoktur islamlıkta 
Kavuşan kısmısı ancak gavurdur.
<end>

<start>
Hangi tele vurunca böyle hıçkırabilir
Güneşi kanadında taşıyan büyük melek
Senin ince gönlünü hangi kış kırabilir,
Ey sırma nakışında sarkıt duran kelebek!
Yaz, bütün binalara birden geldiği zaman,
Kanın gelişi gibi tıkalı bir damara,
Ilık bir sükûnetle sarmalanır uyuman; 
Narin bir kadifeyle kaplanır derin yara.
Ağzın artık yanıyor. Artık anlatmayalım,
Kim bu ağır şeyleri böylece diyebilir! 
Demirden kapıları neden ıslatmayalım
Ta çürüsün çürüyen; evet çürüyebilir!
Gözyaşların geçiyor keskin kayalıkları,
Şiir haddi olmayan bir denize varıyor
Gözlerin, en dipteki gümüşî balıkları,
Suvarıyor gözlerin, ve yüzün ağarıyor.
<end>

<start>
Benden daha ne olur, yürür yalan söylerim 
bir şey acır içimde bu göğsüme ne kattın 
sende noksan bulmadım şu yerle gök yanarken 
attığımda o oku ben atmadım sen attın
Rab bu nasıl denizdir yüzme bilen kuşu yok 
içimde acır bir şey bu gösüme ne kattın 
anlar gibi olmuştum yetmiş üçte bir cuma 
attığımda o oku ben atmadım sen attın
Geçer gider hacegân ve ahûlar ve zaman 
acır bir şey içimde bu göğsüme ne kattın 
bilmem değmişse bile ağa yahut karaya 
attığımda o oku ben atmadım sen attın.
<end>

<start>
İki ürkek, kırılgan insandı onlar.
Bir yolun ağzında buluştular.
Çıplak bedenlerinde geçmişin yara izleri,
Çuvaldan bir örtüye sarındılar.
Ve baktılar birbirlerine,
Baktılar ürkerek kırılmaktan.
Biri çıkarsa örtülerini ,
Diğeri de çıkaracak.
Biri bıraksa kalkanlarını,
Diğeri de bırakacak.
Öylece beklediler birbirlerini,
Beklediler ürkerek kımıldamadan.
İlk kadın cesaretlendi.
Sıyırdı azıcık örtüsünü,
Sol omuz başı göründü.
Adam uzattı elini,
Adamın eli çeliktendi.
44 yıllık uğraşının sonucu,
El yapımı çelikten.
Ve soğuktu.
Adam sıcağı unutmuştu.
Tir tir titredi yüreği kadının.
Geçmişin hayaletleriyle savaştı bir süre
Ve örtündü ürkerek yeniden.
Bulabildiği ne varsa, çer, çöp, taş, diken,
Kat kat örtündü eskisinden beter.
İki ürkek, kırılgan insandı onlar.
Bir yolun ağzında ayrıldılar.
Kadın çirkindi artık,
Adamsa hala çelikten.
<end>

<start>
Uyurken yüzünü seyredip yanımda,
Tanrının büyüklüğünü görmüşüm.
Gri gümüş telli saçların avuçlarımda,
Kendimi dünyanın en zengini saymışım.
Sen ey ışık gözlü sevgili,
Senden sonrasına,
Ölümü yazmışım...
<end>

<start>
Senin bir tek hatırana
bütün aşklarımı bağışlayabilirim
kederli ve memnun türkülerimi
çiçeklerimle
ağaçlarımla gözyaşlarımla
övgüler geçirip damarlarımın karanlığından
sözlerin ve kalbimin
elpençe divan durduğu
bakışına
zamana ve toprağa dayayıp alnımı
ve ellerimi
sen parmaklarından güneşler emziren çeşme
doyur beni
Denize açılmış gemiler
ve yanlış analıkları kadınların
şarkıların seni bilmeyen tutsaklıkları
Ragıb'ın bir leylâdan öbürüne
yanık sevdaları
sonradan yazılmış defterler
ve askılarda bırakıp kitapları
adın öpülecek aziz ve emin
Sen kadim âşıkların Leylâsı
sevda sözlerinin öksüz ve yetim hükümdarı
büyütüp ellerinle kalbinin arasını tutan sesleri
gel köle kıl kendine
buyur beni
Gün gelir uçmaz olur turnaları göllerimin
insanlar ve defineler çıkarlar
toprağın derinlerinden
ben oralarda sevdana ve terlere bulanmış bir adam
şimdilerde kimse bilmez
aklımdan geçenleri
yalnız sen yanıbaşında
dünyanın ve insanların
ateşin suların
ve hesabın karanlığında
kayır beni
<end>

<start>
İstanbul gözlerini açınca gözlerin başlıyor
Sen gözlerini açınca akşam nakışları
Alnında bir umut, bir telaş, bir kalabalık
İsmail’in boynunda bir vebal halindedir
İçinin kırılmış bakışları
Bir de ağladıkların
Yani güvercinler
Sağ yanın bir kurşun karanlığı
Sol yanından ne haber
Buralarda şimdi ne mi var
Bak mesela bunlar kalbimizin yazıları
Çevresi duvarların ardında dağlar ve dallar gibi
Uğuldayan İsmail’in geceye
Gecenin İsmail’e yakarışları
Yeminler
Yeminler
Yeminler
Dudaklarında bir ihanet bir kan
Yüreğinden ne haber
Biri mesela diyelim mütebessim hüznünü
Savurur kentin mücessem ihanetine
Biri de
Bu şiirden çıkardığı mermileri
Ateşlerin aynasına dayayıp yüzünü
Bir de tenhadan çıkıp gelmiş bir şair
Elinde ayağında hicap ile örülü şiirler
Senin sağ gözün bir bulut bir yağmur
Peki sol gözünden ne haber
Peki öyleyse ben burada kimim
Her gece bir başkası
Her seher bir başka ben
Her rüyada adımdan yüzülür bedenim
İkide bir şiirlerden çıkarıp yüreğini
Her yeni efsanede yeniden yıkar
Dedikleri deli benim
Benim bir elimde sen
Bir elimde elem
Senin elinde ne var
Sen kalbimin süzülmüş ahengi
Sebilim, sualim, cevabım, imtihanım
Beklenenim yani a efendim yani sen
Siperler içinde beklediğim haber
Beni ört
Beni sakla
Bana katlandığını söyle
Bana elini ver
<end>

<start>
-Mehmet Çetin'e
Benim bir zamanlar şafağın ardında aradıklarım
Şimdi parmaklarımın ruhuma değdiği yerde
Yüzünü bilmeden narına yandıklarım
Avuçları terli bir gecenin seherinde
Bir elinde sorular asık yüzlü
Ayrıcalıklı cevaplar öbüründe
“Kirpiği kaşına değdiği zaman”
Kış ortasında kalbim ateşlerle eğlenir
Bir yanım hasretlik bir yanım isyan
Ellerim olur olmaz şiirlere gerinir
Hicran damıtılır gözyaşlarımın
Yol ettiği nâçar bedenimde
Aşkın bereketi sabır ve gözyaşı
Mezar toprağın yaşamayı emziren memesi
Ölüm bir yürümek ve açıklamak telaşı
Uzun havalar boyu bilge bayramın inlemesi
Garip bir dalyan bekçisinin
Islak hüznü gibi her seferinde
Geceler göğertiyor olmalıdır yaprakları
Şimdi delikanlı bir sevdanın orta yerinde
Beklenmedik hüzün ve hicran şarkıları
Terler yürütür yüreğimin izbelerinde
Bir yanda yaşamak ve ölüm ağrıları
Bir yanda elleri bir yanda tövbe
<end>

<start>
Öyle muhkem tutayın dilber eteğ                                                   Ya elim kat’edeler ya keseler yâr eteğin
Kulağımda karla karışık yağmur uğultuları, 
Uğultularımda ipe çekilmiş  ağrılar
İki elim iki yakasında kaderin, 
iki yakam iki elinde sevdalığın
vuslat demidir beklediğim, heyhat! 
bir yüreğim, bir şiirim, bir de âhım
âhım ki ben buradaysam gelir diye davetinin
İpi çekilmiş umutların kırık uçlarında bekliyorum
Sen ey kırılmış kalbiyle kana tutunmaya çalışan
Ey rengini sana veren 
senden elini dileyen
Ey hangi rüyadan çıkıp geldiği bilinmez esrâr
Ey yağmurların ağzına uzandığı hayâl
Ey bir yanından yangın nöbetleri salınan
Bir yanından serin türküler dökülen sihir
Bir yanından  ağrılı ayrılıklar sızan ışıltı
Bir yanında masallardan çıkıp gelmiş Kerem
Ciğerinden sevdâ yemiş 
Sanki benim ipimi çekmişler,
kalbimin ipini çekmişler gibi
ruhumun bütün ümitlerini bitirmişler
yemişler, içmişler, yemişler içmişler
<end>

<start>
Bilmem ne yükünün kervanı geldi
Şiirime düştü kuş ağıtları
Dedi gam dağıdır Kerem yükledi
Al kana boyadı ak kâğıtları
Güvercin pırıltılarından düşler çıkarmanın ustası
adımı bir bakışta değiştiren elem
Yâni dağ gibi yüreklerle söyleşen şiir
çeşmelerden düşler çıkarmanın ustası
Bir buluttan alıp ötekine damlayan hüzün
Ellerini göğsüme uzat al içimi değiştir
Ellerini ellerime almadan
Yüreğinin hallerini sormadan
Düşler görüp huylarını bilmeden
Yoluna düşürdüm sözden atları
Büyüttüğün sevda ağıtlarını unut türküler söyle
Sesini şiirlere söylet, şiirlerine hasretini
Düşlerinde yeni sabahlar gör
yanına ister beni al ister şiirlerimi
Her söz sana uzatır kendini
Şiirdeki her ses senin
Seni söylemeye daha vakit var
Seninle kaldırmaya şiirin duvaklarını
elini arar sabrın kırk düğüm ötesinde yeşeren
Yaşamayı eteklerinden tutar sesindeki ışık
Bir de içimizde hasretin demirden parmaklarını
Ak alnına yazdım hasret sözünü
Söyleyelim aşk halinin azını
Fırsat vermez felek görsek yüzünü
Bin yıla döndürür bir saatleri
<end>

<start>
YERİNDE SÖYLENMEYEN SÖZLER 1
gözlerinden içime bir şiir damladı kan kırmızı
onu al bana ellerini ver
bir denizin dibindeyim şaşkınım,
sanki buğulu bir ateşin ortasında dilim
vurgunlar yedim en kalabalık yerimden
zehirlere bulandı
ağzım, dilim, kelimelerim
yazılarında elim nedamet yıldızları 
bunları sen mi yazdın çocuk 
kelimelerinde dalgın bir yalnızlık 
sözlerinde yaman baş dönmeleri 
kağıdın beyazını rüzgar karanlığına döküp 
bir ağır yanılgının kıvılcımlarını çıkardın 
vakitsiz şiirler gibi dolaşır içimizin ormanlarında 
bir o kadar kör kütük sevgili bir o kadar soğuk
nasıl bir cehennemdir kim bilir
gözlerinden bir kurşun gibi süzülüp toprağa iner
bir yanı tenhalığın, bir yanı azim bir kalabalık
bir yanı günaha müheyya bir karanlık
bir gülüşün çıkar karanlıktan bir hüznün girer
benimse elimden ne gelir 
yağmuruna durmaktan başka 
işte sana göğsümün düzü 
işte ırmaklarım kalbini ıslat 
işte köpüklerim kuşat yüklerini 
işte karanlığım ışıklarını sına 
işte bu da kalbim, içimin gözü 
onu al bana elini uzat
<end>

<start>
Zeus bir gün seslendi insanlara göklerden; 
'Dünyayı size verdim, alın mülkünüz olsun! 
Bu sonsuz armağanı bölüşüverin hemen, 
Ama kardeşçe yapın, herkes hakkını alsın! '
Eli ayağı tutan herkes geldi üşüştü, 
Harıl harıl işlere sarıldı genç, ihtiyar, 
Ekin dolu tarlalar hep çiftçilere düştü, 
Elde silah avcılar ormanlara daldılar.
Tüccar ambarlarını doldurdu tıka basa, 
Altın gibi şarabı rahipler seçti hemen, 
Yolları tutan kral çıkararak bir yasa, 
Dedi: 'Ben de onda bir alacağım her şeyden.'
Bu paylaşma bittikten çok sonra bir gün şair, 
Uzak uzak ellerden gelip dünyaya vardı; 
Yeryüzünde nimetler çoktan bitmişti bir bir, 
Gördü ki, her nesnenin bir de sahibi vardı.
'Herkese bol bol nimet dağıtırken ey ilah, 
Unuttun mu en sadık oğlunun hissesini? '
Diye şikayet etti, haykırdı: 'eyvah eyvah'
Tahtına yüz sürerek, yükselterek sesini.
Tanrı dedi: 'Hayeller aleminde gezersen, 
Bana söz söylemeye hakkın olmaz evladım! 
Sen acaba neredeydin dünya paylaşılırken? '
Şair dedi: 'O zaman ben senin yanındaydım.
Seyrediyordu gözüm yüzünü hayran hayran, 
Duyuyordu kulağım göklerin ahengini, 
Coşup sarhoş olmuştum ışığınla o zaman, 
Dünya nimetlerini kaçırdım, affet beni! '
Zeus dedi: 'Ne yapsak, bu dünyayı verdim ben, 
Benim malım değildir şehirler kırlar artık; 
Ama gökte benimle yaşamak ister isen, 
Her gelişte cennetin kapısı sana açık.'
<end>

<start>
Ağaçlar hışırdıyor, bulutlar uçuşuyor,
Bir kız oturmuş yeşilliklerinde kıyının,
Dalgalar çarpıyor devler gibi,
Oysa içini çekiyor kapkaranlık gecede,
Ağlamaktan buğulanmış gözleri.
"Kalbim öldü, bomboş bu dünya.
Hiçbir şey vermiyor artık arzulara.
Yanına al çocuğunu ne olur kutsal varlık,
Tattım yeterince yeryüzünü mutluluğunu ben,
Yaşadım, sevdim! "
Boş yere akıp gidiyor gözyaşları,
Diriltmez ölenleri bu acı yakınışlar; 
Ama söyle, ne teselli eder, ne iyileştirir gönlü
Tatlı bir sevginin kaybolmuş sevinci ardından.
Ben, göksel varlık, yoksun komayacağım seni ondan.
Bırak boş yere aksın bu gözyaşları; 
Diriltmesin ölenleri bu acı yakınışlar! 
En tatlı mutluluk yas çeken gönül için,
Sevginin acısıyla yakınıştır,
Tatlı bir sevginin kaybolmuş sevinci ardından.
Çeviri: Vural ÜLKÜ
<end>

<start>
Hayatımın baharında,
Çıkıp yollara düştüm.
Gençliğimin neşeli danslarını,
Baba evinde unuttum.
Malım mülküm, neyim varsa,
Seve seve bırakıp gittim.
Hafif bir değnek elimde,
Yürüyorum sevinçle.
Kuvvetli umuttu beni çeken,
Müphem bir inanç sözü,
Git, diyordu, yolun açık,
İlk kaynağa doğru yürü!
Yürü, bir altın kapıya kadar,
Ulaşınca içeri gir,
Dünyaya bağlı olan herşey orda,
Tanrısal ve ölümsüm olacaktır.
Akşam oldu, sabah oldu,
Yürüyordum yürüyordum
Her an bana gizli kaldı,
İstediğim, aradığım.
Yoluma durdu dağlar,
Geçit vermedi seller,
Tahtalar uzattım uçurumlara,
Irmaklara köprü kurdum.
Aydınlık bir iklime akan,
Bir nehrin kıyısına geldim.
Sevinç ve inanışla içim dolu,
Attım kendimi kucağına.
Büyük bir denize doğru,
Beni sürükledi dalgaları,
Önümde sonsuz bir boşluk,
Hâlâ amaçtan uzaktayım.
Hiç bir yol oraya götürmüyor,
Ne yazık ki üstümüzdeki gökler,
Topraklara inemiyor,
Ve orası hiç bir zaman, burası değil!
Çeviri: E. Mahir YALNIZ
<end>

<start>
Yunan sanatkârlarının yarattıklarını bir
Fransız elde silah alıp götürebilir.
Paris'in göbeğine, Seine nehrinin yanına; 
Eline geçirdi bu anıtları parlak,
Saray gibi muhteşem müzelere koyarak,
Gösterebilir şaşkın bakan vatandaşlarına!
Fakat bu şeyler ona susacaktır her zaman,
Zira bu taşlar asla yüksek sehpalarından
İnerek canlı hayat içine katılmazlar.
Sanat perilerine, onları sıcak sıcak
Bağrında taşıyanlar sahip olacak ancak.
Vandallar için onlar sadece bir taştırlar.
Çeviri: Burhanettin BATUMAN
<end>

<start>
O dar vadideki yoksul çobanlar
Arasına uzak ellerinden,
Genç ve güzel bir kız baharla koşar
Gelirdi ilk tarla kuşu öterken.
Doğduğu yer onun başka ellerdi,
Kimseler bilmezdi geldiği yeri; 
İzi de hemen kaybolur giderdi,
Bırakır bırakmaz bu vadileri.
Çobanlar genç kızı görünce hemen,
İçleri neşeyle dolar taşardı; 
Olmazdı fakat hiç taşkınlık eden,
Çünkü kız o kadar güzel, kibardı.
Onlara mutlu bir elde yetişen,
Bambaşka güneşler altında olan,
Yemişler, çiçekler getiren bu şen
Kızı dört gözle beklerdi her çoban.
Hepsine güzel bir hediye verir,
Kâh yemiş, kâh çiçek, memnun ederdi; 
Genç,yaşlı, ihtiyar, herkes sevinir,
Şen şatır gülerek eve giderdi.
Herkese karşı çok cömertti bu kız; 
Ama sevişen bir çift görünce hemen,
Çiçeği, yemişi seçer ve yalnız
Onlara verirdi en güzelinden.
Çeviri: Burhanettin BATUMAN
<end>

<start>
Roma'daki Augustus devrinin debdebesi,
Floransalı cömert bir Medici prensi,
Alman sanatçısına güler yüz göstermedi; 
O kendini koruyan şöhretlerin peşinde,
Kral ve prenslerin lütufkâr güneşinde,
Rahat rahat büyüyüp meyvesini vermedi.
Milletin en ünlü, yüce evladı iken
Büyük Frederik de onu tahtı önünden,
Boynu bükük, kimsesiz bir kenarcığa attı.
Alman şimdi derin bir mutluluk duyabilir,
Kalbi büyük bir gurur ile çarpsa yeridir,
Zira değerlerini o kendisi yarattı.
Bunun için dağlardan coşan sel gibi gelir,
Bunun için kızıl bir alev gibi yükselir,
Alman ozanlarının türküsü göğe kadar; 
Kendi iç zenginliği, bolluğuyla taşarak,
Kalbin derinliğinden kaynayarak, coşarak,
Kuralların sıkıcı bağlarını parçalar!
Çeviri: Burhanettin BATUMAN
<end>

<start>
Alın bu dünyayı! diye seslendi bir gün Zeus göklerinden
	İnsanlara; alın, sizin olsun artık.
Armağanım olsun sizlere bu mülk, bu toprak; 
	Ama kardeşçe bölüşün aranızda.
Koştu eli ayağı tutan, kendine bir pay için,
	İşe sarıldı herkes, genciyle yaşlısıyla.
Çiftçi ürünlerini kaptı tarlaların,
	Ava koyuldu asilzade ormanların içinde.
Ambarlarının aldığı kadar aldı tüccar,
	En iyi yıllanmış şarabı seçti rahip kendisine.
Kralsa, tuttu köprü başlarını, yol kavşaklarını,
	Benimdir, dedi, her şeyin onda biri.
Bu bölüşme çoktan bitmiş, geçmişti ki nice zaman,
	Şair çıkageldi, çok çok uzaklardan; 
Ama hiçbir şey kalmamıştı hiçbir tarafta,
	Ve bir sahibi vardı her şeyin de.
Eyvah! Unutacak mıydın beni böyle hepsi içinde? 
	Beni, en sadık oğlunu senin? 
Diye dövündü, yakındı, haykırdı uzun uzun,
	Attı sonra kendini tahtın önüne.
Gezip durursan böyle hayaller ülkesinde,
	Dedi Tanrı, söz söyleme artık sonra bana.
Neredeydin peki dünya paylaşılırken? 
	Yanındaydım oldu cevabı şairin.
Gözüm yüzündeydi,
	Kulağım göklerinin ahenginde; 
Sarhoştu ruhum ışığından, affet! 
	Unuttu her şeyini yeryüzünün.
Ne yapmalı şimdi? dedi Zeus, - dünyamız gitti elden,
	Ne tarlalar, ne ormanlar, ne de kırlar benim artık.
Ama yaşamak istersen gökte benimle,
	Açık olacak o sana her gelişinde.
Çeviri: Vural ÜLKÜ
<end>

<start>
Gerçek bir dostun bir dostu sevdiği gibi
Bilmece yaşam, seviyorum seni
İster güleyim ister ağlayayım seninle, 
İster hüzün getir bana ister neşe
Seni seviyorum, verdiğin acıyla da, 
Yine de mecbursan beni yıkmaya
Bir dostun bağrından kopar gibi 
Çekeceğim senden kendimi.
Tüm gücümle sarılıyorum sana! 
İstersen yak beni, seni muamma
Kavganın en ateşli anında bile 
Yalnızca inebilirsin daha derinlerime.
Var olmak! Ve düşünmek! Bin yıllarca 
Daha sıkı sar beni kollarınla 
Eğer bana vereceğin mutluluğun kalmadıysa 
Olsun! Başka acıların var ya.
<end>

<start>
sen git
ben bir gecenin siyahında saklayacağım saçlarını
yüreğim, titrek ellerinin arasında atacak
biraz ıslak biraz da kırmızı
küçük bir umut türküsü dolayacağım dilime eskiden kalma
bıraktığın yanını yüzdüreceğim derin denizlerimde
gözlerimde son bakışın kalacak çaresiz ve üzgün
sen git
ben bir isyanın eteğinde saklayacağım gözyaşlarını 
devrilmiş cümleler anlatacak sana hasretimi mektuplarımda
kırık dökük hatıralarla süsleyeceğim yatağımı 
damla damla akarken gün geceye
bir yudum suda eritip saflığını ilaç yapacağım yaralarıma
kanayan yanlarımın üzerine sıcaklığını örteceğim
sen git
biliyorsun
gelmesen de
bekleyeceğim
<end>

<start>
(Gelecek geçmişe kısa bir yolculuk)
Doğuştanmış kadersizliğim
çocukluğumun 
sıradan bir şubat ayının
soğuk çarşamba akşamında
annemin ağlamaklı çığlıklarına 
kurban gittiğinde anlamalıydım
…
Daha küçüktüm.. 
anlamını bile bilmediğim ismimin
bir nüfus memurunun 
iyi duymayan kulaklarına
kurban gidişine aldırmadım
…
Gurbet habersizce çıktı karşıma
babamın sert bakışlarıyla
ergenliğimin hayallerini
şehirler arası otobüslerin 
camlarının buğusuna kurban ettim
…
gençliğimin altında ezildiğimde
alnımdaki çizgiler daha inceydi
büyüdüğümü zannedip
sevdiğime emanet ettiğim yüreğim
bir yalana kurban gittiğinde fark ettim
…
yine sıradan bir şubat ayının 
soğuk Çarşamba akşamındayım
uzun zamandan beri biriktirip
hiçbir şeye değdiremediğim
suskun göz yaşlarımla
yetmiş beşime basışımın 
yalnızlığıma kurban gidişini kutlamaktayım
<end>

<start>
Friedrich Nietzsche’ye
Bir ben biliyorum
Yorgun gözlerinin altındaki halkaların
Ebem kuşağı olduğunu ve
İstediğinde yedi renk bakabileceğini
Siyah saçlarındaki akların aslında
Hırçın dalgaların gelgitlerinden oluşan
Köpüklerin bulaşığı olduğunu
Bir ben biliyorum
Yüreğinin severken
Ölmekten değil de öldürmekten korktuğu için
Tir tir titrediğini
Kayboluşlarında kendini bulup
Her şeye yeniden başlama hevesini
Yalnızlığının nasıl kursağında bıraktığını
Bir ben biliyorum
Dağların eteklerine ziller takıp
Hızla doruklara kaçışından olduğunu
Ruhunun serin esintisinin
Hayatın çarmıhına
Yalpalarda çürüyen tahtaların
Paslı çivileriyle gerildiğini
Bir ben biliyorum
Her kundaklama sonrası
Ormanlarının zehrini
Bir hışımla genzine çektiğini
Bu yangınlarla
Ciğerinin de yandığını
Yine de hiç ağlamadığını
Bir ben biliyorum
Bu şehrin goncalarını bile sevmediğini
İnim inim inleyen gecelerinde
Demlenemediğini
Bir ben tanıyorum
Ve bir ben seviyorum adamım seni bu şehirde adam gibi...
<end>

<start>
Hala yaşım genç ama, vücudum ölgün gibi; 
Bütünacı günlerim aklımda, bugün gibi! 
İçimde hayata küskün, dış yüzüm düğün gibi; 
Elli iki yıl geçti: Elli iki gün gibi! ...
Doğmayan hülyaların saçlarını taradım, 
Ezop gibi fenerle gündüz insan aradım
Ne kendime yar oldum, ne kimseye yaradım, 
Elli iki yıl geçti: Elli iki gün gibi...
<end>

<start>
Eğer olsaydık ben deniz sen kaya; 
eteklerinde ağlaya ağlaya
Sert kalbine bir merhamet verirdim.
Eğer olsaydık ben bulut, sen ay; 
Yere düşse nurundan bir küçük pay
Kıskanırdım, damla damla erirdim.
Eğer olsaydık ben bülbül, sen gül; 
İnleyerek seni eğlendirirdim.
Sen bir CİN'sin bense çarptığın çocuk
Dilim tutuk karşında, benzim uçuk
Bir yaşayan ölü haline girdim!
<end>

<start>
Bir cinayet eli gibi,
Bir cengâver beli gibi
Git al da gel, kuşan da gel
Hançerini, kılıcım en kıyıcı silâhını; 
Gözlerini kan bürümüş deli gibi
Zincirlerden boşan da gel! 
Hiç dinmiyen o sebepsiz hiddetinle
Bana saldır! 
Sonra kaldır,
Kaldır hüsnündeki tesir
Her faniyi sana esir
Eden o zalim başım,
Bak ve dinle:
Gönlümün ahı,
Gözlerimin yaşını! 
Gördüğün ne? Bir güler yüz! İşittiğin? Bir kahkaha! 
Yazık sana! 
Uğraşırken en bahtiyar fanilerle,
Pembe saadetlerinde bir siyah süs
Gibi küçük bir kederle
Her birini harap eden sana yazık! 
İki düşük omuzla bir sıska göğüs,
Bir hasta baş... Böyle dermansız düşmana,
Sen ki elinde bin dert,
Yenildin mi koca namert? 
Durmasana saldır üstüme bir daha! 
Bu kırk yıllık muharebe bitsin artık!
<end>

<start>
Yıl, 1919,
Mayısın on dokuzu.
Kızaran ufuklardan kaldırıyor başını
Yeryüzüne can veren
Cana heyecan veren
Al yüzlü doğan güneş! 
Takanın burnu nasıl Karadeniz'i yırtar; 
Siz de bir anda öyle yırtınız uykunuzu,
Uyanın Samsunlular! 
Kurutacak gözlerde umutsuzluk yaşını
Al yüzlü oğan güneş! 
Bugün Çaltı burnundan gülerek doğan güneş!
Yıl, 1919,
Mayısın on dokuzu.
Uyanın Samsunlular! 
Uyumak ölüme eş,
Diriltin ruhunuzu.
Ufukta bir gemi var!
Fakat bu gemi niçin böyle yavaş geliyor? 
Acaba yolu mu az, yoksa yükü mü ağır? 
Bu gemi umut yüklü, inanç yüklü, hız yüklü; 
İçinde bu vatanın derdiyle yanan bağır,
Kurulacak yarını düşünen baş geliyor.
Bir baş ki gökler gibi bir küme yıldız yüklü! 
Bu gemi onun için böyle yavaş geliyor
Yıl, 1919,
Mayısın on dokuzu.
Ufukta duran gemi gitgide yaklaşıyor
Sanki harlı bir ateş
Yakıyor ruhumuzu.
Beklemek üzüntüsü her gönülden taşıyor.
Üzülmemek elde mi? 
Hız yüklü, inanç yüklü, umut yüklü bu gemi!
O umut yayıldıkça ruhlara sıcak sıcak,
O hız doldukça bütün damarlara kan gibi,
Gizli gizli inleyen her yürek canlanacak,
Ateşler püskürecek uyanan volkan gibi!
Gittikçe büyükleşen
Gölgene dikilmekten
Karardı gözlerimiz.
Koş, atıl, gemi, sana engel olmasın deniz!
Ak saçlı dalgaları birer birer kes de gel! 
Kuşlar gibi uç da gel, rüzgâr gibi es de gel!
<end>

<start>
Başım dedi: Dinlen; gönlüm dedi: Koş! 
Başım dedi: Durul; gönlüm dedi: Coş! 
Başım yüreksizdi, gönlüm başıboş; 
Varlığım arada oynadı gitti...
Başımla gönlüm edemedim eş; 
Biri yüz yaşında, biri yirmi beş. 
En sonunda sardı saçağı ateş; 
Varlığım arada kaynadı gitti...
<end>

<start>
Hala yaşım genç ama, vücudum ölgün gibi; 
Bütün acı günlerim aklımda, bugün gibi.! 
İçim hayata küskün, dış yüzüm düğün gibi; 
Elli iki yıl geçti; elli iki gün gibi.!
Doğmayan hülyaların saçlarını taradım,
Ezop gibi fenerle gündüz insan aradım.
Ne kendime yar oldum, ne kimseye yaradım,
Elli iki yıl geçti; elli iki gün gibi.!
<end>

<start>
Bütün hayatımı onlar verir de ben yaşarım,
Kadınlar olmasaydı öksüz kalırdı eş’arım…
<end>

<start>
Dertleşek diyorsun dertli kardeşim
Bu benim derdimi dil tarif etmez
Ben doğdum doğalı akar gözyaşım
Bunu ırmak nehir sel tarif etmez
Düşündükçe çöker gam üstüne gam
Gam çöktükçe içtim dem üstüne dem
Her baktıkça yardan aldığım ilham
Onu arı çiçek bal tarif etmez
Yanar şu bağrımda bu aşkın közü
İşte böyle yakar pişirir bizi
O kadar güzel ki cananın yüzü
Onu lale sümbül gül tarif etmez
Her aşık severek eylemiş methi
Çile çektirmeden etmez ülfeti
Şekile sığarsa hüsnü sıfatı
Hüdai’den başka kul tarif etmez
<end>

<start>
Gönül çalamazsan aşkın sazını
Ne perdeye dokun ne teli incit
Eğer çekemezsen gülün nazını
Ne dikene dokun ne gülü incit
Bülbülü dinle ki gelesin coşa
Karganın namesi gider mi hoşa
Meyvesiz ağacı sallama boşa
Ne yaprağını dök ne dalı incit
Bekle dost kapısın sadık dost isen
Gönüller tamir et ehli dil isen
Sevda Sahrasında Mecnun değilsen
Ne Leyla'yı çağır ne çölü incit
Rızaya razı ol hakka kailsen
Ara bul mürşidi müşkülde isen
Hakikat şehrine yolcu değilsen
Ne yolcuyu eğle ne yolu incit
Gel haktan ayrılma hakkı seversen
Nefsini ıslah et er oğlu ersen
Hüdai incinir inciden versen
Ne kimseden incin ne eli incit
<end>

<start>
Faydası olmayan bahardan yazdan
Yüce dağ başının kışı makbuldür
Cahilin yaptığı sohbetten sözden
Âlimin hayâli düşü makbuldür
Lokma yeme muhanetin elinden
Kurtulaman sonra acı dilinden
Namertlerin kaymağından balından
Merdin kuru yavan aşı makbuldür
Hüdai konuşur bir ince dilden
Hal ehli olmayan bilir mi halden
Bilgisiz, görgüsüz, duygusuz kuldan
Ölülerin mezar taşı makbuldür.
<end>

<start>
Dost ile dosta yanmışız
Servet ile övünmeyiz
Hak deyip Hak'ka dönmüşüz
Cennet için dövünmeyiz
Bütün evren semah döner
Aşkından güneşler yanar
Aslına ermektir hüner
Beş vakitle avunmayız
Cananımız canımızdır
Teni bizim tenimizdir
Sevgi bizim dinimizdir
Başka dine inanmayız
Hakir görmeyiz insanı
Cümlemizin birdir canı
Şiir, müzik Hak lisanı
Çalar söyler usanmayız
Hüdai'yim Hüda'mız var
Pir elinden bademiz var
Muhabbetten gıdamız var
Ölüm ölür biz ölmeyiz
<end>

<start>
Güzelim bir derde düştüm
Dile yaslandım ağladım
Dalgalandım boydan aştım
Sele yaslandım ağladım
Neler geldi bu başıma
Köprü kurdum göz yaşıma
Dağlar dikildi karşıma
Yola yaslandım ağladım
Ömrümün son devresinde
Kaldım derdin deryasında
Sazımın her perdesinde
Tele yaslandım ağladım
Döndüm yıllara karıştım
Yandım küllere karıştım
Tozdum çöllere karıştım
Yele yaslandım ağladım
Hüdai'yim bahtım kara
Günüm ermedi bahara
Dikeni bağrımda yara
Güle yaslandım ağladım
<end>

<start>
Anlamadın aşık sen bu halimden
Şu yüce dağların dumanıyım ben
Çok aşıklar geldi geçti elimden
Kurulan sohbetin düme....................
<end>

<start>
Balık susuz olmaz insan vatansız
Gönlüm Hacı Bektaş elim Atatürk
İlim nihayetsiz bilim hatasız
İlim Hacı Bektaş bilim Atatürk
Okuyabilirsen insan bir ili....................
<end>

<start>
Bildin mi azizim neye yanarım
Doğru konuşmayan dile acırım
Babam olsa dahi sevmem kınarım
Kendini bilmeyen kula....................
<end>

<start>
Bir çocuk küçükten yetim kalırsa
Yaralar, yaralar, yaralar beni
Bir garip gurbette mahzun olursa
Yaralar, yaralar, yaralar beni
Bir ozan bir yanık türkü çalınca
Ayrılık hasretlik dile geli....................
<end>

<start>
Dedim tabip bana bir derman söyle,
Bana senin derdin çaresiz dedi.
Dedim çeke çeke ölem mi böyle,
Hiç aşık gördün mü ....................
<end>

<start>
Ehli Beyt’e düşman Ali’ye düşman
Muhammed’i sevdim dese yalandır
Pirim Hacı Bektaş Veli’ye düşman
Muhammed’i sevdim dese yalandır
Ali’yi seveni öldürüp....................
<end>

<start>
Otuz yıldır saz taşırım
Bir gün olsun çalamadım
Kırk sene sınıfta kaldım
Diplomamı alamadım
Duygu denizinde yüzdüm
Mana alemini sezdim....................
<end>

<start>
Sen kime aşıksın diye sordular
Dedim ben bülbülüm güle aşığım
Düşündüler biraz kafa yordular
Arıyım çiçeğe bala aşığım
Ateşlenip yanan özümdür benim<....................
<end>

<start>
Vallahi güzelim gül yanakların,
Öten bülbülleri gülden ayırır.
Şu tatlı dilinle bal dudakların,
Arıyı petekten baldan....................
<end>

<start>
Yavrusun yitirmiş bülbül misali
Konar daldan dala öterim böyle
Sineme ayrılık közü düşeli
Yanar ince ince tüte....................
<end>

<start>
Yine efkarlandım yine gamlandım
Derdimi bir cana açmak istiyom
Zaman oldu gece gündüz demlendim
Bugün yar elinden iç....................
<end>

<start>
Ey erenler yine bozuldu bendim
Manalar dilimden ayrı duruyor
Aşkın ateşine yandıkça yandım
Dumanım külümden ayrı duruyor
Bağbancı hasiret sümbül çiğdeme
Bir od düştü yanar dertli sineme
Seher vakti bülbül gelmez bu deme
Bülbülüm gülümden ayrı duruyor
Bu benim derdimin yok mu ilacı
Bitip tükenmiyor çektiğim acı
Gazel döktü şu ömrümün ağacı
Yaprağım dalımdan ayrı duruyor
Katlanayım dedim derde mihnete
Gayrı gönül dayanmıyor hasrete
Kader kısmet aldı attı gurbete
Hüdai ilinden ayrı duruyor
<end>

<start>
Adım adım gezdim gurbet elleri
Gezdim ama kardaş gel de bana sor
Ömrümün yükünü dert sıraladım
Dizdim ama kardaş gel de bana sor
Genç yaşımda terk eyledim yurdumu
Geri dönüp gözlemedim ardımı
Gönül defterine gizli derdimi
Yazdım ama kardaş gel de bana sor
Hüdai hastayı eylerim nazar
Ben kendi içimde kurdum bir pazar
Bu kötü nefsime kazmasız mezar
Kazdım ama kardaş gel de bana sor
<end>

<start>
Ben derdimi söyleyemem
Dilim yaralı yaralı
Bülbülüm amma ötemem
Gülüm yaralı yaralı
Aşk kitabını açamam
Akı karadan seçemem
Kanadım yok ki uçamam
Kolum yaralı yaralı
Hüdai gafletten uyan
Her geçen günüm bir ziyan
Ruh bir arı vücut kovan
Balım yaralı yaralı
<end>

<start>
Bütün evren semah döner
Aşkından güneşler yanar
Aslına ermektir hüner
Beş vakitle avunmayız
Canan bizim canımızdır
Teni bizim tenimizdir
Sevgi bizim dinimizdir
Başka dine inanmayız
Hüdayiyim hüdamız var
Dost elinden bademiz var
Muhabbetten kalamız var
Ölüm ölür biz ölmeyiz
<end>

<start>
Dostlarım hep bende kusur aradı
Gerçek yanlarımı göremediler
Yar dediğim yad ellere yaradı
Sevdiklerim bana eremediler
Saflar kandı fitnelerin sözüne
Körler düştü kalleşlerin izine
Dinamitler kondu suyun gözüne
Yine de farkına varamadılar
Kalmadı sevdiğim lezzetim tadım
Devrildi seneler bak adım adım
Yıllarımı insanlara adadım
Bir günümü geri veremediler
Göz koydular varlığıma malıma
Kurtlar çoban oldu kuzularıma
Zalimi koydular mazlum yerine
Haklının hakkını aramadılar
Hüdai'nin yaraları döşünde
Duman eksik olmaz garip başında
Yar yari pişirir aşk ateşinde
Yarsızlar yarasın saramadılar
<end>

<start>
Erenler zehir getirin
Balınan öldürmen beni
Bağrıma diken batırın
Gülünen öldürmen beni
Yar diyerek yana yana
Can teslim ettim canana
En yakınım kıysın bana
Elinen öldürmen beni
Hiçlik aleminde mestim
Varlık sevdasını kestim
Yokluk benim eski dostum
Malınan öldürmen beni
Bir aşktır düştü özüme
Yanarım kendi özüme
Leyla görünüp gözüme
Çölünen öldürmen beni
Duygular dönüştü söze
Yanık seda işler öze
Dertli dertli vurup saza
Telinen öldürmen beni
Hüdai’yim daldım gama
Saldı beni demden deme
Asın kesin yüzün ama
Dilinen öldürmen beni
<end>

<start>
Kız niçin bakıp bakıp gülersin
Yanağında güller açılasıca
Gülüp gülüp ne aklımı çelersin
Güzeller sultanı seçilesice
Bilir misin bana ne iş eyledin
Aklımı fikrimi bir hoş eyledin
İçkisiz mezesiz sarhoş eyledin
Elinden badeler içilesice
Koymayasın beni eller yerine
Sana hizmet edem kullar yerine
Gel bir koklayayım güller yerine
Gül gibi kokusu saçılasıca
Hüdai aşıktır ay ahu gözlü
Yüreğimi yaktın ciğerim közlü
İçimde yıllardır hasretin gizli
Gel uğruna candan geçilesice
<end>

<start>
Bu aşkın sırrına ereyim dersen
Önce bir ermişe sor da öyle gel
Hakkın cemalini göreyim dersen
Evvela sen seni gör de öyle gel
Hakikat ilminin sabırdır başı
Şah olsa da benlik gütmez er kişi
Sen kendi nefsinle eyle savaşı
Sadık ol sözünde dur da öyle gel
Hüdai emeğin gitmesin zaya
Bozulan süt artık tutmuyor maya
Bu aşkın yoluna gidilmez yaya
Aşk atına binip sür de öyle gel
<end>

<start>
Yaman yerden bağladınız yolumu
Onun için size (dargınım dağlar) 
Dosta erip diyemedim halimi oy dağlar
Onun için size (dargınım dağlar)
Sizin başınızda kış var bora var
Benim yüreğimde dert var yara var
Ne aşmaya mecal nede çare var oy dağlar
Onun için size (dargınım dağlar)
Yağmurundan rüzgarından karından
Derelerin iniliyor derinden
Aşıkları ayırdınız yarinden
Onun için size (dargınım dağlar)
Neyleyim misafir alamayan dağı
Başındaki duman mazlumun ahı
Sizinle barışmaz gönlümün şahı
Onun için size (dargınım dağlar)
Der Hüdai kara bahtım gülmedi
Dağlar engel yardan haber gelmedi
Hiçbiriniz bana arka olmadı oy dağlar
Onun için size (dargınım dağlar)
<end>

<start>
Bahar geldi çayır çimen yürüdü
Yaylaya göçmenin zamanı geldi
Dağlar yeşil giydi karı eridi
Suyundan içmenin zamanı geldi
Çok şükür bu yıl da erdik bahara
Gülü gördü bülbül başladı zara
Açıldı sinemde bin türlü yara
Yine dert açmanın zamanı geldi
Pınarı var ormanı var gölü var
Çiğdemi var çiçeği var gülü var
Arısı var peteği var balı var
Bunları seçmenin zamanı geldi
Hüdai zamanın geçer boşuna
Kuşlar bile hep kavuştu eşine
Şimdi bu mevsimde dağlar başına
Yar ile kaçmanın zamanı geldi
<end>

<start>
Kız niçin bakıp bakıp gülersin
Yanağında güller açılasıca
Gülüp gülüp ne aklımı çelersin
Güzeller sultanı seçilesice
Bilir misin bana ne iş eyledin
Aklımı fikrimi bir hoş eyledin
İçkisiz mezesiz sarhoş eyledin
Elinden badeler içilesice
Koymayasın beni eller yerine
Sana hizmet edem kullar yerine
Gel bir koklayayım güller yerine
Gül gibi kokusu saçılasıca
Hüdai aşıktır ey ahu gözlü
Yüreğimi yaktın ciğerim közlü
İçimde yıllardır hasretin gizli
Gel uğruna candan geçilesice
<end>

<start>
Aşık olmak bir alemdir
Tatmayanlar anlamaz ki
Her sözü bir mücevherdir
Tartmayanlar anlamaz ki
Kim ki haktan olsa cüda
İbadetten almaz gıda
Bu yolda başını feda
Etmeyenler anlamaz ki
Sil gönlünün kem pasını
Gütme benlik davasını
Daim hasretlik yasını
Tutmayanlar anlamaz ki
Hüdai'yim kalksın perde
Aşk ateşi yanar serde
Eyüp gibi dertten derde
Batmayanlar anlamaz ki
<end>

<start>
Ateş icat olup tütün tütmeden
Aşkın ocağında biz yanıp tüttük
Güller açılmadan bülbül ötmeden
Mana aleminde şakıdık öttük
Her kaynaktan akmaz böyle duru su
Bu yer gerçek erenlerin korusu
Duygu çiçeğinden ilham arısı
Sevgiden bal yaptı önce biz tattık
Gönül diyarında sevda elinden
Hasret dağlarından çile çölünden
Peygamber izinden Allah yolundan
Yirminci asırda biz geldik gittik
İrfan sofrasının altın tasıyım
Muhabbet suyunun şelalesiyim
Hüdai Yunus'un sülalesiyim
Tasavvuf ilmini biz tamam ettik
<end>

<start>
Şimdi iki milyarlar zincirlemek için beni
Benden bir çoban köpeği yapmak niçin kendilerine
Fakat  iyilik, şefkat ve nicelik duyguları
Göç ettiler onların dünyasından Güney'e.
Artık ışık içinde göremiyorum bu dünyayı
Göremiyorum, deney tüpüne bakan bir doktor rahatlığıyla
Diz çöküyorum, haykırıyorum yenilgimi
Sevgilim, bir an önce gelmezsen yardımıma
Köylü nasıl toprağa muhtaçsa
Yağmura, güneşe nasıl muhtaçsa, muhtacım sana
Bitki nasıl ışığa muhtaçsa
Ve klorofile, fışkırmak için topraktan,
Muhtacım sana, çalışan kalabalık nasıl işe, ekmeğe,
Özgürlüğe muhtaçsa
Ve nasıl avuntuya muhtaçlarsa kuşatıldıklarında
Çünkü gelecek doğmadı daha acılarından.
Bir köye nasıl okul, elektrik
Su, taştan evler gerekliyse
Çocuk nasıl gereksenirse oyuncaklara
Isıtan bir sevgiye; 
İşçi için bilincin
Ve gözüpekliğin anlamı neyse
Yoksul için onurun; 
Ve bulanık çocuklarına bu toplumun
Bir hayat çizgisi nasıl gerekliyse
Ve nasıl gerekliyse hepimize
Akıl, uyanıklık, yol gösteren bir ışık
Flora! Yüreğimde yerin işte öyle.
<end>

<start>
Bütün bir hafta, aralıksız
Annemin görüntüsü geçti gözlerimden
Kolunda ağır çamaşır sepeti
Çatı katına tırmanırken
Ve ben yaramaz, delişmen çocuk
Bağırır, tepinirdim yerimde
Bıraksın da koca sepeti
Çatıya beni taşısın diye
O, söylenmeden, bana bakmadan
Çıkar, sererdi çamaşırları
Göz kamaştıran aklıkta çamaşırlar
Sallanır, döner, hışırdarlardı.
Ağlamak için çok geç şimdi; 
Annemi uçuşan kır saçlarıyla
Görüyorum gökyüzü sonsuzluğunda 
Göğün suyuna katarken çivitini…
Türkçesi: A. Behramoğlu
<end>

<start>
İyi nedir kötü nedir düşünmüyorum
Çalışırım, acı çekerim: yaşamım bu.
Takma pervaneli kayıklar, çanak çömlek yaparım,
Kötü zamanlarda kötü, iyi zamanlarda iyi.
İşlerim sayısızdır! Yalnız sevgim,
Sezmekle bunları, boyuna bir yere biriktirir.
Sevgim kuşkusuz inansa da onlara
Susar daha yeminden, inanıştan önce.
Bir ağaç yapın beni, kargalar sanırım ki
Yakında başka ağaç yoksa tüneyecek dalıma.
Bir tarla yapın beni, yaşlı çiftçilerin çapası
Göreceksiniz büyüttüğüm yaban otlarını sökmeye çalışacak.
Patatesleri terinizle sulamalıydınız ki
Nankör toprağımla nasıl büyüdüklerini göresiniz.
Suyum ben. Biçimlenmeye başlayan bir bataklık.
Ateş? Külüm ben. Ama bir tanrı olsaydım eğer,
Tanrıların bulunması gerektiğini bildikleri yerde,
İnsanlar tüm duyarlıklarıyle seveceklerdi beni.
Türkçeye çeviren: Osman Türkay
<end>

<start>
Ne anam var, ne babam.
Ne yurdum var, ne tanrım.
Ne beşiğim var, ne kefenim.
Ne sevgilim, ne aşkım, ne evim barkım.
Tam üç gün var açım,
komadım ağzıma bir lokma.
Veririm ömrümün yirmi yılını,
gücümü kuvvetimi, varımı yoğumu.
Kim alacak onları? Hiç kimse.
Şeytan isteyecek onları benden.
Bu tertemiz yüreği, bu iyi kalbi
Ne diye çalıp öldürmemeli?
Alacaklar gelip bir gün beni,
koyacaklar kutsal, karanlık toprağa.
Gelecek bir ot uzanacak alacak
şu güzelim yüreğimden gücümü.
Çevirenler: A. KADİR - Asım BEZİRCİ
<end>

<start>
Sevgilim ne zaman sokaktan geçse
serçeler barıştı güvercinlerle.
İncelikle basar basmaz kaldırıma
güzel ayak bileği ışıldadı usulca.
Efil efil titreşince omzu
baktırdı arkasından bir çocuğu.
Yürüdü salınarak - lâmbalar yanmaya
ve bakmaya başladılar hayranlıkla.
Ve güldü hepsi, umurlarında değildi
o benim doldurmuşsa yüreğimi.
Kollarımda salladığımı titizlikle
korktum elimden alacaklar diye!
Ama onların bu keyifli halleri
yok etti içimdeki kıskanç çiçeği.
Ve sevgilim yürümeyi neşeyle sürdürdü,
ardından incecik bir yel kıvrılıp büküldü!
<end>

<start>
Haykıran ben değilim, yer gümbürdüyor,
Dikkat et, dikkat, çünkü çıldırdı şeytan,
Uzan kaynakların duru dibine,
Yapış pencere camına,
Gizlen elmasların ışıltısı ardına,
Taşlar altında böcekler arasına,
Gizle kendini sıcak ekmek içinde,
Sen yoksul, sen.
Yeni sağanaklarla süzül toprağa - 
Boşuna yıkanıyorsun kendi içinde,
Yalnız başka suda yıkayabilirsin yüzünü,
Bir çim yapracığında minik bir uç ol
Daha büyük olacaksın bu dünya ekseninden.
	Hey, makineler, kuşlar, yapraklar, yıldızlar! 
Kısır anamız çocuk için yakarıyor.
Dostum, değerli, sevgili dostum,
İster korkunç, ister olağanüstü,
Haykıran ben değilim, yer gümbürdüyor.
Çeviren: Vural Yıldırım
<end>

<start>
Şu dünyada düşeceksen yollara,
İyisi mi yedi kez doğmaya bak
Bir kez, yangın çıkan bir evde doğ,
Bir kez, buzdan soğuk sellerde,
Bir kez, azgın deliler arasında,
Bir kez, olgun bir buğday tarlasında,
Bir kez de kimsesiz bir manastırda,
Bir ağızdan ağlayan altı bebek, yetmez:
Sen kendin yedinci olmaya bak.
Canını kurtarmak için dövüşeceksen,
Karşısında yedi kişi görmeli düşmanın,
Biri, pazar günü dinlenen bir işçi olmalı,
Biri, pazartesi sabahı işe başlayan,
Biri, para düşünmeden bir şey öğreten,
Biri, boğularak yüzme öğrenen,
Biri, koca bir ormanın tohumu olan,
Biri de yiğit atalarının koruduğu bir torun,
Ama onların bu hünerleri de yetmez,
Sen kendin yedinci olmaya bak.
Bir kadın mı bulacaksın kendine,
Yedi erkek birden düşmeli o kadının peşine,
Biri, güzel sözlere kanan,
Biri, başının çaresine bakan,
Biri, kendini hayalci sanan,
Biri, eteğinin altından kadını okşayan,
Biri, hiçbir numarayı yutmayan,
Biri, kadının düşürdüğü mendile basan; 
Sinek gibi vızıldasınlar kadının çevresinde,
Sen kendin yedinci olmaya bak.
Yazmak geliyorsa elinden,
Yedi kişi birden yazmalı şiirini,
Biri, mermerden bir köy kuran,
Biri, uykusundayken doğan,
Biri, göğün haritasını çizen,
Biri, adı sözcüklerle anılan,
Biri, ruhunu yetkinleştiren,
Biri, diri fareleri kesip biçen,
İkisi yiğit, dördü akıllı; 
Sen kendin yedinci olmaya bak.
Ve her şey yazıldığı gibi olursa,
Yedi kişi için öleceksin,
Bir, beşiği sallanıp emzirilen,
Bir, diri genç bir memeyi kavrayan,
Bir, boş tabakları fırlatıp atan,
Bir, kazansın diye yoksula omuz veren,
Bir, yıkılıncaya kadar çalışan,
Bir sadece durup aya bakan kişi için.
Dünya mezar taşın olacak; 
Sen kendin yedinci olmaya bak..
<end>

<start>
Neşeliydi, iyiydi, ısrarlıydı belki de
doğru bildiklerini yalanladıkları zaman.
Yemeği sevdi ve kimi bakımlardan
Tanrı'ya bile benzedi.
Bir yağmurluk armağan etti
musevi bir doktor ve akrabalar ona
Bir-Daha-Burda-Görmeyelim adını taktılar.
Hristiyanlıkta karşısına çıkan
papazlardı ancak, huzur değildi –
yıkımı bir ülke kadar kocaman.
Ama siz tasa etmeyin yine de.
Çeviri: Kemal Özer – Edit Tasnadi
<end>

<start>
Tarlalarda birkaç ağırbaşlı köylü
yollanıyor evine doğru suskunca.
Uzanmışız yan yana: Irmakla ben,
uyuyor incecik otlar yüreğimin altında.
Sessiz büyük bir dinginliği yuvarlıyor ırmak,
çiy kesiliyor dertlerle yükler, içimdeki; 
ne erkek, ne çocuk, ne Macar, ne kardeş,
burda uzanmış yatan yalnızca yorgun biri.
Bir iç rahatlığı dağıtıyor akşam,
ben bir dilimim bu sıcacık ekmekten,
gök de dinleniyor şimdi, durgun Maroş ırmağına
ve alnıma yıldızlar konarken.
Çeviri: Kemal Özer – Edit Tasnadi
<end>

<start>
İlençli bir asker olayım diye askere aldı beni Franco,
Kaçmadım, korkuyordum çünkü, adamı kurşuna dizerlerdi.
Korkuyordum - özgürlüğü, hakka karşı geldim bu yüzden
İrun varoşları altında. Ama ölüm yine yakamı bırakmadı işte.
<end>

<start>
Şairim ben; ama şiiri
Kendisi olarak umursamam bile.
Gece ırmağının taşıdığı yıldız
Çirkinleşir göğe tırmanmak isterse.
Zaman damla damla eriyip gitmede
Karnım tok sütüne masalların
Ben gerçek ve elle tutulan bir dünyayla beslenmekteyim
Göğün köpükleridir yükselen üstünde o dünyanın
Girip yıkanasın diyedir kaynak
Orada ürpertili ya da dingin sular
Birbirlerine karışıp sarmaşırlar
Sevimli, akıllı şeyler konuşarak
Birtakım şairler- ırak olsunlar benden-
Tepeden tırnağa çamur içinde
Yalandan bir sarhoşluğun imgelerini kusarak
Yolculuk etmedeler birinci mevki bir esrimede
Meyhaneler de ırak olsun benden
Ben akla giderim ve daha öteye 
Hiçbir şey ruhumu alçaltamaz
Dalkavukluğa, ikiyüzlülüğe
Sev, ye, uyu, iç: kendine
Ölçü olarak evreni almalısın.
Bizi yoksul ve tutsak kılanlara
Bir zerresini bağışlamam yaşama hakkımın.
Hiçbir uzlaşmaya yanaşmadan
Mutlu olma hakkımı haykırırım
Kızarır yanaklarım tutkudan
Tutuşur ateşler içinde kanım.
Hiç kimse beni susmaya zorlayamaz
Bilimdir bana omuz veren çünkü.
Çağ beni koruyor, onun oğluyum ben
Beni düşünüyor sürerken sabanını köylü.
İşçinin içine doğan şey benim
Mekanik iki hareket arasında
Şu hırpani kılıklı delikanlı
Beni bekliyor sinema kapılarında.
Ve benim yakıcı dizelerimi
Vurmaya kalkıştığında alçaklar
Yola çıkar kardeş tanklar
Gümbürdeyerek şiirlerimi
İnsan çocuk daha, bunu biliyorum
Ama büyümek istiyor, işte bu onun deliliği.
Ebeveynleri sevgi ve akıl
Ona göz kulak olsalar bari
Çev: A. Behramoğlu
<end>

<start>
Kimse taşıyamaz aşk acısını
Yüreğe saplanan bir şiir kadar
İnsanoğlu içindeki yangını
Söndüreyim derken daha çok yanar
Yalansız her aşkta şair kanı var
Aşklar şiirle kanar
Ve kimse kitleyemez yüreğini
Ölümcül aşkına olsa da gaddar
Şiirin yazgısı düşsel intihar
Onun en hasını, en güzelini
Acıya bulanmış şairler yazar
Aşklar şiirle yanar
Aşk mıdır her işin başı ve sonu
Şiir mi her gizi çözen anahtar
Kırık bir hayatın aşk olduğunu
Dile getirsen de bu neye yarar
Odur anılara yağan sıcak kar
Aşklar şiirle kanar
<end>

<start>
karanlığın gözünde yaprak döken her şiir
tüyleri altın rengi bir kuş biriktirir
ânka’dır onun adı / başında bir çifte sorguç
Zümrütten gözleri ile bir aşkı depreştirir
boynu ince ve uzun / kanadı kızıl yaldız 
göklerde "tek ve tenha" yalnızlığı emzirir
bir odur kafdağı’nda ustalık eden zâl’e
aşını o yedirir / suyunu o içirir
söyle: her ölüşünde dirilmeyi bilen kuş
gülün solduğu yerde yaprak nasıl yeşerir
ey çılgın şair! Sen de bir ankâ’sın fikrimce
yalnızlığın bu yüzden şiiri pekiştirir
<end>

<start>
Sizi bir yerlerden tanır gibiyim 
Galiba Bodrum'daydı geçen yaz 
T-shirt'leriniz vardı türkuvaz 
Pabuçlar 'all star american' 
Ne tutucuydunuz ne de bağnaz 
Sabah kahvaltısında Beethoven Chopin 
Akşamları Hacı Ârif incesaz
Ne çok enkaz
Sizi bir yerlerden tanır gibiyim 
Sanırım Bodrum'daydı geçen yaz 
Güngörmüş saçlarınız vardı beyaz 
Bakışlarınız alaycı ve delişmen 
Mavi yolculuklarda yıldız-poyraz 
Balık yemekten ve çok sevişmekten 
Gut'a yakalanmıştınız biraz
Ne çok enkaz
Sizi bir yerlerden tanır gibiyim 
Her halde Bodrum'daydı geçen yaz 
Daracık sokaklarınız vardı çıkmaz 
Viskiyi çok sever az içerdiniz 
Gün boyu meyhane café-bar caz 
'Yine de en büyük rakı' derdiniz 
İki cami arasında beynamaz 
Ne çok enkaz
Sizi bir yerlerden tanır gibiyim 
Elbette Bodrum'daydı geçen yaz 
Sözcükleriniz vardı ince mecaz 
Aşklarınızı şiirle yıkardınız 
Bir yığın kadın huysuz utanmaz 
Her biriyle ayrı yatardınız 
Bin türlü işve bin türlü naz 
Ne çok enkaz
Sizi bir yerlerden tanır gibiyim 
Mutlaka Bodrum'daydı geçen yaz 
Dostlarınız vardı köylü ve kurnaz 
Bireysel konularda acımasız 
Ülke sorunlarında vurdumduymaz 
Batı'lı düşünür Doğu'lu yaşardınız 
Azıcık hicazkâr her dem şehnaz 
Ne çok enkaz
& Şair 04.05.2010 vefat etmişir. Perşembe günü öğle namazına mütaakip Şişli Caminden son yolculuğuna uğurlanacaktır.
<end>

<start>
karabatak karşı çıksa da yine
ayın şavkı vurur izmir körfezi'ne
salınır bir imbatla sessiz sakin
tahta kasa / balık leşi / sintine
<end>

<start>
ne vakit yüzükoyun uzansam kuma
saat daima onikiyi vuruyor
imam-hatip gözleriyle bir kadın
yüreğini kaybetmiş beni arıyor
yatsam diyorum seninle yatsam
güneş van gogh gibi kuduruyor
seni hiç yaşamadım belki de bunun için
güneşi elimle kapatıyorum
yalnızlığın çöktüğü işte bu saatlerde
senden habersiz koynuna girip
seninle yatıyorum
kuşlarla balıkların öpüştüğü bir yerde
geceyi durmadan kanatıyorum
sevişmek diyoruz hep oysa bu tükenmektir
can çekişmesi gibi bir şey limanda gemilerin
ve her gün biraz daha alkolle yıkanarak
o hiç bizim olmayan denizsiz denizlerde
köhneyip çürüyorum
mutsuz değilim artık ama mutluluk nerde
sigaramı göğsünde söndürüyorum
<end>

<start>
Yazın Odunluk İskelesi'nde
Bir kadın: Kestanbol Sitesi'nde
Büyük kentliymiş / tedirgin biri
Gül buduyor gül değmemiş elleri
Aşkı hiç yaşamamış / ayrılığı da
Denizi yoğaltıyor bir başına
Burda ne kan / ne kin / ne de irin
Quercus aegilops / defne / zeytin
Arınıp her türlü pastan / kirden
İçecek şiir denen zehirden
Kıyıya vurmuş duvaksız gelin
Kıyı senin ah güzel Kestanbulin
<end>

<start>
yürek yorgun düşerse söyle gün neye döner
gündüzlerle tükenir / elbet geceye döner
bir bellek olur ışır çorum'dan alaybey'e
narkoz esrarı sürer / diazem meye döner
çokluk sürçen zamandır bir çifte kaburgada
ürperir sultan gelin / aşk bilmeceye döner
hüzne kapı açsa da dostluklar birer birer
pusudaki her kurşun bir konfetiye döner
tenha bir bahçedesin ki orda ahmet necdet
gökten şiir dökülür / söz düşünceye döner
<end>

<start>
geceler kör ve sağır/ses vermeyen bir kuyu
haklı kılar uykuyu ve uyuşturucuyu
ağzındır çiçek açan erguvan gökte
yeşertir bir aşkı ve küçücük bambuyu
anka'ya işmar eder zümrüt ve yakut
çıldırtmak için serkeş bir kuyumcuyu
bu yüzden kana boyar aklının saçağında
tüneyen tahta kuşlar bütün ortadoğu'yu
ne kadar içsen de kandırmaz artık seni
yaranı azdıran o bengisuyu
yürek bir mermi gibi sürülür yalnızlığa
mutlandırırsın tetiği ve namluyu
sendin ve büyüten de hep sen olacaksın
göğsünde akrep diye sakladığın korkuyu
ahmet necdet ne kaldı sana bunca yangından
kendine dert ettin de aşk denen kuruntuyu
<end>

<start>
şiirin bir ucunda salkımsöğüt
öbür ucunda gökyüzü ve bulut
bulutun bir ucunda rüzgargülü
öbür ucunda gül devşiren umut
umudun bir ucunda sonrasızlık
öbür ucunda tekinsiz paslı kilit
kilidin bir ucunda sen olmayan sen
öbür ucunda bencil kalem-kağıt
kağıdın bir ucunda 'ah min-el aşk'
öbür ucunda ahmet necdet ve flüt
<end>

<start>
Kıskançlık cirit atar âşığın sözlerinde,
Hemen her sitem oku, ucunda onu taşır.
Bir aşk kırgını gibi şiirlerini sen de
Sitemli sözle yıka, şaire bu yaraşır.
Anladım: Benim olan sen değilsin artık sen,
Acaba görmezlikten gelsem güzelliğini,
Şeytana kapılıp da çok kez kıskançlık denen
Bir nefret duygusuyla kuşatır mısın beni?
Hiç sanmam, belki küser, buruk sözler edersin,
Cömert ve cana yakın sıcacık yüreğinle
Hem sen de benim için sen olmayansın, dersin.
O vakit ne yaparım? Görmeyen gözümü ve
Duymayan kulağımı açıp sonuna kadar,
Derim ki, sende beni seven başka bir ben var!
<end>

<start>
Senin düşünü ilk kez bir mendirekte kurdum
Adımı yazdım hemen adının yanısıra
Önce kuşlara sordum ardından balıklara
Yorgun bir tekne gibi gece koynuna girdim
Mendirek bir rüzgârın denize düşen izi
Önünde dalgaların can çekiştiği duvar
Arkasındaysa aşkın kanayan yarası var
Ey şiir! Soluğunla gönendir gecemizi!
Sonsuz'un son'u geldi artık bir sonE'yim ben
Ucu hiçliğe çıkan o zâlim çıkmaz sokak
Gibi bir karanlığı kazıyıp belleğimden
Bir yürek çiziyorum adının yanına bak
Ayışığı sızıyor kapıdan pencereden
İzin ver de öpeyim öpülmedik yerinden
<end>

<start>
Issız bir adasın sen, aşklarla yalıtılmış, 
Robenson'un son'unu sonE'yle birleştiren. 
Hep'in olduğu yerde hiç'in izini süren, 
Karlı temmuz gecesi/yaz ortasında bir kış!
Nasıl da sarıyorum cinselliğimle seni, 
Kunt bir kalabalığın arasına dalarak, 
Aldanışın öpücük adlı masum gizini 
Hiç yaşamamış gibi, habire çoğalarak.
ıssız bir adasın sen, çocuksu ve çetrefil, 
Bu adacıkta aşkın umut dolu gözü var, 
Yokluğunla çoğalan benim, başkası değil.
Varlığın yaşatacak elbet yokluğun kadar, 
Çılgın bir duyarlığın bende uç veren sesi 
Yine sen olacaksın, yok sayarak herkesi.
<end>

<start>
mecnun'un tekiyim ben leyla'ya boşvermişim
seni sevdada bulmuş sevdaya boşvermişim
nice bin âşinayla kâm alıp gülistandan
tenhâda gül kurutmuş goncaya boşvermişim
o altın tüyleriyle savrulan kuşlar gibi
hep zümrüd'le avunmuş anka'ya boşvermişim
dem çekip kadehlere dökülüşüm bundandır
uşşak'ta karar kılmış nevâ'ya boşvermişim
ey şair, dünya kahrı sevdasız çekilir mi
dünyalar kadar sevmiş dünyaya boşvermişim
<end>

<start>
Sırtındaki kıl heybede
yalnızlık somun ekmek
bozlağı ve kedisiyle
hep kendine indi Metin
bir şiiri eğirerek
içim yandı dondur beni
tarazlanmış bir ömürdü
suskun kırılgan ve ürkek
hiç kimse-ydi hiç-i gördü
yangınlardan geçti Metin
bir acıyla sevişerek
dışım yandı söndür beni
<end>

<start>
Yalnızlığa düştük mü gümüş rengi bir zaman
Çığlık çığlığa geçer o suskun aynalardan.
Karanlık gecede söz bir kirpik gibi ışır
Bakışır can kuşları hep'le hiç arasından.
Bana bakarsın sen de  kör bir bakış kadar kör
Saatleri sayarak  gözünü hiç kırpmadan.
Düşün: Paris göğünü  kül'ü  ve unutuş'u
Yürekler satın aldık orda çiçekçi kızdan.
Biz ki gülüyüz hiç'in  açarız sana doğru
Hiçkimse'nin şiirle yoğurduğu çamurdan.
<end>

<start>
Değişken bir zamandı  sazdan söze sığındık
Sözün bittiği yerde bin bir gize sığındık.
Kalabalık bir yazın geçip de yalazından
Pürtelaş bülbüllerle tenha bir güze sığındık.
Bir yıldız olup uçtuk üstünde o yalnızın
Gecesi çiçek açan bir gündüze sığındık.
Ne aşklardan usandık ve ne de acılardan
Ölümü yok belledik ölümsüze sığındık.
Ahmet Necdet her sözün gizine varmak gerek
Gökyüzleri dar geldi  mavi göze sığındık.
<end>

<start>
Şu günler bir tuhafım: düş kurmak bana yasak
Cehennem "ben"im  yoksa "başkası" mı cehennem? 
Ağzım pas tutmuş kilit  dilim körelmiş bıçak
Gölgeme ters düşüyor bir yazgı gibi gövdem.
Haydi büyük harflerle ve çığlıklar atarak:
Akşam olsa da yatsak  sabah olsa da kalksak.
Ne "tek"lik ne de çokluk bırakıldığım dünya
Ussal dayanağım yok: hem suçsuzum hem kurban
Ben miyim bir hiçliği sonsuz yansıtan ayna
Kendini aşmak için her gün yeniden kuran?
Haydi büyük harflerle ve 'ayağa kalkarak':
Akşam olsa da yatsak  sabah olsa da kalksak.
"Dün" yoktu "yarın" var mı? Bu bir Çin işkencesi
Yeniden bana döndü göğüslediğim her taş.
Sırtımda bir dervişin yalnızlık elbisesi
Şiiri mülk edindim acıyla sarmaş dolaş.
Haydiii büyük harflerle ve şapka çıkararak:
Akşam olsa da yatsak  sabah olsa da kalksak.
Senin yıkımın işte şimdiyi sorgulamak
Anladım: herkes bana hep ben olmayan bir ben
Her geçmiş yiten ırmak  her aşk kendine tuzak
Yine de kahramanca saçmaya baş eğmeden
Haydi büyük harflerle ve kadeh kaldırarak:
Akşam olsa da yatsak  sabah olsa da kalksak.
<end>

<start>
Sıkıldık deyince sıkılıyoruz 
Sevişip terlemenin yalnızlığından 
Bir masa, iki masa, uzun bir kalabalık 
Geceye bulaştık mı kan kırmızı bir yağmur 
Salvador Dali'nin bıyıklarından.
Yalnızlık diyoruz Tanrı'ya özgü 
Bize ne Tanrı'nın yalnızlığından 
Bir kadın, iki kadın, uzun bir kalabalık 
O çok kirpikli gözlükleriyle 
Kendini kendisine anlatan.
Şaraba gidiyoruz çok zaman bıkmış 
Gibi bir karanlığın lepiska saçlarından 
Bir şiir, iki şiir, uzun bir kalabalık 
İçkiye yaslandık mı Osmanlıca bir hüzün 
Çıkıp da gelmiş gibi Nâilî Divanı'ndan.
Dışarı çıkıyoruz dışarı çıkmak için 
Belki de çıkmak için kendi çıkmazımızdan 
Bir sokak, iki sokak, uzun bir kalabalık 
Ve aşk ne de olsa bir uzanıştır 
Hep böyle tek kişide pek çok kişi olmaktan.
Evlere giriyoruz evlere girmek de var 
Sevişip terlemenin yalnızlığından
Bir yatak, iki yatak, uzun bir kalabalık 
Gecenin yangınında tükenmek daha iyi 
Ve ölmek daha güzel dışarıda kalmaktan.
<end>

<start>
Kimdi  neyin nesiydi  geriye nesi kaldı 
Hiçkimse'nin gülüydü  ki hiçkimse'si kaldı.
Geçen yazla birlikte uçup gitmişti kuşlar 
Sonbahara dökülen o yorgun sesi kaldı.
Sevmiş miydi  umulur  ama hiç sevilmedi 
Yüzünde bir kırgın'ın acı gamzesi kaldı.
Kediler taht kurmuştu eprimiş yüreğine 
Balkonda sardunyası ve mor lâlesi kaldı.
Şimdi morgdan sarkıyor O'nun sevecen eli 
Hepsinin üzerinde sıcak nefesi kaldı.
<end>

<start>
Seni sevmek seni tükenmek mi biraz
Kırılıp dökülmek mi yoksa gökyüzünün bittiği yerde
Hep seninle beslenen o sensiz saatlerde
Yangın yerine dönmek mi biraz
Bilirsin aşka benzer yıkıntıdır bu
Güneşi düşman sayıp geceyle unutulan
Gün ışıdı mı karanlıkta tutulan
Yıkıntısız bir aşkı yaşamanın umudu
İntihar gibi bir şey bir ben'de yanmak için
Belki de bir cinayet kanda uyanmak için
Bir kere bin kere milyon kere
Seni sen de bilirsin ama ne önemi var
Asıl önemli olan sonuna kadar
Dağların yürüyüşüdür denizlere
<end>

<start>
Biz biz idik biz olduk / görmeyene göz olduk 
Güneşin terkisinde geceye gündüz olduk
Kış geldi yaz dediler / bahara güz dediler 
Sözcüklerle seviştik / şiir-söz'e giz olduk
Ağaçtık ağamadık / buluttuk yağamadık 
Ayın beri yüzünde yağmursuz deniz olduk
Ay gitti yıldız gitti / gece ne çabuk bitti 
Sessizlik Denizi'nde piştik eksiksiz olduk
Hep'le hiç'e büründük / varlık diye göründük 
Yokluğun sarnıcıydık / belli belirsiz olduk
Biz siz idik biz olduk / büyülü bir yüz olduk 
Gizimizi çözdüler: Ayda kalan iz olduk
<end>

<start>
ben çoğu zaman akşamları 
yolculuğa çıkarım yıldız yukarı 
unutsun diye onca pisliği 
çirkinliği gözün yuvarı 
ordan seyrederim ayın som ışığında 
tedirgin dünyamızı kirli sarı 
yine de çıkıp gelir bir kara güneş 
haklı kılmak için bir intiharı 
yırtılır gökte sabaha karşı 
suskunluğa dönüşen çığlığın zarı 
bu senin şiirindi: ahmet necdet 
yaşanmamış aşkların sonbaharı.
<end>

<start>
Ece Bey öldü diyeler/ hiçkimse’ler duyalar 
Hep’i hiç’te arayalar/ adanı sonsuz koyalar
Araplarla at koştururken bir fotoğrafın arabı 
Kara’yı ak’tan sayalar/ ak diye kara giyeler
Herkes bağırarak sorsun ve susarak cevap versin 
Bir: Niye fayton atlarıyla birlikte göğe ağar
İki: Maveraünnehir niçin Ece Denizi’ne akar 
Üç: Neden her çocuğun kalbinde kocaman bir çocuk var
Aşkı zakkumla örüp örgütleyen kurşunkalemli şair 
Suriye hamamında şiiri habire sabuna boğar
Ece Bey öldü diyeler/ ölüyü diriye sayalar 
Şairi şiirle yuyalar/ yüzünü tersinden okuyalar
<end>

<start>
1. 
Ey şair! Nice 
Haiku'lar döktürdüm ben 
çoğu bilgece, 
Şimdiyse tanka denen 
Bir aşk: Otuz bir hece!
2. 
Bu aşkı buldun, 
Hep diye Hiç'e giden 
Bir şiir oldun, 
Ah, niye, niçin, neden 
Sonrasız'a savruldun?
3. 
Yine sis çöktü, 
Serpiştiren kar yine 
İçini döktü, 
Bir bahar düşü mü, ne: 
Cümle bülbül dem çekti.
4. 
Daha ne kadar 
Ket vurur çiçeklere 
Kırağı ve kar? 
Oysa ikisinin de 
Bir lodosluk canı var!
5. 
Dağın zirvesi 
Ve onu taçlandıran 
İlkbahar sisi: 
Ne fırtına, ne boran, 
Ah, eriyen kar sesi!
<end>

<start>
Şiirimi ne vakit armağan etsem sana, 
Canların canı olur, canevimde durursun, 
Öpücükler kondurup bu küçük armağana 
Şiir-söz taşıyan bir güvercin uçuruyorsun.
Beni ayakta tutan başka ne olabilir? 
Şiirin büyüsüyle hayata bağlanırım 
Ve aşkı bu büyünün en büyük gizi bilir, 
O yüzden gerçeği düş, düşü gerçek sanırım.
Övgülerimle en çok şiir kuşatır seni 
Dizeler arasında bir gider, bir gelirim, 
Anlatabilmek için eşsiz gÜzelliğini,
Bizi gizemli kılan sadece odur derim. 
Can dostum Hiç'i unut, Hep'İn saatini kur, 
Gamın kederin değil, sevincin izini sür!
<end>

<start>
Bu dünyadan kim geçti nasıl, ne zaman geçti, 
"Fikrimin ince gülü” söyleyin nerde açtı?
Beşiktaş-Vişnezade ve en çok da Pangaltı 
Bir gülün kokusunu tüm İstanbul'a saçtı.
Saçları sarıyaz'dı. Gümüşlük’te uçuşan
Gözlerine mavinin Manastır’ını seçti
Dağlık Kilikia'da Perge' de, Ainos’da 
Eskiçağ insanının değerini o biçti
Sevdalı mıydı? Elbet! Ne var ki Ahmet Necdet
Diye sevdiği kişi Hiçkimse’ydı, bir Hiç’ti
Adı Ay'dı, Somay'dl, bir yıldız olup kaydı
Kanatsız bir melekti, birden sonsuza uçtu
<end>

<start>
Islak mı ıslak
bir dalda kalmak için
çırpınan yaprak
<end>

<start>
Kimse bana yaren olmaz yar olmaz
Mertlik hırkasını giydim giyeli
Dünya bomboş olsa bana yer kalmaz
İnsana muhabbet duydum duyalı
İmanım hükümdar benliğim esir
Ehl-i Beyt'i sevdim dediler kusur
Kimi korkak dedi kimi de cesur
Kurt ile kuzuyu yaydım yayalı
Ardımdan vuranlar yüzüme güler
Kestiği az gibi parçalar böler
Herkes kılıcını boynumda biler
Başımı meydana koydum koyalı
'Bu kızılbaş olmuş, yunmaz' diyorlar
'Kestiği haramdır, yenmez' diyorlar
'Camiye mescide konmaz' diyorlar,
İmam Şah Hüseyn'e uydum uyalı
Kimi benden kağıt hüccet arıyor
Hal bilmeyen dip dedemi soruyor
Dostlar ölümüme karar veriyor
Sefil Selimi'yim dedim diyeli
<end>

<start>
Kevser ırmağında saki olan yâr
Bir bardak dem ikram etmez mi ola
Sıratın yolunu iyi bilen yâr
Benim de elimden tutmaz mı ola
Aman medet, duy sesimi dardayım
Sorma hallerimi, gayet zordayım
Cehennemden daha beter kordayım
Yanarım, yandığım yetmez mi ola
Her yanımı harlı ateş çevirdi
Vücut sarayımı yaktı kavurdu
Yaptım mamur ettim, geri çevirdi
Viranemde, güller bitmez mi ola
Zindanda kalsam da gam yemem gene
Sefil Selimî'yle dursan yan yana
Olmak istiyorum, dostla can cana
Muradımca bülbül ötmez mi ola
<end>

<start>
Aşığım sen seni Ahmet beye ver,
Özünü arasın, sözünü yazsın.
Aşıklar daima yürekten söyler,
Özünü arasın, sözünü yazsın.
Bugün konuk olduk dostlar evine,
Bir darbe indirdim nefsim devine,
Çıktım geziyordum sohbet avına,
İzini arasın, sözünü yazsın.
Gönlümde yazlar, koca ayazlar.
Koca kemaldan dersimi aldım,
Aklımı fikrimi insanda buldum.
İnsanı sevdikçe bir aşık oldum,
Yüzünü arasın, sözünü yazsın.
Yüreğim de yaz, hocam beni yaz.
Elimde sazım var dilimde sözüm,
Kendi yüreğime dönüktür gözüm,
İnsanları sevdim hep arttı sızım,
Sızımı arasın, sözümü yazsın.
Gönüldeki yaz, yaz sen hocam yaz.
Divanın ucunda başımda tacım,
Herkes gardaşımdır herkes bir bacım.
Kerbelâdan beri dinmiyor acım,
Nazımı arasın, sızımı yazsın.
Bahar ben, bahar ben sözlerimde ben.
Çıktım bu yoldan dönmedim geri,
Ölüye ölüyüm, diriye diri,
Meğer insandaymış kudretin varı,
Hazımı arasın, sözümü yazsın.
Müptela derde, aşık söz der de.
Doldur hocam doldur kaseti doldur,
Yalvarırım sana gel beni buldur,
İkilik olmasın aradan kaldır,
Yazımı arasın, sözümü yazsın.
Köydeki deri, kaldım bir deri.
Kim kime der aşığım kim, kime,
Doğruyu söyle de hiç yalan deme,
Yaralarım azgın muhtacım eme,
Tezimi arasın, tezimi yazsın.
Savrulmalıyım tez, olmalıyım tez.
Ey sefil Selimi nedendir neden,
Herkes de bir aynı bir beden,
Ali’ye yaramaz ayrılık eden,
Düzümü arasın, düzümü yazsın.
Aşığım düz, olmalıyız düz.
<end>

<start>
İster iç ister içme, can suyunu cancıdan
Günler doldurur verir, zaman adlı tas ile.
Ya uyur ya uyanık, bir bahane aniden,
Sesler duyar inlersin acı acı ses ile.
Hoş görünen renk solar, batar ocağın barkın,
Geride kalanların kalır kara yas ile.
Gâhi bağlar dağ olur, gâhi dağlar bağ olur,
Oynatır eylendirir, neşe ve heves ile.
Pek çok eyyam savuşur, çağlar çağı devirir,
Birbirine eş olur, ahenkli kısas ile.
Zaruridir bu yere, bu tarzda gelip gitmek,
Tabiat kanunudur, bozulmaz esas ile.
Yere göğe sığmayan, başlara taş dikilir,
Hesabın sonu gelir, on arşın libas ile.
Yalan dünya dediğin, senden sona kalacak,
Seni epey oynattı, ufacık bir fes ile
Öyle böyle der iken gün savuşmuş olacak,
Mezarın örtülecek, toprak ile kis ile.
Ömür basamağında dikkat et felâket var,
Ey SEFİL SELİMÎ, sen yürü akıl us ile 
@ Yazar ve yayınevinin adı belirtilmeden ve ANASAM’dan izin alınmadan alıntı yapılamaz Bütün hakları Anasam’a aittir.
<end>

<start>
-Sabit İnce’ye-
Hak yolunu sordun benden,
Canlı Kuran oku ki bil.
Şirklerin alınır senden,
Denli piran oku ki bil.
Özü bilen temiz olur,
Ten bağı gülünü bulur.
Masiva imanı alır,
Şanlı yaran oku ki bil.
Menzil ehli dile açık,
Yaradan her kula açık.
Göl olmamız sele açık,
Önlü eren oku ki bil.
Bir kapıda bebek gibi,
Rehberlere olup tabi.
Her kimse seçemez Rab’ı,
Künlü gören  oku ki bil.
Bedendeki sefil durum,
Beyninizden ister yorum.
Kibirsizler kalmaz yarım,
Ünlü duran oku ki bil.
Sefil Selimi’niz ince,
Benim şahım benden önce.
Böyle olmalısın sence,
Yönlü soran oku ki bil. 
AŞIK SEFİL SELİMİ
<end>

<start>
Biraz kulak verin dinlen sesimi,		
Recai mehmet bey canlarım benim.
Derde düşüyorum heran yepyeni,
Recai, Mehmet bey canlarım benim.
Ben de sizler var siz de kimler var.
Belki de ilk defa bugün görüştük,
Can cana ruh ruha olduk karıştık.
Kimlere yön verdik kimle yarıştık,
Recai, Mehmet bey ünlerim benim.
Ben de sizler var siz de kimler var.
Acaba bir su mu yoksa daş mıyım,
Yahut ilkbahar mı ya da kış mıyım.
Söyleyin yarenler nolur boş muyum,
Recai, Mehmet bey kanlarım benim.
Ben de sizler var siz de kimler var.
Kimliğim bir insan sanatım aşık,
Gözümde parlıyor sizler de ışık,
Kainatda herkes bu bana maşuk,
Recai, Mehmet bey günlerim benim.
Ben de sizler var siz de kimler var.
Acaba bir dağ mı dere miyim ben,
Yoksa bir melhem mi yara mıyım ben.
Böyle bir duyguyu veren miyim ben,
Recai, Mehmet bey tanlarım benim.
Ben de sizler var siz de kimler var.
Sevmek yaşamaktır yaşayan bilir,
Yüreğim ışıkla döşeyen bilir,
Gönülden hatayı boşayan bilir,
Recai, Mehmet bey tenlerim benim.
Ben de sizler var siz de kimler var.
Çekilmez bir derdin pençesindeyim,
Bazı namert, merdin pençesindeyim,
Böyle bir tek yurdun pençesindeyim,
Recai, Mehmet bey hanlarım benim.
Ben de sizler var siz de kimler var.
Bir ile arayı buldum bulalı,
Onun için böyle oldum belalı,
İy seçerim helal ile haramı,
Recai, Mehmet bey anlarım benim.
Ben de sizler var siz de kimler var.
Bir gönülde olsak siz ile bizler,
Benim bu sevdayla yaram var sızlar,
Sefil selimiden böyledir sözler,
Recai, Mehmet bey dinlerim benim.
Ben de sizler var siz de kimler var.
19.2.2001 Kayseri  AŞIK SEFİL SELİMİ
Cemal Toptaş’ın evinde
Yunus Karaca, Necmettin Palacı, Cemal toptaş,
Sabit ince, Recai Karanfil ve Mehmet Hasoğlu’nun
Bulunduğu mecliste irticalen söylenmiştir.
@ Yazar ve yayınevinin adı belirtilmeden ve ANASAM’dan izin alınmadan alıntı yapılamaz Bütün hakları Anasam’a aittir.
<end>

<start>
Beni bağışlayın cananlar canlar,
Söz de duranlarda şahlar bulunur.
Ehli hal olanlar sevdadan anlar,
Hüdaya varanda hüda bulunur.
Mevla yaratmışsa eğer bizleri,
Dilimizde olur elbet sözleri,
Yarattığı kulda mahbub gözleri,
Mahbubu görende mahbub bulunur.
Gel taşlayın beni yaram kanasın,
Mevlanın yaptığı sen bir binasın,
Aslını yitirme ulu manasın,
Manaya erende mana bulunur.
Böyle bir şaşkınım yol arıyorum,
Allah arıyorum kul arıyorum.
Hakkı sohbet eden hal arıyorum,
Hali arayanda mevla bulunur.
Kimseden kaçamam ne olur olsun,
Sevgiyi göstersin canımı alsın,
Seviyorum diyen düşmanım olsun,
Böyle bir viranda eren bulunur.
Ya benim Recai, Mehmet canlarım,
Yunus efendim damarım kanım.
Necmettin efendi şöhretim şanım,
Yar ile yarende yaren bulunur.
Sabit İnce kardeş, Cemal’im benim,
Sizlere malolmuş bu günüm benim.
Gayet hoş geçmiştir bugünüm benim.
..........................................................
Sefil selimiyem ince kabayım,
Sağımda kalana ben bir abayım,
Savur harmanımı gardaş yabayım,
Harmana girene derman bulunur.
20.2.2001 Kayseri
@ Yazar ve yayınevinin adı belirtilmeden ve ANASAM’dan izin alınmadan alıntı yapılamaz Bütün hakları Anasam’a aittir.
<end>

<start>
Muhammet severdi o yüzden sevdim,
Dışladılar beni, Alici diye.
Ancak bin yönünden birini övdüm, 
Taşladılar beni Ali’ci diye
.
Gerek Aleviler gerek Sünniler,
Duymak ister, avutucu ninniler,
Yüreği kinliler, eli kanlılar,
Boşladılar beni, Ali’ci diye.
Gönül katlanmıyor, gözüm görüyor,
İnsan ne yitirmiş, neyi arıyor,
SEFİL SELİMÎ’ye herkes vuruyor,
Haşladılar beni Ali’ci diye.
@ Yazar ve yayınevinin adı belirtilmeden ve ANASAM’dan izin alınmadan alıntı yapılamaz Bütün hakları Anasam’a aittir.
<end>

<start>
Ne zaman uğrasam aklımı alır, 
Aşk muhabbet bulur karaözünde.
Yarenler ahbaplar gönlümde kalır, 
Aşk muhabbet bulur karaözünde.
Karayım kara, benzerim kar’a
Ulular yaşamış, aşıklar doğmuş, 
Bütün insanları hüdayı bilmiş.
Sanki birbirinden temiz ders almış, 
Söz demiş, saz çalmış karaözünde.
Karayım kara, benzerim kar’a.
Yücelerin gine ahbaplık etmiş, 
Hepsi birbirinin elinden tutmuş, 
Hileyi, hatayı özünden atmış, 
Tertemiz insanlar karaözünde.
Karayım kara, dönmüşüm kar’a.
Ey aşığım söyler, hemi de dinler, 
Garezler de kini daima önler, 
Hepsi de çalışır baş ile canlar, 
Çalışkanlar dolmuş karaözünde.
Karayım kara, dönmüşüm kar’a.
Hepsi bir ayna da aynı sıfatta, 
Birbirine benziyorlar surette, 
Ana caddesi var sanki sırat da, 
Yürümüş mevlaya karaözünde.
Karayım kara, dönmüşüm kar’a.
Kızılırmak akar yanı başında, 
Sevda fışkırıyor toprak taşında, 
Hep insanlar güzel kendi işinde, 
Seven sevgi bulmuş karaözünde.
Karayım kara, benzerim kar’a.
Gelmişim bu yere neyi ararım, 
İnsan olsam insanlara yararım, 
Ben beni yitirdim burdan sorarım, 
Sefil selimiyi bulmuş karaözünde.
Karayım kara, dönmüşüm kar’a.
<end>

<start>
Gerici yobazlar cahiller korkar,
Cumhuriyet, yosun tutmaz su gibi.
Hakkı hakikati bilmeyen ürker,
Cumhuriyet, akar bitmez su gibi.
Bölücü sadistler, sapkınlar duysun,
Aydınlar yazarlar, anlatsın saysın,
İnsanım diyenler, terslikten caysın,
Cumhuriyet, çeker yutmaz su gibi.
Bizlere verdiği nimetleri çok,
Bu güzel sistemin eksik yanı yok,
Bozguncu hainler geçirse de şok,
Cumhuriyet, hasta etmez su gibi.
Yetmiş beşinci yıl mübarek olsun,
Yaşayan her kişi, ondan ders alsın,
Tahtı tacı, baki ebedi kalsın,
Cumhuriyet, kaynak yitmez su gibi.
Kahpenin hoşuna gitmez baş tacı,
İzaha sığmıyor, kuvveti gücü,
Meyvesi en tatlı hayat ağacı,
Cumhuriyet, acı katmaz su gibi.
Söylenmesi pek zor ne günler gördük,
Adı tarih olan şehitler verdik,
O geldikten sonra huzura erdik,
Cumhuriyet, köpük atmaz su gibi.
Beyni sakatlara, ağır sözüm var,
Düzeninde her müşküle çözüm var,
Yaşıyorsak, ona mutlak lüzum var,
Cumhuriyet, bentler yıkmaz su gibi.
Çoluk çocuğunu bu aşkla büyüt,
Her ilime sahip evrensel boyut,
Millâ kültürümüz adına kayıt,
Cumhuriyet, duru korkmaz su gibi.
Okulda meydanda, en seçkin kürsü,
Sevgisi olmalı, bizlerde ırsi,
Yaşlıya gençlere, okut bu dersi,
Cumhuriyet, ciğer yakmaz su gibi.
Gözü özürlüye, gerekli gözlük,
Her lisana göre, yapılmış sözlük,
Ey SEFİL SELİMÎ, sizlikle bizlik,
Cumhuriyet, boğaz sıkmaz su gibi
@ Yazar ve yayınevinin adı belirtilmeden ve ANASAM’dan izin alınmadan alıntı yapılamaz Bütün hakları Anasam’a aittir.
<end>

<start>
Beni aşıklardan saymayın sakın,
Sabit bey, Osman bey, Abdullah beyim.
Dünyada dertlere yakın, en yakın,
Sabit bey, Osman bey, Abdullah beyim.
Ziyaret etmeye sizlere geldim,
Yüzünüzü gördüm aşk ile doldum.
Herkese saygım var kula kul oldum,
Sabit bey, Osman bey, Abdullah beyim.
Yeryüzü başıma dar oldu benim,
Haylidir işlerim zor oldu benim,
Zahiri gözlerim kör oldu benim,
Sabit bey, Osman bey, Abdullah beyim.
Cemali gardaşın evinde yattım,
Dertleri çoğumuş derdime kattım.
Biraz daha fazla kedere battım,
Sabit bey, Osman bey, Abdullah beyim.
Aşıklık insana hüdadan nida,
Onun için farzı eylerim eda,
Beni sevenlere fedayım feda,
Sabit bey, Osman bey, Abdullah beyim.
Bağışlayın beni kusur ettimse,
Çevirin siz beni yanlış gittimse,
Hata mı eyledim hakkı tuttumsa,
Sabit bey, Osman bey, Abdullah beyim.
Sefil Selimiyim neyin nesiyim,
Ben de bir insanım dünya süsüyüm.
Yaradan hüdanın bir can tasıyım,
Sabit bey, Osman bey, Abdullah beyim.
KAYSERİ 20.7.2000  SAAT: 12.00
@ Yazar ve yayınevinin adı belirtilmeden ve ANASAM’dan izin alınmadan alıntı yapılamaz Bütün hakları Anasam’a aittir.
<end>

<start>
Sihirli mühürlü bir kapıdayım,
Gâhi örtük, gâhi açık gözüme.
Esrara bürünmüş bir yapıdayım,
Gâhi mamur, gâhi açık gözüme.
Gördüğüm her şeyde ararım mânâ,
Esrarla hikmetle kalırım dona,
Her varlık mahsustur yalnız ona,
Gâhi büyük gâhi küçük gözüme.
Yoruldu mantığım kurudu zekâm,
Hakk’ın boyasına yetmiyor rakam,
Sarmış bu alemi top yekün bekam,
Gâhi bin gâhi buçuk gözüme.
Çeşitli kılıkta o verir emir,
Kendi düzeninde fikri hür amir,
Yaptığını eder, eliyle tamir,
Gâhi binâ, gâhi saçak gözüme.
SEFİL SELİMÎ’nin derdi var köklü,
Haksız gözükür ya tamamen haklı,
Aradığı hakan adem’de saklı,
Gâhi emir, gâhi köçek gözüme.
<end>

<start>
Sunduğun o dolu az geldi bana
Doldur da içeyim dolundan güzel
Attım gururumu kul oldum sana
Öpeyim mübarek elinden güzel
Yavru gözlerinden beliren mana
Oynattı aklımı istersen kına
Ocaklara döndüm ben yana yana
Farkım yoktur meşe külünden güzel
Esirin olmuşum, istersen astır
İyi meziyetler bir sana hastır
Sefil Selimi’ye eylersen dosttur
Koklasın bağında gülünden güzel
<end>

<start>
Hiç kimse benzemez sana,
Leylâ nedir ki yanında!
Mecnunda hak verir bana,
Leylâ nedir ki yanında!
Ferhat-Şirin olsa şaşar,
Görse ayağına düşer,
Mevlâ seni sende yaşar,
Leylâ nedir ki yanında!
Gam çekersen güneş doğmaz,
Gökten yere rahmet yağmaz,
Gözlerin tarife sığmaz,
Leylâ nedir ki yanında!
Baldan leziz lafın batmaz,
Sen uyursan şafak atmaz,
Nutkum durur, dilim tutmaz,
Leylâ nedir ki yanında!
Gücüm artar, ilmim artar,
Aşk ver gafletimden kurtar,
Saç telin bin Leyla tartar,
Leylâ nedir ki yanında!
Dara düştüm, zora düştüm,
Adını söylerken coştum,
Seninle ben beni aştım,
Leylâ nedir ki yanında!
Rüzgâr yalamasın seni,
Ecel alamasın seni,
Zaman silemesin seni,
Leylâ nedir ki yanında!
Kerem,Yunus, Mansur gelmiş,
Hepsi pek fazla ün almış,
SELİMÎ bir güzel bulmuş,
Leylâ nedir ki yanında!
<end>

<start>
Aşk adı verilen izahsız duygu
Bütün sözlerimin bittiği yerde.
Hakiki olmayan niza(h)sız duygu,
Güneşin doğduğu battığı yerde.
Sevmekle sevilmek, çoğuna ırak,
Her kime anlatsam, diyor ki bırak,
Daima bir şeyi ederim merak,
Hep onu ararım yittiği yerde.
Kim ne derse desin palavra olur,
Hakk’a gönül veren yalınız kalır,
Her belâ her çile âşıka gelir,
Hiç kimse yatamaz yattığı yerde.
Yaşanır görülmez tariften öte,
Can vermiş kan vermiş kemiğe ete,
Bu SEFİL SELİMÎ işlemez hata,
Sekiz cennet vardır gittiği yerde.
@ Yazar ve yayınevinin adı belirtilmeden ve ANASAM’dan izin alınmadan alıntı yapılamaz Bütün hakları Anasam’a aittir.
<end>

<start>
Yağ yakmayı bilmeyenler ne yapsın!
Etek öpen boyun, büken baş tacı.
Ala-bula olmayanlar ne yapsın!
Yoldan çıkan, ev bark yıkan baş tacı.
Doğrular dürüstler temizler paklar,
Yüreği aşk dolu yüzleri aklar,
Arı-duru olan kendini saklar,
Ayıp yapan insan, yakan baş tacı.
Üç-beş bin satırla denemez denmez,
Her zehir yense de bu zehir yenmez,
SEFİL SELİMÎ’nin sırtından inmez,
Nefse tapan, kurşun sıkan baş tacı.
@ Yazar ve yayınevinin adı belirtilmeden ve ANASAM’dan izin alınmadan alıntı yapılamaz Bütün hakları Anasam’a aittir.
<end>

<start>
Siyasi arena, gır gır geçiyor, 
Halkımızı, güle güle çatlattı.
Maazallah her taraf ataş saçıyor, 
Yaktı bizi, hopur hopur hotlattı.
Zarar çeken yurtta, göz yumanlar kim? 
Çete başları var, vatana hakim, 
Organ alır satar, yük tutar hekim, 
Pek çok hastayı da soydu atlattı.
Köyde çift sürerken, öküz koşardık, 
Karnımız doyardı, güler coşardık, 
Yan yana, can cana durur yaşardık, 
Kimler geldi, kapımızı kitletti?
Yalan yalancıya, tabut sediye, 
Partilerden vatandaşa hediye, 
Ayarlama diye, tedavi diye, 
Zamlar vurdu, ödümüzü patlattı.
Devlet babamıza fidyeler verdik, 
Yemedik yedirdik, sancıya girdik, 
Ey SEFİL SELİMÎ, söyle ne gördük? 
Çalan çırpan kendisini kutladı.
@ Yazar ve yayınevinin adı belirtilmeden ve ANASAM’dan izin alınmadan alıntı yapılamaz Bütün hakları Anasam’a aittir.
<end>

<start>
Gösteriş yapan, 
İnsanlardan kaç.
Maddeye tapan, 
Şeytanlardan kaç.

Pis maval okur, 
Eylemez şükür, 
Taşımaz fikir, 
Maymunlardan kaç.
Olur çok yaman, 
Dikkat et aman, 
Menfaat uman, 
Meydanlardan kaç.
Çevirdim tarih, 
Oldum müsterih, 
Ne Ay ne Merih, 
İsyanlardan kaç.
Birkaç cümle laf, 
Duyan çekmez of, 
Cahil olur kof, 
Nadanlardan kaç.
Al sermaye et, 
Gönlü eyler fet(h) , 
SELİMÎ’ye yet, 
Odunlardan kaç.
<end>

<start>
Mizan kuruk, izan tartak,
Kıl bölüşek kıl bölüşek,
Her eşyaya oldum ortak,
Ol bölüşek, ol bölüşek.
Bu aşka maliksen malik,
Özünde mevcutsa halik,
Sen bir balık, ben bir balık,
Göl bölüşek, göl bölüşek.
Ayrı mıyız ben ile sen,
Dolaşalım desen desen,
Bağ içinde bülbül isen,
Gül bölüşek, gül bölüşek.
Kafa senden, gözü benden,
Ağız senden, sözü benden,
Şekil senden, özü benden; 
Gel bölüşek, gel bölüşek.
Dağıt, topla eyle yekûn,
Sağa sola iyi bakın.
Üstündeyim hep bir kökün,
Dal bölüşek, dal bölüşek.
Belliliktir cismin adı,
Hepsindeki Kudret tadı,
Ben de dedim, el de dedi; 
Öl bölüşek, öl bölüşek.
Ne gizlidir, ne karanlık,
Ne yalandır, ne yarenlik,
Ne bugünlük, ne yarınlık,
Mal bölüşek, mal bölüşek.
Ben kudrete kudret bana,
İbret oluk dört bir yana,
Her tarafta tek bir mana,
Bil bölüşek, bil bölüşek.
Hayatımı ve canımı,
Damardaki al kanımı,
Parçala ayır tenimi,
Böl bölüşek, böl bölüşek.
Makul değil her düşünce,
Erler tutar er düşünce,
Dilimdeki hür düşünce,
Dil bölüşek, dil bölüşek.
Tahmin değil yükümüzde,
Hayırlısı hakkımızda,
İnsan isek ikimiz de,
Hal bölüşek, hal bölüşek.
Bedenimde Hakk ilimi,
Şah beytim Sefil Selimi,
Yak beni, savur külümü,
Kül bölüşek, kül bölüşek.
<end>

<start>
Beni ne arayın ne elden sorun, 
Necmettin Efendi, Yunus Efendi. 
Size söz söyleyim siz karar verin, 
Necmettin Efendi, Yunus Efendi.
Aşkın delisiyim, pirin hayranı, 
Kubbenin kendiyim yerin hayranı, 
İkiyi severim birin hayranı, 
Necmettin Efendi, Yunus Efendi.
Bu halkın içinde deli sayılan
Elimdeki sazın teli sayılan, 
Canlıyım velakin ölü sayılan, 
Necmettin Efendi, Yunus Efendi.
Ululara hizmetim var aşkım var, 
Sohbetim var irfanım yok meşkim var, 
Ölçülmez, bilinmez beden köşküm var, 
Necmettin Efendi, Yunus Efendi.
İkiliği bilinmez suya benzerim, 
Bulutlar ardında aya benzerim, 
Sizler bana söylen neye benzerim, 
Necmettin Efendi, Yunus Efendi.
Ayagım yerlerde göklerde başım, 
Nefesde nefesim yerdeki daşım, 
Allah’la insanla daima işim, 
Necmettin Efendi, Yunus Efendi.
Kendi kendim ile savaşım vardır, 
Zalim de alim de bir bana yardır, 
Dövseler sövseler ne fayda vardır, 
Necmettin Efendi, Yunus Efendi.
Layık olunmayan aşkı bulamaz, 
Bedavadır amma kimse alamaz, 
Bu çeşmeden cahil insan dolamaz, 
Necmettin Efendi, Yunus efendi.
Aldığım altını harcamam hemen, 
Bir adem kuluna eyledim iman, 
Onun için halim gayetten yaman, 
Necmettin Efendi, yunus efendi.
Bazı dolu gibi bazı boş gibi, 
Bazı hayal gibi bazı düş gibi, 
Herkes yiyyor beni dolu boş gibi, 
Necmettin Efendi, Yunus Efendi.
Ey Sefil Selimi söyleme uzun, 
Belki de dostlara verirsin hüzün, 
Güneşi olmalı mutlaka bugün, 
Necmettin Efendi, Yunus Efendi.
<end>

<start>
Gökte yağan kara yerde kurt düşer,
Beyazdır diyerek kar'a bağlanma.
Hem şaşınr hem de kendisi şaşar,
Gözlü sanıp bakar köre bağlanma.
Âşıklar dolanmış bir dost aramış,
Sık dokunmuş, ince ince taranmış,
Hoşlar hoşa, serler sere yaramış,
Yolunu sarpa sürer sere bağlanma.
Ehil de cahil de bir beden taşır,
Aşkı okuyanın duygusu ışır,
Ey Sefil Selimi sen seni pişir,
Ham ocağa, çiğli kora bağlanma.
<end>

<start>
Yer altında yer altında, 
Gözüm yoktur her altında,
Bir gün gelir hep yatarız; 
Çok çiğnenen yer altında.
Dağılırız dağım dağım,
Dökülürüz boğum boğum,
Bir gün gelir hep yatarız; 
Çok çiğnenen yer altında.
Kucağına çekiliriz,
Ta bağrına sokuluruz,
Bir gün gelir hep yatarız; 
Çok çiğnenen yer altında.
Deşik deşik deştiğimiz,
Zahmet verip eştiğimiz,
Bir gün gelir hep yatarız; 
Çok çiğnenen yer altında.
El karışmaz işimize,
Kimse girmez düşümüze,
Bir gün gelir hep yatarız; 
Çok çiğnenen yer altında.
Dostlar gelmez başımıza,
Kuşlar düner düşümüze,
Bir gün gelir hep yatarız; 
Çok çiğnenen yer altında.
Bedenden düşer kolumuz,
Susar söylemez dilimiz,
Bir gün gelir hep yatarız; 
Çok çiğnenen yer altında.
Bilmem nasıl dayanırız,
Sanmayın ki uyanırız.
Bir gün gelir hep yatarız; 
Çok çiğnenen yer altında.
Sefil Selimi ağlama,
Baktığına bel bağlama,
Bir gün gelir hep yatarız; 
Çok çiğnenen yer altında.
<end>

<start>
İlmi batın hocasını
Evvel ahir bulan var mı?
İmanın aşk hecesini
Okuyup da bilen var mı?
Elestüde ikrar verip
İrfan okuluna girip
Hakikat sırrına erip
Dosta konuk olan var mı?
Muhammet Ali’ye yanan,
Ehl-i beyt’i özden anan,
Ab-ı kevserine kanan,
Testisini dolan var mı?
Buraklara binip gezen,
Ummanlara dalıp yüzen,
Kalbine Kuran’ı yazan,
Pirden destur alan var mı?
Ehline uğrattım yolu,
Ademe demişim “Beli”
SEFİL SELİMÎ bir deli,
Sözlerinde yalan var mı?
@ Yazar ve yayınevinin adı belirtilmeden ve ANASAM’dan izin alınmadan alıntı yapılamaz Bütün hakları Anasam’a aittir.
<end>

<start>
Elestü bezminde ruhu ezelde,
Alnıma yazılan yazımsınız siz.
Kokunuz mahşerde renginiz gülde,
Sıfatımda mevcut yüzümsünüz siz.
Ne acayip bu hal arz eder neyi,
İçinde saklıyor bu aşk herşeyi,
Bir katara koyar köleyle beyi,
Okuyup yazdığım cüzümsünüz siz.
Gelin dostlar okuyalım biz bizi,
Nolur taşıyalım hep aynı gözü,
Birbirine çattık çoğ ile azı,
Bizden bize olan nazımsınız siz.
Bu dersi ezelden okuyan canlar,
Dünyaya geldikçe bu sırdan anlar,
Ta ruhu ezelde ıkrarlı canlar,
Kerbela’dan gelen Gazimsiniz siz.
Ulu diyar nere, yalanı nere,
Cennet ve cehennem hepisi bura,
Bilmek istiyorsan gel düşme şere,
Şöylece inleyen sazımsınız siz.
Bir ustadan aldım bu ulu dersi,
Bırakın efendim yalanı, hersi,
Bilmek istiyorsan, kürsü bu kürsü,
Hep bana meleyen kuzumsunuz siz.
Az oldu ya belki azdan sayalım,
Sizi bizden bizi sizden sayalım.
Yüzden gittim amma özden sayalım,
Ben yüzdeyim amma özümsünüz siz.
Bu sefil Selimi kalıyor yarım,
Kainatta herkes varımdır, varım,
İnsanın bedeni benim diyarım,
Bazı yüzüm bazı gözümsünüz siz.
20.2.2001 Kayseri
@ Yazar ve yayınevinin adı belirtilmeden ve ANASAM’dan izin alınmadan alıntı yapılamaz Bütün hakları Anasam’a aittir.
<end>

<start>
Aşkın, bedenimde tahribat yaptı
Ateşin ormanı yaktığı gibi
Korlar can evime sığmadı taştı
Yanardağdan lavlar aktığı gibi
Ruhumda aşk yeli dinmeden eser
Kasırga koparıp vererek hasar
Sevda alanımı afatlar basar
Sellerin bentleri yıktığı gibi
Bakışın çıkardı inan bir anda
Misli görülmemiş zelzele bende
Ceryana kapıldım yalan yok bunda
Şimşeğin havada çaktığı gibi
Aklıma düşersin ikide birde
Sefil Selimi’yi bırakma darda
Ağlayıp gezerim her an her yerde
Bulutun yağmuru döktüğü gibi
<end>

<start>
Bir evliya bin bir isim,
Muhammetle Ali birdir.
Dünyadaki bütün cisim,
Muhammedle Ali birdir.
Onlar gönlümdeki hazır,
Onlar gönlümdeki nazır,
Onlar gönlümdeki hızır.
Softa ne der ise desin,
İsterse dilini yesin,
Kur'an, ayet, taha, Yasin,
Muhammedle Ali birdir.
Onlar gönlümdeki sultan,
Onlar gönlümdeki hakan,
Onlar gönlümdeki yakan.
Valilerin valileri,
Uluların uluları,
Alilerin Alileri,
Muhammedle Ali birdir.
Onlar gönlümdeki kuran,
Onlar gönlümdeki heran,
Onlar gönlümdeki eren.
Sefil Selimiye Kabe,
Allah dostu ehl-i Aba
Cahili alsa da çaba,
Muhammedle Ali birdir.
Onlar gönlümdeki saki
Onlar gönlümdeki baki
Onlar gönlümdeki taki...
<end>

<start>
İster taşa tutun, ya da hoş görün,
Okudum Çobanca, yazdım Çoban'ca
Başımı koparıp yerlerde sürün,
Ölmeden kabrimi kazdım Çoban'ca.
Öğrettiği her sır, bildiği Hûda,
Can cana, ruh ruha kaldığı Hûda,
Dersini, ilmini aldığı Hûda; 
Bu sevgi peşinde gezdim Çoban'ca.
Tanıdığı çoktu, talipleri yok,
Herkes ona attı zehir saçan ok,
Aklımı yitirdim geçirirdim şok; 
Kendi benliğimi ezdim Çoban'ca.
Hakk'ı zikir eyler insan seçmezdi.
Hiç kimseye ayrı paha biçmezdi,
Hatır gönül sayar, döküp saçmazdı,
Dostluk deryasında yüzdüm Çoban'ca
O sultan, o cihan bedendeki baş,
Güneşteki ziya, bitkilerde yaş,
Sefil Selimî'niz o güzelde kaş,
Halk için şahsımı üzdüm Çoban'ca...
<end>

<start>
Yüzbin hekime başvurdum,
Sana çare yok dediler,
Derdin kemikten içerde,
Sen kendini yak dediler.
El yetmiyor, göz görmüyor,
Yarama akıl ermiyor,
Kimse bir derman vermiyor,
Madem düştün çek, dediler.
Dayanmaz hiçbir beşer,
Sefil Selimi de yaşar,
Gün gelir kabrini eşer
Çaresine bak dediler.
<end>

<start>
Yiyemez tosun,
Ot ve kes değil,
Manadır kesin,
Anlam pis değil.
Çare yaraya,
Dermen araya,
Beyaz karaya,
Niçin has değil.
İnsanlar beşer,
Rastgele yaşar,
Herkese düşer,
Gündüz yas değil.
Eğriyle doğru,
Baş beden bağrı,
Güzele çağrı,
Altın tas değil.
Gel eyle tabir,
Sanma ki cebir,
Sermaye sabır,
Telde pas değil.
Sefil Selimi,
Yerer zalimi,
Kırsan kolumu,
Yine küs değil.
<end>

<start>
Yere yer, göke gök,
Aşk özü öz gözü,
Sere ser, teke tek
Kul yüzü göz gözü.
Ruha er, akıl yor,
Ziya gör sanki kor,
Satırdan hatır sor,
Hecede söz gözü.
Neyler neyin nesi,
Duygu gönül süsü,
Şair ezgi sesi,
Türküler saz gözü.
Döşe değen yeller,
Zerre katre seller,
Tür tür renk renk güller,
Dünyanın yaz gözü.
Açılsa girilse,
Yarası sarılsa,
Ah keşke görülse,
Nazların naz gözü.
En inceyi süzdü,
Se dedi, se yazdı.
Sızan teri sezdi,
Yüzlerin yüz gözü.
<end>

<start>
Bu şiirin ilk mısraı
Senin için yazıldı....................
<end>

<start>
Bir yaz günüydü bırakmıştım arkamda
Yürüyordum sokaklar tozdu yapılar
Bozbulanık bir su gibi akıyordu
Bir kadın çamaşırın....................
<end>

<start>
Bütün söylediklerim yalan
Yalan yaşamakta olduğum
Ne....................
<end>

<start>
Biri var, durmadan beni arar, 
Biri var, mevsimlerdir beklerim.
Biri var ki açmamış bir bahar, 
Gökl....................
<end>

<start>
Adam oturmuş denize karşı
Elinde oltası yıldız tutar
Çeker çıkarır bir bir geceden
Çeker çıkarır tadına bakar
Ardında ışık içinde....................
<end>

<start>
Bir gün bir akşam vakti ölüversem
kimseler duymasın kimseler duymasın....................
<end>

<start>
Dün gece delişmen bir böcek
Cevizden bir sandığı oydu
Bekledim ha bitti bitecek
Bilinmez aradığ....................
<end>

<start>
Ölüleri yedikçe büyüyoruz biz yedikçe yedikçe yedikçe
Mısır'ı Elam'ı Kalde'yi
Fenike'yi Yunan'ı Roma'yı yedikçe
Eski bir gökyüzünü
Çiğ mavisi denizlerini ilk basmaların
Bir kuşu İsa'dan önce
Bir ağacı İsa'dan sonra
Büyüyoruz güçleniyoruz sonra yozlaşıyoruz
Gene büyüyoruz güçleniyoruz gene daha başka şeyleri        yedikçe
Homeros'u yedikçe
Thales'i sonra
Sokrates'i sonra
Ovidius'u yedikçe
Ortaçağ ezgilerini o düşsel o soğuk o dar o kapalı
O donuk aydınlığında sokakların
Ormanlarını Hindistan'ın
Ormanların nemini
Yanık duygusunu Afrika'nın
Yüz yıl savaşlarını
Savaş aralarını....................
<end>

<start>
Yeryüzünde gelmiş geçmiş bütün maviler içinden
bir maviyi seçtim. Kentim oldu o benim.....................
<end>

<start>
Fagotla bağırır gece. Gece fagottur.
Bir zenci çalar onu, ak gözlü, dul bakışlı.....................
<end>

<start>
Sevdiğim bir kadın var
Çocukluk resmi cebimde
Bir sevda içindeyiz ki sormayın
Gündüz ge....................
<end>

<start>
Yalnızlık bir döşekse yastığına başını koy 
Saçını tara geçen gemilerin 
Dip....................
<end>

<start>
Aşka benzer bir duygu uyanmaya görsün içimde
Dağılır gider kaygılarımın bulutu
Gözümde aranır tazelenir mavi
Kulaklarımda eski yolculuklardan bir uğultu
Donuverir söyle bir dünya, kayar yerinden ağaç
Sudaki çağrı ne havada bu ne koku böyle
Görünce alışkanlıkların tükendiği dostlukların da
Çıkıverdiğini çevremin ortaya bir başka kılıkla....................
<end>

<start>
Katı ayazdı, çıplak kış, erkek
Yoksunluğuyla düştü akşama, 
Kadın ceylan göz....................
<end>

<start>
Sevinin elinde su gibi ince, 
Bir akşamdı mavi. Uzanıyorduk, 
Serin yataklarında yanyana, 
Geceyle gündüz arasında işlek, 
Gidiş gidişine düşüncenin.
Bir kuyudan çekiyorduk yavaşça
Son....................
<end>

<start>
Akşam oldu mu bir kamyon 
Bütün dostları alır gider 
Bir başına kor 
Seni ovanın ortasında 
Sonra birden kuru ....................
<end>

<start>
Ne tuhaf ömrümün sonuna kadar
Kelimelerle yaşamam.....................
<end>

<start>
Bakar gülümserdin bana balkonundan
Ah o yaz akşamları sen ne iyiydin
Rüyan, kokun ve sesin
Rüzgar gibi esiyor günler arkasından
Her an bir başka hatıran
Çiçek açıyor karşıki dalda
Kendimi kaybederek rüyada
....................
<end>

<start>
Bir sabah ellerin cebinde çık evinden! 
Ceketin iskemleye asılı kalsın.
Bekleyedursun dostun
Kah....................
<end>

<start>
Saatin on biri çalmasından sonraydı 
Gördüm ev halkının dağıldığını birer birer 
Bilmem soyunmaya mı gittiler 
Bir zaman sonra hepsi uykudaydı
Baba yaşamadaydı geçmiş zamanı 
Bir pencere açık dururdu düşüncesinde 
Bir kadın eşsiz elbiselerinin içinde ....................
<end>

<start>
Vazgeçmededir aşkın güzelliği 
Boy atarken alabildiğine gür 
Düzlerde ırmaklar örneği yürür 
Yeşerirken ak bademin....................
<end>

<start>
Günlerden bir gün İstanbul'da
Sabah oldu eşya ışıdı
Bahçedeki horoz öttü
Horozun öttüğünü duyunca
Türkü tutturdu
Bir çiçek keyfine göre...
İşler bu yola döküldü mü,
İnsanoğlu durmaz
Yatağımdan kalktım
Kahvaltı ettim
Geceden kalma ne varsa
Ceketimi giydiğim gibi
Sokağa çıktım
Bir rüzgar esti hafiften
Sonra durdu
Yağmur çiseliyecek gibi oldu
Bir tramvaya atladım
Doğru parka gittim
Sıranın birinin üstüne
Uzandım
Gökyüzünü seyrettim
Gökyüzü de bir türkü ....................
<end>

<start>
Ölüm gelecek ve bana senin gözlerinle bakacak-
eski bir vicdan azabı
yahut saçma bir günah gibi
sabahtan akşama dek
uykusuz, donuk, bizi izleyen ölüm. 
Gözlerin dilsiz bir çığlık,
boş bir söz olacak, beyhude bir sessizlik.
Bu yüzdendir her sabah
kendi gözlerini görmen yalnız
aynaya bakındığında ve o gün, ah,
değerli umut, biz de öğreneceğiz
hayat ve hiç olduğunu senin.
Ölümün bir bakışı vardır hepimiz için.
Ölüm gelecek ve bana senin gözlerinle bakacak.
Bu, bitirmeye benzeyecek bir günahı,
aynada yeniden beliren bir ölü yüzü
görmeye benzeyecek,
dinlemeye benzeyecek suskun bir dudağı,
Dilsiz düşeceğiz ortasına burgacın.
Çeviri: Osman Tuğlu
<end>

<start>
Ateşli bir sevi gibi yeşeriverdi acılanarak
ateşini seyre dalan bir kin. Bir yüz, 
bir ten sevişmişcesine.
Öluverdi teni çinlayan sesleri dünyanın.
Bir titreyiş kapladı varlıkları. Tümüyle
bir sese asılı kaldı yaşam.
Acı bir esrime içinde geçiyor günler
yüzümü soldurarak geri gelen sesin
üzünçlü okşayışında. Yeniden çınlayan
ve bizim için bir kez daha acımasız
anıda tatsız değil bu ses.
Ten titremiyor ama. Onu sadece bir
sevi tutuşturabilirve bu kin arar.
Tümüyle varlıklar, sesler ve dünyanın
teni yerinde tutmuyor o gövdenin ve gözlerin
yanıp tutuşan okşayışının. Kendini yıkan
acılı esrimede her gün yeniden bir bakış
ve kırık bir sözcük buluyor bu kin.
Ve yakalıyor orada, doyumsuzca, 
bir seviymişcesine
<end>

<start>
Sokak lambalarının sessiz ışıkları süslüyor
geceyi tepeleri ve caddeleri
Yüksek yapılar arasında bitkin günün
uzayıp giden sancılanan yalnızlığı
yeniden yanıyor tüm kanımda
gözlerimde gökyüzüne dek yükselerek.
Başdöndürücü yolların beyaz ışıkları evrenin ortasında
Yollarda her yanan mavimsi tozlar açılıyor
bana doğru. Susuyor bitkin anılar bir an için.
Ve gökyüzü kararıp yitiyor gözden.
Yarın güneşin isi altında
yeniden yanlızlığa sarılacak yaşam
<end>

<start>
Nasılsa kaldırımda bitmiş bir çiçeğim, 
Nasılsa kaldirimda bitmis bir çiçek o
Tozlari, sesten, ilgisizlikten bunaldigim bir gün 
Tuttum aşık oluverdim
Ben kaldırımın bir ucunda, 
Tâ öteki ucunda o
<end>

<start>
Uyuyan dosta ne diyeceğiz bu gece? 
O tüyler ürpertici acının en dirençsiz
sözcüğü geliyor dudaklarımıza.
Uysalca konuşacağız onun sözetmeyen
yararsız dudaklarına bakıp
Her akşam aldırışsız ve capcanlı beliren
o eski ağrının yüzü olacak gece.
Acı çekecek bir can gibi, karanlıkta suskun
o eski sessizlik. Uysalca soluyan
geceye konuşacağız.
Varlıkları ölü sessizliğe karşı belirleyerek
apansız gelen tan ağırtısının tedirginliğinde
ve varlıkların ötesinde karanlıta
anların ardınca damladığını duyacağız.
Yararsız ışık ortaya çıkaracak günün
sancılanan yüzünü. Susacak anlar ve
varlıklar konuşacak uysalca.
<end>

<start>
Evden kaçmak için yolu geçmeyi
yapsa yapsa bir çocuk yapar, 
çocuk değil ki artık
bütün gün sokaklarda sürten bu adam
üstelik evden de kaçmıyor.
Hani yaz ikindileri vardır
meydanlar bomboş uzanır batan gün altında, 
geçip gereksiz ağaçlarla bir bulvardan
durur yalnız adam.
Değer mi bunca yalnızlık, gittikçe daha yalnız olmak için? 
Boştur yollar meydanlar yalnız gezildiğinde.
Oysa bir kadın durdurmalı
konuşup da birlikte yaşamaya inandırmalı, 
yoksa hep kendisiyle konuşur insan. Bunun için de
kimi vakit körkütük olur geceleri
ve anlatır durmadan, anlatır yapıp edeceklerini.
Böyle ıssız meydanda bekleyerek
rastlanmaz elbette kimseye, ama dolaşırken sokakları
durduğu olur insanın şöyle bir.
Olsalardı iki kişi, başka olurdu ev
sokaklarda bile. Kadın olurdu, değerdi dolaşmaya.
Gece kimsecikler kalmaz meydanda.
Oradan geçen bu adam görmez
yararsız ışıklar içinden evleri
kaldırmaz artık gözlerini.
Kaldırımları dinler yalnızca
kendininkiler gibi nasırlı ellerin döşediği.
Doğru değil ıssız meydanda kalmak.
Mutlaka yolda olmalı o kadın
yalvarsan eve çeki düzen verecek.
<end>

<start>
Yeniden başlayamaz artık bu gövde.
Gözlerine dokunulduğunda, bir yığın toprağın
canlılığını duyar biri. Tan ağırtısında da 
kendisini susturamıyan topraktır o.
Olü bir gövdedir, o bir çok uyanıştan
kalan ama.
Hergün yaşama başlayacak gücümüz yok
- Toprağın önünde, suskun bir gök altında-
bir yeniden uyanışı bekliyerek. Şaşırtıyor biri
bunca yoruculuğuna tan ağırtısının. Bir iş
yerine getiriliyor bu yeniden uyanışlar içinde.
Ama sadece ilerki bir işe heyecan yüklemek
ve yoprağı bir kez uyandırmak için yaşıyoruz.
Ve kimi kez oraya erişip, sonra bizle birlikte
suskunluğa dönüyor.
Kımıldanmazdı yüz hafifçe dokunsaydı el
- yaşayan el duyuyor dokunulan yaşamı -
Bu soğut, tan ağartısında donan toprağın
soğuğu değilse gerçekten belkide yeniden uyanıştır.
ve tan ağartısında susan varlıklar
sözcükler söylerler yine. Ama elim titriyor.
Ve tüm varlıklar kımıltısız ele benziyor.
Bir zamanlar kuru bir acı
ve ışığın kasılmasıydı tan ağırtısında uyanmak.
Ama yine de bir özgürlüğe kavuşmaydı.
Toprağın verimsiz sözcüğü kısa bir an sevinçliydi.
Ve yine orada dönmekti ölüm. Şimdi toprağa
dönmeyen gövde bir çok yeniden uyanışı bekliyor.
Ondan sözetmiyor kaskatı dudaklar da.
<end>

<start>
Sessizce yürüyoruz tepenin yamacında bir akşam.
Alacakaranlığın yoğunlaşan loşluğunda amcamın oğlu
suskun, yanık yüzlü, dingin davranışlı, beyaz giysili
bir dev sanki. Suskunluk bizim erdemimiz.
Atalarımızdan biri iyice yanlız kalmış olmalı
- aptalların arasında bir büyük adam ya da
zavallı bir deli - bize bunca sessizliği öğretebilmek için.
Amcamın oğlu konuştu bu akşam. Kendisi ile çıkıp 
çıkmayacağımı sordu. Torinonun uzak fenerinin
yanması seçiliyor duru gecelerde tepeden.
Sen ki Torinoda oturuyorsun dedi bana
'.....Ama haklısın. Yaşam doğduğun yerden
uzakta sürüp geçer. Yayarlanıp tadını çıkardıktan
sonra benim gibi kırk yaşında döndüğünde
herşeyi yepyeni bulursun. Langhe ise yitip gitmiyor'
Bütün bunları bana İtalyanca söylemiyordu. Ağır
konuştuğu yerel ağız şu tepenin taşları gibi kupkuru.
Yirmi yılın başka dilleri ve denizleri de
etkileyememiş onu. Yürüyor, yorgun köylülerde gördüğüm
yoğun bakışlarıyla yokuşa doğru.
<end>

<start>
Akşam yemeği yiyorum biraz, aydınlık pencerede.
Oda kararmış gökyüzü görünüyor. Dışarı çıkınca
geniş kırlığa götürürdingin yollar az sonra.
Göğe bakıyor ve yiyorum - kimbilir şimdi
kaç kadın yemek yiyordur - gövdem dingin; 
sersemleştiriyor gövdemi iş ve her kadın.
Dışarıda akşam yemeğinden sonra, yıldızlar gelip
geniş ovanın toprağına dokuncaklar. Yıldızlar
canlı, değersiz ama bu bir başına yediğim kirazlar.
Göğü görüyorum. Biliyorum ama paslı çatıların
arasında parıldayan ışıkları ve altında yapılan
gürültüleri. Koca bir yudumla bitkilerin ve ırmakların
tadını alıyor kendini her şeyden ayrı duyan gövdem.
Biraz sessizlik yetiyor, her varlık kendi gerçek
yerinde duruyor, gövdemin duruşu gibi.
Sessizliğin uğultusunu dağıtmaksızın benimseyen
duygularımın önünde her varlık yalıtılmış.
Damarlardan geçen kanımı bildiğim gibi
her varlığı karanlıkta bilebilirim.
Tüm varlıkların akşam yemeği, koca bir suyun
otların arasında aktığı yerdir ova.
Kımıltısız yaşıyor her bitki ve her taş.
Bu ova üzerinde yaşayan her varlığın damarlarını, 
beni beslyan besinleri dinliyorum.
<end>

<start>
Geceyi duymaya duyuyoruz biz de
Çırılçıplak anında yelin
Kokuların döküldüğü, yelin dondurduğu yollarda
Burun deliklerimiz kaldırıyoruz / Ötelerde slınan ışıklara.
Karanlıkta bekleyen bir ev var hapimizi
Döndüğümüzde düşlerine uzanmış bir kadının
Sıcak kokular içinde, karanlık bir odada
Uyurken esen yelden habersiz, 
İçimizde mırıldayan kan gibi
Ilık tenini soluduğunu
<end>

<start>
Kahvede oturarak geçiriyor sabahı Deola, 
kimse bakmıyor ona. Koşuşuyor kentte herkes
şimdi, yeni günün diri güneşinde. Kimseyi aramıyor
Deola da, dinginlikle içiyor sigarasını, sabahı soluyup.
Pansiyonda kaldığı süre boyunca uyumak zorundaydı
şimdilerde, gücünü toplayabilmek için. Yatağın
üzerindeki hasırı kirletirdi kaba ayakkabılarıyla
asker ve işçiler, yorn argındı müşterilerinden.
Ama bambaşkadır güneş: daha az yorularak
daha iyi bir iş yapabilir. Dünkü adam erkenden
uyandırıp öptü onu.(Sevgilim, elimde olsa
seninle Torinoda kalırım)  kendisi ile birlikte
istasyona götürdü ona iyi yolculuklar diyip
uğurlaması için
                            Bu kez şaşkın ama diri, 
hoşuna gidiyor özgür olmak Deola'nın, çöreğini
yiyip sütünü içmek  Yarı bir hanımefendibu sabah, 
gelip gidene baksa da sadece sıkılmamak için.
Bu saatlerde pansiyonda kapalı yer kokusu
içinde uyunur - Patroniçe gezip dolaşıyordur-
orada kalmak budala eder insanı. Akşamları
lokalleri dolaşmak için güzel görünmek gerekir.
Pansiyonda otuz yaşında kalan azıcık güzelliği de
yitip gider insanın.
Aynaya yan dönmüş oturuyor Deola
camın diri serinliğinde kendisiyle bakışarak.
<end>

<start>
Karanlığa ve diri serinliğe gömülü alandaki bahçe.
Gecenin karanlığında devliğini yitiriyor
yüzlerinin arasından ışıklar sızan evler.
Geçmiş göklerin derinliğinde, yıldızlar arasında
ürkünç çöl. Büyük ve parıltılı ateş sağırlaşıyor
ulaşarak bu karanlığa. Sessizliktir burası, 
bir gömütlüğün koca kımıltısızlığı
Gürültüler ve ışıklar
ağaçların ötesindeki uzaklığa ulaşıyor.
Capcanlı ışıklar fışkırıyor karanlığın içinden, 
uluyor kendinden geçmiş sevinçli sesler
o üzünçlü ayrılışta.
Boğuk ulaşıyorlar dipsiz karanlıkta ölmeye
yine delicesine yaşama aşkıyla
solgun intiharlar gibi.
Dinlemek geçmiş tutkuları, 
yürekte ve gecede tırmanışlarını
toprağın ıpıslakkokusu üzerinde.
İsteğintanınmadık bir bitkisi
sessizliğin ve karanlığın göğünde kapalı.
Karanlıkta ateşin göverişi
ağaçların arasında kanayan o kızıl ışık gibi
<end>

<start>
Ağaçlıklı yolun asfaltında sessiz bir göl 
Oluşturuyor ay ve arkadaşım başka zamanları anımsıyor 
O zamanlar beklenmedik bir karşılaşma yeterdi ona 
Yalnız değildi artık aya bakarak
Geceyi solurdu. Ama karşılaştığı kadının 
Titrek merdivenlerde yaşadığı kısa maceranın 
Kokusu daha taze. Sakin oda 
İle ansızın beliren hep orada yaşama arzusu
Doldururdu yüreğini. Sonra me....................
<end>

<start>
Gereksiz denizin önünde yalnız adam 
Bekler durur akşamı, bekler durur sabahı. 
Orda çocuklar oynuyor, ama bu adam 
İsterdi ki bu adam onun da bir çocuğu olsun
Ve seyretsin onları oynarken. 
Her gün yıkılıp yeniden doğan 
Ve çocukların yüzüne renk katan 
Bir saraydır suyun üstünde koca bulutlar.
Deniz her zaman olacaktır.
Yaralar sabah. Bu ıslak ku....................
<end>

<start>
Bir kadın eğer budalaysa, eninde sonunda bir insan yıkıntısı ile karşılaşır ve onu
kurtarmaya çalışır. Kimi zaman da başarır bu işi. Ama bir kadın, eğer budala değilse, 
eninde sonunda akıllı, sağlıklı bir adam bulup onu yıkıntıya çevirir. Her zaman 
başarır bu işi.
Kadınların her zaman "ölüm gibi acı", kötülük yatağı, aldatıcı, sürtük ve "Dalila"
oluşlarının temel nedeni sadece şudur: bir erkek, eğer hadım değilse, her kadınla 
kendini tatmin edebilir. Oysa kadınlar kolay kolay elde edemezler bu özgürlük 
veren mutluluğu; hiç değilse, her erkekle, çoğu zaman da sevdikleri erkekle ve
özellikle onu sevdikleri için gerçekleştiremezler bu mutluluğu. Bunu bir kere
tattılar mı da, başka bir şey düşünmezler ve bu zevk anına duydukları haklı özlem
yüzünden hiçbir kötülüğü yapmaktan çekinmez duruma gelirler. Sürüklenirler buna. 
Hayatın temel trajedisi de budur. Çok çabuk tatmin olan bir erkeğin hiç doğmamış 
olması bile daha iyidir. İntiharı haklı kılacak bir eksiktir bu.
Yanlışlar hep başlangıçla ilgilidir.
Evlenmeye değer kadınlar bir erkeğin evlenecek kadar güvenemediği kadınlardır.
Bu da korkunç bir şeydir: yaşama sanatı, sevdiklerimize onlarla birlikte olmaktan 
ne büyük bir zevk duyduğumuzu göstermekten başka birşey değildir; bunu başaramadık mı, 
bırakıp giderler bizi.
Her kadın, sevdiği uzaklardayken dertleşebileceği birlikte boş saatlerini 
doldurabileceği bir erkek arkadaş arar; bu arkadaşın, uzaktaki adam için duyduğu sevgi 
üzerinde bir etkisi olmadığını söyler; erkek arkadaşı kadının uzaktakine olan sevgisiyle
çatışabilecek bir şey istedi mi; kadın incinir; ama bu arkadaş daha çok acı çekmemek 
için sözlerini, bakışlarını denetlemeye, daha dikkatli davranmaya kalkıştı mı, 
kadın-herhangi bir kadın- adamın acı çekişini görebilmek için hemen onun üzerindeki 
çekiciliğini arttırır.
...Sevdiğin kadın günlerinin ne kadar boş, dayanılmaz olduğunu sana söyleyebilir; 
şaşılacak olan, se....................
<end>

<start>
Gelecek ölüm - gözleri gözlerin olacak
sabahtan akşama dek, gözünü kırpmadan,
sağırcasına, eski bir vicdan acısı gibi
saçma bir alışkanlık gibi
ardımızdan kovalayan bu ölüm
gelecek bir gün
Boş bir sözden ayrımsız olacak gözlerin
aynada kendini gördüğünden ayrımsız her sabah,
suskun bir çığlık, bir sessizlik olacak.
Ey sevgili umut, o gün biz de bileceğiz
hem yaşam hem hiçsin sen bile, ey sevgili umut!
Herkese birdir bakışı ölümün
Gelecek ölüm - gözleri gözlerin olacak
bir alışkıyı bırakırcasına
ölü bir yüzün belirdiğini görürcesine aynada
kenetli bir dudağı dinlercesine
sessizce ineceğiz o dipsiz burgaca.
Çeviri: Bedrettin Cömert
<end>

<start>
Biz de durup dinleriz geceyi
Rüzgârın çırçıplak estiği an: rüzgâr
Soğuğudur yollar, kokular hep inmiş; 
Burun kanatları sallanan ışıklara kalkar.
Bir evi vardır hepmizin, bekleyen
Dönmemizi karanlıkta: bekleyen bir kadın
Dayanamamış uykuya: oda sıcaktır kokularla.
Habersizdir rüzgârdan uyuyan kadın
Düzgün soluklarla; gövdesinin ılıklığı
İçimizd....................
<end>

<start>
Yalnızım, yaslanmışım sisin içinde
Bir yoldaki ağacın gövdesine
Ve yüreğimde yalnızca
Senin anın,
Soluk, engin,
Yitmiş soğuk ışıklarda, uzak
Her yerden, ağaçlar arasında.
Ama kimi zaman daha ateşli bir sızı
Titretir yüreğimi,
O zaman e....................
<end>

<start>
'Dağlara bağırırsan sesin sana döner
kendine bağırırsan: Dönemezsin! '
                                               Cenk Koyuncu
aşk bakışlarını içine kaçırana bakar
bakışlar insanın cemidir âh’raze
sussan ba’sın konuşsan kış-şiiraze
bak, içinin harf yumağında bile gizli düğümler var
herkes kendine cevaptır şair tenhasında unutma
iki şey: mum ve makas insana ömrünü hatırlatır bak
penası kendinde kırılan ellerini kalbine döker ağlayarak
p harfi ki çift düğümdür-hayat tümden içkanama
tinini ört, cevşenini dök, sesini çöz hadi
dedin duydum-Tanrı bile harflerden yapılmadır! 
sözleri içine dolanan harf harf yaradır
yara gözle aşk kalple yakalanır sahi
âh’raze! ahizeyi kaldırdığında konuş lütfen!
<end>

<start>
Kendini yalnızlıkla açıklama yalnızlık bitti
yaşın kırkı devirmişse kalbin de bir kedidir unutma
ve birer patidir artık ellerinin her biri
kafayı iki el arasında tutmaya yenilgi denir
içine döktüğün her ağlama yüzündeki çizilmedir
Kendini aşkla mevsimleme aşk bitti
yarısından sonra her şey günahtır nasılsa
de ki vekâleten sevdim, vekâleten evlendim, vekâleten öldüm
ısısı parmakta sönen nikâha devr-i kış denir
insan tanrı cümlesidir en iyi kendinde gizlenir
Kendini mesafelerle anlamlandırma mesafeler bitti
kim "Hüseyin" dese dönüp bakma artık-mesafeler apse
zaten kalp pası diyorlar boşluk denen her şeye nedense
göğsünün çukurunda boğulana sürç-i lâl âdem denir
sonunu üç kez yazan için yaz bile gücenmedir
Kendini şu dört şeyle çağrıla hayata ne de olsa abimsin
1 adını unutana kalbini hatırlatma-hayat murdar, anla! 
2 bir tek bahtına ağlayan kadınlarda kal ve gençliğini affet
3 canlı tut tefini daima, herkes biraz çocuktur her yaşta! 
4 düştüğün her hatırada doğrul ve kendine çiçek ver
Kendini kederle ölçümleme keder de bitti
kendinin kedisi aynalara bakma aynalar renksiz unutma
bak, kızımların doğru söylediği yaştayız
kanın tene bağırmasına paranoya denir
kıskanma! ölüm de pekâlâ süslenir
Sahi, ağladın mı! .. Her canlı ağlamaz ki
-sensiz siyah bir ömrün kendine eğimiyim
içinde kalbi olan ağlar ancak başka ne deyim!
<end>

<start>
Kalpdudak bir şiirdim ben ruj ruj gitmiştin saflığımı
az beyaz zambak az siyah sardunyaydın o vakitler/den
Herşeyim Sensin'le başlamıştın kolye bir imge gibi içimde
Sonra Rüya Gibi'ydin Arzu gibi Günah gibi Çırılçıplak gibim
Sinemagünü pastasını kendi kesen bordo bir bıçaktın bende
Suç ve zaaflardan bir karbon yarayım şimdi senden
şiiri icabı Külebi hazzı rol icabı Paris beyazı
kalbimi kalp çarpmış, aşk ağzım Tezer Özlü kimsesizi
: ben öldüm Arzu'anım, yakam klaket kesiği sinema bıçağı!
<end>

<start>
dudaklarım geziniyor gecenin ağzında
güzel ırmak çürüğü pastel bir günahla
beyaz masum ve ıslak
dolunay lekeleri içinde tenim
kasıklarım aşk eziği bir grilikte kirli sanki
dudaklarım ki tüyden öpüş valsi
sen ey jezabel gibim
çocukmuşum gibim gidip geliyorum senle
düşüme
akşamıma
geceme
öptürüyorum seni
hayatım ruj imgesi sinema hazzı şimdi
geçmişime sarkan flu gençliğini seyrediyorum
gece ki mağdur bir dokunuş izi
çocukluğum gülhatmi suskunu elhamra sineması
usulca öpüyorum bembeyaz nilüferlerimi
yüzün ki ne kadar da şiir
- kalbim n'apsın!
U: İstanbul'da kadınlar uzunboylu
     U gibi güzel
<end>

<start>
Beni büyle çatalkalp kim öptü--şair değilsem şer-i sevabım
yüzümün defterlerindeki ömrüm deprem sukûneti
bir yanağım şubat yazı,bir yanağım mart karı
altdudağım üstdudağıma karışmış--ağzım kararık aşk
--Beni bağışla yârim,artık kendime bile sığınmayacağım
Elimde bir ölü kuş torbası--nere mi gidiyorum!
Beni zümrüt küpelerinde vurduğunuz yere--Aşk vurulmaktır!
Ölümü ne bilsin ölmeyen--kalk,bir de sen vur,zaten daha yok!
;âh , adı Amansız Yol bir Zuhal geçti gözlerimden asi aşk aksanıyla!
<end>

<start>
Güz kesiği kısa metrajlı bir filmdim ben
veda sözleri acıtırdı içimi tenha vakitlerde
gidip gidip aynalara bakardım ince aynalara
ince aynalar ki donuk birer ince hüzünlerdi bana
kalbim bir tek sinemaydı ya çabucak biterdi her şey
Her şey hayat gibi kısa ve büsbütün Masumiyet işte
ne yapsam olmuyor sicilimde hep bir şeylerin kiri
yüzümün yarısı flashback yarısı sonbahar şimdi
: artık günahı yok kimsenin hayatımın filminde!
<end>

<start>
Şehre tenha sesimi üfledim bu sabah
yüzümde başlayan gün donuğu bir şiirle
ilkokul çocuğu duruluğunda
duran bir gül imgesiyim şimdi
akşamın kırılan aynasında
sahi, ağzı kuş dolu bir çocuk
mandolin mi iştemişti benden
yüzümün bükülmüş göğüne çekildiğim
içimin üşümüş denizlerine döküldüğüm o an
heyy çocuk, çocuk kalbim
anne şefkati tadında bekle biraz daha
her çocuğa bir mandolin düşer belki çok yakında
içim ki mandolin hüznü bir şiirdir artık
tırnaklarını yiyen bir çocuk dalgınlığında
düşmüş balerin beyazlığında içinden ağlayan
<end>

<start>
Aşka çalışma yaşı kırktır doğuda 
aynada çalkalanmış bir kalple 
aşkın amentüsünü görmüştüm yüzümde 
isot bir yanma şiire çalışıyordum 
içime dökmüştü Balıklıgöl tüm balıklarını 
Fırat ile Dicle'nin aşkıydım Urfa'da
Şairlere aşkı ve hayatı şehirler öğretir 
her şair hüznün tekerrürü bir şehirdir aslında!
Aynalarda saklanma yaşı kırkbirdir doğuda 
kırkbirimde Hakkâri'ye saklanmıştım annem yerine 
Ferit Edgü upuzun bir "O" üflemişti içime sanki 
kalbi sağda olanın içi Ağrı'dır demişti Onat abi 
ben bütün Hakkâri'yi doğu anlamıştım
Şairlere ân'ı ve anneyi şehirler anlatır 
her şair aslında kendine annedir!
Aynalarda durma yaşı kırkikidir doğuda 
son hayal Bingöl'de okumuştu Metin abi 
benim ve kızımın kulağına Büyük Saat'i 
ben kızımsızdım o ara 
kızım Göğe Bakma Durağı'nda kankara
Şairlere göğü ve gizi şehirler gösterir 
her şair şehirden yontulma bir gizdir aslında!
Aynaları kırma yaşı kırküçtür doğuda- 
tam böyle demiştim ki- 
kızım seslendi içindeki doğudan: 
hüznü tekerrür edenin adı yaman 
içi büsbütün Adıyaman'dır baba! 
Paranın cini bir Mardin'dir 
hep abim kalacak Murathan!
Kırkdördümü küçük kızım getirdi demin 
artık kırılacak ayna yok derim!
<end>

<start>
“Filmlerimden en çok Uzak’ı severim,
sebebi çok üşümem.”
Mehmet Emin Toprak (1974 – 2 Aralık 2002)
1
İnsan bir dağ yalnızıdır Mehmet,
bakar bakar da kendini anlayamaz
sen bir kış ikindisiydin, Kasaba’dan gelmiştin – –
köylerin şehirlere ağlamış hâlidir kasabalar
ah, kasabalar konuşmaz!
– Ben seni köpeklere dağları gösterirken gördüm müydü hiç!
2
Kış infilâktı, kar uzunuzak ne zaman yağmıştı
kar kan kırılma Çanakkale’nin oralarda şimdi
Yenice yenilmek midir,
gözlerimin kışında! 
İnsan bir geyik edasıyla
dönüp dönüp de kaçında bakar ki ömrünün romanına – –
sahi, A4’te kaç sayfa ki bir insan ömrü,
pelikülde okunmuş bir roman mıydı Mayıs Sıkıntısı! 
-- Gelsem, sen yine orda mısın!
O, türkülerde geçen yolları bükülüp giden Yenice neresi ki!
3
Aşk çocuk,
ölüm tanrı ahıdır! 
İnan ki görmedim, bir çocuk kirli gök döktü bardağıma demin
herkes en acı kendine bağırır Mehmet Emin!
4
Dudaklarda, alınlarda anlamlar arama Bilge Nuri
bu dudak yırtıldı, bir pıhtı şimdi bu alındaki çıkıntı
bu..bu filmi çeken de montajda soğur
ah, kalbim öyle diyor! 
Bu..bu fotoğraf artık ağlamak istiyor!
5
Bak, yalnız ve yenik bir çocuk orda
gemilere baka baka
kaçak ve kirli uyumuş mutsuzluğa – –
gemiler görünmezliktir Mehmet,
ne Verlaine, ne Rimbaud, ne Yahya Kemal
hiç kimse sığdıramamış kendini o uzak mutluluğa!
6
Tarifi güç bir kadını seviyorum ne zamandır
seni ve ölümü düşündükçe
boyu kısa, saçları uzun bir kadın--o biçim! 
Adı kısa parabellum! Zorlasam, önden arkadan sevişecek! 
Ölümü iyi anladın ya sen Mehmet,
Allah bilir kadından da iyi anlarsın!
Ben pekiyi anlayamıyorum demek ki,
bak, tetiği bile çekemiyorum!
7
Yaşlandıkça anlıyorum ki,
Aşk-Kadın, Hayat-Ölüm birer korku ikiliği her ikisi
diyeceksin ki, korkunun ecele faydası yok
çekilecek tetiği elbet bir gün biri çeker
öyle ya da böyle ölüm hep kalır!
<end>

<start>
Ne güzel şey küçük şeylerle mutlu olmak
mektup almak dostlardan haftada bir yollamak dostlara
dalıp gitmek suyun akışına, dalıp gelmek...
Ne güzel şey küçük şeyleri çoğaltmak
Bir anahtar dönerken bir kilitte - dalıp kalmak.
<end>

<start>
"Kan yok kelimelerin altında cemal süreya
Kanın altında kelimeler kazısan okunacak"
 - Hayriye Ünal
I
Yeni şeyler söylemenin eski tadı yok Cem’âh abi
adı Güzelleme de olsa içadı âh-ı güzel şiirlerin
güle günâh hohlasan, sapına şiir dolasan da alan yok
sahi, gül de artık şiirden sayılmıyor bak
Mardin mızıkası susmuş bir yas uzakta
Kars’ın üstüne karı kan bir kış çökmüş nicedir, okunmuyor
türkülerde ağlamanın öksüzü bir adressizlik Tunceli
haklısın ‘kan var bütün kelimelerin altında’ halâ
iki güvercinin arası ters dönmüş Üvercinka gibi
senden sonra kadın da, aşk da ölüm gibi bir şey Cem’âh abi!
II
Ama iyi ama kötü kimse artık şiirden ölmüyor
bir dize daha söylesem sanki her şey düzelecek
iki adım iki kalp söylüyorum bak,
düzelen bir şey yok Cem’âh abi
kimse kimsenin içini ellemediğinden mi ne
herkes herkese hiç kimse bilesin
iyilerin tanınmış kırmızılarda bordolaşması
ne kötü be Cem’
al
abi!
III
Şiir diye bir uğuldama,
ölüm diye bir ufalanma var galiba Cemal abi
sen sessiz korkunç upuzun ölmüş de ölmemiş gibisin ya
orda, Kulaksız’da-
bağışla, ağlamam geçmiyor ne yapsam
sesimi kar soğuğunda yıkasam da!
"Sesim tanınmaz bir çocuk sesi."
<end>

<start>
Hayriye Ersöz'e
parmak uçlarımda duramıyorum artık
içimdeki balerin kırdı pointini baletinin
kişi ancak kan susunca anlar ya kendini
anladım, aşkı ağrı olanın şehri ücradır
içi derinine anlam kesiğidir insanın
2
bir uzun Trabzon ölüsü şimdi kâlb sevgilim
alt dudağımın kıyısında -gözleri Rum evleri
3
boşluğa sıralanmış basamaklar: bende 
duygularda düşme boşluklar: bende 
düş düş kalbi kan hecelemek: bende
çık çık cennet-i hece, git git nisyan: sende
git ve hatırlama n’olursun 
hatırlayan herkes mağluptur çünkü ya da kün’lâl!
4
Araklı’da doğdum
nüfus ve nifak yoğunluğunu saymazsak
yaşadığım yer doğduğum yer gibi
-tek varlığım şairlikse-
yeryoksu gökyokuş Paris’e gitmek
orda ölmek isterim
Arz/U ve Paul Celan hatrına
5
göz susunca kalp
kalp susunca göz görürmüş
bağışla, hiçbir yerim görmüyor bugünlerde
kalbekemgöz zifiri bir bîzar Hüseyin’im kendime
ben hariç dünyalı doğrusunuz her biriniz, ben ne derim
denizlerinize attığınız taşlar bile seker bana düşer geceleyin
kadınlarım benim, kırılma defterlerim
6
biliyorum, bıçak da bende kın da 
ben bıçağı çeksem çeksem kendime çekerim
heyhat! kınım ki kendime kan bardağı dopdolu
her aşkta parmaklarımın ucu kan kırağı‑ 
göğsümdeki yaranın altı kilometre doğusu
inan inanma, iki yüzü bileyli Sürmene bıçağı
7
hüznüm silme Araklı çarşısı!
<end>

<start>
Şâir kızı Âsûde Alkaya için
1 
Ağzının bardağı dolusunca 
susabilirsin şimdi 
Çocuk ve Allah bir Dağlarca ile konuşmak gibi 
üst dudağına konan 
o küçük cennet kuşunla 
lâl lâhika ve şehlâ
lâ lâ lâ üç inciltme imi ağladın bak 
ağladın ve ağlamanın koynuna doğdun 
üç gün üç gece yüzünün şiirini öptü annenle baban 
âh, çok uzaklarda beyaz bir ağlama şimdi babaannen 
adının beş harfini ithaf ve iltifat çiçekleriyle doldurdu 
zarif jestlerle kat kat şâir amcalar: 
Â-sû-de- 
şâirler olmasa yerlerinden sıkılır çiçekler de!
2 
Adın Âsûde ya 
gözlerimin albümündeki küçük sevinç 
mısrâ mısrâ âşikâre bir şiir ol’cağan büyüdükçe
3 
Lâle 
Karîn 
Leylâ 
Şîran 
Nalân- 
ayrı bir güzel her biriniz 
ama, Âsûde bir im fazla!
4 
İnan bana taşra kâlb küçüğüm 
uzaklar olmasa kimse inanmaz Allah’a 
kelâm kelâm ömrümü uzaklara götürürken 
dönüp seni yakınsamak var ya 
dört rekât namaz
5 
İyi bak, ben de bir babayım, üç kız babası hem de 
sen geldin ya duygularımın toplamı 3+1 
:ne gereği var ki şimdi sizi geçmişime götürmenin 
kim bilir kaç kez eridi içimde aşkın kum saati 
merak mı ettiniz! 
her aşk denemem düşme vadimde donmuş birer şelâle- 
bak işte, dokunulup bırakıldım yine! 
Hani, hayatın İslâmî ince dûa şiirini ağzıma dökecektin Zennûbe! 
Hadi kızlar, hadi içimin can parçaları 
bana koşan elleriniz birer gonca incelikse 
gidin bakın, beni çekmeyen aşklar uzağımda mı hâlâ 
jest sevaptır sevaptan ölmez insan 
tutup tutup âşık olun e mi aşklarıma
Aşk, ellerimin arasından kaçtı iyi mi!
6 
Elimdeki bu son gülden kan mı damladı sahi 
kan bende gül sende kalsın 
kanı ben temizlerim, gülü sen incelt incele
Gül, asla kandan almaz rengini Âsûde!
7 
Bi’şey daha var, bu şiire çok benzesem de 
beni ucun ucun hayata çeken bir rakam 7 
şavkı da şevki de akmamış gül lekesi 
sen bakma bana, hep Âsûde olarak kal- 
hayat çoklarında Âsû ile Sûde! 
ölüm bende defterlere saklanma 
aşk bende paranoya
Dön geri bak, bana! 
Bak hiç yaşlanmamışım, kâlbi sinema o çocuğum yine 
aşkın ipek elleri şimdi süpürür saçlarımdaki beyazları 
meraklanma-vedâ değilim, olsam olsam bûseyim
Hadi git, al getir bendeki kardeşlerini!
7+1 
seni inceltme işaretleri eleverdi çocuğum*
* Haydar Ergülen
<end>

<start>
Banu S’ye hep...
1 
ister üzül ister üzülme, ben her ikisiyim nasılsa 
kalbimdeki yalnızlıkla geldim bu bedbaht dünyaya 
ağzımdaki yalnızlıkla gideceğim 
kadın var, tanrı var, aşk yok diyerekten 
kadın var diye tanrıya inanaraktan 
böyle nebi’l böyle derin böyle ağlaya ağlaya
2 
kalp solda aşk sağda olduğundan 
kınım ve bıçağım sende durduğundan 
içimi ellerinle yunduğundan- 
eğil bak içime zamanıdır, içim senindir! 
seni sana bir bir göstereceğim! 
anladıklarımın kitabı var orda: aşk kadın mahşeridir!
3 
senle ve harflerle uğraştığımdandır harap ve hurûfi bir adamım 
tesadüfe bak ki, “h” harfiyle başlayan hüzünlü bir ad adım 
gidip gidip ellerinin cennetinde ölsem de yedi harf 
inanıyorum ki, benden başka hiç kimse dolduramaz kader hurûfatımı 
b: boynum ve öpülme yerlerim boğum boğum kangren 
s: parmakuçlarım zehir uçlarım, kalbime dolanan yılan 
ömrüme baka baka anladım ki aşk denen mabet yalan
4 
bak, sen yine yoksun, sahi hiç olmadın ki 
memleket işi çakımı sevgili edasıyla etimde gezdiriyorum 
tek kelime Kürtçe bilmesem de senden vahiy kızım-Bejan Sidre 
Hakkâri uzağı bir Kürtçeyle ne de içli ağlıyor- 
oysa ben seni ağzındaki ve saçlarındaki İzmir’den sevmiştim 
bağışla, hastalıktan mı yaşlılıktan mı ölüm duygusundan mı ne 
insan kendini yas aşireti içinin doğusunda buluyor 
âh, hazır bulmuşken, sende kendimi bi’güzel öldürebilsem 
işte o zaman, ben de sana fena halde fotojenik gelirim!
5 
kanser şâir hastalığı değilse eğer, beni bir kadın öldürsün 
vefâ’ 
en 
ve lütfen!
<end>

<start>
Neyi gerçek seversen o kalır, gerisi döküntü
Neyi gerçek seversen koparılmaz senden*
Beni bir şiirden mi doğurdun anne anneler başka ne doğurur 
beni bir şiirden mi doğurdun anne mısrâlar bana anne diyor
büyümüş de küçülmüş çocukların konuşamaması şiirden
ömrümün hikâyesi her sayfası buğulu nasihat defteri senden
her anne bir anne yumağıdır çocukların kalp albümünde
çocuklar ağlasalar da birer gül inceliğidir annelerde
sahi, beni bir şiirden mi doğurdun anne anne hanginiz! 
çocuk gitmekti anne kalmak hani! hani hep kalmaktınız! 
gitmek bir kalmak ikidir-anneler hep iki kişidir
ikinin biri sevmesidir cennet cennete anneden gidilir
kim uzun susarsa bilin ki daha uzun konuşur içinden
bir yılda bir gün ne ki her anneye bir Anne Günü lütfen
evlerin odalara buyurgan bakması babaydı da anne kimdi
annem dört harften yapılma ev kışı bir susma şimdi-
A öyle ya da böyle mahcup bir türküdür ömür dediğimiz
N insan en içli tenhasından kanardı tenhalık siz miydiniz
N anne sözü ilktir anne sözcüğü hep liriktir
E hiç düşündünüz mü tanrı sesse anne tanrıdaki ses midir! 
âh, hatıralar da ân gibi ölümlü müdür yoksa-
dünya dursa, tüm gidenler dönse, hayat herkese anne olsa
neden uzaklar gözanne de yakın herkeste bir kekeme
Doğum şiir de ölüm ne?
Beni bir şiir olarak yeniden doğur anne! **
* Ezra Pound
** Mehmet Yaşın
<end>

<start>
İnsan kendini pek ödeyemiyor
Sen dur bende var*
Beni anlasa anlasa Istanbul anlar
seni uzun sevdiğim için bak ağustos ayındayız
sen sevdiğin için günlerden cumartesi bak, cuma değil
çarşı uzunu çift kapılı canlı sinema caddeler
gidip geleceğim gidip geleceğim ben pazar olacak
herkes herkesi anlamaz Istanbul herkesi anlar
ben buraya Üsküdar’dan geldim, orda herkes Üsküdarlama
orda balıkların denize, evlerin camilere bakması üpÜsküdar
Eloğlu’nun denizleri azıcık sallansa silme martı Salacak
çok gidenlerin yumağı Kadıköy, az gidenlerin tığı Kuzguncuk
— Âh, dündeki yarınlar sık dokunmuş birer mor hırka mıdır! 
ben buraya Beşiktaş’tan geldim, Üsküdar’dan geleni en iyi
Beşiktaş tanır! Beşiktaş ara gelmeklerde gencelmek narı- 
cebimde gidip gelmeklerin en bozuk paraları! 
bak geldim, loş göğe kör tebeşirle çizdiğimiz Beyoğlu burası! 
Yitikçiler pazar günü güzelliğinde aşka altılı ganyan burda
:aşktaki en koyu kir insan, insanı en güzel Beyoğlu paklar
Mis sokak, Büyükparmakkapı, Balıkpazarı, Çiçek Pasajı, Abbas(
bak, bugün İstiklâl daha çok pazar! aşk, siyaha katılmış beyaz)
Eminönü–Sirkeci arasında Türkiye’nin Adresi bir pazar uzakta
ikimizcilliğin göz denizinde taş sektirmek ıpIstanbul mudur!
Bişiir borcudur İstanbul, ne borcu yahu! Seni benle ödedin**
*, ** Metin Eloğlu
<end>

<start>
İnsan önce kendisiyle kalıyor
Birileri bir şeyler çekti ayaklarımdan*
Ben beyazlardan masumu sevdim hep nilüfer olanını
Sevdikçe sesli bir kederi sustum içimde anneme benzer
Sevdikçe su kalpli aşklarım oldu göğsümün nikahı yerinde
kendime gittim kendimde kestim şiirgünü pastamı sevdikçe
bir o kadar Necatigil’i sevdim herkesin yerine- Şiirrenk! 
Nilüfer demek Necatigil demekti çünkü dar vakitlerde
ince gülüş gamze kesilmeler ki silme nilüfer demekti
demeklerin ılıkses şiiriydim günlerin buğu boşluğunda
her buğu eski bir iniltidir der yaslanırdım hüseyni yanıma
hayatımın zarfına dokunmak mektupan öpmekti içellerimi
içellerim ki hatıralardan damlacıklardı sizden bana
sahi solgun bir gül mü hala uzanıp uzanıp alınan her hatıra
nasıl bir duygu, pardon nasıl bir şiir tozunu almak hatıraların
-Anlamadım, orda kimseler yok mu, odalar uğultu mu! 
Geniş zamanlar mı umuyordunuz siz de e-mail yaşamalarda
yoksa tüm beyazları gece mi geçtiniz koşaraktan
anladım, dolunayın biraz biraz yettiği ses taşırmış sizi
imgeniz ecnebi, ters öpülme kiri nilüferiniz
siz şimdi gidersiniz, önceki yüzünüz kalp bir hüzün hikayemde
kalsa kalsa kaçınık bir dize kalır ahhyare benden:
ben gelmekten çok gitmek fiiliyim hala sevmelerde
Kalbim can kırığı, yok yerinde! - – Ben oraya koymuştum, almışlar**
*,** Behçet Necatigil
<end>

<start>
Başka bir yurdum yok
Bedeninde yaşıyorum*
Temi ten, adı Ten Vakti bu şiirde durdum işte
ağzım su içim ten saatleri
kadife bir geceyi gideceğim birazdan
birazdan bir şeffaf seansta buluşup kendimle
elhamra kadehini kıracağım gecenin
gecenin cam rüyaları boşalacak benden
cam bir rüya gibi yapışıp kalacağım teninde
tenin ki, âh kumral bir denizdir bana
terimin öptüğü lâlçocuk cenneti damla damla! 
her damlası birer gece yorgunluğu hazzıdır ömrüme
– ki beyaz zambaklar balesidir gidilmiş tenime –
öpülmüş haz düşülmüş düş dönülmüş gece
inilmiş güzel gök boşluğu ıslak ıslak
kendine dökülmüş şehvanî bir uçurum ipince
âh, neler uçurum değildir ki ey ten! 
ey ten! şimdi, haz şaşkınıyım ya bu saatte
– öyle ya da böyle hep bir şeyin şaşkınıyım zaten –
insan kendiyle seviştiğini bilmez de hani
sevişir ya gecenin leylak hüznü masumiyetiyle
sevişir de içinin kalp dudaklarında durur ya! 
heyhat, bu şiir de duruldu, üşüdüm işte!
Ey ten! Beni içine al artık**
*Yannis Ritos
**Birhan Keskin
<end>

<start>
Murabba
Gül yüzünde göreli zülf-i semensây gönül
Kuru seydâda yiler bîser ü bîpay gönül
Demedim ben sana dolaşma ana hây gönül
Vay gönül vay bu gönül vay gönül ey vây gönül
Bizi hâketdi hevâ yoluna sevdâ n'idelim
Pâymâl eyledi bu zülf-i semensâ n'idelim
Kul edinmezdi güzeller bizi illâ n'idelim
Vay gönül vay bu gönül vay gönül ey vây gönül
Ben demezdim ki hevâ yoluna serbâz gelem
Ney-i aşkınla gamın çengine demsâz gelem
Der idim aşk kopuzun uşadam vâz gelem
Vay gönül vay bu gönül vay gönül ey vây gönül
Dil dilerken yüzünün vaslını cândan dahi yeğ
Bir demin görür iken iki cihândan dahi yeğ
Akdı bir serve dahi âb-ı revândan dahi yeğ
Vay gönül vay bu gönül vay gönül ey vây gönül
Ahmed'em kim okunur nâmım ile nâme-i aşk
Germdir sözlerimin sûzile hengâme-i aşk
Dil elinden biçilipdir boyuma câme-i aşk
Vay gönül vay bu gönül vay gönül ey vây gönül
<end>

<start>
Ahde vefâ eylemedün öyle mi 
Terk-i cefâ eylemedün öyle mi
Bir dem ayağun tozını gözüme 
Kuhl-i cilâ eylemedün öyle mi
Gül yüzüne karşı gönül bülbülin 
Perde-serâ eylemedün öyle mi
Şemme-i zülfünle meşâmın dilün 
Gaaliye-sâ eylemedün öyle mi
Ahmed'i öldüriserin der idün 
Ahde vefâ eylemedün öyle mi
<end>

<start>
Şol kara kaşın çatıp gönlüm hilâl etmek neden
Hey elâ gözlüm bizimle mekr ü al etmek neden
Âyet-i hüsnünle sen vaslın harâm etdin bana
Ben harâmî çeşmine kanım helâl etmek neden
Hüsnü kandilin uyarmış nûr-ı Hak'dan nûr-ı aşk
Zâhidâ inkâr-ı nûr-ı zü'l-celâl etmek neden
Âlemin gönlün yapar o seng-dil illâ benim
sırça gönlüm sındığıncs pây-mâl etmek neden
Dedim âhir cân ise maksûd nâzından me'âl
Dedi evvel âşıka fikr-i me'âl etmek neden
Gülşen-i vaslın hevâsında uçarken murg-ı dil
Âşiyân-ı hecrde bî-perr ü bâl olmak neden
Leblerinde hat görüp kan ağladım güldü dedi
Sâye-i ebrûm için egri hayâl etmek neden
Kâmetin sordum rakîbe işidüp dilber dedi
Ahmed İblis'e kıyâmetden suâl etmek neden
AHMED PAŞA
<end>

<start>
Ey fitnesi çok kavli yalan yandum elünden
Bir nâz ile bin gönül alan yandum elünden
Sen şem’ gibi gayr ile meclisde gülersin
Ben akıduram yaş ile kan yandum elünden
Ney gibi delindi ciğerüm ışkun elinden
Her dem iderem âh ü figaan yandum elünden
Yandı dü cihan âteş-i âhumla ve likin
Ben senün eyâ şâh-ı cihân yandum elünden
Şol sunduğun âteş midür ey sâki bana kim
Sen aldun ele câm hemân yandum elünden
Her hâr ile sen sohbet idersin dün ü gün hem
Derdün iderem mûnis-i can yandum elünden
Ahmed çeke cevrüni ve lûtfun göre agyâr
Ey şefkati az şâh-ı cihan yandum elünden
<end>

<start>
Cân bana bâr-ı girân olurdı cânân olmasa
Cân olurdı derd ü gam cismümde ger cân olmasa
Ârzû-yi halka-i Beyt-ül-harâm olsun harâm
Ger hayâl-i halka-i zülf-i perîşân olmasa
Cennet-i kûyında kalurdum ger olmasa rakîb
Ravzadan Âdem kaçan çıkardı şeytân olmasa
Derd-i cânân ile dil şol denlü ülfet tutdı kim
Kâş ki cümle cihân derd olsa dermân olmasa
Kirpiğün zahm urıcak bağrumı gamzendür delen
Tîr igende kâr-ger olmazdı peykân olmasa
Cân ü dilde tîr-i gamzen üzre bir ceng oldu kim
Kan olurdu arada sinemde pinhân olmasa
Gam yimezdüm dil sarayın yıkduğıyçün rûzigâr
Hayl-ı sultân-ı hayâlün anda mihmân olmasa
Hattunun hükmin dutardım câna tezvîr olmasa
Zülfünün çevrin çekerdüm nâ-Müselmân olmasa
Didüm ağlarken başum top eyle çevgân zülfüne
Didi çevgân gösterürdüm sana bârân olmasa
Bâğ-bân zülfün harîf olmazdı hüsnün bezmine
Mâ-hazar avcında şol sîb-i zenahdân olmasa
Sen giderken sûzumı f-il-cümle teskîn itdi eşk
Bana âhır demde rahm itmezdi insan olmasa
Ahmed'ün aşkı zebûrın ezber it k'olmaz beyân
Ma'nişi gül hüsninün bülbül gazel-hân olmasa
Açıklama: Fâilâtün fâilâtün fâilâtün fâilün
<end>

<start>
Eyâ peri nicesin hoş musun safâca mısın
Gele beri nicesin hoş musun safâca mısın
Şeker dudaklı kamer yüzlü serv boyluların
Semen-beri nicesin hoş musun safâca mısın
Bahâr-ı hüsn ü behada belalı bülbülünün
Gül-i teri nicesin hoş musun safâca mısın
Bizimle bir nefes insanlık eyle soruşalım
Gel ey peri nicesin hoş musun safâca mısın
Sefer kılıp gelir Ahmet ki deye şehrimizin
Güzelleri nicesin hoş musun safâca mısın?
<end>

<start>
Yine bu cevr ü cefâlar bize cânâ neyiki
Bu kadar hışm ü belâlar dil ü cana neyiki
Biliriz düşman el uzatduğunu sünbülüne
Bilmezüz dahi başumuzdaki sevdâ neyiki
İtlerün kıldı alâle işiğüne varıcak
Seni sevdüğüm için bana bu gavgaa neyiki
Gice zülfün görüben düşde perîşân oldum
Dostlar hayr ola din bize bu rü'yâ neyiki
Ser-i kûyunda figaan ile gören Ahmed'i dir
Yürür âvâre olub yine bu şeydâ neyiki
<end>

<start>
 Ümerâ sasflarını Âsaf-ı devrâna koşub 
Karaman fethine Süleymân-ı zamân
Sâhib-i kal a-küşây Ermanakun kal asını 
Kahr ile kal idüben konı hemîn aldı hemân
Devlet âsârını bu vech ile ferhunde görüb 
Ehl-i diller didi târîhini Feth-i Karaman
Açıklama: vezni: fe ilâtün fe ilâtün fe ilâtün fe ilün
<end>

<start>
Feryâd ü nâlem işidüb ey yâr kaçma gel
Yiğitsin alma âhumı zinhâr kaçma gel
Gönlüm evin yıkub gider ol yâr-ı seng-dil
Ardınca çağırur der ü dîvâr kaçma gel
Çün çeşme vü pınar perîler durağıdur
Çeşmümden ey nigâr-ı perî-vâr kaçma gel
Hâr-ı cefâda bağrını kan itdi bülbülün
Ey boyı serv ey yüzi gül-zâr kaçma gel
Ahmed tutuşdı dûd-ı dilinden sakın tutar
Âyîne-i cemâlüni jengâj kaçma gel
<end>

<start>
Gözüni süzme bîmâr öldürürsin
Saçın çözme giriftar öldürürsin
Begüm bir bûseyi bin câna satma
Ko bâzârı harîdâr öldürürsin
Demişsin ki yolumda ölmez Ahmed
Bir öldüm bir de tekrâr öldürürsin
<end>

<start>
Hikâyet-i gam-ı hicrân-ı yârı mı diyelüm
Şikâyet-i sitem-i rûzigârı mı diyelüm
Ya hod bu şîşe-i nâzük-mizâc gönlümüze
O seng-dilden iren inkisârı mı diyelüm
Edeb değül gile cevr ü cefâ-yi canandan
Ne hûb özr diler rûy-i yârı mı diyelüm
Yazub letâif-i hüsnin beyân varaklana
Benefşe berg-i gülün perde-dârı mı diyelüm
Girilı girih resen-i müşg-bârı mı analum
Dizin dizin güher-i âb-dârı mı diyelüm
Ya âb-ı lûtf-ı izârın mı yâ kenârında
Letafet ile biten sebze-zârı mı diyelüm
Visale va'de virür gamzen ana biz inanub
Kabûl-i mesttin olur i'tibârı mı diyelüm
Gönülde sûzen-i gam var usanmadan biz ana
Hayâlün ayağınun reh-güzârı mı diyelüm
Belâlu bülbülin anub sorarsa Ahmed dost
Gülün firaakını yâ zahm-ı hârı mı diyelüm
<end>

<start>
Karar u sabrum alan zülf-i bî-karârundur
Harâb iden beni şol çeşm-i pür-humârundur
Hadeng-i gamzeni peyveste ey kemân-ebrû
Ciğerde sakladuğum bu ki yâdigârundur
Cihan şikârına şeh-bâz-ı zülfüni salagör
Kebûter-i dil ü cân hod senün şikârundur
Harâret-i teb-i hicranı def iden dilden
Bu boynumuzdaki meftûl-i tâb-dârundur
Aceb mi bağ kenarında dursa lâle hacîl
Ki lâle-zâr-ı cemâlünde hâr ü zârundur
Nazar gedâna kıl ey pâdişâh-ı hüsn ü cemâl
Ki devleti ezelî hüsn-i i'tibârundur
Dem-i bahârun ile dü cihanı hoş-dem iden
Nesîm-i gaaliye-i zülf-i müşg-bârundur
Hilâl halkasını gûş-i asumâna takan
Kamer yüzündeki Pervîn gûş-vârundur
Çemende reng viren lâleye yanağundur
Dilinde dâğ koyan âteş-i izârundur
Sürûr-i va'de-i yâra inanma sen Ahmed
Gama inan inanursan ki eski yârundur
<end>

<start>
Subh-dem her gice ağyar ile ol yâr oturur
Dest-bâzî kılub ağyâr ile oynar oturur
Âh kim ol câme-i hâb içre düşmânlar ile
Gör ki ben miskîn her gice ki bî-yâr oturur
Her kaçan gül gibi ol hâr ile handân yürüse
Ehl-i dil bağrını lâle gibi dağlar oturur
Ahmed'i gör ki saçun fikr ile uzun giceler
Kimseye hâlini dimez hemen ağlar oturur
<end>

<start>
Meh-i burc-ı şeref tutuldı dirler
Gül-i bâğ-ı sa âdet soldı dirler
Bahâr-ı hüsn iken bâğ-ı ruhunda
Benefşe bitmedin bozuldı dirler
Hazânın işitib ol nev-bahârın
Ciger kanıyla gonca doldu dirler
Çeküb çâk itdi gamdan cübbesin gül
Benefşe saçlarını yoldı dirler
Gerekli genc idi ol serv-i sîmîn
Anun çün toprağa defn oldı dirler
<end>

<start>
Bir dil mi kalmışdur bu tîr-i gamzeden kan olmamış
Bir cân mı vardur ol keman ebruya kurbân olmamış
Şol ömr kim sensüz geçer ol ömr zâyi ömr imiş
Bir cân k'anun cânânı yok ol cân dahi cân olmamış
Ne fitnedür yâ Rab bu kim bir dil-berün her gamzesi
Bir demde bin cân almasa dirler bu fettan olmamış
Zülfin gidermiş ol sanem kâfirliğin komaz henûz
Zünnârıflı kesmiş velî dahi Müselmân olmamış
Şehründe lâ'lün şevkine şol denlü kan ağlamışam
Kim bir der ü divâr yok yâkuut ü mercan olmamış
Mecmû'-ı diller mecmaı zülfündür anı çözse bâd
Cem'iyet-i hatır m'olur andan perîşân olmamış
Gülden kohun alub seher âh itse Ahmed derd ile
Bülbül bulınmaz bağda kim bağrı biryân olmamış
<end>

<start>
Ey muhît-i keremün katresi  ummân-ı kerem
Bâğ-ı cûd ebr-i kefünden tolu bârân-ı kerem
Matla -ı subh-ı zafer mihr-i zekâ ebr-i hayâ
Felek izz ü  alâ dâver-i devrân-ı kerem
Tâc bahş-ı ser-i sultân-ı salâtin-i cihân
Zînet-i taht u nigîn Hazret-i sultân-ı kerem
Zıll-ı Hakk Şâh Muhammed ki işiği gökinün
Kem-terin ılduzı olur meh-i tâbân-ı kerem
Ayağı toprağıdur cevher-i iksir-i hayât
Âsitânı tozıdur sürme-i a yân-ı kerem
Açılur hulk-ı nesîmiyle gül-i gülşen-i cûd
Bezenür lutfi zülâliyle gülistân-ı kerem
Bahr-ı ahzar ne durur kulzüm-i cûdında habâb
Katre-i feyzi nedür ebr-i dür-efşân-ı kerem
Bî-kıyâs olalı ihsânlarun ey hüccet-i cûd
Kâtı oldı cedel-i haşmunı bürhân-ı kerem
Kefi bir demde nisâr itdüği gencin oşrin
Haşre dek vezni demez kefe-i mizân-ı kerem
Ne melek hûy meliksin ki dem-i lutfun ile
Kevser-i cûd akıdur ravza-i Rıdvân-ı kerem
Ne kerâmet kodı Hakk zât-ı kerîmünde k olur
Ayağun basduğı yir çeşme-i hayvân-ı kerem
Bulmasa nâm-ı şerîfünle şeref-nâme-i cûd
Ebter olaydı kamu defter ü dîvân-ı kerem
Gün gibi saltanatun topı göğe ağsa ne tan
Sana buldı bu meydânda çü çevgân-ı kerem
Bahr-ı cûdun nice şerh olak onun reşhasıdur
Hâsıl-ı kân-ı sehâ mâye-i  ummân-ı kerem
Saltanat hil atini kaddüne hayât-ı felek
Râst biçmese açılmazdı girîbân-ı kerem
Ne kadar zer var ise dest-i zer-efşânun ile
Harf-i zer gibi perâkendedür ey kân-ı kerem
Sîm sûretde sitem şekline yazıldığıçün
Tağıdursın anı düşman gibi ey hân-ı kerem
Gök tenûrında kurı kurs okınur mihr ile mâh
Hân-ı lutfunla firâvân olalı nân-ı kerem
Kâse-i hırs toyar sofra-i ihsânundan
Dest-i in âmun ile âm olalı hân-ı kerem
Mihr-i cûdun çemen-i lutfa zer-efşân olalı
Gülşen-i dehri bezer nergis-i bûstân-ı kerem
Bûy-ı hulkundan urur müşk gibi dem ki tutar
Hoş revâyihle cihân bâğını reyhân-ı kerem
Ahmed ün gam makası kesdi dilin şem gibi
Sana Rûşen diyemez hâlini sultân-ı kerem
Sen Süleymân ı ne dille öğe bir mûr-ı za îf
Getüre nutka meger lutfun ile anı kerem
Husrevâ pâreledi cevr eli sabrum yakasın
Dest-gîr olsa demidür bana dâmân-ı kerem
Midhatün bülbülini gam kafesine koma kim
Hayfdur tûtiye zehr ey şeker-istân-ı kerem
Ekremü l-halksın ey vâsıta-i ikd-i kirâm
Her le îmün sözin işitme budur şân-ı kerem
Kul hatâ kılsa n ola afv-i şehenşâh kanı
Tutalım iki elüm kanda imiş kanı kerem
Umaram cürmümi gark itmeğe rahmet suyına
Mevc-i ihsânun ile cûş ide  ummân-ı kerem
Bir kara toprağam ihyâ-yi memât itmek içün
Yağsa cûdın bulıdından n ola nîsân-ı kerem
Nice k iklîm-i mürüvvetde geçe hükm-i vefâ
Nice k eyvân-ı  atâda tura dîvân-ı kerem
Nice k insân ola  âlemde  abîdü l-ihsân 
Nice kim ola cihân tâbi -i fermân-ı kerem
Dest-i ihsânun ile yapıla bünyâd-ı sehâ
Pâye-i kadrün ile yucala eyvân-ı kerem
Nice kim Ka be müsâfirlerini lutf-ı İlâh
Rahmeti hânına her sâl ide mihmân-ı kerem
 Îd-i ferhundene kurban ide a dânı felek
Sen ehibbâna buyur âb-ı sehâ nân-ı kerem
 Ömr-i hasmun ire târih gibi pâyâna
Nâmunı nâme-i ikbâl ide  unvân-ı kerem
<end>

<start>
Dil ki gözün sihrine meftûn değil
Sengdür ol kaabil-i efsûn değil
Didi görüb Leyli'yi bir müddeî
Bu hod igen çâpük ü mevzûn değil
Leyli gülüb sözine anun didi
Ben ne diyem buna ki Mecnûn değil
Yoluna ey Husrev-i Şîrîn-dehen
Dîde mi var kim yaşı Gül-gûn değil
Lâ'lün içün dem mi olur Ahmed'ün
Gonca gibi yüreği pür-hûn değil
<end>

<start>
Ey fitnesi çok kavli yalan yandum elünden
fifr nâz ile bin gonül alan yandum elünden
Sen şem' gibi gayr ile meclisde gülersin
Ben akıduram yaş ile kan yandum elünden
Ney gibi delindi ciğerüm ışkun elinden
Her dem iderem âh ü figaan yandum elünden
Yandı dü cihân âteş-i ahumla ve lîkin
Ben senün eyâ şâh-ı cihân yandum elünden
Şol sunduğun âteş midür ey sâki bana kim
Sen aldun ele cam hemân yandum elünden
Her hâr ile sen sohbet idersin dün ü gün ben
Derdün iderem mûnis-i cân yandum elünden
Ahmed çeke cevrüni ve lûtfun göre agyâr
Ey şefkati az şâh-ı cihân yandum elünden
<end>

<start>
Bî-dilem dilsitândan ayrıldum
Âh ki ârâm-ı cândan ayrıldum
Eşiği hasretinde hâk olsam
Yiridür ki âsumândan ayrıldum
Ne tan Ülker gibi inerse yaşum
Meh-i nâ-mihribândan ayrıldum
N ola micmer gibi yanarsa içüm
Bezm-i şâh-ı cihândan ayrıldum
Gemi gibi denizde sergerdân
Yürürem bâd-bândan ayrıldum
Şeb-i mihnetde telh-îş oluban
Şem -i şîrîn-zebândan ayrıldum
Sındı seng-i cefâda sabr ayağı
Düşdüm uş kârbândan ayrıldum
Bende Ahmed gibi garîbem kim
Cândan ü hânümândan ayrıldum
<end>

<start>
O kadar şaşkın var ki içimde
Her vitrinin önünde bir başkası sendeler
Biri tutar elimden kapıya doğru,
Diğeri paçamdan çekip başka yere sürükler.
O kadar insan varki içimde
Herhangi bir kimseyle tanıdık çıkıverir,
Biri edinir bunca beyhudelikte düşman,
Diğeri gider yeni bir ahbapla gelir
O kadar hayvan varki içimde
Her kadının gözüne bir başkası göz eder,
Biri takılır peşine sarışın güzelinin
Öbürü bir esmerin ardından gider.
Böyle o kadar efendilerim varki
Hangisine, hangisine söz dinleteyim?
Bin iştihalı bu misafir vücûdü
Ben nasıl hoşnud edeyim? "
<end>

<start>
Mavi bir elbiseyle gelmiştin, gökyüzü maviydi..
Getirdiğin rüzgarla ev kokuyordun..
Kolun koluma değiyordu, omzun omzuma..
Mendilin maviydi, gökyüzü maviydi..
Bin dokuz yüz kırk iki baharıydı
Bahçeli pencereler önünde geziyorduk,
Gözlerimiz buluşuyordu, ürperiyordum
Gökyüzü maviydi, mendilin maviydi
Sıcak nefesin yüzüme değiyordu
"Evlenebilir miyiz" diye sormuştum,
Yürüyüşün değişmiş, yüzün penbeleşmişti; 
Mavi elbiseler içindeydin, gökyüzü maviydi.
Elini elime verdin, ayrılıyorduk,
Gözlerin gözlerimde, dudakların ıslak,
"Sık sık konuşalım" demiştin; gittin..
Mendilin maviydi, gökyüzü maviydi..
<end>

<start>
Haziran üstümüzde dal dal
Moda çevremizde renk renk
İstanbul bin dokuz yüz elli beşinde
Çimenler altımızda sık sık
Bulutlar üstümüzde seyrek
Eteklerin moda yelkenlerinde
Elin omzumda sıcak
Belin kolumda ince
Gözün gözümde ürkek
Işık, gölge bir oyun
Çiçek, yaprak allı morlu
Haziran üstümüzde dal dal
Saçların yüzünde tek tek
Bir kuş, bir kanat tenimizde
Bir rüzgar, bir serinlik içimizde
Bir gök, bir deniz mavi mavi
Şarkı, bahçe düğün dernek
İstanbul bin dokuz yüz elli beşinde
Etek, yelken bir cümbüş
Yanak yanağa sürtünmüş
Elin omuzumda sıcak
Belin kolumda ince
Dilim kulağında titrek
<end>

<start>
Uyanır seccadeler üstünde din,
Aklın endişeleri yayılır şehre,
İnsan kastle, güneş vakitle temas eder
Taşa, toprağa..herşeye! ..
Serinlik bir ihtiyardır ki şehrin üstünde
Gerinir sabahla beraber; 
Kurtarır gecenin karanlığından
İnsanı, hayata davet eder.
Şarkın çekilen perdeleri içinden
Uzanır devamın eli zamana,
Korkusu, düşüncesi, endişesi..insanın
Toplanır sığar bir ana.
Açılan kapılardan fırlar dışarı
Günlük meselesi insanlığın; 
Çırpınan bir endişe halinde çarpar
Düşen başların içinde yarın! ..
<end>

<start>
Gece ormanda bir şey değişmez
Aklın lambaları altında
Ancak gözün keyfi değişir
Gündüz aydınlığında
Ağaçlar insan eti yemez
Akıl vücudun yardımında
Gece ormana iner inmez
Vücutla akıl arasında
Vücutla akıl arasında
Gece ormana iner inmez
Ağaçlar ortasında
Bir şey ki akıl ermez
Ağaçlar insan eti yemez
Gündüz gece yarısında
Bir korku akıl ermez
Vücutla orman arasında
<end>

<start>
Yıldızlar görse bendeki güzelliğini
Birer birer düşerler içimdeki denize, 
Aydınlanırım, o kadar aydınlanırım ki, 
Bana gelirsin...
Bahar anlarsa duyduğum üzüntüyü, 
Bütün dallarını uzatır kalbime doğru
Çiçeklenirim, o kadar çiçeklenirim ki, 
Bana gelirsin...
Din duysa ettiğim ibadetleri
Bütün mihraplarıyla çevrilir bana
Büyürüm, o kadar büyürüm ki, 
Bana gelirsin...
İçimde bir kere görsen güzelliğini
Garkolursun nurdan bir âleme
Bulmak için, kendini bulmak için
Bana gelirsin...
Yıldızlar görse bendeki güzelliğini
Birer birer düşerler içimdeki denize, 
Aydınlanırım, o kadar aydınlanırım ki, 
Bana gelirsin...
<end>

<start>
İşitmek istediğini bir sağırın
Sezdi havamızdan geçen şarkı
Duyuramadı sesini bu sağıra
Eridi, gitti
Yürümek hasretini bir kötürümün
Hissetti koltuk değnekleri
Kaldıramadı yatağından hastasını
Çürüdü, gitti
Körün görmek arzusunu duydu
Bahçenin kenarında bir çiçek
Gösteremedi yapraklarının rengini
Dağıldı, gitti
Ve duydu bir açın yemek ihtiyacını
Buğday tarlasındaki başak
Utandı büyümesindeki şehvetten
Kurudu, gitti
<end>

<start>
Yarın sabah erken uyan
Ben yıldızıma söyledim
Işıklar serpecek üzerine
Nur içinde uyanacaksın
Ben ağaçlarıma söyledim
Yarın sabah erken uyan
Dağıt saçlarını silkin
Dallar titreyecek şaşıracaksın
Yarın sabah erken uyan
Ben göklerime söyledim
Uzat ellerini fecre doğru
Şafak sökecek bakacaksın
Ben yerlerime söyledim
Yarın sabah erken uyan
Gözünün değdiği her yerde
Çiçekler açacak göreceksin
<end>

<start>
Her evin pencere kenarından
Buruşuk yüzlü ihtiyarlar
Gözlerinde toplanmış harap yılları
Bana bakar.
Şanghayda bir adamın gözü
Kurşuna dizilmek üzre olan
Deler dağları denizleri
Bana bakar.
Bir cambaz düşer trapezden
Düşer düşmez ölür
Dehşetle açık kalır gözleri
Bana bakar.
Saklanırım uykulara uykulara
İhtiyarların asılanların gözleri
Girer daldığım karanlıklara
Bana bakar.
<end>

<start>
Kaydı, göğün maviliği içinden
Zamanı çizerek bir yıldız
Havuzlarda, göllerde, denizlerde...
Misafirliği bitti!
Düştü, dalın yaprakları arasından
Oluşunu tamamlayan bir meyva
Ağaçlarda, köklerde, toprakta...
Misafirliği bitti!
Sustu, hastaların başı ucunda
Hatıraları fısıldayan bir şarkı
Gönüllerde, içerde, ruhlarda...
Misafirliği bitti!
Öldü, yatak yorgan arasında
Aramızda yaşamış bir kişi
Evlerde, sokaklarda, kahvelerde...
Misafirliği bitti!
<end>

<start>
yanımda yaşayan bir zevkin görünüşü var.
belki bir keman sesi dinlerim senin için, 
belki bir köşe bulur ağlarım için için.
..
Sen yoksun
yanımda mor bakışlı, altın saçlı başlar var, 
belki ben bu başlarda ararım gözlerini, 
sevgimin tüllerile sararım gözlerini.
..
Sen yoksun
yanımda insanların mesut yaşayışları var, 
fakat ben haz duyarım ölmekten için, için, 
ki, bütün ihtirasım sana erişmek için.
..
Sen yoksun
yanımda bulunmayan başının hülyası var, 
seni ben ancak senin manan kadar ararım
seni ben ancak benim hislerimle sararım.
..
Sen yoksun
ne güneş var, ne gündüz, ne mehtap..karanlıklar, 
ki sen sevmedin seni benim sevdiğim kadar.
1934
<end>

<start>
hangi kapıyı çalsam, o
soytarı makamında kral
kral makamında soytarı
şu yaşayış dediğin bir ah etmeye değmez
her dönüş yaşayışın bir gününü yutuyor
bir gün ki, bir hayata, neler bahşeder neler
sen insan biçiminde yaşayan bir allahtın
geçtiğin yerde sana tapınırdı zihinler
boşlukların içinde boşluk gibi yaşardın
senin kadar mukaddes, aziz olmadı dinler
vardığı yer nokta olan her sonun manası haldir
kollarımın kavuştuğu mekanda değil
aklımın eriştiği alanda cirit atarım
ben yıldız topluyorum yalınayak
onlar izmarit topluyor otomobilli
bildiğin ve öğrendiğin kadar bilmek ve öğrenmek var
bahar geldiği için çiçekler açmaz
çiçekler açtığı için bahar gelir
hayret aklın en güzel çocuğu; onu kitaplar yedi
şüphe aklın en çirkin piçi; onu kitaplar besledi
sesten kesiliyor sesten, ses gibi için aydınlık
ses gibi aklın mutlu, kesiliyor ses gibi güzel
sıcak olan bir şeyden
bir kuş bir kanat tenimizde
bir rüzgar bir serinlik içimizde
bir gök bir deniz mavi mavi
şarkı bahçe düğün dernek
savru mu deniz mi
neresinden katlıyorsunuz sesi
siz ne yapıyorsunuz orda
beklerim, süre doğruyu çoğaltır
arayamam, gizlendiğin yere girenden kaçarsın
tutamam, hiçbir yerde bütününle değilsin
bırakamam; benimle bir kişiydin, kendinle bin kişisin
"Ağlamayan gözler göremez."
dışı durgun, içi oynak
yaşam yalancısı, aşk doğrucusu
ne giyinse, giyinişi gün güneşle uyarlı
nereye gitse, yürüyüşü yer-süreyle ayarlı
ne dese, söyleyişi iç-dışıyla duyarlı
dokunsa, dokunduğu aşk olan
sen, karışıklığımın mimarı
savunmayla sataşmanın göründükçe kendisiydi
gizledikçe benimdi, ne benimdi ne kendinin
değmemeli birbirine yaşamıyla anısı
konuşunca yaşam susuyor
susunca ölüm konuşuyor
önce etin usa dar gelmesindeki o sevinç
şimdi usun ete dar gelmesinden bu tasa
sözde sebeple ağlayanlar
gerçek sebeple gülemedi
kurcalanmadık kilit bırakmaz
anahtarı her kapıya uyanlar
duvar olur kent sokakları sevmeyenle dolaşınca
sokak olur ev duvarları sevenle oturunca
yaşamı algı algı açık
ömrü dönem dönem kapalı
gökte diziyle ışıldayan yıldızları
yerde tek tek söndürdüler
hiçbir şeyle denemez kendisini
kendisinde deneyenler her şeyi
"Boşunadır kibir ve her şey boştur."
(Kitabı Mukaddes)
<end>

<start>
<end>

<start>
Küçük bir kız gördümdü çok eskiden
Annesinin dizi dibinde,
Bir de incir dikdiydim hasta iken,
Üç yapraklı mı, dört yapraklı mı ne.
Küçük kız da büyüdü o incir de,
Ama yüreğimin erinci nerde?
Romeo yu onca kaygılandıran
O kuş seslerini düşünürüm de 
Sabaha karşı bir korudan
Tarla kuşu muydu, bülbül mü diye,
Tarla kuşunu da dinledim, bülbülü de,
Ama yüreğimin erinci nerde?
Geç kaldığımda oldu belki
Laternaları dinlerkene,
Periler yeryüzüne indirmiş geceyi,
Çerağlar içinde yanmış gökkubbe.
Gökkubbeyi de bilirim perileri de,
Ama yüreğimin erince nerde?
<end>

<start>
Bu gürül gürül otların başında
Ağacın gölgesine deydi değecek
Tam şeftalinin kokusu başlarken
Öpüşmeye kıl kadar bitişik
Akarsuyun burnunun dibinde
Bu zulüm, bu haksızlık, bu işkence
<end>

<start>
<end>

<start>
Lacivert bir denize benzer gözleri vardı; 
Bakışları sessiz bir gece kadar alıcı, 
Ruhunun süzgecinden ruhumu anlayıcı, 
Engin... sonsuz bir mana bende beni arası
Lacivert gözler derin, hassas bir keman sesi, 
Lacivert gözleri benim içimde bir lisandır. 
Denizler kadar sonsuz genişliğin akisi, 
“Lacivert gözlü Allah” çürüyen bir insandır.
<end>

<start>
Bir ben beni bilirim, bir de beni yaratan, 
Bir ben bana lazımım bir de benimle yatan, 
Varlığımı ortaya varlık olarak atan, 
Bir tesadüf tanırım bir de ne olduğumu.
Bu denizler, bu gökler ve bütün bir kainat, 
Bu şarkılar, bu hisler ve bu kısacık hayat, 
Şuurumda renklerin sırıtışıdır heyhat! 
Ben bir neş'e tanırım, bir de onun yolunu
<end>

<start>
Hüzne giden bir hazzın içinde bulsam seni
Bana ürkek ve mahçup, dolu gözlerle baksan.
Yüzüne vuran mehtap göz yaşlarında yansa
En derin bir hüzn ile sen ağlasan ağlasan.
Her şeyin ve her şeyin uzağında yalnız,
Yarı bir aydınlıkta baksam sana ve baksam
Solgun yüzünde aşkın seyr etsem elemini,
En derin bir hüznile ben ağlasam, ağlasam.
<end>

<start>
Vala Nurettin’e
Tutup saçlarından başımı
İbret pazarlarında gezdireceğim,
Boyun eğmiştir, ümit etmiştir…diye
Bu gafil başı teşhir edeceğim!
Dimdik duramadığı için kulların karşısında
Allah bu sırıtkan baştan utanacaktır! 
Yüz karası olmakta devam etmemesi için
Başım taşlar altında parçalanacaktır.
Gafleti resmediyor sırıttıkça başım
İyi temennilerle bakıyor şuna, buna
Eminim selamlamak için aramaktadır:
Seyircileri içinde bir aşina!
Tutup saçlarından bu sırıtkan başı,
Kaldırımlar üstünde gezdireceğim:
Boyun eğmiştir, ümit etmiştir…diye
Bu zelil başı teşhir edeceğim!
<end>

<start>
ayık kafayla söz döktürmenin utancı
sarhoş kafayla türkü söyleyememenin
buluşur buluşmaz akşam edivermenin
sevinci erken gelip geç gitmelerinin
cumartesim pazarımdın
suyuna giderek yokuşa sürmenin
bilinci yokuşa sürerek suyuna gitmenin
susmadık uyumadık
birgün mum birgün çiçekle yelpazelemenin
usancı geç gelip erken gitmelerinin
aramıza ben girdim
marangoz görse
tahta rendelemenin kıyıncı
çam dibinde
şimendifer döndürmemenin
ilişkiyle sınırlanırsın
anlamaktan başka neyin inancı
anladıkça bitmemenin
darılsaydık barışırdık
kimseye bir şey diyememenin 
hıncı adam çevirip söylemenin
tutunduğun dalın ağacısın
kendi yaşantısını kendisiyle ödemenin
erinci dirimi ölümle yürütmenin
gözealdın gözegirdin
her yerden bir şey sezinlemenin
boğuncu anılarla başedememenin
tanışmamalıydık tanıştık
anılarla başedememenin
basıncı yaşamla başedememenin
eylemdik laf olduk
yaşamla başedememenin
sonucu bunca yıl akşam edememenin
sabahı öğlesi ikindisi
akşam edememenin
gecesi gündüzü
gündüzü gecesi
<end>

<start>
bende bulduğun benim de aradığımdı
sarmaşıp inceldiğimiz o nokta
hadi tut elimden gezdir sokaklarını
ansızın yakalan sağnağıma
akşam kendini karartırken geliyorsun
komşular kimbilir ne diyor
günü soyunup beni giyiniyorsun
parmakların ışıkları dinlendiriyor
gökyüzünü çevir bana
gezinsin tutkunun alevden dili
uçarken çıkardığın o ses var ya
bütün sözcüklerin özeti gibi
tanrı bu geceyi korusun
<end>

<start>
dün sesiniz kalmıştı durakta
arkanızdan yetişemedim
bari şimdi dinleyin lütfen
kanat uçup durmasın adımlarınız
günler var ki size niyetliyim
ama hep böyle durgun dudaklısınız
Çok mu gevezeyim -
haklısınız...
bir tarihiniz vardır elbette
peki ya coğrafyanız
küçük bir gezinti yapardık sizinle
sözcüklerinize kadar ıslanırdınız
yanlış anlamayın lütfen
birlikte kaynardı suyumuz
Çok mu cüretliyim -
haklısınız...
size dokunsam
- biliyorum - hükümet sarsılır ama
bir ah ile bu alemi viran ederim ben de
divan şairleri bile söyleyemez bu lafı
inanır mısınız
öyle bakmayın lütfen
yalan söyleyecek değilim ya göz göre göre
hem bir tutuşursam dilimde patlarsınız
Çok mu serseriyim -
haklısınız
ama siz tam da bu şiirin fikrisiniz
<end>

<start>
elim sana değse
diniyor gece
saçlarından başlıyorum
günü çözmeye
yüzüm sana değse
sürçüyor zaman
daracık odalarda
ben kâfir sen, sen müslüman
dilim sana değse
uyanıyor sözcükler
<end>

<start>
öpüşmekte güçlük çeken bir kızdı işte
üstelik düşlerimden ödü kopardı
ne zaman farlar geceyi çizse
teni sakallarımda yanardı
soruları rahatlatan bir yanıttı belki
şimdi evde olsak, ne güzel
yatıp uyumazdık derdi
ev türkçesi ışırdı sesinde
dilime dolaştıkça sözcükleri
acıyı andıran bir anı artık
odamın şaşkınlığı bundan
düş tutan akşam saatlerine
usul usul damlıyor zaman
gökyüzünde tuhaf bir başdönmesi
<end>

<start>
haylaz bir adamdan da başlanabilir sevmeye
Tertemiz kağıtlara mürekkep dağıtır da
sonra gelip yıkanır teninle
kara bir adamdan da başlanabilir sevmeye
upuzun yola düşse gece korkar da
sonra gelip sığınır gölgene
ucuz bir adamdan da başlanabilir sevmeye
tepeden tırnağa yağma durur da
hep 'bir dostluk' kalır geriye
<end>

<start>
el ayak çekildi
gecenin gölgesine bir düş gibi uzandın
kızının üstünü örtmüştün
kolunda uyuyup kalmış karın
gölgen suya değse ıslanır şimdi
acemisin biliyorum
elin ayağına dolaşıyor günü denerken
bir gerçeğe parmak basar gibi
basamıyorsun da ölümün tetiğine
kırkyalan sözcükler kesiyor rüzgarlarını
onun için aylar var ki
zorla uyduruyorsun kendini her role
susturamasan da kafandaki o sesi
dün de bugün gibi
dün de bugün gibi
öfken de bundan
kibar şairlere gülmen de
tuhaf bir adamsın vesselam
canını sıkan bir sokağı
boyuyorsun da
                     kırmızıya
bir yaprak düşse dalından
altında kalıyorsun
hiçbir şeyin uymuyor kitaplara
ama gel bu sabah
karını öperek uyandır
işe mişe de gitme
kızına kahvaltıyı sen yaptır
sonra pırıl pırıl günü tak yakana
yeni bir hayatın önsözü gibi
kentin kalabalığına karışıp yürü
kimse korkmasın bakışlarından
üstün başın boydan boya gökyüzü
çocukların ellerine bulaşsın dursun
nasıl olsa
hala güzel masallara inanıyorsun
<end>

<start>
Sabahın erken saatlerinde. Açarsınız. Sütçünüzdür gelen. Sütçünün litreliğinden kabınıza dökülen beyazlıkta sabahın güzelliğine kavuşursunuz. 
Gözünüzde pırıl pırıl bir sabah kahvaltısı canlanır. İçinizden "Bugün kahvaltıyı bahçede yapalım" diye geçirirsiniz.
Kapı çalar...
Gelen postacıdır. Kucağında büyükçe bir paket. Uzattığı kağıda imza atarsınız. Daha önceden ısmarladığınız kitaplara kavuşmanın sevincini yaşarsınız. Zaten tatilde olduğunuzdan bu kitaplara çok ihtiyacınız vardır. 
"Artık canim sıkılmayacak " deyip keyiflenirsiniz. En çok merak ettiğinizi alıp şezlonga uzanırsınız.
Kapı çalar...
Kapıya koşarsınız. Yıllardır görmediğiniz bir dost gelmiştir. Sevinirsiniz. 
Sohbetleriniz saatler boyu hatta bütün gün sürer. "Yaşamak ne güzel" dersiniz içinizden. Hele böyle dostlar varken.
Kapı çalar...
Dürbünden bakarsınız. Kimseyi göremezsiniz. Dönüp yeniden koltuğa gömülürsünüz. Bir daha çalar. Bakarsınız, yine kimse yok. Tam o sırada bir daha çalınca kapıyı açarsınız. Komşunuzun oğlu, elindeki sopayla zile uzanmakta. Meğer tuzları bitmiş. İçeriden tuz getirirken kendi kendinize söylenirsiniz. "Elbette göremem. Keratanın boyu bir metre." Bu küçük hadise neşelendiriverir ortalığı.
Kapı çalar...
Düşüp bayılacak kadar şaşırırsınız. Askerdeki oğlunuz haber vermeden izne çıkmıştır. "Oğlum benim" diye hasretle kucaklarken göz yaşlarınızı zaptedemezsiniz. Mutluluğunuz oğlunuzun izni kadar uzar...
Kapının her çalışında sanki mutluluğa koşmaktasınız. Huzur tüter gözlerinizden. Her sessizlikte kulaklarınız zil sesi arar...
Ve kapı çalmaz...
O gün en büyük misafiriniz gelir. Adeta kapıyı kırmıştır. 
Alıp gider sizi, şaşırırsınız. "Niye haber vermedi? " diye içinizden geçirirken; "Doğduğundan beri zile basmaktayım" der. 
Bir şeyler söylemek istersiniz o an. 
Ama o andan sonra diliniz dönmez.
Ölüm sessiz sedasız gelivermiştir...
<end>

<start>
En sevdiğin elbiseni giydim
Bu gece kokunu sürdüm
Solgun yüzünü okşadım
Sessizce saçlarından öptüm
Yazdığın mektupları okudum
Kana kana su içer gibi
Plaklarını çaldım ah! 
En çok o şarkıda özledim seni.
Issızlık kapıyı çaldı, açmaya korktum
gece yarısı
Şehir uykuya daldı, baktım dışarıya
katran karası
Rüzgar telaşla kokunu getirdi bana
aldım koynuma
Buseni hafızamdan koparıp
iliştirdim dudaklarıma
Üşüdüm karanlıkta
Tenine dokundum hissetsin diye
Aç gözlerini
Erguvanlarına su verdim
İçerken benimle konuştular
Yastığını okşadım, kokladım
Anılar uçuştular
Soluğun saçlarımı yaladı sanki yine
bir meltem gibi
Teninin kokusu karıştı kokuma
Yakıştılar
Boğuldum karanlıkta
Yanı başımdasın benden çok
uzaklarda
Ellerimi tut dokun bana
Aç gözlerini.
Attım kendimi caddelere
Yeşil ceketin sardı beni
Yürüdüm üstüne karanlığın korkusuz
Tuttum ellerini.
<end>

<start>
Artık eskisi gibi her Hafta sonu birileri ile dışarı çıkmak istemiyorum. Beni yoran ilişkiler, yeni tanışmalar, yeni yüzler aramıyorum. Eski dostlukların da özetini çıkarmaya başladım. İlişkilerde tasarrufa gidiyorsun her şeyde olduğu gibi ve gereksiz insanları hayatından atmak istiyorsun.
Yapmacık, inanmadan konuşmak istemiyorum artık. Beni anlamayanlarla konuşmak cümle kirliliği yaratıyor ve hak edenlere saklıyorum enerjimi. İstediğime istediğimi deme özgürlüğüne sahibim, eleştirme hakkını oluşturan yaşamışlık ve yeterli yaş faktörü artık bende de var.
"Ben demiştim","ben bilirim", "ben zaten anlamıştım", Sendromunda olanlarla arkadaşlıkları bir kez daha sorguluyorsun. İlişkilerini sadeleştirmeye başlayınca sıra iyi ve kötü gün dostlarını ayıklamaya geliyor. Kötü gün dostlarını belirliyor ve onlara daha çok önem veriyorsun.
İyi gün dostu bulmak ne kadar kolaysa kötü gün dostu bulmak bir o kadar zor, biliyorum. Dostlar ihtiyaç olduğunda göçmen kuşlar gibi sıcağa uçuyor ve sadece seninle birlikte sürüden ayrı düşenler kalıyor. Zamanın ne kadar kıymetli olduğunu öğreniyorsun buralara kadar gelirken.
Uzun düz otobanlardan olduğu gibi, kestirme bozuk yollardan da ulaşabilirsin hedeflerine. Kestirmeleri de öğrendim gide gele. Boş geçen her saniye değerli artık. Daha yapılacak çok şey var ama, kendimi çok yormaktan çok hırpalamaktan yana değilim. Gerektiğinde "HAYIR" demeyi öğrendim ve bu kelime başta karşındakine kırıcı gelse de senin için hayat kurtarıcı olabiliyor.
Sevgiye önem vermek gerektiğini, zamanı geldiğinde elinde sadece sevginin kalacağını biliyorum. Sevgi paylaşıldıkça oluşuyor, olgunlaşıyor. Aileme ve seçtiğim tüm dostlarıma daha önce göstermediğim sevgi, anlayış ve ilgiyi gösteriyorum. Biliyorsun ki gidenlerin ardında sadece iyilikler kalıyor, ne kadar sevgi dolu olduğu hatırlanıp anılıyor.
Bana çok genç olduklarını hatırlatırcasına nedense tecrübelerimi, fikirlerimi sormaya başladılar. Vereceğim cevaplar belki çok anlamsız geliyor ama yine de dinliyorlar ama ben biliyorum ki yasamadan hiçbir şey öğrenilmiyor.
Yasamışlığın oluşturduğu bir alçak gönüllülükle gülüyorum içimden sadece. Artık daha şık giyiniyorum, senelerle birikmiş dolaplar dolusu kıyafet var ve bunları kendimle paylaşmalıyım. Önce kendine güzel görünmelisin, kendi zevkime göre giyinmek istiyorum, böyle hissediyorum. Modaya uymak adına popumun sığmadığı düşük bel pantolonlara sığmıyorum diye kendimi üzme tercihini de kullanabilirim.
Ayıp, günah yada ne derler korkuları çoktan geride kaldı. Dostlarıma, kendimize yemek yapmak hoşuma gidiyor. Mutfak eskiden bir zulüm iken şimdi zevk aldığım mekanlar arasına giriyor.
Farklı lezzetler denemek güzel ve kendi lezzetimi kendimde yaratabileceğim belli bir damak zevkim ve mutfak kültürüm oluştu. Sonra Sezen'in şarkısındaki gibi anneni daha sık düşünüyorsun ve hatta anlıyorsun. İşte bu yeni alışmaya başlanan ve giderek hoşa giden yeni duruma olgunluk deniyor. Yasamışlığın, görmüşlüğün, geride kalmış üflenmiş doğum günü mumlarının bir sonucu kendiliğinden ortaya çıkıyor hayatın bir dönemecinde bu olgunluk.
Ne zaman dersen herkese göre, ne kadar dolu yasadığına göre değişiyor bu olgunluk çağına ermek. İnanın bana hayattaki düşüşler, zor alınan virajlar bu zamanı hızlandırıyor. Kendi dünyanın küçüklüğünü keşfetmek ve buna rağmen kendinin kıymetini bilmek çok ise yarıyor.
Bir gün hepimizin bu huzurlu olgunluğu bulmasını diliyorum.
<end>

<start>
Bir zamanlar bir psikoloji kitabında okuduğum bir bölüm vardı... Hayatın ve getirilerinin kıymetini anlamak için tavsiye edilen bir metod vardı içinde.. Deniyordu ki; "arada bir, çok bunaldığınızda, hayatın sizin için çekilmez hale geldiğini düşündüğünüzde kendinize 10 dakika ayırın ve kendi cenaze töreninizi düşünün"... Cümleyi ilk okuduğumda çarpılmıştım... Ben girişin akabinde pozitif bir gelişme ve tavsiye bekliyordum... Ama " kendi ölümümüzü ve cenazemizi " düşünmemiz tavsiye ediliyordu...
Tüylerim diken diken oldu ve yazarın saçmaladığını düşündüm o an... Ama önyargı düşmanı biri olarak okumaya devam ettim... Diyordu ki; " bunları düşündüğünüzde dünyadaki yerinizi, dünyayı terkettiğinizde oluşacak boşluğu, sevdikleriniz ve sizi sevenler için öneminizi anlayacaksınız... özellikle insanların sizin için neler söyleyeceklerini, onlar için ne ifade ettiğinizi hissetmeye çalışın...O andan geriye dönme şansınız olmadığını, hayat denen kredinizin bittiğini ve onlara yanıt verme şansınız olmadığını düşünün...Tekrar sarılma, bir kez daha öpme ihtimalinizin bittiğini hissedin...Dünyadaki küslüklerin, ayrılıkların, kavgaların yanında bu acının ve geri önülmezliğin korkunç çaresizliğini yaşayın... Bırakın canınız yansın, bırakın alevler içinde kavrulsun tüm ruhunuz...Orada, o musalla taşında düşünün kendinizi...Seyredin şu an çevrenizde olanların yüz ifadelerini...Akıllarından ve yüreklerinden geçen cümleleri hayal edin...
**************
Kitaba devam etmeden bıraktım kenara ve gözlerimi kapatıp aynen düşünmeye başladım... Eşimi, oğlumu, annemi, babamı,kardeşlerimi ve diğer tüm çevremi oturttum tek tek kendi cenaze törenimdeki yerlerine... birer birer yerleştirdim tabutumun çevresine hepsini... hayatımda çok nadir bu kadar canım yanmıştı... görüyordum işte "babaaaa..." diye ağlayan biricik oğlumu...Eşim kucağında "ağlayan emanetimle" ayakta durmaya çalışıyordu perperişan...Koca çınar babacığım, belli belirsiz dualar okuyordu, o gözümden hala gitmeyen vakur duruşuyla... Annem, ciğerinden bir parça canlı canlı koparılmış gibi hem içine hem dışına akıtıyordu gözyaşlarını...Kardeşlerim, akrabalarım "çok erken gitti, doyamadı oğluna.."diyordu acıyan ses tonlarıyla... Ve dostlarım... Onlar da şaşkındı... Bazısı "daha dün birlikteydik, nasıl olur.." diyordu... Bunlarıseyredip onlara "hayır ölmedim, burdayım.." demek istedim hayal olduğunu unutup... Sonra anladım yazarın ne demek istediğini daha devamını okumadan kitabın...
************
Farkındalık önemli bir kavramdır psikolojide...Belki de hiç aklımıza gelmeyen ve gelmeyecek bir farkındalığı göstermek istemişti yazar... Kitabı okumaya ne gücüm kalmıştı, ne de isteğim...Almam gereken dersi ve mesajı almıştım... Şimdi ne kitabın adını ne de yazarı hatırlamıyorum...Şu an bunları yazarken bile çok kötü oldum... Bu olayda tek farkındalık da yok üstelik... Biraz kendime geldikten sonra devam ettim hayatımın en zor hayaline... Sırada çevremdekilerin ölümümün akabinde neler söyleyecekleri vardı... Usulen ve nezaketen söylenenlerin dışında... Onlarda bıraktığım izleri, yaşananları ve yaşanamayanları elden geçirerek ben konuşturacaktım hayalimde... İçlerini okuyacaktım, senaryo bana ait olarak...Yaşarken neler yazmıştım, ölümümle neler okuyacaktım...
Gerçek duygularıydı ulaşmaya çalıştığım, ölüm acısının etkisiyle girilen duygusal mod değildi, deşifre etmem gereken metin... Canım oğlumun söyleyecek çok şeyi yoktu...Özleyecekti, yokluğumu hissedecekti.. ağlayacaktı aklına geldikçe... Belki ölümün ne anlama geldiğini hissedecek yaşa gelinceye kadar sıradan bir üzüntünün ötesine geçmeyecekti duyguları...
Ama hayal bu ya, 18-20 yaşına getirdim 2 saniyede oğlumu... "hayal - meyal hatırlıyorum be baba seni... Keşke şimdi yaşıyor olsaydın da erkek erkeğe sohbet etseydik seninle... Bak mezuniyet törenimde de babasızdım... Askere giderken kimin elini öpeceğim senin yerine..."diyecek canı yanarak bir köşede...Sevgili eşim... Benim muhteşem hatunum... Nasıl dayanır bensizliğe? ...O ki, benim için herşeyini feda edip koşmuştu bana... Hayatının tek adamı şimdi toprak olacaktı... Bir daha " Seni seviyorum "diyemeyecekti... Bir daha hevesle açamayacaktı çalan kapıyı... Ve her gelen gece bensizliğini haykıracaktı yüzüne... Her sabah da bensiz başlayacaktı koca gün...Tek cümlesi takıldı o an içime; " Oyunbozanlık yaptın be böceğim, hani beraber ölecektik? ..."Babam-annem, o bugüne kadar evlat olarak mutlu edecek hiçbir şey yapamamanın acısıyla kahrolduğum güzel insanlar...Helaldi şüphesiz hakları...Bilerek hiç kırmamıştım onları... Üzerine titredikleri evlatları onlardan önce göçmüştü işte önlerinde ve dualarına muhtaçtım....Kaç anne ve babanın çekebileceği bir acıydı ki evladının cenazesinde bulunmak... Herhalde insanın uzun yaşadığına üzüldüğü nadir anlardan olsa gerek...
*************
Diğerlerine geçmiyorum...Bu yazıyı şu an yazıyı sizlerle paylaştığıma göre"diğerlerine" artık sizler de dahilsiniz... Düşünün, birgün bir mail ulaşıyor mail-boxınıza"ölmüş" diye...
Sizler kimbilir neler düşünür ve yazardınız...Eşim şu an yanımda ağlıyor, sanki gerçekmiş gibi...Oysa ki yazarın amacı " Yaşamanın ve hala nefes alıyor almanın kıymetini"göstermekti...Benim de öyle...Lafı çok uzattım farkındayım... Ama hayat dediğimiz çözümü zor süreç 2 satırla özetlenemeyecek kadar girintili çıkıntılı...
Ben o gün kurduğum o hayalle, canımın tüm yanmasına rağmen YENİDEN DOĞDUM... Bilgisayar diliyle "format attım hayatıma"... Sahip olduklarımın farkına vardım ve hala nefes alıyor olduğum için şükrettim...
Gözlerimi açtığım anda o kötü ve acı sahne bitmiş,oyun perde demişti... Peki ya hayal değil de,gerçek olsaydı ve perde bir daha açılmamak üzerekapansaydı... İşte bu final bu yazıyı buraya kadar okumanıza değmiş olmalı... Belki gerildiniz, kötü oldunuz ama devamını getirirseniz buna değer bence... Ben bu akşam melankoliğim ve biraz abartmış olabilirim... Hani sanatçı ve şairiz ya ondandır belki...
Bence bu yazıyı sadece okuyarak bırakmayın...
Lütfen arada bir, buradan aldıklarınızı tartın,düşünün ve hayatınızı gözden geçirin.. Ölümün kime ve ne zaman geleceğini Yüce Allah' tan başka bilen yok... İşte bu yüzden hazır yaşıyorken ve nefes alıyorken apabileceklerinizi yapın, ertelemeyin... Bilerek - bilmeyerek kırdığınız kalpleri tamir edin... Sizi sevenlere ve sevdiklerinize daha fazla zaman ayırın... Biraz Hıncal abi tarzı olacak ama,sevginizi ve verdiğiniz değeri haykırın onlara iş işten geçmeden...
Ve en önemlisi; Verdiği - vermediği,aldığı-almadığı herşey için tekrar tekrar şükredin Yüceler yücesi Yaradan'a...
<end>

<start>
Saate bakmaksızın kapısını çalabileceği bir dostu olmalı insanın…
‘Nereden çıktın bu vakitte’ dememeli, bir gece yarısı telaşla yataktan fırladığında; gözünün dilini bilmeli; dinlemeli sormadan, söylemeden anlamalı…
Arka bahçede varlığını sezdirmeden, mütemadiyen dikilen vefalı bir ağaç gibi köklenmeli hayatında; sen, her daim onun orada durduğunu hissetmelisin. İhtiyaç duyduğunda gidip müşfik gövdesine yaslanabilmeli, kovuklarına saklanabilmelisin.
Kucaklamalı seni güvenli kolları, dalları bitkin başına omuz, yaprakları kanayan ruhuna merhem olmalı…
En mahrem sırlarını verebilmeli, en derin yaralarını açıp gösterebilmelisin; gölgesinde serinlemelisin sorgusuz sualsiz…
Onca dalkavuk arasında bir tek o, sözünü eğip bükmeden söylemeli, yanlış anlaşılmayacağını bilmeli.
Alkışlandığında değil sadece, asıl yuhalandığında yanında durup koluna girebilmeli. Övmeli alem içinde, baş başayken sövmeli ve sen öyle güvenmelisin ki ona, övdüğünde de sövdüğünde de bunun iyilikten olduğunu bilmelisin.
Teklifsiz kefili olmalı hatalarının; günahlarının yegane şahidi… Seni senden iyi bilen, sana senden çok güvenen bir sırdaş..
Gözbebekleri bulutlandığında, yaklaşan fırtınayı sezebilmelisin. Ve sen ağladığında onun gözlerinden gelmeli yaş…
Yıllarca aynı ip üstünde çalışmış, cesaretle ihanet arasında gidip gelen bir salıncağın sınavında birbiriyle kaynaşmış iki trapezci gibi güvenle kenetlenmeli elleri…
‘Parkurun bütün zorluklarına rağmen dostluğumuzu koruyabildik, acıları birlikte göğüsleyebildik ya; yenildik sayılmayız’ diyebilmeli…
Issızlığın, yalnızlığın en koyulaştığı anda, küçücük bir kağıda yazdığımız kısa ama ümit var bir yazıyı yüreğe benzer bir taşa bağlayıp birbirimizin camından içeri atabilmeliyiz:
‘Bunu da aşacağız!
İmza: Bir dost! …’
<end>

<start>
Tam göğsünün ortasında bir yerin acıyacak.
Evinin, seni içine sığdıramayacak kadar dar olduğunu fark edeceksin…
Sokağa fırlayacaksın…
Sokaklar da dar gelecek…
Tıpkı vücudunun yüreğine dar geldiği gibi…
Ne denizin mavisi açacak içini, ne pırıl pırıl gökyüzü…
Kendini taşıyamayacak kadar çok büyüyecek, bir yandan da kaybolacak kadar küçüleceksin…
Birileri sana bir şeyler anlatacak durmadan…
“Önemli olan sağlık.”
“Yasamak güzel.”
“Boş ver, her şey unutulur.”
Sen hiçbirini duymayacaksın…
Gözyaşlarından etrafı göremez hale geleceksin…
Ondan ölmesini isteyecek kadar nefret edecek, az sonra kollarında ölmek isteyecek kadar çok
seveceksin…
Hep ondan bahsetmek isteyeceksin…
“Ölüme çare bulundu” ya da “Yarın kıyamet kopacakmış” deseler başını kaldırıp Ne dedin? ” diye sormayacaksın…
Yalnız kalmak isteyeceksin…
Hem de kalabalıkların arasında kaybolmak…
İkisi de yetmeyecek…
Geçmişi düşüneceksin…
Neredeyse dakika dakika…
Ama kötüleri atlayarak…
Onunla geçtiğin yerlerden geçmek isteyeceksin…
Gittiğin yerlere gitmek…
Bu sana hiç iyi gelmeyecek…
Ama bile bile yapacaksın…
Biri sana içindeki acıyı söküp atabileceğini söylese, kaçacaksın…
Aslında kurtulmak istediğin halde, o acıyı yasamak için direneceksin…
Hayatının geri kalanını onu düşünerek geçirmek isteyeceksin….
Aksini iddia edenlerden nefret edeceksin…
Herkesi ona benzetip…
Kimseyi onun yerine koyamayacaksın…
Hiçbir şey oyalamayacak seni…
İlaçlara sığınacaksın…
Birkaç saat kafanı bulandıran ama asla onu unutturmayan.
Sadece bir müddet buzlu camın arkasından seyrettiren…
Bütün şarkılar sizin için yazılmış gibi gelecek… Boğazın düğümlenecek, dinleyemeyeceksin…
Uyumak zor, uyanmak kolay olacak…
Sabahı iple çekeceksin…
Bazen de “Hiç güneş doğmasa” diyeceksin…
Ne geceler rahatlatacak seni ne gündüzler…
Ölmeyi isteyip, ölemeyeceksin…
Belki çivi çiviyi söker diye can havliyle önüne çıkana sarılmak isteyeceksin
Nafile…
Düşüncesi bile tahammül edilmez gelecek…
Rüyalar göreceksin, gerçek olmasını istediğin…
Her sıçrayarak uyandığında onun adını söylediğini fark edeceksin…
Telefonun çalmasını bekleyeceksin…
Aramayacağını bile bile…
Her çaldığında yüreğin ağzına gelecek…
Ağlamaklı konuşacaksın arayanlarla…
Yüreğin burkulacak…
Canın yanacak…
Bir daha sevmemeye yemin edeceksin…
Hayata dair hiçbir şey yapmak gelmeyecek içinden…
Onun sesini bir kez daha duymak için yanıp tutuşacaksın…
Defalarca aradığı günlerin kıymetini bilmediğin için nefret edeceksin…
Yasadığın şehri terk etmek isteyeceksin…
Onunla hiçbir anının olmadığı bir yerlere gidip yerleşmek…
Ama bir umut…
Onunla bir gün bir yerde karşılaşma umudu…
Bu umut seni gitmekten alıkoyacak…
Gel gitler içinde yasayacaksın…
Buna yaşamak denirse…
Razı mısın bütün bunlara? 
Hazır mısın sonunda ölüp ölüp dirilmeye? 
O halde aşık olabilirsin
<end>

<start>
“İnsanların birbirini tanıması için en iyi zaman, ayrılmalarına en yakın zamandır”, der Dostoyevski…
Veda acısı, kabuğunu soyar insanın; yıldızını kazıyıp çırılçıplak ortaya serer.
Birlikteliğin örttüğü tüm kusurları ayrılık sergiler.
Bir ayrılık arifesinde helalleşilir ve o an hakiki tabiatlarıyla yüzleşilir.
“Ölene kadar” diye söz verilmiştir, ama “ölüm yolunda” başka tercihler belirmiştir.
Kararsız prensesin vicdani azap çekerken 7 cücelerin somurtkanı “aklini başına” al diye fısıldar kulağına; haytası ise “kalbinin sesini” dinle diye çekiştirir eteğinden.
Hep hayran bakan gözlere, hatalar takılmaya başlar.
“Ama”yla biter alelade iltifat cümleleri: “Sen iyi bir insansın, ama arkadaşların kötü”,
“Seni seviyorum, ama bu ilişkide mutlu değilim”,
“Ben başka türlü bir beraberlik düşlemiştim” vs.vs.
Sonra gelsin uykusuz geceler… Bir türlü karar verememeler…
Ruhen gidip gelmeler…
“Hele biraz daha zaman geçsin” diye nikah ertelemeler…
Birlikteymiş gibi yaparken, sevecek başka yüzler, yüzecek başka denizler kollamalar.
“Aslında bütün bunlar bizim iyiliğimiz için’e kendini kandırmalar.
Sonrası hep aynı:
Bekleyenin “Hani sonbaharda buluşacaktık. Hazan geldi geçti, sen gelmez oldun” sızlanmaları…
Bekleyenin “Geliyorum az kaldı” oyalamaları…
Bittiğini bile işi uzatmalar; söyleyemedikçe hepten batağa saplanmalar…
Terke makul bir gerekçe ararken hepten çarşafa dolanmalar…
Veda konuşmasında süslü iltifat cümlelerinin arasına, o cümleleri hiçleştiren mayınlar serpiştirmeler…
Üzgün görünmeler… Bağış dilenmeler…”…ama kaçınılmazdı” demeler…
“Sözünden caydın” yakınmalarını “Sen de eski sen değilsin.
Değişmişsin” diye göğüslemeler…
…asıl kendinin değiştiğini bilmezden gelmeler…
Ve son sahne:
Terk edenin o mahcup “Gönlüm başkasında” itirafına karşılık terk edilenin kırık çalımı:
“uğurlar olsun! Ben yoluma devam ediyorum”.
İhanetler hep böyledir: ilki, bir yenisine gebedir; ikincisi daha az acı verir.
Ondan sonra dur durak yoktur:
Güvenilmez aşık, sevdikçe kıran, gezdikçe ardında bir kırık kalpler mezarlığı bırakan bir dervişe döner.
Artık acılara hapsolmuştur: Buluşmak istedikçe ayrılacak, birleşmeye çalıştıkça parçalanacak, sonunda terk ettiklerinin “ah’ı tutup terk edildiğinde mukadder yalnızlığına kapanacaktır.
<end>

<start>
O'nu hatırladıkta başı göğe ermişçesine ya da asansör boşluğuna düşmüşçesine ürperiyorsa yüreğiniz... Ömrü saatlere sıkışmış bir kelebek telaşıyla, o hüzünden bu neşeye konup kalkıyorsanız gün boyu nedensiz ve her konduğunuzda diğerini iple çekiyorsanız bu hislerin...
O'nunlayken pervaneleşen yelkovanlar, o'nsuz mıhlanıp kalıyorsa yerine, bir akrep kadar hain... Sınıfta, büroda, yolda, yatakta içiniz içinize sığmıyor, o'ndan söz edilince yüzünüz, sizden habersiz, mis kokulu bir ekmek dilimi gibi kızarıyor, mahcup somurtuyor veya muzip sırıtıyorsa ve o her durduğunuz yerde duruyor, her baktığınız yerden size bakıyor, siz keyiflendikçe gülüp, hüzünlendikçe ağlıyorsa...
Dünyanın en güzel yeri o'nun yaşadığı yer, en güzel kokusu bedenindeki ter, en dayanılmaz duygusu gözlerindeki kederse... Hayat o'nunla güzel ve onsuz müptezelse (=değersizse) ... Elmalar pembe, kiremitler pembe, gökyüzü, yeryüzü, o'nun yüzü pembeyse, kışlar ilkbaharsa, yazlar ilkbahar, güzler ilkbahar...
Her şiirde anlatılan o'ysa... Her filmin kahramanı o... Her roman o'ndan söz ediyor, her çiçek o'nu açıyorsa... Bir anlık ayrılık, bir ömür gibi geliyor ve gider gitmez özlem saç diplerinizden çekiştirip beyninizi acıtıyorsa... iştahınız kapanıyor, iştahınız açılıyor, iştahınız şaşırıyorsa, iştahınız hasret acısında bile karşı konulmaz bir tat buluyorsa...
Eliniz telefonda yaşıyor, işaret parmağınızla ha bire o'nu tuşluyor, dara düştüğünüzde kapıyı çalanın o olduğunu adınız gibi biliyorsanız... Mütemadi bir sarhoşluk halinde, her çalan telefona o diye atlıyor, vitrindeki her giysiyi o'na yakıştırıyor, konuşan birini dinlerken "keşke o anlatsa" diye iç geçiriyorsanız...
Kokusu burnunuzdan, sureti gözünüzden, sesi kulağınızdan, teni aklınızdan silinmiyorsa bir türlü... Özlemi, sol memenizin altında tek nüsha bir yasak yayın gibi taşıyorsanız gün boyu... Hem kimseler duymasın, hem cümle alem bilsin istiyorsanız...
O'nsuz geceler ıssız, sokaklar öksüzse... Ayrılık ölüme, vuslat sehere denkse... Gamze gamze tebessüm de onun içinse, alev alev öfke de; bunca tavır, onca sabır ve nihayetsiz kahır hep o'nun yüzü suyu hürmetine... Uğruna ödenmeyecek bedel, gidilmeyecek yol, vazgeçilmeyecek konfor yoksa... Dışarıda yer yerinden oynuyor ve "içeri"de bu sizi zerrece ilgilendirmiyorsa, nedensiz küsüyor, sebepsiz affediyorsanız ve bütün bu hallerinize siz bile akıl erdiremiyorsanız...
Kaybetme korkusu, kavuşma sevincinden ağır basıyorsa ve aşk, gurura baskın çıkıyorsa bu yüzden her daim... Gece yarısı kadim bir dost gibi kucaklayan tanıdık bir şarkı, bütün acı sözleri unutturmaya yetiyorsa... Her gidişte ayaklarınız "Geri dön" diye yalpalıyorsa ve siz kendinize rağmen dönüyorsanız, sınırsız, sabırsız, doyumsuz bir tutkuyla...
...o halde bugün sizin gününüz! ..
"Çok yaşa"yınız ve de "siz de görün"üz...
<end>

<start>
Herkes bir arayış içinde, ama hiç kimse ne aradığını bilmiyor.
Sanıyoruz ki çok paramız, sürekli yükselen bir kariyerimiz, bahçeli bir evimiz, spor bir arabamız olunca biz de çok mutlu olacağız.
Hadi maddeciliği bir kenara bırakalım; niye herkes aşktan şikayetçi?
Çevremizde kaç kişinin aşk hayatı iyi gidiyor? Eminim parmakla sayılacak kadar azdır. Ve eminim hiç kimse yanlışın nerede olduğunu da bulamıyordur.
Ben ten uyuşması kadar ruh uyuşmasının önemine inanırım. Hatta insanların eş ruhlarının olduğuna bile inanırım. Ama ruhları olmayan bedenler birbirleriyle ne kadar uyuşabilir ki? Evet, önce göz görür fakat ancak ruh sever. Ayrıca ruhumuz olmadan eş ruhumuzu bulmak gibi bir şansımız olmadığına da eminim... İşte bu yüzden içimiz de sürekli bir eksiklik duygusuyla yaşıyoruz hepimiz, işte bu yüzden sürekli duvarlara çarpıp çarpıp kendimizi kanatıyoruz ve işte bu yüzden mutluluğu bir türlü yakalayamıyoruz...
Gerçekte hız çağında yaşıyoruz. Her şey o kadar hızlı geçiyor ki, ne işe, ne arkadaşlarımıza, ne ailemize, ne çocuğumuza, ne kendimize yeterince vaktimiz kalmıyor. Akrep ve yelkovanla yarış halindeyiz. Bu yüzden bütün ilişkiler yarım yamalak, bütün sevgiler bölük pörçük.
Sevmeye bile vaktimiz yok bizim.
Oysa teknolojinin nimetlerinden fazlasıyla yararlanıyoruz. Ne çamaşır yıkıyoruz ne de bulaşık, çayımızı kahvemizi makineler yapıyor.
İşlerimizi bir telefon, bir faksla hallediyoruz. Uçaklar bizi iki saat içinde dünyanın bir ucuna taşıyor. Hatta artık gitmeye bile gerek yok, internetle dünya elimizin altında. Ama yine de vaktimiz yok işte! 
Bence doğanın kara bir laneti. Biz ondan uzaklaştıkça, o da bizden bütün zamanları çalıyor.
Milan Kundera "yavaşlık" adlı kitabında; "yavaşlık hep aldatır,hızlılık ise unutturur" diyor. Telefon hızlılık mesela, konuşulanları,söylenenleri unutturur. Mektupsa yavaşlık, hep vardır ve hep hatırlatır. Evet freni patlamış kamyon gibi yaşamanın hiç anlamı yok.
Ayağımızı gazdan yavaş yavaş çekelim ve biraz mola verip ruhumuzun da bize yetişmesini bekleyelim artık.
Aceleye ne gerek var?
Hayat yalnız biz izin verdiğimiz gibi geçer. İyi ya da kötü hızlı ya da yavaş...
Her şey bizim elimizde, sevgi de, aşk da, başarı da. Ama ancak kendi ruhumuzla buluştuğumuzda...
<end>

<start>
<end>

<start>
<end>

<start>
........20 li yaşlara kadar iyilikle kötülüğün ülkesi, kalın sınır çizgileriyle ayrılıyor birbirinden. Sıkı dostları ve düşmanları oluyor insanın. Onları ölesiye seviyor ya da ölesiye nefret ediyor onlardan.
30 larında yalanı hakikatten ayırt etmeye başlıyor. İyi sandıklarının hıyanetiyle tanışıyor, sırtında dost işi hançer darbeleriyle; ve en kötü zannettiği şefkatle imdadına yetişiveriyor.
Zaman kanatlanıp da 40 ına yaklaştığında insan, iyiyi kötüden ayıran hudut çizgilerini birbirine karıştırıyor. İyilere nakşolmuş kötüyü ve kötülerin içindeki iyiliği de keşfediyor ademoğlu. Anlıyor ki,
iyi insan/kötü insan yok; insanın içinde iyilik ve kötülük var, kötüyle iyi panzehiri değil birbirinin; kankardeşi.
İyilerle kötüler çekiştirmiyor ipi. İyilik ve kötülükten örülmüş ibrişimin kendisi.
Bunu anlayınca şaşmıyorsun nefretin birden şehvete dönüşmesine; acı girdaplarının içinde hazzın raksetmesine. Tevazuyla gurur, haysiyetsizlikle onur el ele yürüyor. İnsan, şuuraltındaki isyankarla sahtekarı, günahkarla tövbekarı birarada farkediyor. Benim, hükmeden ve boyun eğen, zulmeden ve acı çeken. Bunca şiddet kadar onca merhamet de benim eserim. Minneti nefrete, korkuyu cesarete, zaferi hezimete bulayan benim. Kundak bezime tıpatıp benziyor kefenim,
hayatım muhteşem ve sefil, mağrur ve rezil, hayasız ve asil.
Ben, hem örs hem çekicim.
İşte bu keşif kolaylaştırıyor yaşamı.. Anlıyorsun ki toplumlar gibi insanlar dakanlı iç savaşlarına borçlu ilerlemesini..
O zaman, iyileri kötülerden ayırmak gibi nafile bir uğraşı bırakıp -başta kendin olmak üzere- insanların içindeki iyiliğin peşine düşüyorsun; kıymet bilmeyi ve -yine başta kendin olmak üzere- herkesi hoş görmeyi öğreniyorsun.
Tükendikçe pahalanıyor zaman; günler azaldıkça uzuyor. Saçların gibi, seyreldikçe değerleniyor dostların. Günahları ve zaaflarıyla da övünüyor insanlar; sevapları ve zaferleri kadar.
Önemli değil kaç kez yenildiğin; önemli olan, kaç yenilgiden sonra yeniden doğrulabildiğin.
Bu paramparça ruhlardan, çelişkili duygulardan, çatışmanın açtığı yaralardan mucizevi bir ahenk çıkıyor ortaya
ki olgunluk diyorlar adına.....
<end>

<start>
Kalırsam düşlerimi, arzularımı hep ertelemek zorunda kalacağım..
Bahar bulaştı ya hayata, ağaca, suya, içimde öyle bir seyahat kımıldıyor ki, diren direnebilirsen...
Yüreğim bavulunu toplamış çoktan; ruhum sırtlamış çantasını... 
"Uzaklar" çekiyor içimdeki seyyahın tasmasını...
Marianne Faithful sanki şarkı değil, derdimin nedenini söylüyor radyoda: "Saçlarında ılık rüzgarla,spor bir araba sürerek, Paris'e hiç gitmediğini 37 yasinda fark etti".
Buket Uzuner, yaşayageldiği hayatın anlamsızlığını 37'nci yaşgününde idrak eden bir kadının öyküsünü anlatıyor "Karayel Hüznü"nde... Bıkkın kadın, doğum gününün sabahında, büyük boy bir beyaz kağıda kırmızı rujla şu notu yazıp bırakıyor evdekilere:
"Bugün benim doğum günüm. Değişiklik olsun diye bu kez size domuz kanından nefis bir çorba hazırladım. İçine de zehir kattım. Ben Alpler'e gidiyorum; çünkü 37 yaşıma girdim ve hâlâ Alp Dağları'na gidemediğimi ayrımsadım. Kalırsam, asla gidemeyeceğimi anladım. Kalırsam düşlerimi, arzularımı hep ertelemek zorunda kalacağımı da....Hoşçakalın".
* * *
"Yaşamak değil. Beni bu telaş öldürecek" dediği gibi şairin; o telaşla, bırakın Paris yolunda ılık rüzgârlara taratmayı saçlarımızı, sevdigimizle doyasıya bir sohbet bile edemedik biz...
Gözümüz saatte söyleştik hep, koşuşur gibi seviştik, yarışır gibi çalıştık. Hep yetişilecek bir yerler vardı, aranacak adamlar, yapılacak işler... Bir sonraki günün telaşı, bir öncekinin terine bulaştı; başkalarının hayatı, bizimkini aştı.
Kör karanlıkta çalar saat sesi yerine, kuşluk vakti, kızarmış ekmek kokusu veya yavuklu busesi ile uyanma düşlerini hababam erteledik. 20'li yaşlardayken 30'lara kurduk saatin alarmını, 30'larımızda 40'lara, belki sonra 50'lere...
Lakin öyle yanlış kurgulanmış ki hayat, kuşlukta uyanma fırsatını sunduğunda size, artık uyku girmez oluyor gözlerinize... 
Doyasıya söyleşmek, telaşsız sevişmek için bol zamana kavuştuğunuzda, söyleşecek, sevişecek kimsecikler kalmıyor yanınızda... Özenle yarına sakladığınız bir sarı lira gibi ömrünüz; vakti gelip sandıktan çıkardığınızda bir de bakıyorsunuz ki, tedavülden kalkmış...
* * *
Jorge Luis Borges'in derledigi Babil kitaplığında Papini'nin "Ödenmeyen Gün" adlı bir öyküsü vardır. Güzel bir prensesin başından geçenleri anlatır:
22 yaşındayken bu prensese bir beyefendi sürpriz bir teklifle gelir. Hasta kızı için gençlik yılları aradığını söyler ve "Bana gençliginizden bir yıl ödünç verirseniz, ömrünüz sona ermeden onu gün gün size geri ödeyecegim" der.
Prenses henüz o kadar gençtir ki, cömertçe gözden çıkarır bir yılı; ödünç verir beyefendiye... 23 yerine 24 yasina basar o yıl yaşgününde... Yıllar yılı hatırlamaz verdiği borcu... Ancak ne zaman ki 40 yaşını aşar ve o dillere destan güzelliği bozulmaya yüz tutar; arar beyefendiyi ve 365 günlük alacağını tek tek tahsil etmeye başlar. Özellikle balo günleri, bütün çizgileri yok olmuş bir yüzle ve körpe bir bedenle girer salonlara... Gece odasına sızmayı başaran aşıklari, gece yarısından sonra yüzünün nasıl kırıştığını hayretle gözlerler... Her gençleşmenin ardından uyanış anı daha acı verici olur. Çünkü yaşı ilerledikçe, o hali ile 23 yaşı arasındaki fark daha da açılır. Fark açıldıkça "bir gün, bir saat, bir an olsun" gençlik aşısını tatmak daha güzel gelir.
Ancak sayılı gün çabuk geçer. Kalan günlerini hoyratça harcayan prenses, geri isteyebilecegi sadece bir günü kaldığını fark eder: "Bir günlük ışık, sonra sonsuza dek karanlik..." 
Atesli bir sevgilinin bütün bedenini okşaması için o tek günü özenle saklar. Bu son yasam parasını harcamak için çılgınca bir istek duysa da kıyamaz bir türlü...
Nihayet evine gelip, öyküsünü dinleyen ve dizlerine kapanarak gençliğinin son gününü kendisiyle geçirmesi için yalvaran bir adamın teklifini kabul eder.
"O gün" geldiginde adam, en şık elbisesi ve titreyen yüreğiyle açar bahçe kapısını... Kadının villasına girer, iki kişilik hazırlanmış masada mumların yandığını görür. Bir süre bekledikten sonra meraklanıp prensesin kapısını tıklatır. Yanıt gelmeyince açıp girer. Dört bir yana savrulmuş görkemli giysilerle dolu odada prenses aynanın karşısında bir kanepeye uzanmıştır. Yüzü bembeyazdır. Gençliğinin dönmesini beklerken son nefesini vermiştir prenses... Adam bu ani ölümün nedenini yerde buldugu mektupta okur. Satırlar, borçlu beyefendiye aittir:
"Soylu prenses! .. Size borçlu olduğum son gençlik gününü geri veremeyeceğim için çok üzgünüm. (..)  En derin bağlılığımla..."
* * *
Erikler, kirazlar, çileklerle çıkageldi mi Haziran, pupa yelken kıpırdanır içim...
Saçlarını ilik rüzgarlara salıp uzak başkentlere spor arabalar süren coşkulu kadınların şarkılarını dinlerim Haziran'da... Ardında veda mesajları bırakarak hep ertelediği düşlerinin peşisıra yüksek dağlara tırmanan öfkeli kadınların öykülerini okurum. Ve geleceğe ödünç verdigim yaşanmamış günlerimin yasını tutarım sessiz sedasız... 
Yaşam... O hepimize borçlu olan hergele, öder inşallah bir gün hesabını... Yaşarız ertelediklerimizi, "gençliğimizin son günü" çalınmadan elimizden...
<end>

<start>
"Pia"yı tanır mısınız? Pia, Attila İlhan'ın şiirinde bir meçhulün adıdır.Şair bir şehre geldiği vakit, Pia başka bir şehre gider hep... O yüzden "Ne olur, kim olduğunu bilsem Pia'nın / ellerini bir tutsam, ölsem" der İlhan...
"Belki de o kadın aslında Pia... O hiç olmayan kadın..." Aklımda kalanlar, imkansız aşkların kadınları... Yaşanmış aşklar kalmıyor. Bitiriyorsunuz karşılıklı... Hatırlanan, askıda kalmış aşklar... "tanımamaktan, bilinmezlikten kaynaklanan bir duygu" diye tanımlıyordu: "Aynı evde yaşayınca bilmeye, tanımaya başlıyorsun. Aşk da uçup gidiyor".
Ne garip değil mi? Kadın ve erkek, Adem ile Havva'dan beridir hep o "yasak meyve"nin peşinde koşup durdular. Kim bilir kaç kuşaktır sabırla, özlemle, ümitle, ölesiye, birbirlerine kavuşacakları, bir yastığa baş koyacakları günü beklediler.
"Aşk-ı Memnu", gözünü vuslata dikti asırlarca... Bu marazi tutku, şiirlerden, masallardan koca bir külliyat doğurdu.
Sonra... Gün geldi; devir değişti. "Sevenleri ayıran zalimler" devrildi. Eros, tutuksuz yargılanmak üzere salıverildi. Sevenler nihayet kavuştular. Ve buluştukları anda aşk, uçarken bahar kokuları saçarak rengarenk parıldayan narin bir sabun köpüğü gibi sönüp dağıldı avuçlarında... Anlaşıldı ki vuslat, aşkın miladı değil, celladıymış.
Yüzünü bile görmediği sevdalısı için dağlar delen Ferhat, asrımızda nihayet vuslata erince Şirin'e dönüp bakmaz, internet başından kalkmaz oldu. Sevdalısını bir kez görebilmek uğruna yıllarca pencerede bekleyen Leyla, evleneli beri, Mecnun'u kafaya takmaz, merak edip cama çıkmaz oldu. O zaman anlaşıldı ki, aşk gücünü kıstırılmışlığından alıyor, karşılıksızlığından, naçarlığından besleniyor.
Aşıklar yakınlaştıkça, aşk uzaklaşıyor. Nazım "Sende ben uzaklığı, sende ben imkansızlığı seviyorum" diye yazmıştı sevdalısına... Çünkü Veysel'in değindiği gibi, deryaya akan bir nehir, aslında deryaya değil, mütemadiyen ve hararetle ona doğru çağlamaya tutkundu. Cazip olan, maksut mahalden ziyade; bizatihi seyahatti.
Aşk bir tahayyüldür. Ebediyen müptelası olacağınız bir serap... Dokununca dağılan bir kumdan kale...
Ben bu sırra ilk kez Metin Erksan'ın "Sevmek Zamanı"nda ermiştim. Duvarda fotoğrafını görüp vurulduğu kızın gerçeğiyle karşılaşınca dünyası yıkılan Boyacı Halil, sonunda kendi tahayyülünün hakikatin sıradanlığıyla aşınmasına izin vermemiş, kızı bırakıp sevdiği fotoğrafla göle açılmıştı.
Zor olan da budur zaten: Aşkı her daim kendinde yaşatabilmek... Bu anlamda aşk tek kişiliktir.Bizim icadımızdır. Meçhule adanmışlığımız... Gönüllü esaretimiz... Bir muammanın peşinde tarumar olmayı göze alışımız...
İnsanoğlu birbirine varıp birbirini tükettiğinden beridir, ancak kafasındaki hayale tutunarak mutlu olabiliyor; her gördüğünde o hayali arıyor, her sevdiğini o hayal sanıyor, her hayal kırıklığının kahredici keyfinden melankolik bir haz alıyor. Ve yeniden Mecnun'a dönüyor.
Bugün "aşk devri"nden kalma bir sihirli lambayı umarsızca ovalayıp duruyorsak o yüzdendir... Belki Pia ansızın çıkıp gelir diye...
<end>

<start>
Ölüm değil beni korkutan! Boş bir yaşamın ardından varacağım “o” yer sıkıyor canımı. Nedir ki? Kırklı yıllar, ellili yıllar, billahi çok değil! Hele hele çizilen bu yolda bize hiç gelir. Ne beklersin yaşamdan “çorbacı? ” Ne bekler yaşam senden? İkiniz de tüketirsiniz hoyratça zamanı. İşte geride kalanlar sıkar biraz canımı...
Yedi yaşında başlarsın okula, sayma ondan öncesini. Sonra, yıllar yılı gider gelirsin, kara tahtalı değirmene, berrak zamanını öğütmek için. Yirmi iki civarı alırken diplomanı, tüketivermişsindir üçte birlik zamanı...
”Diploma yetmez! ” diyor topal “şarapçı”, “iyi bir işbul hele bakalım! Askerliğini de yap birde, sonra evlen bakalım...” İşte bir on yıl daha uçuveriyor ansızın. Yaş oluveriyor otuzbeş! Gerçekten yarısı mıdır yolun? Belki de yarısından da yakın. Geriye bakma sakın ey küheylan!
Kopuverir zincirleri yaşamın, bir iplik gibi ansızın; "Hele bir borçlarımızı ödeyelim, sonra daha iyi yaşarız. Şimdilik biraz sabır" diyor karım Nazife! Eee doğru da söylüyor hani... “Hele bir başımızı sokacak yuva olsun da gerisi kolay” diyor. Eee bu da doğru hani...
İşte böyle yitiyor hep on seneler, eriyen buzlar misali. Karım, çocuklarım, kooperatif başkanım, yardımcım, tek tük arkadaşlarım... Ve Tv' deki haber spikeri! Bu kadar çevremdekiler. Bunlara bakıyor yıllardır gözlerim. İşte bu yüzdendir ki, “miyopsun! ” diyor doktorum. “Tak......'ne iki numara. “
Ellinci yaşgünümü, kimse fark etmiyor bile. Ufaklığın diploma töreni var. Ne biçim alış veriş bu? Anlayamadım gitti! Yapmak istediğim bir çok şey, özlem kapısında yitti...
Hırs ile mutfağa, ne varsa atıştırmak için, sıcacık bir el tutuyor elimi “perhiz yapmalısın artık! ” diyor karım Nazife. Eee foğru da söylüyor hani. Kalan on yılımın birkaç yılı hastalıkla geçiyor. Gerisi de torunların peşinde...
Eee "ulan hani yaşayacaktık! " diye bağrınıyorum. "sakin ol! tansiyonun düşecek" diyor karım Nazife. Eee doğru da söylüyor hani. Nedir yaşamın kısır döngüsü anlayamadım gitti. Elimdeki tek sermayem de bir gün gibi bitti. ”İyi yaşadık, hoş yaşadık” diyor karım Nazife. “Patronların da pek severlerdi çok da çalışırdın hani. Bak herşeyimiz var, büyüdü sayılır çocuklar da, daralacak ne derdin var? Haydi neşelen artık.” Eee doğru da söylüyor hani. Bir karı, birkaç çocuk, bir ev ve araba. İşte yaşamın bilançosu...
Hayır! Hayır! Korkuyorum ölümden! Boşa geçen bir yaşamın ardından nasıl gidilir ki “oraya”? Özgürce çizmeliydim yaşamımı zorda olsa, özgürce ulaşmalıydım sona, yalnızlıkla bile yaşansa… Kanaviçe gibi dokumalıydım, güzellikleri, gizemleri. Ter basıyor fırlıyorum yataktan. “Dönüp durma” diyor, karım Nazife, yarı uykulu. "sıkıca örtün de uyu" Eee doğru da söylüyor hani.
Tüketmek için bunca acele ettiğiniz takvim yapraklarına, onca hızla çevirdiğiniz akreplere yelkovanlara, içine gönüllü daldığıniz o insafsız rutin çarkına şöyle bir uzaktan baktığınızda ne hissediyorsunuz? "Ne kadarı benim hayatım," diye soruyor musunuz? Ne kadarını başkaları yaşamış benim yerime ya da ben başkalarının? "Aynadakinin ne kadarı benim, ne kadarı oynadıklarım?
Sevgiyi koydum kum saatinin dolu dizgin akıp giden kumlarının her bir zerresine. Çünkü bir tek sevgi var elimizde; bunca yıldan damıtılıp gelen... Yine bir tek o kalacak, yaşanacak yıllarından geriye... Bir tek sevgi olacak bunca telaştan artakalan... Ötesi yalan...
<end>

<start>
Kedilerle ilgili bu durumu yeni ögrenmistim; 
Normalde sokak kedisi kendini saldirgan köpeklere karsi koruyabilirmis. Bu direnci kiran tek sey neymis biliyor musunuz: Sevgi... 
Insanoglu, eger bir sokak kedisinin basini oksar ve ona sefkat gösterirse kedicik kendisinin koruma altinda oldugunu zanneder ve sivri tirnaklarini içeri çekermis. Ve vahsi köpeklerin azgin dislerini girtlaklarinda veya itlaf ekiplerinin zehirli etlerini midesinde bulurmus. Küçücük bir dokunusta gardi düsen ve ölümcül yaralara açik hale gelen sarmanlarin kaderinde kendi ask hayatimizin hülasasini buldum.Biz de Eros'un sefkatine siginip, sevdalaninca en mahrem zaaflarimizi elevermiyor muyuz? Yillar yili ardina sigindigimiz barikatlarin anahtarini gönüllü teslim edip, tirnaklarimizi içeri çekmiyormuyuz?
Sevginin bizi kollayacagina, sarip sarmalayacagina dair ön kabulümüz yüzünden koruma duvarlarimizi gönüllü kaldirip, yaralarimizi açik hale getirmiyor muyuz? Sonra neoluyor? Sevdamiz en büyük zaafimiza dönüsüyor. Saçimizi oksayan elin bizi ilelebet kollayacagina inaniyor, tatli sözlere kaniyoruz. Taklalar atip, cilveler yapiyoruz. Ve en ummadigimiz anda, en korunaksiz halimizle Kalaniyoruz askin hoyrat yüzüne... Sefkatimiz katilimiz oluyor. Ders almak mi? Ne münasebet! ..Daha son ihanetin yarasi kabuk baglamadan, yeni yaralar için araliyoruz kalbimizin kapilarini...
Zavalli bir kedi yavrusundan farkimiz yok askin karsisinda... Boynumuzda, kalbimizde pençe pençe darbe izleriyle, her sicak dokunusta çocukça uysallasip, her hayalkirikliginda "köpek gibi" pisman olarak, her terkediste aci çekip her dönüste biraz daha kanayarak, kanayan yerlerimizi kediler gibi dilimizle yalayarak, "Bir daha asla"larla "Daima"lar arasinda yalpalayarak yara bere içinde yasiyoruz.
O yüzden "Melek"ler, içe kivrik patilerle gömülüyor. Ve hayata "Seytan"lar hükmediyor. Belki de en iyisi kuyrugu her daim dik tutmaktir... Sefkate kanmis mefta bir ev kedisi olmaktansa, gardini almis hayatta bir sokak kedisi kalmak daha iyidir.
<end>

<start>
Bir nisan melteminde, "Ne olacak bu memleketin hali" sorularıyla memleketi ve çevreyi bunaltmak yerine, kuytuda bir hamağa kurulup güneşle halvet olmanın, kulağımı uyanan toprağın sesine, burnumu rüzgarın nefesine verip baharla kadeh tokuşturmanın tadını keşfettim. Her bahar yenileniyordu insanoğlu; bir başka deyişle, "Bir nisan bir insan"dı.
Onları görür görmez tanıdım.
Benim eski hastalığıma tutulmuşlardı.
Bir tüberkülozlu bir diğerini nasıl öksürüğünden tanırsa, ben de onları cep telefonlarının sesinden teşhis ettim. Bacaklarında uzun şort, başlarında hasır şapka, ayaklarında şıpıdık terlik, ellerinde cep telefonuyla geldikleri kumsalın her köşesinde cırcır böcekleri gibi arsız ötüp duruyorlardı. "Cırrr" sesini duyar duymaz telaşla fırlayıp avuçlarındaki kumları silkeliyor, sonra da yüzlerini denize verip koca göbeklerini ovuştura ovuştura uzun uzun konuşuyorlardı. Ardından telefonu eşler devralıyor, arada çocuklarını çağırıp "Gel yavrum anneannen bayramını kutlayacak" davetiyle emaneti ailenin en küçüğüne devrediyorlardı.
Büroyu tatil etmemiş, sırtlayıp getirmişlerdi adeta...
Evlerinde internet bağlantılı dizüstü bilgisayarları, bütün kanalları çeken uydu antenleri, "ne olur ne olmaz" diye yanlarına aldıkları takım elbiseleri de olduğundan emindim.
Emindim; çünkü bir süre öncesine kadar ben de onlardan biriydim.
En güzel tatil sabahlarına, günün gazetelerini alabileceğim bir bayi aramakla başlar, bulamazsam konu komşuya sırnaşırdım.
İşkoliktim. Çalışmadığım her dakika kendimi kötü hissediyordum. Denize dalsam yazı konusu çıkarıyor, bir müze gezsem belgesel kokusu alıyor, kumsalda güzel bir kadın görsem tv kadrajına oturtmaya çalışıyordum. Kulağım her daim telefondaydı. Diz üstü bilgisayarım şımarık bir çocuk gibi dizimden inmezdi.
Geceleri insanlar sahilleri gezerdi, ben tv kanallarını...
Sonra tedavi oldum.
"Tembel hakları evrensel beyannamesini" okudum. Yan gelip yatmanın en temel insan haklarından olduğunu, hiç kimsenin isteği dışında çalışmaya zorlanamayacağını öğrendim.
Ütopyalar insanlara daha az çalışma, daha çok boş zaman vaadediyorlardı.
O halde hedef buydu: Tembellikten artakalan boş zamanları çalışmaya ayırmak, "Niye hiç çalışmıyorsun" sorularını da "Hiç boş vaktim olmuyor ki" diye yanıtlamak...
Doğrusu bahar, bu tedavi sürecinde en etkili ilacım oldu.
Orhan Veli'yi evkaftaki memuriyetinden eden havalarla iyileştim.
Bir nisan melteminde, "Ne olacak bu memleketin hali" sorularıyla memleketi ve çevreyi bunaltmak yerine, kuytuda bir hamağa kurulup güneşle halvet olmanın, kulağımı uyanan toprağın sesine, burnumu rüzgarın nefesine verip baharla kadeh tokuşturmanın tadını keşfettim. Her bahar yenileniyordu insanoğlu; bir başka deyişle, "Bir nisan bir insan"dı.
İşte bunu öğrendiğim için tatilde eski hastalığımın pençesinde can çekişenleri görünce yanlarına gitmek, cep telefonlarını anteninden tuttuğum gibi denize atmak ve sonra onları şaşkın bakan gözlerinden öperek, "Üzülme yavrucuğum" demek istedim, "İyileşeceksin. Gör bak, onlarsız kendini daha iyi hissedeceksin."
Yazıya, tembellerce "Düzeltilmiş" bir La Fontaine masalıyla son verelim:
Karınca yine deli gibi çalışmış o yaz; dere tepe gezip kış için yiyecek depolamış. Ağustos böceği ise yine dalgasını geçip şarkılar söyleyerek çiçek çiçek gezip eğlenceye vurmuş kendini... Sonra kış gelmiş. Karınca tam biriktirdiklerini yemeye koyulmuş ki kapı çalmış: İki dirhem bir çekirdek Ağustos böceği... başında şapka, elinde bavul... "Hayrola" diye sormuş karınca... "Paris'e tatile gidiyorum, bir isteğin var mı" diye sormuş bizimki... Karınca öfkeyle, "Tek bir ricam var" demiş,
"Söyle o La Fontaine denen madrabaza, bir daha öyle poposundan masal uydurmasın..."
<end>

<start>
İnsanların birbirini tanıması için en iyi zaman, ayrılmalarına en yakın zamandır" der Dostoyevski...
.........
Veda acısı, kabuğunu soyar insanın; yıldızını kazıyıp çırılçıplak ortaya serer. Birlikteliğin örttüğü tüm kusurları ayrılık sergiler.
Bir ayrılık arifesinde helalleşilir ve o an hakiki tabiatlarıyla yüzleşilir. "Ölene kadar" diye söz verilmiştir, ama "ölüm yolunda" başka tercihler belirmiştir. Kararsız prensesin vicdanı azap çekerken 7 cücelerin somurtkanı "aklını başına" al diye fısıldar kulağına; haytası ise "kalbinin sesini" dinle diye çekiştirir eteğinden.
Hep hayran bakan gözlere, hatalar takılmaya başlar. "Ama"yla biter alelade iltifat cümleleri: "Sen iyi bir insansın, ama arkadaşların kötü", "Seni seviyorum, ama bu ilişkide mutlu değilim", "Ben baska türlü bir beraberlik düşlemiştim" vs..vs..
Sonra gelsin uykusuz geceler... Bir türlü karar verememeler... Ruhen gidip gelmeler... "Hele biraz daha zaman geçsin" diye nikah ertelemeler... Birlikteymiş gibi yaparken, sevecek başka yüzler, yüzecek başka denizler kollamalar.. "Aslında bütün bunlar bizim iyiliğimiz için"e kendini kandırmalar.
Sonrası hep aynı: Bekleyenin "Hani sonbaharda buluşacaktık. Hazan geldi geçti, sen gelmez oldun" sızlanmaları... Bekleyenin "Geliyorum az kaldı" oyalamaları... Bittiğini bile bile işi uzatmalar; söyleyemedikçe hepten batağa saplanmalar... Terke makul bir gerekçe ararken hepten çarşafa dolanmalar... Veda konuşmasında süslü iltifat cümlelerinin arasına, o cümleleri hiçleştiren mayınlar serpiştirmeler...
Üzgün görünmeler... Bağış dilenmeler..."Ama kaçınılmazdı" demeler... "Sözünden caydın" yakınmalarını "Sen de eski sen değilsin. Değişmişsin" diye göğüslemeler... Asıl kendinin değiştiğini bilmezden gelmeler...
Ve son sahne; Terk edenin o mahçup "Yapamıyorum, dayanamıyorum.. Her şeyi denedim.." itirafına karşılık terk edilenin kırık çalımı: "uğurlar olsun! Ben yoluma devam ediyorum".
İhanetler hep böyledir: ilki, bir yenisine gebedir; ikincisi daha az acı verir. Ondan sonra dur durak yoktur: Güvenilmez aşık, sevdikçe kıran, gezdikçe ardında bir kırık kalpler mezarlığı bırakan bir dervişe döner. Artık acılara hapsolmuştur: Buluşmak istedikçe ayrılacak, birleşmeye çalıştıkça parçalanacak, sonunda terk ettiklerinin "ah"ı tutup, terk edildiğinde, mukadder yalnızlığına kapanacaktır.
<end>

<start>
Kaç baharı gerçek sanıp kandık söylesenize... Kaçına "Nihayet" hasretle kucak açtık ve kaçında yanıldık... Kaç kez ayaz vurmuş dallarımızda filizlerimiz söndü. Yine de uslanmadık. Yine geveze bir dosta sırlarımızı açar gibi açıldık yalancı bahara...
Yine yanıldık. Peşinden bastıran tipiyle ayıldık. Ne yapalım ki, dalında patlamayı bekleyen bir tomurcuk gibi susamıştık ilkyaza... Kaç zaman olmuştu kendimizi güneşin kollarına bırakıp, ormanda yayılan kekik kokularıyla sarhoş olmayalı...
Tahmin ediyorduk, üzerimize katran rengi bir kafes gibi çöken bulutların ardında güneşin gülümsediğini... Daha ilk ışınları deler delmez kafesi, açtık iştahla ruhumuzun pencerelerini...
Bahar öyle kolay gelmezdi aslında; biliyorduk; yanlış baharlarda az mı ayaz yemiştik. Kaçımız mart güneşine aldanıp açılmış ve kara kafesin ağına düşmüştü yeniden...
Bahar, ilan - ı aşk mevsimiydi; astık aşklarımızı ilan panolarına, sevdalar yasakken daha... Bahar, barışın mevsimiydi; müjdeledik barışı, silahlar konuşurken hâlâ...
Söyledik, ancak yazın söylenecekleri, güneş henüz toprağı ısıtmamışken... Cemreler düşmemişken ilkyazın koynuna...
Yalanmış meğer bahar; daha vakti değilmiş, aşkın da barışın da... Güneşe kananlar, yazı beklerken bahardan oldular; kesildi sesi soluğu, erken öten horozların... İyisi mi itirafçı olalım; biliyorduk "İşte bahar" derken, ardından gelecek ayazı...
"Yalan bu çıkma" demişti temkinliler, edbirliler, "çıkarken üstüne kalın bir şey al"anlar, "başına bir iş gelmesin"den ürkenler... Ama bahar, olanca işvesiyle sokağa çağırıyordu. Aşk, ilan panosuna asılmayı bekliyordu, barış bir kuş gagasında müjdelenmeyi...
"Erken mi geç mi" hesabına gelmezdi ikisi de... Peşlerine düşülmeli, ilan edilmeli, müjdelenmeliydiler. Güneşi görür görmez seranada ve barış türkülerine başladık. Vakti gelmeden açıldık, geç kalmadan davranma telaşında... Erkenmiş. Kursağımızda kaldı bahar sevinçleri...
Erken öten horozlar, erken açmış çiçekler, erken doğmuş bebekler gibi kesildik, solduk, öldük. Yine tedbirliler ulaşacak salimen yaza; biz yakalandık, zalim ayaza...
Ama itirafçı olsak da pişman olmadık. Az da olsa ısındık hiç olmazsa... Vakitsiz de olsa söyledik, söylenmesi gerekeni... "Bahar yalan mıymış gerçek mi" dinlemedik. Güneşin ilk dokunuşuyla haber verelim dedik, ardından gelecek müjdeyi...
Aşk için erkendi belki; barış henüz uzak...
Ama ikisi de gelecekti nasılsa sonunda...
Hep bildik ki, habercisidir yalancı bahar, sahicisinin...
Bazen vaat, hediyeden de kıymetlidir. Kesilmeyi göze alıp erken ötmek yeğdir çoğu zaman, susup doğru zamanı kollamaktan...
Sonunda olan yalana kananlara olur, onlar müjdeledikleri şeyi göremeden giderler. Lakin çoğu buna gönüllüdür. Güneşe en erken onlar dokunmuşlardır, elbet en erken yanan onlar olacaktır.
Belki "İkinci Bahar"ı yaşayanlar bilir kıymetlerini...
<end>

<start>
Havana’da Ernest Hemingway’in 7 yıl yaşadığı otel odasını gezmiştim yıllar önce…
Hotel Ambos Mundos…
511 numaralı oda…
Hemingway, pencereleri körfezin girişine bakan bu küçük odada 1932-1939 yılları arasında yaşamış ve ünlü romanı “Çanlar Kimin İçin Çalıyor” u orada yazmış.
Şimdi müze olan evin salonunda oltaları ve eşyaları duruyor.
Camekanlı bir bölmede, Londra’daki yayınevinden gelmiş bir mektup var:
“Çanlar” ın 45 bin sattığını müjdeliyor.
Odayı, aklımda hep aynı soruyla gezdim:
Devrim öncesi gerillalara para yardımı yapan, devrimde Castro’yla omuz omuza yürüyen adam, ne olmuştu da devrimden hemen sonra, 1960’ta Küba’yı terk etmiş, İspanya’ya, yalnızlığına dönmüştü acaba..?
* * *
Aradığım cevabı Adem Eyüp Yılmaz’ın “Edebiyat ve İntihar” (Selis, 2003)  kitabında buldum.
Hemingway, 1954 yılında, Kübalı yaşlı bir balıkçıyı anlattığı “Yaşlı Adam ve Deniz” adlı romanıyla Nobel edebiyat ödülünü almış ve törende yaptığı konuşmada şöyle demişti:
“En iyisini yazmak, yalnız bir hayatı gerektirir. Yazar için yapılan organizasyonlar, yazarın yalnızlığını hafifletir. Bunun, yazarı geliştireceğinden şüpheliyim. Yalnızlığını dağıttığı sürece popülaritesi artar, ama o oranda da işleri kötüye gider”.
Birkaç cümle daha… ve sonuç:
“Sanırım bir yazar için çok uzun konuştum. Bir yazar, söylemesi gerekeni konuşmamalı, yazmalıdır. Teşekkürler”.
* * *
Yalnızlık, onun yazılarının mürekkebiydi.
Bir de av…
Şeker hastasıyken depresyona girip intihar eden babası gibi, ava meraklıydı Hemingway...
Bir mektubunda avcılıktan söz ederken, “Temiz (acı çektirmeden)  öldürme sorumluluğumuz var” diye yazmıştı:
“Ama eğer bir hayvanı yaralamışsak, o zaman da onu sonuna kadar izleme sorumluluğumuz var”.
Belki de kendisinden söz ediyordu.
Yaralı hissediyordu kendini… Ve yarasını gösterişli organizasyonlarla sarmak yerine, yalnızlığıyla hepten kanatıyordu.
Bu sayede yazıyordu.
“Paris Bir Şenliktir” de şöyle yazmıştı:
“Sonbaharda hüzünlü olmayı ummuştun sen… Her yıl yapraklar ağaçlardan düştüğünde ve dalları rüzgar ve soğuktan çıplak kaldığında bazılarınız ölürsünüz. Ama sen, baharın her zaman geri geleceğini, ırmağın donduktan sonra tekrar akacağını bildiğin gibi bilirsin ki; soğuk yağmurların sürmesi ve baharı öldürmesi, genç bir insanın sebepsiz ölmesi gibidir”.
* * *
Nobel’i aldığı yıl, Afrika’da safari yaptığı uçak düştüğünde yaralanmıştı. Artık 60 yaşında ve 100 kiloydu. Karaciğeri, o kadar içkiyi kaldıramıyordu.
Son romanı “Cennet Bahçesi” ni tamamlayamayacağını hissetti.
Yazmadan yaşamak, yaralıyordu onu...
Ve o, yaralı bir bedeni huzura kavuşturmak için, sonuna dek izlemek gerektiğine inanıyordu.
1961 yılında şu satırları yazdı:
“Uzun bir hayat, insanın iyimserliğini yok eder. En iyisi, vücudu eskitip yaşlandırmadan, hayaller yıkılmadan, gençliğin mutluluğu içinde ölmek, bir ışık seli içinde gitmektir”.
O yaz, dağ evinin meşe lambrili salonunda, güvercin avlamak için kullandığı av tüfeğinin tetiğini kapının tokmağına bağladı.
Ve kapıyı kapattı.
Avladığı son güvercin, kendi yaralı bedeni olmuştu.
<end>

<start>
Ben en özel en güzel eşyalarımı kendim için, hiç bekletmeden kullanırım. Siz de öyle yapın. Çünkü yarın hayatda olmayabiliriz. Ya da sevdiğinizi söyleyeceğiniz kimse olmayabilir. Hani gardirobunuzda küflenen o en sevdiğiniz elbiseniz var ya, o çok özel gün için beklettiğiniz, giymelere kıyamadığınız o alımlı tuvalet, o cakalı takım, o göz alıcı kazak... Bugün giyin onu! ... Beklediğiniz o güzel gün hiç gelmeyebilir çünkü...
Değerli misafirleriniz için sakladığınız çay takımlarınızı çıkartın dolaptan; en yakınlarınızla için çayınızı; kimseniz yoksa kendiniz çıkarın hoş bir takımdan çay yudumlamanın doyumsuz keyfini...
Haydi, açın, nicedir kapalı duran misafir odanızın kapısını. Yıpranır diye korktuğunuz koltuklara serilin gönlünüzce. Çalın, çalmak için önemli! bir konuk beklediğiniz eski plakları bu gece...
Çalmaya vesile beklerken salonda ki büfede yıllandırdığınız şarabı geciktirmeden açın ve kana kana için. Sakladığınıza değecek biri hiç gelmeyebilir; sizden değerlisi bulunamayabilir.
Çimlerle buluşmak için düzgün havayı, kırda öpüşmek için doğru sevdayı beklemeyin. Hep ertelediğiniz pikniğin günü bugün... "Haftaya giderim" dediklerinizi ziyarete gidin acilen. Haftaya orada olmayabilirler. Babanızın elini öpecekseniz, oğlunuzu lunaparka götürecekseniz, aşkınızı ilan edecekseniz; ... şimdi yapın!
Ve, ne olur, söylemek için özel bir an beklediğiniz o sihirli sözcükleri hemen söyleyin sevdiğinize. Söylemeye niyetlendiğinizde çok geç olabilir. Daha kaç bahar olacak ki hayatınızda? Yaşamı ertelemeyin, beklediğiniz "o gün" işte "Bugün! "
<end>

<start>
Yüreğimi sıkıştıran bu kesif hüzün, belki de terketmişlere özgü gizli bir terkedilme duygusudur.
Özledim seni...
Ayrılık yüreğimi karıncalandırıyor nicedir...
Beynimi uyuşturu­yor özlemin...
Çok sık birlikte olamasak bile benimle olduğunu bilmenin bunca yıl içimi nasıl ısıttığını yeni yeni anlı­yorum.
Yokluğun, hatırlandıkça yüreğime sapla­nan bir sızı olmaktan çıkıp mütemadi bir boşluğa dönüşüyor.
Sabahlara seni ok­şayarak başlamaları akşamları, her işi bir kenara koyup seninle başbaşa karşılamaları özlüyorum; oynaşmalarımızı, hırlaşmalarımızı, yürüyüşlerimizi, se­vimli ha­şarılığını, çocuksu küskünlüğünü...
Nasıl da serttin başkalarına karşı be­ni savunurken; ve ne yumuşak, bir çift kısık gözle kendini ellerimin okşayışına bırakırken... ya da kolyeni çözdüğümde kollarıma atlarken...
Hasta olduğunda, o korkunç kriz ge­celerinde günler, geceler boyu nöbet tuttuk başında... o şen kahkahalarına yeniden kavuşabilmek için sessiz dualar ederek...
"Atlattı" müjdesini kutlarken yor­gun bedenindeki yaraları okşayarak, doktorun böldü sevincimizi:
"Yaşayamaz artık bu evde... yüksek binalar ve be­ton duvarların gri kentinde" dedi, "O gitmeli... ve kendine yeni bir hayat çizmeli..."
Bilsen, ne zor gitmen gerektiğini bile bile "Kal" demek sana...
Ne zor, senin için ebedi mutluluğun beni unut­mandan geçtiğini bilmek...
Gitmeni asla istemediğim halde, buna mecbur olduğumuzu görmek ve sana bunları söyleyemeden "Git artık" de­mek...
"Beni ne kadar ça­buk unutursan, o kadar çabuk kavuşacaksın mutluluğa" demek sa­na ne zor...
Sesimi, kokumu çe­kip alıvermek beynin­den, sesin, kokun hâlâ beynimdeyken...
... seni görmemek ve belki yıllar sonra karşılaştığımızda bana bir yabancı gibi bakma­nı istemek senden...
... yeni bir sevdayı yasakladığım kalbime söz geçirmek...
... ve sonra kendi ellerimle bindirip seni yabancı bir arabanın arka koltuğuna, birlik­te güneşlendiğimiz on­ca yazı, yanyana titreş­tiğimiz onca kışı, pay­laştığımız bunca acıyı, onca kahkahayı ve bütün o uzak yeşillikleri katıp yorgun bedeninin yanına, ar­kandan pişmanlık gözyaşları dökmek ne zor...
... ne zor hiç tanımadan seni emanet ettiğim bir şoföre "Hızla uzaklaş buradan ve gidebileceğin kadar uzağa git" demek...
... yokluğunu beklemek, ne zor...
* * *
Bunları düşündükçe, şu anda uzakta bir yerlerde üşüdüğünü sezinleyerek panikliyorum. Bütün engel­leri aşıp terkedilmiş caddeleri, kimsesiz sokakları. yalnız bulvarları arşınlayarak sana ulaşmak, sessizce başını okşamak, kulağına sevgi sözcükleri fısıldamak ve yavaşça üzerini örtmek geçiyor içimden...
Paylaştığımız bir mazinin, yitirdiğimiz bir geleceğe dönüşmesinden hicran duyuyorum.
Gizli gizli hüzünlendiğim akşamlardan birinde, terketmişlere özgü bir terkedilme korkusunu da yüre­ğimin derinlerinde duyarak sana koşmak, yaptıklarım ve daha çok da yapamadıklarım için özür dilemek ve
"Geri dön bebeğim" demek istiyorum:
"Geri dön... kulüben seni bekliyor..."
<end>

<start>
Sabah’ta Mehmet Barlas yazınca haberim oldu:
“İxtanbul.com” sitesinin anketinde yüzde 20 oyla “Türkiye’nin en entelseksüeli” seçilmişim. Hıncal Uluç, yüzde 14 ile ikinci, Ali Kırca yüzde 12 ile üçüncü… Baktım listedekilerin hepsi erkek… ve Orhan Pamuk dışında hepsi köşe yazarı…
Barlas, anketle inceden dalgasını geçerken, (demek ki)  listenin altında kalanların üsttekiler kadar “anlaşılmaz veya gizemli” olmadıklarını yazıyor; nafile bir tartışmayı kışkırtırcasına…
* * *
İnsan ne kadar ciddiye almasa da merak ediyor, (anketin deyimiyle)  “entelektüel”in seksüel hayatına duyulan ilginin nedenini…
Acaba kalemini kağıda sürte sürte kıvılcımlar çıkaran bu insanların, yazdıklarını gerçekten yaşayıp yaşamadığını mı merak eder hayranları..?
Yazının yaşama mesafesini mi ölçmek isterler?
Ahmet Altan bir günah çağrısı gibi anlattığı o mağrur kadınlara dokunmuş mudur gerçekten?
“En seksi erkek” yarışmalarının mütemadi galibi Ali Kırca, unvanını hak etmekte midir?
Hıncal Uluç, hakkında yazacağı bir satırı yüreği titreyerek bekleyen o güzelim mankenleri kaleme alırken hiç mi etki altında kalmamıştır?
Yazdığını yaşar mı yazar? Yoksa yaşayamadığını mı yazar?
* * *
Belki yaşgününde bir portresinin hediye edilmesidir kadınları yaratıcı erkeklere çeken; belki günün birinde kendini bir roman kahramanı olarak görme tutkusu… Bir sabah uyandığında kendisi için bestelenmiş şarkıyı, milyonlarla birlikte radyoda dinlemenin coşkusu…
Ona farklı dünyaların kapısını açacak, ama en önemlisi kendi ruhunun altın anahtarını sunacak, yani onu anlayacak bir erkek…
Belki de seksapeli, bu farazi çilingirliğinden geliyor entelektüelin…
* * *
Kimsenin hayalini kırmak istemem, ama biraz tarih bilen herkes o çilingirin kaç kapıdan mahzun döndüğünü hatırlar.
Dünyanın en seksi kadını, bir entelektüelle evlenmişti; ama bu, onu intihara sürüklenmekten kurtaramadı. Oysa Marilyn Monroe da, ruhunu kaplayan buzları ünlü yazar Arthur Miller’ın eriteceğini sanmıştı.
Leon Tolstoy, baldızıyla baloya gittiğinde, evde yalnız bıraktığı hamile eşinin gözyaşı döküp, günlüğüne “Ne kadar monoton bir hayatımız var” diye yazdığından bihaberdi.
Bütün dünyanın sevdiği Dostoyevski, ünlü romanında İvan Karamazov’a şöyle dedirtmişti:
“En zor seveceğiniz kişi, en yakınınızdakidir”.
* * *
Romanlarında kadınları en derinden kavrayanlar, aşkın kitabını yazanlar, neden “en yakınındaki” kadınları anlayamamış, aşkları yazdıkları gibi yaşayamamışlardır ki Yaşamakla yazmanın tamamen ayrı şeyler olmasından mı?
Herhalde…!
Cesare Pavese’ye göre “Öykü ve şiir yazmak için doğmuş olanlar, aşık olmakla yetinemezler. Çünkü aşkın, sanatsal bir yapıtı oluşturacak entelektüel örgüsü yoktur”.
Oscar Wilde, sanatçının nasıl (sadece)  tutkularıyla yaşadığını daha kısa yoldan anlatmıştır: “Şu dünyada, sadece iki trajedi vardır: Biri istediğini elde edememek, ötekisiyse elde etmek…”
Belki de aşk, yaşanmaktan çok yazılmaya müstahak bir duygudur “entelseksüel” için…
<end>

<start>
Büyük bir bilgisayar firmasının genel müdürü, bilgisayar fuarında kendi standının bir işiyle uğraşırken 
telaşlı bir baba sokulur yanına...
"Kardeş bakar misiniz," der, tezgâhtar sandığı genel müdüre. 
"Çocuğuma bir bilgisayar almak istiyorum. Hangi modeli tavsiye edersiniz? Ram'i kaç olsun? Hafızası kaç gigabayt olursa iyidir? CD okuyucusu recordable olursa daha iyi olur mu? Ekran kartı kaç megabayt olursa iyi sonuç alırız? 
Bu modeli ileride updat edebilir miyiz? " Bilgisayar firmasının müdürü, nefes almadan konuşan ve isteklerini ardı ardına sıralayan baba sözünü bitirince araya girer...
"Çocuğunuz kaç yaşında? " 
"On bir."
"Siz ona en iyisi gidin bir bisiklet alin beyefendi." 
Ne zaman satanizmin pençesine düşüp intihar eden gençlerin haberini okusam gazetelerde, hep bu öykü gelir aklıma. 
Bilgi amacı ile kullanılmayan bilgisayarların insan üzerine tahribatından kuşkulanırım hep. 
Bu kez de öyle oldu zaten. Çocuklarını ortalıkta patırtı yapmasınlar diye dört - beş yaşlarında bilgisayarın önüne 
oturtan anne ve babalar, onlara artık bir bilgisayar oyunu kadar uzak kaldıklarını çok geç fark ettiler bence. 
Potansiyel katil yetiştiren Doom oyunlarının, kötü ile iyiyi ayırmaktan yoksun taze beyinlere şeytan veya kurban olmayı öğütleyen fantastik interaktif safsataların, büyücüler, cadılar, efsunlu yüzüklerden ibaret saçma sapan Hollywood yapımlarının o güzelim kuşağı gelip koyduğu yer elbette ki bir uçurumun kıyısı olacaktı. 
Üstelik en eğitimlilerin arasından çıktı bu intiharlar. 
Ve çok şaşırdı anneler babalar. Oysa o okula girebilmek için yıllarca bir tek şey öğrettiler çocuklarına:
"Bilgisayarının başına otur ve diğerlerini parçalamayı öğren. 
Eğer test sınavlarında senin yaşındaki 10 arkadaşını elersen, yani 10 arkadaşının hayatini kaydırabilirsen, 
onları mahvedersen yabancı dille eğitim yapan o okullara girebilirsin... Mutlu olmak için 10 kişiyi mutsuz etmen lazım 
çocuğum." Böyle hazırladılar çocuklarını hayata. "Parçala, yok et ve öldür..." Yok et arkadaşlarını. Öldüremediklerini de intihara teşvik et... Öldürdüğün sürece hayatta kalırsın evlat. 
Mutluluk sadece ve sadece basaridir. Oysa bir çocuğun mutlu olması için oyunları, bebeği, futbol topu ve bir bisiklet yeter... 
Bir bisiklet bazen daha çok şey öğretir çocuğa. 
Ama aileler arasında insan yetiştirmek yerine sınavları birer birer kazanan bir robot yetiştirme eğilimi daha çok ağır basıyor. Onları ağaç seven, deniz seven, kus seven, doğa seven birer çocuk olarak yetiştirmek yerine onlardan test hocasını sevmelerini istiyoruz nedense. 
Oysa düşünsenize; sadece hayvan sevgisi aşılasanız bile kedilerin katledildiği aptal aptal satanist ayinlerden 
uzak durur çocuğunuz. Sadece bir kedi sevgisi... Mırıl mırıl bir kedi sesi, gürül gürül akan bir hayat olur... 
Kumsala vuran deniz yıldızlarını kurtarmak için onları birer birer denize atan çocuğa "Kumsalda milyonlarca deniz yıldızı var. Ne fark eder ki" diye sorduklarında, denize fırlattığı deniz yıldızını göstererek "Bunun için çok şey fark edecek" demek için, dolaşılan kumsallarda hiçbir zaman "Game Over" yazmaz kumların üzerinde...
"Game Over..."
<end>

<start>
Son zamanlarda bir lise mezuniyet balosunda bulundunuz mu hiç? Gitseniz, gördüğünüz ağır makyajlı, cesur dekolteli, yüksek topuklu, cep telefonlu kızların 16 - 17 yaşında olduğuna inanabilir miydiniz acaba?
Levent'te bir estetik kliniğinde görevli bir uzmanla görüştüm. Dinlediklerime inanamadım 14 - 15 yaşında kızlar, ana babalarından habersiz gelip kaşlarını kaldırmak, fazla yağlarını aldırmak, selülit tedavisi yaptırmak istiyor"muş.
Geçenlerde bir kız elinde Angelina Jolie'nin fotoğrafıyla gelmiş ve "Bununki gibi dudak istiyorum" demiş 18'lik bir kiz da göğüslerini büyütmesi için yalvarmış. "En büyük istekleri" neymiş biliyor musunuz? Zara'nın ya da Diesel'in 34 bedenine sığmak...
Bunun için yarışıyorlarmış: "Çünkü televizyon da gördükleri mankenler 34 beden giyiyor. Onu giyebilmek için 44 kilo kalmaları lazım. Bunun için resmen aç geziyorlar. Gün boyu yedikleri, bir kase yoğurt, iki tas salata, sigara, kahve ve kola... 500 kaloriyle yaşamaya çalışıyorlar. O yüzden vücutlarında demir, sodyum eksikliği var. Yanlış beslendikleri için vücutları hızla deforme oluyor, müdahale için de bize geliyorlar." Uzman, bunun son 3 yılda gözlenen bir "patlama" olduğunu söylüyor: "Ben de anneyim, 18'lik 'lipolu' (yağ aldırmış)  kızları görünce dehşete kapılıyorum. Biriktirdiği 300 - 500 milyonla gelip 'Dudağımızı şişir' diyenleri 'Bırakın dudağınızı da gidin kafanızı şişirin' diye geri yolluyorum."
Genelde üst gelir grubundan hastaları bulunan bir jinekoloğun gözlemleri daha da çarpıcı: Genç nüfusta müthiş bir uyanma var" diyor. 17 - 18 yaşlarında lise öğrencilerinin kürtaj için başvurduğunu söylüyor ve bazı gözlemlerini aktarıyor: Batı'da ergenlik yaşı 16 - 17'den 11 - 12'ye geriledi. Amerika'da 10 yaşa kadar düştü. Genç kızlar annelerinden çok daha erken adet görüyor artık... Bunun, iklimden beslenmeye kadar pek çok nedeni olabilir ama en önemli nedenlerinden biri "psiko - seksüel uyarımın artması"... Yani, okulda, çevrede ve özellikle de medyada cinsel teşhirin yaygınlaşması...
Baştan çıkarıcı klipler, uyarıcı filmler, cinsellik yüklü diziler, çıplaklığa çağıran reklamlar, beyinde ergenliği erken uyandırıyor, cinselliğin keşfini hızlandırıyor. Özellikle varlıklı kesimden gençler, lise çağında, özentiyle büyük ve seksi görünme derdine düşüyor. Karşı cinsi de sadece bir seks nesnesi olarak görüyor. Anneleri mi? Onlar da kızlarının ponponlu çorapları ve lastik ayakkabılarıyla genç görünme çabasında...Küçükler büyük, büyükler küçük görünmek için yarışıyor adeta...
Kimseyi suçlamayalım; bu tablo bizim eserimiz: İyi bir kalça sahibi olmanın, iyi bir kafa sahibi olmaktan daha fazla prim yaptığı bir ülkeden ne bekliyordunuz ki? Kafasını çalıştıranların kafasını koparırken, kalçasını çalıştıranları baş tacı eden bir toplumda nasıl çocuklara "Göğsünü değil, kütüphaneni büyüt" öğüdü verebiliriz ki? Yasak çare değil... Beyin faaliyetine itibar kazandırmaya ve öncelikler konusunda topyekün bir hesaplaşmaya ihtiyacımız var.
<end>

<start>
Geçenlerde GfK Panel şirketi tarafından yapılan bir anket, gençlerin kendi aralarında özel bir dil yarattıklarını ortaya koydu.
Araştırma için 11 kentte görüşülen 15 - 24 yaş arası 1000 genç, en çok şu kelimeleri kullanıyorlardı:
"Kanka... sazan... kafayı yemek... kopmak... keklemek... kıl olmak... abidik gubidik... aganigi naganigi..."
Korkarım çoğunuz anlamadınız.
İşte köşemiz, bu dil bariyerinin yaratabileceği nesiller arası kopukluk tehdidine karşı müteessir bir tedbir olarak, bu kelimelerin manalarını yayımlıyor:
Kanka: "Kan kardeş"in kasıltılmışı; yakın arkadaş, dost anlamında.
Sazan: Kolayca aldatılan, saf kimse.
Kafayı yemek: Dengesiz davranışlarda bulunmak.
Kopmak: Kendinden geçmek. ("Kafadan koptum" da denir) .
Keklemek: Kandırmak, aldatmak.
Kıl olmak: Hoşlanmamak, gıcık olmak.
Abidik gubidik: Aşna fişne.
Aganigi naganigi: Kuş dilinde, sevişme.
* * *
Daha önceki kuşaklar arasında da dilde kopukluk yaşanmıştı, ama herhalde durum hiç sözlük gerektirecek kadar vahimleşmemişti.
Korkarım internet yaygınlaştıkça uçurum hepten derinleşecek.
Bir "chat" sitesine girip sohbete katılmayı deneyin de başınıza geleni görün:
Bakalım, "Slm" diye yazılan şeyin "selam" olduğunu, "nbr" yazıp "n'aber" diye sorulduğunu, "ii" harfleriyle "iyiyim" dendiğini, "u? "nun "Ya sen? " manasına geldiğini anlayabilecek misiniz? "Asl? " görürseniz, bilin ki, "age, sex, location" soruluyordur, yani "yaş, cinsiyet ve şehir"...
Ve veda faslında "bye" veya "muck"...
* * *
Bu tabloya bakıp hep birlikte "Türkçe elden gidiyor" diye feryat etmemiz mümkün; ama sorunun bunu aşan bir boyutu var.
Ben yukarıdaki çoğu kelimenin karşılığını Hulki Aktunç'un "Argo Sözlüğü"nden (YKY, 1998)   aldım. Aktunç, sözlükte, "argo"yu şöyle tanımlıyor:
"Kendi sosyal çevreleriyle sınırlı yaşayan ve toplumun geri kalan kesimlerinden ayrılmak ve/ya korunmak isteyen, yaşama ortam ve biçimleri birbirine yakın kişilerce yaratılıp benimsenmiş sözcük ve deyimler bütünü".
Anlaşılan o ki, günümüzün gençleri argo - pop - sokak - internet - reklam bulamacından yarattıkları bu özel dil aracılığıyla toplumun geri kalanından ayrılmaya ve korunmaya çalışıyorlar. Bu tuhaf dili, birbirlerini tanımalarını sağlayan bir "parola", kaçıp saklanabilecekleri bir "sığınak", başkaları denetlemeden dertleşebilecekleri bir "şifre" olarak kullanıyorlar.
Koca bir isyandan arta kalan yegane "yeraltı örgütü" bu...
* * *
Ayıplamayla, yasaklamayla bu örgütle başa çıkamazsınız.
Yaş ortalaması 24 olan bir ülke 70'liklerce yönetiliyorsa bunun "dile düşme"sini engelleyemezsiniz.
Siz onları anlamamakta direndiniz, sınavlarda süründürdünüz, sevmeyi, sevişmeyi yasakladınız, iş, fırsat eşitliği, konuşma şansı, seçme, seçilme hakkı vermediniz, ülke yönetiminden kovdunuz; işte şimdi onlar da sizi dilden kovuyorlar.
Derinleşen uçurumu doldurmanın yolu, dillerini değil, hallerini "düzeltmek"ten geçiyor.
O zamana kadar, bu dili öğrenerek, uçurumun üstünden karşı kıyıya bir köprü döşemeyi deneyebilirsiniz.
Bu köşeyi okumak iyi bir başlangıçtı.
"Haydi kankalar devam! .. Film kopmadan, düzeltelim façayı... Bye... muck..."
<end>

<start>
Otuzbeşime bastım geçen hafta...
İlk Yarı bitti: Hayat: 1... Ben: 0...
Ama belliydi böyle olacağı... Nicedir başlamıştı belirtiler: Yolda çocuklar "Amca şu topu atıversene" seslendiklerinde kuşkulanmışdım ilkin... Sonra saçlarımdaki beyaz teller tescilledi yarı yolun ufukda göründüğünü...
Baktım lise fotoğrafları sararmış, sınıf arkadaşlarım yaşlanmış. Eş dost sohbetlerinde sağlık ve çocuk konuşulur olmuş... Seyehat ve aşk yerine... Gök gibi gürlemeye alışkın müzik setimin ses düğmesini kısar olmuşum, içerideki uçurtmanın ipini çekercesine...
"Bizim zamanımızda" diye başlayan nutuklar atmaya başlamışım mezuniyet törenlerinde -Hayret! Daha dün değilmiydi benimkisi? - Yıllar yılı dudak büktüğüm "Ölümden sonra hayat masallarını"na kulak kabartmaya başlamışım gizliden gizliye...
İple çektiğim haziranlara sırt çevirmişim... Yaşamın orta sahasına girmişim... İrkilmişim...
Ruhumun ikizleri yine çekiştiriyorlar kollarımdan... Biri "Daha ne gördünki" diyor yüzünde papatyalarla "asıl şimdi başlıyor hayat! ... Bundan sonrası rahat! " Lakin, "Buydu işte görüp göreceğin" diye efkarlanıyor öteki... "2. yarı geçer hızla / yaşlanırsın zamanla."
Yaşı genç olanlar 35'e uzak durduklarını sanarak, "Sahi oldumu o kadar! Hiç göstermiyorsun" tesellisindeler... 35'le çoktan tanış olanlarsa "Hayata hoş geldin" pankartıyla karşılamadalar...
İlk yarı sadece bir ısınmaymış meğer: Ancak ikinci yarıda anlaşılırmış tadı; hayatın... Kavganın... Aşkın... Bense şaşkın...
Devre arası bilançolarındayım: Son dönemde, kimbilir kaç eski anıyı yaralı ele geçirdim, belleğimin derinliklerinde? ... Kimbilir kaç kez kendime yakalandım, kendimden kaçarken... Ve sustum vicdan sorgularında... Aksisedamla bile dertleşmedim. Meğer ne yaman serüvenmiş hayat? Bazen yediveren gülleri gibi bereketli... Sanki hayat değil, Körfez kırizi mübarek: Bir koyup, beş alıyorsun...
Yaşıyor, seviyor ve seviliyorsun... Bazense kıtlıkdan kırılıyor ortalık... Şaşırıp kalıyorsun... Oysa -herkes bilmezden gelsede- skoru belli oyunun. 30'larında dedeni ve neneni kaybediyorsun, 40'larında anneni ve babanı... Ve 70'inde kendini...
Şimdi devre arası / yolun yarısı... Bu güne dek ancak tanıştık hayatla... Ben O'na kendimi tanıttım... O bana kendini... Göğsüme madalya gibi dizdim hatıralarımı... (Zaferlerim onlar benim... Olgunluğumun yapı taşları...)  Ve derin bir yara gibi sakladım başarılarımı... Asansör çıkarken yukarı, dönüp bakmadım aşağı... Dönmesin diye başım... Ben istikballe arkadaşım...
Ne var ki yarım herşey... Hayat da yarım, sevdalar da... Daha diyeti ödenmedi sevinçlerin... İhanetlerin hesabı sorulmadı... Nazım'ın dediği gibi "kopardım portakalı dalından/ama kabuğu soyulamadı/sevdalara doyulamadı..." "Doydum" diyen görmedim ki zaten ben... Hiç doyulmaz ki zaten... Lakin gelde zamana anlat bunu... Sahi nedir bu telaş, bu kin? Sanki ölüye can yetiştireceksin...
Baktım ki ikinci yarı kapıda... Ve hayatın ceza sahası yakın... Doldurdum bir kara kutuya 35 yılın hesabını... Acılar, sancılar bir çekmecede, sevdalar diğerinde... Bir yerde hüzünler ve korkular, bir üstte sevinçler ve kederler... Kat kat, dizi dizi dizdim kullanılmış takvimlerimi... Sabırla kapattım kutuyu, sevgiyle mühürledim ağzını... İlk yarı bilançom o benim: Yangında ilk kurtarılacak... Kazada ilk açılacak... Yarımlar tam olduğunda kara kutuyu açıp bakanlar teşhis koyacaklar halime... "Çok mutlu olmuş, fazla yüksekten uçmuş zavallı" diyecekler, ya da "Sebepsiz alçalmış... Bile bile vurmuş kendini dağlara... " Fakat kara kutu ancak bir kısmını söyleyecek hikayenin... Kalanı benimle gelecek... Dağların yamaçlarına savuracağım en mahrem hatıralarımı... Reyhanlar saklayacak sırlarımı... Skoru bir tek Ege'nin suları bilecek... Denize kavuşabilirse eğer içimdeki nehir...
Hayat: 0... Ben: 1...
<end>

<start>
Hiç Bir insani unutmak, 
bir insandan vazgeçmek, 
bir insani hayatindan sonsuza kadar çikartmak zorunda 
kaldin mi hiç? 
Hani ölmüs gibi, 
hani uzatsan da elini tutamayacagini bilmek gibi, 
her an kapindan içeri gülümseyerek girecegini bekleyip 
ama aslinda hiç gelemeyecegini de bilmen gibi. 
Ne zor sey degil mi ölmedigini bilmek, 
ama ölmüs gibi ulasilmaz olmasi artik o insanin sana,
ne kadar katlanilmaz bir gerçek degil mi 
sen hala bu kadar sevgili iken? 
Özlemek, 
bu kadar özlemek, 
etini kemigini yakarcasina özlemek... 
çok kötü degil mi? 
Bu kadar özleyip onu görememek, 
ona dokunamamak, 
onu isitememek, 
artik sonunun "Pi" hali degil mi? 
Biliyorsun degil mi? 
Ne kadar umutsuz bir arayistir o, 
kalabalik caddede geçen binlerce yüze bakmak 
belki bir kez daha görebilmek için o yüzü, 
belki biraz önce geçti bu kaldirimdan diye düsünmek, 
belki su an arkamda yürüyen insanlarin içinde bir 
yerde demek, 
belki su an üzerimdedir gözleri diye paranoyalar 
yasamak 
ne zordur degil mi? 
Ne kadar eritir insani farketmeden. 
Sende biliyorsun degil mi bunlari.? 
Bir sinema koltugunda sende iki kisi gibi oturdun mu 
hiç? 
Hiç iki kisi gibi zevk aldin mi bir konserden yalniz basina. 
Güzel bir kafe kesfettiginde, 
güzel bir film seyrettiginde, 
güzel bir sarki dinlediginde 
güzellikleri oraninda eksik kaldiklarini hissettin mi 
paylasamadigin 
için 
onunla. 
Bir barin kalabaliginda hiç yarim vücudunla sallandin 
mi ortada? 
Hiç iki kisilik beyninle yarim insan olabildin mi? 
Baktiginda aynana sadece yüzünün bir yarisini gördügün 
oldu mu hiç? 
Sana hayatindaki en büyük yoksunlugu yasatandan 
nefret edemedigin zamanlar oldu mu hiç? 
Gözünün içine baka baka kolunu bacagini kesen bir 
insanin yüzüne 
sevgi dolu bir gülümseme ile bakabildigin zamanlar 
oldu mu hiç? 
Hayatta inandigin bütün degerlerini altüst eden 
birisine ask siirleri 
yazabildin mi? 
Onu içinde korumanin seni yok etmek oldugu zamanlara 
feda oldun mu hiç? 
İçinde aglayan çocuga umut sarkilari söyleyemedigin, 
özlemini, 
susuzlugunu, 
açligini gideremedigin zamanlar oldu mu hiç? 
Kanayan yarasini gördügün 
ama merhem olamadigin zamanlar. 
Gücünün, 
hani o tanrisal gücünün 
bir çocugun aglamasini susturamayacak kadar oldugunu 
gördügün zamanlar 
oldu mu hiç? 
Hiiiiiiiç.... 
Hiiç... 
hiç... 
bir hiç...
<end>

<start>
Köhne bir yük katarı gibi ayak parmaklarımızı ezerek önümüzsıra geçen yorgun asır, bizim asrımız değildi. Korkarım, tozu dumana katarak pürtelaş gelen yenisi de, o imanla beklediğimiz ahengin asrı olmayacak. Raylar üstünde alelade bir tımarhane bu...
...tıklım tıkış vagonlarında vahşi bir itiş kakış; dumanında genzi yakan bir ihtiras kokusu...
Şüphesiz zamanla bu cinnet de ufukta yitip gidecek; lakin bizim için başka katar yok ömrümüzün içinden geçecek.
Görünen o ki kadınım, seninle biz, "hayat" denen bu metruk peronda, üzerinde adres yazmayan mektuplar gibi bekleşip, aşkımızı acılardan damıtarak yaşlanacağız.
* * *
Öyle bir çağdayız ki, insanoğlu geçen asır düşünü gördüğü "denizler altında 20 bin fersah" yolu katedip, "arzın merkezine" yaklaştıkça, uzaklaştı insanlığından...
Kalabalıklaştıkça arttı kayıtsızlığın ıssızlığı...
Her bineni ise bulayan sefil bir trenle onun borsadan başka tapınak, paradan başka tanrı tanımayan son yolcuları, kainatın raylarındaki şiiri, ilhamı, aşkı ezip geçti.
"Ah o gönül şarkıları" sustu önce...
Sonra, sevdaların ömrü kısaldı; tadı kaçtı hasretin, şehvetin harı söndü.
Sanal posta kutusu, mektubu öldürdü; bak, bir tek satır yok kalemimden sana kalacak.
Silinip gidiyor telefondaki aşk mesajları; "seni seviyorum", -ki amentüsüdür itiraf gecelerinin- parfüm sıkılmış plastik bir gül dalının teybinde tutsak...
Korkuyorum gülüm; "Seni seviyorum" desem sana, plastik kokacak.
* * *
A kadınım, A hüznümün bahçesi...!
Görmem mi sanırsın; sesi kısık gözlerinin nicedir... dudakların buselere sağır... Oysa ben, haykırmak için sesine, solumak için nefesine muhtacım.
Bilsen neler verirdim bakışlarından o kederi silebilmek, sana itimadın hazzını yeniden verebilmek için... Lakin öyle bir tufana yakalandık ki, birbirimize kavuşmak için çekiştirdiğimiz kement boğuyor bizi... Mübadele garında saadet ülkesine kesilmiş iki "açık" biletle mecalsiz bekleşiyoruz. Kudretim olsa, seni bu harabe istasyondan kapar, koştukça yelelerinden takvim sayfaları uçuşan bir kısrağın terkisine attığım gibi, o çok sevdiğin ihtişam romanlarının mağrur asrına taşırdım. Soyunurduk bütün o delik deşik kostümlerimizden, boyası akmış maskelerimizden... mecburi rollerimizden...
"Devamsızlık yüzünden" tarihten kovulmuş iki muzip çocuk gibi, azad olurduk kendimizden... Benim boynumda alıçtan kolyeler, senin tebessümünde sümbülden gamzeler; çözüp dudaklarımızın mührünü, iç çekişlerimizi toprağa gömer, her akşam ilk sana gülümseyen yıldızına ip dolayıp keyifle ayaklarımızı sallandırırdık dünyaya....
Dilimizde, "kavuşmanın tadını/ ayrılık feryadını" taşıyan bir şarkıyla... Uşşak makamında...
<end>

<start>
Aşk Budur!   Öyle tesadüfler vardır ya: Bir otobüs durağında poşetlerle beklerken, rastlaşırsınız aniden...
"Bu o..." diye içiniz titrer. Bir zamanlar yüreğinizi yakan aşık, sarkmış göbeği, ağarmış saçlarıyla karşınızdadır... İki elinde iki çocuk...
- Nasılsın?
- İyiyim... Ya sen? ...
- Kızın amma da büyümüş... Benim de var 10 yaşında...
- Annen, baban? ..
- Babamı kaybettik. Annem hasta...
- Mutlu musun?
Sessizlik...
- Telefonumu vereyim, ararsın belki...
İki yanakta iki masum buse; biri eski sevgiliye, diğeri onunla birlikte yitip giden maziye...
"- Kimdi o amca anne? .."
Yüreğinizde belli belirsiz bir iç çekme ve aklınızda hınzır bir soru işareti:
"Acaba? .."
*****
Aliye ile Ramazan' in aşk hikayesinde buna benzer bir hüzün gizliydi. Gerçi öyküleri, önce hakli olarak bir "tip rezaleti" olarak yansıdı Milliyet' in manşetine...
Ancak Ayşegül Aydoğan' ın haberi en az ilki kadar hazindi: Polis memuru Ramazan Bey, öğretmen Aliye Hanım'a 1954'te Karabük'te evlenme teklif etmiş. Annesine bakmak zorunda olduğundan kabul edememiş Aliye... Bir başkasıyla evlenmiş Ramazan... Üç çocuğu olmuş, ancak Aliye' yi hep aklında, göğsünde saklamış.
Gün gelmiş, eşi göğüs kanserine yenik düşmüş. Ailesi "3 çocukla bir başına bas edemezsin, evlen" diye tutturmuş. O da "Yıllar önce bir sevgilim vardı, evlenirsem onunla evlenirim" demiş.
17 yıl sonra gençliğinin Karabük' üne dönmüş ve Aliye'nin peşine düşmüş. Öğretmenlik yaptığı okulda bulmuş onu... Müdürün odasında beklemeye koyulmuş. Aliye odaya girip de eski aşkını karşısında görünce şaşkınlıktan dışarı kaçmış. 17 yıl önceki teklifi yinelemiş Ramazan:
"- Evet" demiş bu kez Aliye öğretmen...
28 yıl evli kalmışlar. İkinci baharı yaşamışlar. Malum, ikinci bahar, "son" bahardır. Orada aşk, hayatla cilveleşmekten çok, hayat denilen çileyi birlikte göğüslemektir.
71 yıllık yorgun kalbi teklemiş bir gün Aliye'nin... Ramazan bir ambulansla hastaneye yetiştirmiş eşini... Kabul etmemişler, paraları yok diye... Sonra bir başkasına... Yine ret... Aliye Hanım ölümün eşiğinde duyuyormuş Ramazan Bey' in çırpınışlarını; "Allah'ım bunlar ne yapıyor" diye ürperiyormuş. Ramazan Bey "ilk göz ağrım gidiyor" diye sızlanıyormuş için için...
"Ona bir şey olursa ben ne yaparım? .."
Sonunda Ramazan Bey'in yeğenlerinin parasıyla bir özel hastaneye yatırabilmişler. Sağ eli sımsıkı eşinin avucunda...
"İlk bahar"da çoğunlukla imkansızlıktır aşkı filizleyen, besleyen; "son bahar"daysa fedakarlık...
Bütün Dünya dergisinde vardı; çocuklara "Aşk nedir" diye sormuşlar. Söyle demiş afacanlardan biri:
"Anneannem sırtından hasta olmuştu. Eğilemediği için ayaklarına oje süremiyordu. Dedem devamlı elleri titremesine rağmen ananemin ayaklarına oje sürüyordu. Bence aşk budur."
<end>

<start>
Ey malik-i mülk-ü cihan
vahid ü kanhar
yoktur sana sani
işrak
yandım
ateşlerle dondu toprağım
ve ulandım hiçliğime
ardımsıra
işlediğim günahların yükü
ve geçtim
dayanılmaz acılarla
ırmağından
ve açıldı pencerem
bin ışıltılı bir seherin
                     koyaklarında
ve gördüm afakında çürüyen
                                     günlerimin
ki raksetmedeydi aşkınla
                              gece gündüz
devinen gökler
ve gördüm o tanrısal adı
sırtında mı sırrında mı bilmem
ve apansız çoğaldı
çiylenen dallarımda göç kuşları
ve ilk nur
dökülüp özge dudaklarından
loş çağlayanlarıma
işittim ışıltılı sesini
derinliklerinde yüreğimin
'loş çağlayanların da ben'im'
işrak
ki sorguladın titreyen
görüntüleri yorgun akşamlarla
ve ben
geceyi gözlerken
kırışıklıkları arasından karanlık
                                        denizin
soyut düş fırtınası
yükseltti gövdemi dalgaların
                                ak köpüklerine
işte oradayım, ve birden bire
ayakta ve cansız.
ve kazındı ömrümün boş
saatleriyle gölgelenen vücuduma
o ateş-i cihansuz
<end>

<start>
éxilé sur le sol au milieu des huées 
ses ailes de géant lempèchent de marcher
Albatros-Baudelaire
vücûd iklîminin sultanısın sen
ve mutsuz sokaklarda dokundu.
çaresizliği metruk binalarımın.
ve çelimsiz kırantalar oturuyordu
kemerli girişlerin eprimiş mermer basamaklarında.
ve boz kaldırımlarda hap satan çingeneler
büyülü gözlerle çekiyorlardı kurbanlarını.
ve tepebaşının kaldırımlarında
çürüyen sevi
kokuşmuş dereciklerle sızıyordu
meyhane kapılarındaki birikintilerde yakamozlanan
neon süprüntülerine.
efendim derdimin dermânısın sen
özlenen düşüydün yaklaşan güzlerimin.
ve çiçek yosunlu saksılarımda kuruyordu birer birer.
ve sisler uzanıp soluk yapraklarına üşüyen pencerelerimin
resmini çizmişti gün sonlarının kızıl tuvallerine.
bi cismi nâtüvânın canısın sen
sîm haikularda arıyordum aşkımın dağılan anılarını.
ve uzun sofalarda çizilen kader ve yılgın eylül îmâsı
berkitmedeydi kalbime saplanan bıçaklarını hüznün.
içimde yitirdiğim kuğuların solgun ihtirâsı
ve ufuklarımda biriktirdiğim mücellâ ölüm...
efendim derdimin dermânısın sen
odun kesiyordum güney dağından
ve kömür yakıyordum ormanda.
yüzüm duman rengi toz ve kül lekesi.
şakaklarımda gri saçlar
ve on kara on parmağımda...
odun kesiyordum güney dağından
ve hiçbir şey bilmiyordu konuşanlar
ve bilenler susuyordu
ve kömür yakıyordum ormanda.
ve rüzgar fısıltılarıyla akıp
bitiyordu hayat.
<end>

<start>
Ve baktım.
Ve şehrayinli gece lalelerinde
Dokundu lain halıları nifak mescitlerinin.
Ve ezildi matta ve yuhanna ve markos ve luka
Kanayat ihanetlerinin ölgün şafağında.
Ve silindim ve dirildim
Çığlığıyla tüyleri ağartan
Bir sabahın haşyetine.
Lakin yedinci günün esrik ışıklarında
Artık salınan ben değildim
Gümüş kalyonlarıyla simin sularımın...
Ve baktım
Ve beğendim
Ve mühürledim
Görünce işlediklerimi...
<end>

<start>
20. Yüzyıl Şarkıları
Ariel'in Karanlıklar Şarkısı 1
ya şimdi kimler işliyor, ey mars, ermişliğin devrik sokaklarını çağıltımda çınlıyan bir haykırış karşıt bulut kristalleri, ben ariel, çağdaş sapaklara yıktım çatlaklarımı, hırçın kahkahamda, birden, boğuldu çılgınlık şimalleri.
kıştı, prusya prensinin desteğiyle yırtılmıştı aforoz.
handiyse kuşatıyordu kenti esrarlı karanlığın zincir közleri.
«gül ü bülbül» efsanesini büyük önlemlerle ezdi enkizisyon,
						lâkin lumboz
içre bir gökyüzünde savrulmadaydı yakılan büyücülerin soyut gözleri.
erato. sloganlarda devimsiz çeteler küsmüştü köhne sokaklar.
bungun bakışım bulanıp sigaramda, töreler tekdüze yandı.
yağlı ve aşınmış dizeler döktü beyaz çuhalar üstüne pindar.
							durdum.
bakışık  sularda  hayalim   kanlı  şaraplardı.
akşam, imgeler misali, set üstünden geçmeliydim, soyunuk tapmakların  imsiz çağrıları yansımalıydı çürüyen kulağıma, geçmiş vezinlerin süregelen yadında yandıkça bulanık maceram, gece trenlerince yığılıp birkaç fersah yağmur ve çaresiz düşlerim, gülgûn kaselere boşaldığında cehennem kapılarında kuruyan mecram dağılmalıydım kutsal oyunun 					         çıplak karanlığına çarpa çarpa.
Ariel'in Karanlıklar Şarkısı 2
illium. loş bir gece  kulübünün asitli camlarında
birikiyordu ter damlacıkları dolgun dudaklarının
kesif lancöme kokulu ayışığının altında  uykusuzdum.
sarı bir sesle  başlamıştı  bacaklarımızdaki  muharebe.
ve sen dağılıp sivri bacalarına gri badanalı dar sokakların,
duman duman yayılmıştın eklemleri giderek kokuşan yöreye.
oysa düşman yakındaydı, ve bir çalar saat misali, ben,
duyuyordum  kılıç  şakırtılarını,  titreşimli  sessizliğinde geçenin.
cenin, ağır yağmur giderek yoğuşan düzenden yana çıktı.
avuçlarım aşıktı, ve kararmıştı tuğla barakalarda aklım.
şiirler yazmada, handiyse en ustaydım.
ve sesinde ürken bir panter gibi,
soframı soluk içdünyama yaydım.
ve umutla bekledim bilinmesini parabollerimin.
esasen yanlış bir düzlemde doğmuştum. 
geçmişteki name saygınlığının
tutarsız kalıtıydı nesnel susuşum.
lâkin yoğun merhemi kalın bir sis tabakasının-
— örterek aralıklarını körelmiş mısralarımın, gerçekdışı yaşam peygamberlerince, titreşen, ürpertili ve ürkek, evrensel kuştüylerinin ince—
— uçlarından dökülen hurufatı,
kesin bir el hareketiyle sildi
ardısıra  kurumsallığımın katı	—
görünümlerinden destanın yumuşak kaynağı kesildi.
ve nihayet, pelias'ın alabildiğine ürküntülü  ve geniş
mermer kabul salonuna girdiğim gün
yorgun ruhumda son bulan iç çekiş
belirsiz bir kreşendoyla yükseliyordu.
Ben,  Leverkühn, zaman aralanınca baktım
					        ki boşalan mürenlerin
çalkantısında bir tufan görünümünce fecrolmadaydı nümayan ve sözsüzlük boyutlarında hayli derin, ve uygunsuz depreminde çağdaş düşün tüllerinin esinsiz bir çürüyüşler açınımı giderek belgeledi evrensel geçerliğini 							         buyruğumun
							şehrayîn
müptezel, çoğu kez güzel bir kadındı artık soluk fotoğraflarımda ve yarın, geçmiş bugünlerden tekdüze kaçınılan oyuk bir karın çekiciliğiyle yön vermedeydi gazellerime, ve mitlere ulaşan bir soğuk ortam, ya da ılık bir ihtilâl beyannamesince güncel kapsadı özlemlerimin kırgın  boyutlarını. 
ve ölüp gitti faust. izleyin şimdi düşüşünün  korkunç  sefaletini
Cumhuriyet Ağıtı
Prosopon:  cenin
şimdi  hangi ölümleri şarkınır yok gözlerim? 
ki  dokuzyüz yirmi  üçler başlangıcımı  belirledi
izleyen onbeş yıl  tam  anlamıyla  bir geçişim  dönemiydi,
ardından, ergenleşen  bedenimi
Kıvançla düşledim yirmi yıl boyu.
ve dokuzyüzaltmış  (sein  an sich)   karanlığa doğru
uzaklaşmamın doruğuydu, ve yetmişlerdeyse artık.
vatan sevgisi üçüncü sınıf bir şiirin
siyasi bağlamından artakalan sözcüklerden öte
bir anlam taşıyamazdı  içürpertici çatalında
keskin dilimin.
				    ve çevik duyuşlu therpantin'in yapay gözlü thalia'yı tekdüze, gebe bıraktığı 'ecinniler' yaylasında bozkır kurdu, örterek üzerine buğulu kaos katmanlarını, ölümcül 
güdülerini doğurdu çarpık sis müfrezelerinin.
						    ve nihayet ilintisiz   karşıtlıklar  yada   ucuz öykünmelere  terkedilip   nazım  hikmet
üpokritis nidalarıyla karşılandı düetleri görkemi koroların lâkin 
kader,
	baştanrının gözler şenliği kızı, çoğaltarak 
uzun, beyaz bacaklarını süt kokusunda bizans 
mermeri bir banyonun, birbirine karıştı kendi içinde, 
ve verilen sürenin olağandışı biçiminde, 
gökbelirtgeleriyle düşledim yazgısını ekinin, ve 
güzergâhında evimin ağızları altı ayrı meyva taşıyan 
altı ayrı hayvan çeldi bakışımın dikkatini, kuru 
böğürtlen danteli kışının içyapısı her nesneye bir 
sırtlan gerektirmedeydi
kendi dışında.
ipek perdeler örtüldü.	
kristal basamaklar simli fistolara değdi. ve 
tüm ışıltıların dağıldığı mezarımın başında aklımda ölüm, bekledim umarsız şimşeğini orion'un
İlllıum, kederlilik içinde mutlu ve dehşet içinde kederli, 
bilmeden ne hissedeceğimi, bilmeden ne düşüneceğimi ve neye karar vereceğimi bilemeden sonlarına dek ulaştım
					asrı âlimânenin
(bir yanda başlıbaşına hatalar
kavga ve kanla diğer yanda) 
şimdi hangi ölümleri şarkınır yok gözlerim,
ki çağların uzamında giderek kararırken vetire
turfa efsun okuyup yine bu kalemi cadûfen
yine çıplak ayaklarımla ve yine uzun süre
geçerek bedensel çözünümlerln içlerinden
—tutamayıp sıkmak istediğim avuçları,
dokunamayıp okşamak istediğim saçlara—
geriye döndürdüm bitimsiz yolculuğunu tüzel kişiliğimin
ve kesildi dimdik büyüyebilecek bir dal
Ölümünün Ellibeşinci Yılında Bir Dosta Tutsaklık Şarkısı
akşam duvarları  üzerinde güneş
iğdiş bir freskoyu yakıyordu
saydam kısraklara yandı gözlerim.
ben vang vei. ideogramlı mısralarımdan fışkıran ejder dişetlerimi 
kamaştırdı sarhoş mahzenlerde yalazlanan pullarıyla. ve sonunda, 
«rungnlr'i öldüren çekiç alacak senin de sefil canını», diye 
haykırdı voltaire, savurdu miolnir'i boşluğuna çıplak buğday 
tarlalarımın, res puplica  imperatrix mundi. şimdi hangi ölümleri 
şarkınır yok gözlerim?   şimdi hangi ölümleri şarkınır yok 
gözlerim? ki kin kıştır
pembe yanaklı periler kesmiştir avazelerde kırılan yolumu. 
yıllar birer öncül gibidir pencerelerde; günbitimi solgun 
poyraz miraçlarından gelmedeyimdir. şermederek susmuştur 
gül laciverd çemenzarda. yıllar boyu bir ihaneti dokuyup 
çaresiz yokluğum rüzgâr saçaklı  şarkılara  sunuyorken  som 
kulluğumu, yanılsamalar solurum yoğunluklara yağan karda.
ey, felaketli tırnakları yanan etimi deldikçe kirlenen kent 
uluları, bundan böyle izleyemem çirkin anlamını ayaktakımı 
bülbüllerince güzelliği varsayılan sözlerinizin,
devrilin peşinizsıra sürüklenen farelerle kendi çizdiğiniz karanlıklara ve bitsin varoluşumda sürdürdüğünüz akıldışı işkenceler.
ben baron hulot. imsiz çöplükler zamparası.
bir artegal olmak niyetinde değilim.
üstelik asla düşünmedim umarsız dizelerimde
tedirginleştirmeyi ampir ihtişamların eriyiklerinden
artakalmış çevrenizi,  sararan yapraklar koptu,
ve titreyerek uzaklaştı akan sularla.
ve belladonna'nın çiğli ve uzun parmaklı elleri
bir randevu defterinin ipek sayfalarına yazdı
giderek belleğimin boyutlarına yabancılaşan kederimi.
ve yaşam yolculuğumuzun ortalarında anladım ki
					yggdrasill'in
sürekli tayfunlar öncesi dönemlerinden kalmış, yaşlı 
tepeleri üzerinde kızıl akşamlardı yalnızlık.
Geçmişe Dair Aşk Şarkısı
epileptik mark antoni uzun aralıklarla tamamladı söylevini (friends, romans, countrymen...)  ve önderliğiyle gerçekleşebileceği düşünüldü düşlenenlerin, ancak günlerin akan suları, acıyı saptırıp yörüngesinin 
yorgun düşmüş bir yerinde ve hüznü karartıp sapık arzularında hırçın bir 								halkın.
anakronik bir peisistratus yarattı phoenix küllerinden.
ardısıra köpekler ve kadınların,
şimşekler çakıp iştahlı salyalarında,
solgun marşlar söylenerek yek ahenk,
tekdüze yinelendi yonca ağızlı parti temleri.	
oysa sanal tien an men üniformalarının,
birbirlardınca nümayiş yaptığı, yağlı
ve yorgun yaşanmış evlilik yıldönümümüzün akşamı	'
etleri kaputu altında çürüyen general giysileriyle
katıldığım maskeli baloda, mor halkalı ve yorgun
ibrani gözlerine rastladım, khimera.
ürkek dudaklarının  arasında  ışıyan gökyüzü,     
bulanık parmaklarıyla bir kontrbas enkazının	.
sesötesi erikleri derdi çorak bahçemden
                                                                         ve yandım	.
âteşiyle, platin parıltılı döküm kazanlarının.
VII
Yeraltı İzlenimleri
nice yıl sonra anlamıştım ansıttıklanmı gotik başlıklarda.
kerpiç çatlaklarından yosunlar boşaltıyordu duvarlarım.
ince taş örgülerinden uyarlanmış tanılar dolduruyorken içimi,
bir org müziğinin çöküp dizleri dibine, giderek aydınlandı,
çaresiz, makadam yollarım, tarih kendini yakıyordu kuytu korularda.
sessizce  uyandım,  ve kanlı  ovaların  gülümseyişlerinden  arta  kalmış
dudaklarımla ve hayli yılgın, postallarımı çıkarıp yıllar öncesinin
alışılmışlığını belirtgeliyen kapı önlerinde, girdim evlerime.
ve bundan böyle, ne kadınlar bıraktıklarımdı giderken,
ve ne -terkettiklerinden beri güzelliğini çamurun- çirkin	:
ve kırık bakışlarıyla çocuklar
					yetişmesini  izliyorlardı
başaksız buğdayların, ki bu hayaletler kentinde eşya handiyse 								yadsımadayken 
çürüdükçe kokuşan gövdemi, duydum   umarsız cağırışlarını helenistik bergama yontucularının, ve zaman  aşımında, josquin de pres, yine yoğun yaşanmış bir gün
		akşamı, 
çöl şeytanlarının düzenlediği maskeli baloda rastladım kendime.
ve mor halkalı gözlerimden tanıdım kim olduğumu.
						lakin uzun süre
palmet işlemeli aynalarda izledim inceliğimi/yalınkat, ve 
birbiriardınca derleyip solgun seher seramiklerini yığdım 
paha biçilmezliğine koleksiyonumun.
						     bir süre
oldukça sıkıldım amaçsız varoluşundan vücudumun, ve sonunda ölümcül darbeyi kendi duygularım indirdi silik kişiliğime, çekingenlik, su perilerini ırmak boylarında saptıyan korkulu iç itki, tüm şarap şişelerini devirip masamdan, yıldızlara bağlanmış bir sicim gibi, kurdu darağacını doyumsuz ruhumun, ve yıllar uzun yaşlılığımı,
ve uzun yaşlılığım buruşan yüzümün çirkinliğini açıkladı, ve 
bundan böyle, ne sevgi
		       ne tutku
			       ne de heyecan
çözebilirdi toplardamarlarımdan oluşan alımlılığını,
	kristalin buzul bulutlarının, te 
deum,
	gökyüzünün çalkantılı akşam renkleri prozaik 
apartman duvarlarında yakmıştı yanlış zevklerin deştiği 
dökülmüş mozaikleri, oysa iklim, sebu endam boyutlara 
dönüştü ilkin, ve ıslak kırbaçları kölelik tüccarlarının ıslık 
yöreleriyle çizerken omuzbaşlarımı bir kanun,
            geçerek tanrıtanımaz makamlarından meclisin
kuytuluklara gizledi ses serpintili saydam kanatlarını,
çıplak gece,	
	ince yağmur birikintilerince çoğul, aktı 
ahşap kapı aralıklarından, ve ölüp gitti faust izleyin şimdi,
düşüşünün korkunç sefaletini....
<end>

<start>
nasır bağlamış elleri 
yüreğinin kapısını yıllarca 
kapalı tuta tuta 
yağmur öncesi bir buluta gizlenmiş 
unutmuş olsa gerek 
zorludur, öç alır pişmanlığın elleri 
getirir kor insanı bilmediği bir hududa
<end>

<start>
boğuk seslerle sarsıyorsa ağaçları kış serpintileri
yorgun kar taneleridir gergeflerde nakış serpintileri
uzaklar boyu kervanlar kızıl bir çölü sürükler
ardlarında kalan kadın gözlerinde bakış serpintileri
yani bir avuntudur rüzgâr akşam kızaran güllerle
bülbül çekip gider, susar dallarında bırakış serpintileri
bir çocuk kendini içerir ne kadar inkâr edersek edelim
saldıkça bilye şimşekleri sokak taşlarına karış serpintileri
belki çok uzaklardadır şimdi sıla, neredeyse yitik
sanırsın yüklü trenlerde perde perde tükenir kalkış serpintileri
artık umut bile grisini terk etmiştir çıldıran lodosun
güz sonu, ıslak yollara dağılır tekdüze kargış serpintileri
<end>

<start>
Bizim köyde bir ağayla bir nazlı
Yaşıyordu, yaşıyordu, yaşar ya
Ağanın göbeği, nazlının karnı
Şişiyordu, şişiyordu, şişer ya
<end>

<start>
Sakal seni güzel için taşırım
Ben seni kesemem kara sakalım
Güzel görünce hafifce kaşırım
Ben seni kesemem kara sakalım
Hacı gibi üç beş karı almadan
Sofu gibi yanlış namaz kılmadan
Camilerde halı kilim çalmadan
Ben seni kesemem kara sakalım
İhsaniyem sakal değil gözümsün
Kullanmağa elde büyük kozumsun
Halkı kandırmağa bana lazımsın
Ben seni kesemem kara sakalım
<end>

<start>
Behey benim yüce Tanrım
Ben ölüyom sen ölmüyon
Bu ne iştir ne hikmettir
Ben ölüyom sen ölmüyon
Anlamak isterim önce
Bunlar reva mıdır sence
Vaktim saatim gelince
Ben ölüyom sen ölmüyon
Barındığın koca handa
Kıyıda kenarda yanda
Belirli belirsiz anda
Ben ölüyom sen ölmüyon
İhsani'yem için için
Şimdi anlıyorum niçin
Allahsız olduğun için
Ben ölüyom sen ölmüyon
<end>

<start>
Dere  bizim  evimiz , suyu  alın  terimiz
Söyle  nedendir  dere  vurulur  gençlerimiz?
Dere  suyun durulmaz, gence  kurşun  sıkılmaz
Sanma  faşist  olandan  bir  gün  hesap  sorulmaz
<end>

<start>
Yazacağım bu can tende
Durana dek yazacağım
Eşitsizlik zincirini
Kırana dek yazacağım.
<end>

<start>
şimdi eller daha büyük
gün doğuran bizim eller
dillerimiz daha arı 
bal yoğuran bizim diller
şimdi dostlar daha bilgin
güzel için döğüşmeye
mavi sular can atıyor
toprak için sevişmeye
şimdi engel daha belli
açıkta bir hedef gibi
aklımız en güçlü silah
kabzası gül sedef gibi
şimdi parti daha gerek
komünist bir parti bize
partimizi tek seçenek
eyleyelim kendimize.
<end>

<start>
Bizim köyün kel ağası bir sabah, 
Çökmeye başladı, çöktü ha çöktü, 
Boğazından aldığını, burnundan 
Dökmeye başladı, döktü ha döktü.
Vermezken fakire izbeyi, ini 
Ta yerin dibinde buldu kendini, 
Topraksız yaşayan sular bendini 
Yıkmaya başladı, yıktı ha, yıktı.
Gayrı, ne bir zulüm, ne bir kolay kar, 
Hiçbiri kalmadı, ağayla bunlar 
Köyümüze ılık, ılık kanunlar, 
Akmaya başladı, aktı ha, aktı.
Abdullah onardı kırık dişini, 
Kutnu ile sarmaladı döşünü, 
Hardalların Rıza, eğik başını, 
Dikmeye başladı, dikti ha, dikti.
Murtaza hapisten, Kevser dulluktan, 
Mehmet ömrü boyu, kula kulluktan, 
Danalar, sıpalar boyunduruktan, 
Çıkmaya başladı, çıktı ha, çıktı.
Eğri Yusuf, Kırık Osman, Çil Mine, 
Abdurrahim Amca, Gülbahar Nine, 
Herkes kendi emeğini kendine, 
Çekmeye başladı, çekti ha çekti.
<end>

<start>
Tabibim yok yaralıyım 
El güler ben karalıyım
Oy baba dinmiyor acım 
Kerem'dir benim ilacım
Bana bir tabut getirin 
Beni Kerem'e götürün
<end>

<start>
Diyar diyar belde belde gezdiğim
Yollar hüngür hüngür ağladı bana
Ekmeksiz katıksız susuz kaldığım
Çöller hüngür hüngür ağladı bana
Zalim ayrılıktır içim dağlayan
Çevreleyip yanım yolum bağlayan
İlkbaharda boz bulanık çağlayan
Seller hüngür hüngür ağladı bana
Dilerim kurusun zalimin kökü
Aldı yarimizi çektirdi çeki
İhsani vurdukça sazda on iki
Teller hüngür hüngür ağladı bana
<end>

<start>
Kalktım ki feleğe meydan okuyam
Güreşecek yer aradım bulmadım
Sıkı hazırlandım karnın deşmeye
Sivri uçlu ker aradım bulmadım
Zalim beni öldürmenin kastine
Gürz ü kalkanını almış destine
Ben de silahlandım fakat üstüne
Yürümeye fer aradım bulmadım
İhsani elaman tutuldum şuna
Diri diri yaktı beni kurşuna
Hasılı feleğin birgün karşına
Çıkacak bir er aradım bulmadım
<end>

<start>
Hey gidi hey bir zamanlar
Kandil Dağı yaylasında
Dediğim dedikti benim
Kandil Dağı yaylasında
Mevsimlerden ilkbahardı
Yerler benek benek kardı
Gönlümce bir hava vardı
Kandil Dağı yaylasında
Şahveletler otağımdı
Delikanlılık çağımdı
Çam dalları yatağımdı
Kandil Dağı yaylasında
İhsani'yem koşup seken
Az ilerde Palandöken
Yoktu bileğimi büken
Kandil Dağı yaylasında
<end>

<start>
Haydi Mehmet haydi canım 
Haydi yürü kızıl kanlım 
Haydi yürü Pir Sultanım 
Haydi başka başka dillim
Haydi benim Türkiyelim
Haydi bre zaman geçti 
Kara demir suyu içti 
Haydi dağlar çiçek açtı 
Anadolu kilim kilim
Haydi benim Türkiyelim
Haydi gülüm haydi balım 
Haydi meyve yüklü dalım 
Toplanalım kalmayalım 
Parça parça dilim dilim
Haydi benim Türkiyelim
Haydi bire kavgamız var 
Haydi fazla sıktı yular 
Haydi güney doğulular 
Haydi susuz yolsuz ilim
Haydi benim Türkiyelim
Haydi efem Ege soylum 
Marmaralım fidan boylum 
Karadeniz oylum oylum 
Kemençesi gümüş tellim
Haydi benim Türkiyelim
Haydi emekçi yaratan 
Vur engel çıksın aradan 
Haydi Karstan Ankaradan 
Haydi Doğulu küpü bellim
Haydi benim Türkiyelim
Haydi el sarıldı çağa 
Haydi seni yıktı ağa 
Haydi bre kalk ayağa 
Haydi İbom haydi Velim
Haydi benim Türkiyelim
Haydi işçim köylüm yaşa 
Haydi sarıl dağa taşa 
Haydi savaşa savaşa 
Aha teknik aha bilim
Haydi benim Türkiyelim
<end>

<start>
Sana oğlum demem hayatta çiğsen
İstemem başına altın taç giysen
Yetiştirip iki ağaç diktiysen
İşte sen o zaman benim oğlumsun
Zalimin önünde boyun eymezsen
Haram malı helal deyip yemezsen
Ben İslamım o gavurdur demezsen
İşte sen o zaman benim oğlumsun
İyilik etmeyi az çok sezdin mi
Kötüyü gördüğün yerde ezdin mi
Şerefinle gurur duyup gezdin mi
İşte sen o zaman benim oğlumsun
İhsani'yem benim idi giden dün
Yarınlar senindir iyice düşün
İnsan olduğunu öğrendiğin gün
İşte sen o zaman benim oğlumsun
<end>

<start>
Mor yaşmaklım bahar geldi 
Sen de durma eserek gel 
Bahçe bahçe kucak kucak 
Lale sümbül keserek gel
Kopar ayrılık bağını 
Sevda yaşasın çağını 
Kavuşmanın bayrağını 
Daldan dala asarak gel
İhsani'yem sen seni sar 
Ayağın incinmesin yar 
Yollarında gözlerim var 
Üzerine basarak gel
<end>

<start>
Bizim köyde bir ağayla bir Nazlı 
Yaşıyordu, yaşıyordu, yaşar ya! 
Ağanın göbeği, Nazlı'nın karnı 
Şişiyordu, şişiyordu, şişer ya!
Nazlı'nın ne damı, tarlası, beyi 
Yoktu kendisinin olan tek şeyi 
Ağanın gözüne girerim deyi 
Koşuyordu, koşuyordu, koşar ya!
Ağa savaşını yapardı aşla, 
Kendisine karşı dikilen başla, 
Bir imamla aldığını, üç taşla 
Boşuyordu boşuyordu, boşar ya!
Nazlı ayak uydurmuştu asıra 
Köycek ona, kahpe derdik, o sıra 
Gündüz kıra, gece nemli hasıra 
Düşüyordu, düşüyordu, düşer ya!
Hasan, Hacer, Hamza, Hüsniye, Kaya, 
Kediden öküze, tavuktan taya, 
Kim eline ne geçerse ağaya 
Taşıyordu, taşıyordu, taşır ya!
Nazlı'yı son gördüğümde solmuştu 
Barındığı yeri saman dolmuştu 
Onüç yaşındaydı ana olmuştu 
Şaşıyordu, şaşıyordu, şaşar ya!
<end>

<start>
Sakal seni güzel için taşırım 
Ben seni kesemem kara sakalım 
Nerde güzel görsem hafif kaşırım 
Ben seni kesemem kara sakalım
Şıhlar gibi üç beş karı almadan 
Softa gibi boşa namaz kılmadan 
Muska yazıp üfürükçü olmadan 
Ben seni kesemem kara sakalım
İhsani'yim sakal iki gözümsün 
Elimde sermayem büyük kozumsun 
Halkı kandırmaya bana lazımsın 
Ben seni kesemem kara sakalım
<end>

<start>
Bilemedim Hudam bu nasıl haldı 
Verdiğin canımı bir mayın aldı 
Ana kucağında öksüzüm kaldı 
Hudam Hudam
Ne zalımdır Hudam Suriye Yolu 
Her karış toprağı bir mezar dolu 
Hudam
Ramazanı tuttum bayramı etmedim 
Suriye'ye ben keyfime getmedim 
Şu feleğe bir başıma yetmedim 
Hudam Hudam
Ne zalımdır Hudam Suriye yolu 
Her karış toprağı kol bacak dolu 
Hudam
Zalım yokluk engelini aşmadım 
İnsan gibi yeyip gülüp coşmadım 
Toprağım yok çifte öküz koşmadım 
Hudam Hudam
Ne zalımdır Hudam Suriye yolu 
Her karış toprağı bir mezar dolu 
Hudam
<end>

<start>
Haydi sazım haydi şu benim halkım 
Dost kimdir düşman kim bilsin ha bilsin 
Ak alnının üstündeki yazgıyı 
Elinin tersiyle silsin ha silsin
Yetsin ezildiği asırlar boyu 
Kendini ezene vermesin oyu 
Gözlerinin içindeki uykuyu 
Bir sabah erkenden bölsün ha bölsün
Yeter eller zehir kattı aşına 
Sahip çıksın toprağına taşına 
Ter döktüğü emeğinin başına 
Her biri bir yandan gelsin ha gelsin
Yeter yokluk ciğerini dağladı 
Elini kolunu yeter bağladı 
Yeter öksüz kaldı yeter ağladı 
Az biraz kendisi gülsün ha gülsün
Safdışı eylesin hile yapanı 
Motora değişsin karasabanı 
Hem bıraksın yıkılası sağ yanı 
Sol başta yerini alsın ha alsın
<end>

<start>
Bırakın şu karanlıktan 
Ben çıkmak istiyorum 
Yeni için eskileri 
Vurup yıkmak istiyorum
İhsaniyem dolu yara 
Günümü istemem kara 
Aya çıkıp yıldızlara 
Ordan bakmak istiyorum
Ağzım bağlı olamaz bu 
Hani demokrasi bu mu 
Çıkarın şu kanunumu 
Açım ekmek istiyorum
İhsaniyem dolu yara 
Günümü istemem kara 
Aya çıkıp yıldızlara 
Ordan bakmak istiyorum
Şapkamı çıkarmam puta 
Dost ararım elim tuta 
Tepemdeki her buluta 
Yumruk sıkmak istiyorum
İhsaniyem dolu yara 
Günümü istemem kara 
Aya çıkıp yıldızlara 
Ordan bakmak istiyorum
Yetsin zulme benim kinim 
Dert bir iken aştı bini 
Kentin tekmil bilimini 
Köye sokmak istiyorum
İhsaniyem dolu yara 
Günümü istemem kara 
Aya çıkıp yıldızlara 
Ordan bakmak istiyorum
<end>

<start>
Git efendi hançerlenmiş yaramı 
Eşeleyip tazeleme bu sıra 
Oy oy hele bu sıra 
Köyüm yolsuz ben okulsuz yaşarım 
Utan da şu asıra bak asıra
Demek vekilimsin vay benim başım 
Yediğin her yemek bir yılık aşım 
Oy oy bir yıllık aşım 
İçtiğin her kadeh dolu gözyaşım 
İşlediğin kusura bak kusura
Alemin fezaya gittiği günde 
Dermanı alınmış dert dolu bende 
Oy oy Dert dolu bende 
Topraksız şu toprakların üstünde 
Sarındığım hasıra bak hasıra
De şimdi adalet denir mi buna 
Ahırda doğurur gelinim suna 
Oy oy gelinim suna 
Zalim ağaların keyfi uğruna 
Köy dolusu esire bak esire
<end>

<start>
Kalk arkadaş silkelen bir 
El yürüdü sıraya gir 
Kendine bir düzen getir hey
Geç başına makinanın 
Bas düğmeye keyfe bak sen
Genç kardaşım bilgi ara 
bilgisizlik büyük yara 
Gözünü dik yıldızlara
Geç başına makinanın 
Bas düğmeye keyfe bak sen
Öğretmenim yanaş beri 
Görevlisin durma geri 
Anlatırken devrimleri
Geç başına makinanın 
Bas düğmeye keyfe bak sen
Köylü dostum sarıl söze 
Dağ başını indir düze 
Bel bağlama boz öküze
Geç başına makinanın 
Bas düğmeye keyfe bak sen
İşçi kardaş davanı bil 
Gözündeki çapağı sil 
Oturmanın günü değil
Geç başına makinanın 
Bas düğmeye keyfe bak sen
<end>

<start>
Yürüyelim arkadaşlar 
Aydınlığa diri diri 
Adımımız geniş geniş 
Yumruğumuz iri iri
Yürüyelim yüzler binler 
Yıkılsın şu kara günler 
Rahatını düşünenler 
Aramızda yoktur yerini
Devrimleri eyledik yar 
Kurtuluşa sözümüz var 
Safımızda savaşanlar 
Kim olursa gelsin beri
Yürüyelim yüzler binler 
Yıkılsın şu kara günler 
Rahatını düşünenler 
Aramızda yoktur yerini
Kadın erkek her bir yaşta 
Yol bilenler gitsin başta 
Makbul değil bu savaşta 
Yoksa eğer alın teri
Yürüyelim yüzler binler 
Yıkılsın şu kara günler 
Rahatını düşünenler 
Aramızda yoktur yerini
<end>

<start>
<end>

<start>
İzmir bura Kordon boyu
Üç kişi bir tabuttayız
Elimiz ağzımız bağlı
Üç kiçi bir tabuttayız
Altımız taş üstümüz taş
Ayaklar su içinde yaş
Sancı bastı yavaş yavaş
Üç kişi bir tabuttayız
Tavan alçak bacası dar
Uzunluğu bir metre var
Eni altmış santim kadar
Üş kişi bir tabuttayız
Nöbetçiler dizi dizi
Tenimizde yara izi
Ölmeden koydular bizi
Üç kişi bir tabuttayız
Dışarsı kedili itli
İçersi fareli bitli
Kapısı demir kilitli
Üç kişi bir tabuttayız
Sorguya çekildik tek tek
Ne cigara ne bir ekmek
Suçumuz türkü söylemek
Üç kişi bir tabuttayız
Bıktık ceza yiye yiye
Suçumuz yok diye diye
Demokrasi varsa niye
Üç kişi bir tabuttayız
<end>

<start>
Kervan gitti biz uyuya kalmışız
Haydi ey tamburam biz de gidelim
Tatvan kenarından Nemrut dağından
Haydi ey tamburam biz de gidelim
Gidelim tamburam gayrı sılaya
Gidenler var katılalım alaya
Yarimiz göç etmiş arş-ı alaya
Haydi ey tamburam biz de gidelim
Has bahçeler açılmıştır girmeye
Hazırlamış güllerini dermeye
Ana baba eşi dostu görmeye
Haydi ey tamburam biz de gidelim
<end>

<start>
Git efendi hançerlenmiş yaramı
Eşeleyip tazeleme bu sıra
Köyüm yolsuz ben kanunsuz yaşarım
Utan da şu asıra bak asıra
Demek vekilimsin vay benim başım
Yediğin her yemek bir yıllık aşım
İçtiğin her kadeh dolu göz yaşım
İşlediğin kusura bak kusura
Alemin fezaya gittiği günde
Dermanı alınmış dert dolu bende
Başkasının toprağının üstünde
Sarındığım hasıra bak hasıra
De şimdi yaşamak denir mi buna
Ahırda doğurur gelinim Suna
Ağaların çıkarları uğruna
Köy dolusu esire bak esire
Ne demek oluyor bilginiz çoksa
Binimiz aç ölür birimiz toksa
İstemem değişsin bu gidiş yoksa
Elimdeki nasıra bak nasıra
<end>

<start>
Duydum Tanrı dağbaşında
Verdi aldı aşk Yunus’u
Odun kesti ipin yere
Serdi aldı aşk Yunus’u
Ah eyledi yana yana
Kırk yıl bekledi uyana
Bin o yana bir bu yana
Sürdü aldı aşk Yunus’u
Ezeli bir aşık gibi
Ol aşka alışıp gibi
Karanlıkta ışık gibi
Gördü aldı aşk Yunus’u
İhsani’yem çevre yönden
Yandım aşkın alevinden
Yaklaşıp da can evinden
Vurdu aldı aşk Yunus’u
<end>

<start>
Yıllarım boyunca çektiğim hasret 
Bir damla gözyaşı oldu da gitti 
Ne güldü yüzüme ne kesti müddet 
Açmadan çiçeğim soldu da gitti
Uzun gecelerim bahtsız sabahlar 
İnledim sızladım çok çektim ahlar 
Dizilse bir yana bahtı siyahlar 
Dünya yetmiş kere doldu da gitti
Mevlüt İhsani'nin her neşesini 
Sevda güç bağladı kelepçesini 
Gönül zambağını menekşesini 
Felek deste deste yoldu da gitti
<end>

<start>
Diyar diyar belde belde gezdiğim 
Yollar hüngür hüngür ağladı bana 
Ekmeksiz katıksız susuz kaldığım 
Çöller hüngür hüngür ağladı bana
Zalim ayrılıktır içim dağlayan 
Çevreleyip yanım yolum bağlayan 
İlkbaharda boz bulanık çağlayan 
Seller hüngür hüngür ağladı bana
Dilerim kurusun zalimin kökü 
Aldı yarimizi çektirdi çeki 
İhsani vurdukça sazda on iki 
Teller hüngür hüngür ağladı bana
<end>

<start>
İçimde yanıyor aşkın ateşi 
Vuruldum ararım Aslı Hanımı 
Ne Hint'i bıraktım ne de Habeş'i 
Yoruldum ararım Aslı Hanımı
Türkistan Pakistan ara ha ara 
Mısır çöllerinde eylendim yara 
Tükenmez bilinmez tozlu yollara 
Sürüldüm ararım Aslı Hanımı
Cezayir bir yanda Yemen bir yanda 
Acem beylerinin elleri kanda 
Kimi gün Halep'te kimi gün Van'da 
Görüldüm ararım Aslı Hanımı
Erzurum'da bakmadılar yüzüme 
Kayseri'de perde indi gözüme 
Adana'da garip dertli sazıma 
Sarıldım aranm Aslı Hanımı
<end>

<start>
Bulsam, bir sihirli anahtar bulsam, 
Toprak kilidini açsam dünyanın, 
Çözsem düğüm düğüm muammasını 
Ölüm denen sonsuz, büyük rüyanın!
Gelse bahçe bahçe mevsimler dile, 
Ağaçlar, çiçekler konuşsa biraz: 
Kimdir şu dallarda kızıl gülleri 
Böyle alev alev yakan sihirbaz!
Bulsam, bir sihirli anahtar bulsam, 
Ne yıldızlar için, ne güller için! 
Alnı eşiğinde bekleyenlere 
Açılmak bilmeyen gönüller için!
<end>

<start>
-1-
Bulsam, bir sihirli anahtar bulsam,
Açsam göğün mavi kapılarını.
Bir samanyolundan geçip dolaşsam
Yıldızların altın yapılarını!
Dolansa boynuma ışıktan kollar,
Açsa esrarını gök perde perde:
Kaybolan sesleri duysam yeniden,
Kaybolan yüzleri görsem göklerde! ...
-2-
Bulsam, bir sihirli anahtar bulsam,
Toprak kilidini açsam dünyanın,
Çözsem düğüm düğüm muammasını
Ölüm denen sonsuz, büyük rüyanın!
Gelse bahçe bahçe mevsimler dile,
Ağaçlar, çiçekler konuşsa biraz:
Kimdir şu dallarda kızıl gülleri
Böyle alev alev yakan sihirbaz!
Bulsam, bir sihirli anahtar bulsam,
Ne yıldızlar için, ne güller için! 
Alnı eşiğinde bekleyenlere
Açılmak bilmeyen gönüller için!
<end>

<start>
Ay doğarken şu tepeden iner zeybekler
Karşı dağın yosmaları dört gözle bekler
Bir tarafta raksa başlar İzmir'in gülü
Sırma saçlar topuklara kadar örgülü
Zil seseleri uzandıkça karşı yakaya 
Genç efeler silah çekip başlar şakaya 
Kimi oynar elde pala kimi sendeler
Karanlığın sükutunu kurşunlar deler
<end>

<start>
Köşede altın oymalı Edirne kavukluğu,
Üstünde çeşm-i bülbül sürahi
Yıldız Serpintili mavi bir buğu...
Birinde kallavisini dinlendirmiş asırlar,
Öbürünün ışık göğsünde
Geceler dolusu sırlar! ..
Duvarlarda iki kılıcın gümüş çaprazı,
Sene 1053 amel-i Şahin Usta
Üstündeki talik yazı...
Çeliğine su vermiş kral kellelerinin kanı,
Bir vuruşta parçalanmış
Kim bilir kaç şövalyenin kalkanı! ..
Raflarda Beykoz işlerinin ışıl ışıl hevengi,
Ve sedirler üstünde has bahçeler açan
Üsküdar çatmalarının ateş rengi...
Islak gözlü cariyeler uzanırmış onlara,
Ve kafeslerin ardından bakarlarmış
Yelkenleri zafer dolu kalyonlara! ..
<end>

<start>
İşittim ki, benim için ağlıyormuşsun, 
Hala adım düşmüyormuş dudaklarından! 
Geçenlerde bir yolcudan beni sormuşsun, 
Metruk, ıssız bir manastır gibiymiş odan! 
Çamlıklarda tek başına geziyormuşsun, 
Gözyaşların anıyormuş eski günleri... 
Ümidini siyah ufuklarda yormuşsun, 
Sanmışsın ki, giden günler gelecek geri!
Artık ela gözlerinin altı çürümüş, 
Bahçemdeki kuşlar gibi susmuş kahkahan! 
Kalbin bir dal mevsimin hüznü bürümüş...
Akşamları son yolcular geçerken kırdan 
Nazarların dalıyormuş, yıllardan beri 
Bir seyyahın bekleniyor gibi haberi!
<end>

<start>
Söylüyor birer güneş yakarak bağrımızda,
Bir tarihi yolundan çevirecek sözleri.
Yirmi milyon bakışla ışıldıyor gözleri,
Toplayıp bir milletin bütün ümitlerini.
Bir kan gibi gezerek yurdun damarlarını
Bu ses bir yürek gibi her göğüste atıyor.
Bu ses yurdu sevgiden bir kolla kuşatıyor,
Doğmamış nesillerine kurutarak terini.
Çelikten bir set gibi dağıtarak rüzgârı
Aşacak üzerinden mesafeyle zamanın,
Yanacak ocağında yarın her fabrikanın
Ve bu sesle dönecek yarının motorları.
<end>

<start>
Onu tarihe sorun, yoktur eminim bir eşi,
O güneş yüzlü, güneş sözlü, güneşler güneş! 
Sözü halkın dilidir, gözleri hakkın ateşi,
O güneş yüzlü, güneş sözlü, güneşler güneşi! ! 
Yurdu sarmıştı karanlık, onu yırtıp atan O.
Soğuyan kanlara bir başka hararet katan O.
Kararan gözleri bir lâhzada aydınlatan O.
O güneş yüzlü, güneş sözlü, güneşler güneşi! 
İnkilâp ordusu nur ordusunun rehberidir,
Milletin şehperidir, memleketin şehperidir,
Onu beklerdi vatan bunca zamandan beridir,
O güneş yüzlü, güneş sözlü, güneşler güneşi! 
Ayrılıp Çankaya'dan Hazreti Gazi geliyor,
Saçının huzmesi zulmetleri ok ok deliyor,
Şehre kalbindeki tarihi alıp yükseliyor:
"Bu güneş yüzlü, güneş sözlü, güneşler güneşi! "
<end>

<start>
Gök dibinde havuzun 
Sularda ellerimiz 
Bütün emellerimiz 
Anlaştı uzun uzun
Sular soğuk bir ışık, 
Bakıyoruz havuza; 
Suda omuz omuza 
İki gölge karışık!
Bir kırık ay havuzda 
Ağır ağır kayboldu. 
Havuz şafakla doldu 
Gün doğdu ufkumuzda
Gün doğdu ucundan 
Ellerimi bıraktı. 
Birkaç damla yaş aktı. 
Parmakllarımın ucundan!
<end>

<start>
Bir daha o fırsat geçer mi ele? 
Dün gördüm, bugün de göresim geldi! 
Gülüşü o kadar hoştu ki hele,
Lebinden koncalar düresim geldi!
Hem küçük, hem güzel, hem de utangaçtı,
Gözleri gözümden daima kaçtı,
Saçları ne güzel, ne ipek saçtı,
Öpüp okşayarak öresim geldi!
Yüzü benziyordu bahar ayına,
Kaşları can yakan aşkın yayına,
Hasretle kapanıp hâk-i pâyına,
Yüzümü, gözümü süresim geldi!
<end>

<start>
Yalancı dünyaya geldim geleli
Bir atı severim bir de güzeli
Değip on beşe de kendim bileli
Bir atı severim bir de güzeli
At koşu tutmasın çıktığı zaman
Yeleyi kaval gibi yıktığı zaman
At dört kız on dörde yettiği zaman
Severim kır atı bir de güzeli
Atın höyük sağrı kalkan döşlüsü
Kalem kulaklısı çekiç başlısı
Güzelin dal boylu samur saçlısı
Severim kır atı bir de güzeli
<end>

<start>
Yine şenliklendi dereler düzler
Ağyari görünce yüreğim sızlar
Yeşil cübbe giymiş gelinler kızlar
Firuz Bey-Acem'e geçti turnalar
Uçurun da ördek ilen kaz ilen
Ötüşün de avaz ilen saz ilen
Sizi çevirirler davlumbaz ilen
Firuz Bey Acem'e geçti turnalar
Çağrışa çağrışa yayladan inen
Aynalız gölüne sabahtan dönen
Bu yıl rey sizin koruya konun
Firuz Bey Acem'e geçti turnalar
Benden selam eylen anam ağlasın
Bıraksın akları kara bağlasın
Mehmet Bey küçücük Kurt Bey eğlesin
Firuz Bey Acem'e geçti turnalar
<end>

<start>
Yine bir dilbere meyil aldırdım
Ak gerdanda benler zer-nişanlıdır
Çift çift olmuş kirpikleri belinir
Zülfünün telleri pek reyhanlıdır
Bana nisbet çıkmış yolun üstüne
Samur kürk geyinmiş alın üstüne
Taramış saçların belin üstüne
Bir elma yanaklı sim gerdanlıdır
Ne yaman bahçeli güllü goncalı
Sinem vurdu bir kirpiği kancalı
Bilmem Ödemişli bilmem Genceli
İlle yanılmazsam Pehlivanlıdır
Dadal'ım sarpa düşürdüm yolumu
Gördü gözüm kabul ettim ölümü
Geldi geçti hiç sormadı halimi
Ala güzel amma pek elvanlıdır
<end>

<start>
Yine baş kaldırdı şol Çukurova
Kimi alkış eder kimisi dua
Şahın beyliğine yetmez tülü deve
Kalmadı muradım der Ali Oğlu
Kuş kemiğinden saraylar yaptırdım
Şahinime gökte turna kaptırdım
Gökteki kartala çanlar taktırdım
Kalmadı muradım der Ali Oğlu
Nice kuşlarımı dumanda buldum
Menemenci'ye de atımı saldım
Cerit'in Avşar'ın güzelin aldım
Kalmadı muradım de Ali Oğlu
Dadal'ım da der ki samurdan kürküm
Odadan odaya çağrılır türküm
Ulu devlet ordusundan yok korkum
Kalmadı muradım der Ali Oğlu
<end>

<start>
Yiğit olan yiğit dönmez sözünden
Sözünün üstünde dur Kozanoğlu
Yiğit ikrarında katı sayılır
Yiğitliğin hak'kın ver Kozanoğlu
Namert kulsun dünkü sözde durmazsan
Kötü kulsun ileriye varmazsan
Ben vururum sen Cerit'e vurmazsan
Bari beş on atlı ver Kozanoğlu
Cerit sardı çöl ovayı bayırı
Dölek yüzü Zıngarlık'ın çayırı
Ho diyenin hoyuk kadar hayırı
Gel gitme yerinde dur Kozanoğlu
Davlumbazlar koygun vurdu havayı
Koç yiğitler Hakk'a etsin duayı
Cerit'e vermeyek Çukurova'yı
Bura kan dökecek yer Kozanoğlu
Dadaloğlu'm der ki aslım nereli
Bizde ölen şehit gazi yaralı
Haydin aslanlarım haydin ileri
Seyret kavgayı da gök Kozanoğlu
<end>

<start>
Kızılırmak parça parça olasın
Her parçanı bir diyara salaydın
Sen de benim gibi yarsız kalaydın
Kızılırmak nettin allı gelini
Gerdanı püskürtme benli gelini
Köprüye vardık da köprü yıkıldı
Beşyüz atlı birden suya döküldü
Koç yiğidin evde beli büküldü
Kızılırmak nettin allı gelini
Gerdanı püskürtme benli gelini
Elinin kınasın bozuldi m'ola
Gözünün sürmesi süzüldü m'ola
Dünyalar ben gibi üzüldü m'ola
Kızılırmak nettin allı gelini
Gerdanı püskürtme benli gelini
Usta gelsin şu köprüyü kuralım
Dalgıç bulsun bahşişini verelim
Güveye de kara haber verelim
Kızılırmak nettin allı gelini
Gerdanı püskürtme benli gelini
Yüksek olur Arap atın altağı
Issız kaldı koç yiğidin yatağı
Özengide kalmış simli eteği
Kızılırmak nettin allı gelini
Gerdanı püskürtme benli gelini
Dadal'ım gelin başımın tacı
Ayrılık şerbeti zehirden acı
Vallah bu derdin yoktur ilacı
Kızılırmak nettin allı gelini
Gerdanı püskürtme benli gelini
<end>

<start>
Kimya vardır toprağında taşında
Tor seyfiler yuva kurar döşünde
Kamalağın kar'ardıcın içinde
Kırık kırık eser yelin Binboğa
Başın görünmüyor dumandan pustan
Bağışır geyiğin durulmaz sesten
Sağ yanın Saraycık solun Elbistan
Övünmeye değer dilin Binboğa
Karların yağmışta ardıç boyunca
Lale sümbül gül boynunu eğince
Yaz-baharda aşiretler gelince
Karışır sağmala yozun Binboğa
Binboğa da Koç Dağı'nı gözetir
Lale sümbül mor menekşe tazedir
Ablak sığınların boynun uzatır
Ediyor methini Veli'm Binboğa
<end>

<start>
Kelep kelep olmuş dostun zülüfü
Dökmüş ay yüzüne gider eğlenmez
Bilmem Beydilli bilmem Köşekli
Bir kız göçün çekmiş gider eğlenmez
Yedeğine almış bir katar maya
Haline münasip bir karşı taya
Sarı şalta ile sıktırma saya
Yıkmış hilali kaşın gider eğlenmez
Bir çift güzel gördüm salınıp gider
Cemalin şailesi beni deli eder
Kaşlar helallanmış gözler el gider
Kan bulanık akar gider eğlenmez
Yaylasın yaylamış inmemiş düzlüğe
Vardır hasretin yolun gözüyle
Aceb uyar indi m'ola tuzlaya
Bir kız göçüm çekmiş gider eğlenmez
Adını sorarsan huridir huri
Tigi müstekimden uygun her yeri
Yörük başına bıraktın nari
Cayır cayır yakar gider eğlenmez
Veli'm ey der usul boyu dal gibi
Altım heril kesme kekil tel gibi
Firdevs'i ala gonca gül gibi
Burcu burcu kokar gider eğlenmez
<end>

<start>
Karataş dersen de bir düzgün ova
Yükletmiş göçünü gidiyor dağa
Kılıcına yavuz derler İsmali A
Çalıp çalıp dallarını eğiyor
İbiş A'yı dersen yiğitler bendi
Kocaman orduya kuydu bir yangı
İnanın ağalar sığanıs kendi
Çalıp çalıp gölgesini koğuyor
Bekir A'yı dersen doludan içer
Narasın duyanlar akşamdan kaçar
Girgin deve gibi köpüğün saçar
Sanasın havadan yağmur yağıyor
Amanın ağlar amanın aman
Yüce dağ başını bürüdü duman
Salman poyraz olmuş savurur saman
Dayanılmaz zorlu zorlu değiyor
Nisbetinden (mi)  geldin Pehlivanoğlu
Sanasın Hasan'ın kolları bağlı
Cıdasına yavuz Reyhanlıoğlu
Çekip çekip kargısını sağıyor
Dadaloğlu'm der ki giydik karayı
Koçyiğit olanlar açtı arayı
Cerit Ovası mı sandın burayı
Top top olmuş seyfilerin koğuyor
<end>

<start>
Karalar Karalar ünlü Karalar
Davanızı ancak mahşer aralar
Hacı Osman tuttuğunu yaralar
Ulaştı hayfını aldı Karalar
Avrat ile don yumağa giderler
Yine de kavgasın yaman ederler
Karahacılı da kuzu güderler
Daha kime cıda atar Karalar
Karalar ho dedi Buruk'a düştü
Misis meheng imiş alasın açtı
Karahacılı da Kuzu Güdenli
Şamboyadı hem de yalın kaçarlar
Dadaloğlu der de şu bana noldu
Aktı göz yaşlarım kan ile doldu
Saatim ay oldu günüm yıl oldu
Gelip geçmez kara günden sayarlar
<end>

<start>
Karalar bağladı buruğu düştü
Misis mihenk imiş alasın kaçtı
Sırkıntılı Karahacılı kaçtı
Boz kartala pay oldu ya ölünüz
Avşar'ın uyluğu duruyor atta
Cerid'in hopuru çıktı Yarsuvat'ta
Kaçtı tecirliler hep selamette
Kaçın Sırkıntılı Gavur Dağı carınız
Çekildi Avşar'ın atlısı bindi
Cerid'in üstüne peştemal döndü
Göçmüş Sırkıntılı yurduna kondu
Nerde kaldı kolu bağlı delimiz
Der Dadal'ım bu böyle olmadı
Atlı fena düştü birbirini bulmadı
Yürü bire Cerit sana yurt kalmadı
Geç Arabistan'a Amut yolunuz
<end>

<start>
Kara kavak yıkıntısı
Dallarının döküntüsü
Kozanoğlu düğün tutmuş
Nerde bunun okuntusu
Odasında gergef işler
Küheylanlar çayır dişler
Buna Kozanoğlu derler
Kürk giydirir at bağışlar
Tütün gelir kese ilen
İçemedim tasa ilen
Kozanoğlu yaralanmış
Su istiyor kase ilen
Karadır yağlık karası
Karıştı Kozan arası
Ben öpmeye kıyamazdım
Ak göğsü süngü yarası
<end>

<start>
Sana derim Anavarza Kalesi
Sana konup göçenlerin nic'oldu
Doğru söyle garip başım belası
Şabpaz atlı ev kovanlar nic'oldu
Vahşi kuşlar ötüşüyor şu yüzde
Binaların harap olmuş hep düzde
Yedi arşın loğ taşını omuzda
Of demeden getirenler nic'oldu
Memnun musun seni gelip gezenden
Usanman mı şu yapıdan düzenden
Şah kızını almak için Kozan'dan
Alapınar'(dan)  su verenler nic'oldu
Ebbasına yumuşların buyuran
Sayısız askerin karnın doyuran
Kılıç vurup orta yerden ayıran
Nara atan aslanların nic'oldu
Dadaloğlu'm yoktur sözün hilesi
Hangi tarihtedir bunun çilesi
Ayaş Payas Misis Tumlu kalesi
Beş kaleye hükmedenler nic'oldu
<end>

<start>
Sakın akça ceren çölden kaçınca
Mail oldum kız göğsünü açınca
Vakti gelip cümle alem göçünce
Düzülür yollara el karmakarış
Yücesinde ima geyik pervane döner
Altın ak gerdanda mum gibi yanar
Sırtında libası her türlü döner
Giyinmiş kuşanmış al karmakarış
On üç on dördünde var m'ola yaşı
Alemi devretsem bulunmaz eşi
Katar katar olmuş gözünün yaşı
Akıyor çeşminden sel karmakarış
Dadaloğlu'm der de bu kimin sesi
Gören aşıklar da çekiyor yası
Eğildi pınardan doldurdu tası
Veriyor içine bal karmakarış
<end>

<start>
Sabahtan sabahtan seyran ederken
Dalıp gittim servi boylu senana
Ördürmüş saçını telden sırmadan
Ne yakışmış samur saçlar gerdana
Eliftir kirpikleri karadır saçı
Zahir bu güzellik Mevlanın işi
Çok memleket gezsem de bulunmaz eşi
İnsem gitsem Hindistan'a Yemen'e
Mevti geldi kara gözler süzüldü
Siyah saçın ak gerdana düzüldü
Yıkıldı gamsız olan da üzüldü
Ben tutuştum Kerem gibi kime ne
Der Dadaloğlum ben hubların hasını gördüm
Ferhat'ın Şirin'ini Mecnun'un Leyla'sını gördüm
Aklımın sebebin gönlümün yaylasını gördüm
Esti bir ürüzgar serimdeki dumana
<end>

<start>
Sabahın seherinde koyvermiş göçün
Derdinden ölenin bilmiyor suçun
Taranmış zülfü de koyvermiş saçın
Dizilmiş yollara el karma karış
Yaşını sorarsan onbeş yaşında
Hiç gaflet yok kirpiğinde kaşında
Elvan elvan her çiçeği başında
Sümbül reyhası gül karma karış
Der Dadaloğlu'm da şu kimin sesi
Ağzından çıkıyor bağlama sesi
Eğilmiş pınardan doldurur tası
Veriyor içene bal karma karış
<end>

<start>
Oturmuş ağ gelin taşın üstüne
Taramış zülfünü kaşın üstüne
Bir selamın geldi başım üstüne
Alırım kız koman ellere
Bir taş attım karlı dağlar ardına
Yuvarlandı düştü yarim yurduna
Ben yeni de düştüm sevda derdine
Alırım ahdimi koman ellere
Atımın kuyruğu cura saz gibi
Divana durmuş da ergen kız gibi
Alarmış yanağı bahar yaz gibi
Getirin kır atım göçem ellere
Dadaloğlu'm der de oldum kastana
Gelir geçer selam verir dost bana
Kocayıp da dayandırdın postuma
Göçeyim mi kahpe Bulgar ellere
<end>

<start>
On bir kişi Horasan'dan çıkanda
Ak sayaya yeşil düğme dikende
Çıkıp yücelerden engin bakanda
Yol alıp gidiyor göçü Avşar'ın
Avşar'ın uşağı şöhretli gezer
Gördüğü düşmanın bağrını ezer
On beş yirmi atlı bir ordu bozar
Yenilmez kuvvetli gücü Avşar'ın
Çıkılı çakmaklı kütüklü yurdu
İndi Kığılı'ya çok safa sürdü
Hüsmen Ovası'nda haberi geldi
Acıya uğramış ucu Avşar'ın
Bitmesin ekini selvi söğüdü
Seyit Battal hiç içinde yoğudu
Fino fesli dal püsküllü yiğidi
On kişiye yamaç üçü Avşar'ın
Coşkun sular gibi dolanıyorduk
Ne duruluyok ne bulanıyorduk
Firkattan firkata ulanıyorduk
Sankim neydi bunda suçu Avşar'ın
Taşlar Dadal'ım da bağrını taşlar
Gözümüzde akar kan ile yaşlar
Bize yol görüktü kavım-kardaşlar
Kalmaz yanınızda öcü Avşar'ın
<end>

<start>
Ölürüz de kömür gözlüm ölürüz
Dost ağlasın zalim felek utansın
Kıyamette kavuşmak var biliriz
Dost ağlasın kahpe felek utansın
Bir çıkmaza girdi bugün yolumuz
Geçit vermez sağımızla solumuz
Kalır gayrı bizim burda ölümüz
Mert ağlasın namert olan utansın
Avşar eli yaylasına göçmedik
Aşırı yeyip sularını içmedik
Tenhalarda kendimizden geçmedik
Can ağlasın hayın felek utansın
Dadaloğlu'm yine coştu çağladı
Ak üstüne karaları bağladı
Firkat odu yüreciğim dağladı
Ben ölem de Çapanoğlu utansın
<end>

<start>
Aşağıdan bir yel esti Urum'dan
Gam-kasavet kalkmaz oldu serimden
Bu dert bize beter oldu ölümden
Ellerin serdarı Avşar nic'oldu
Çukur'un köprüsü Avşar'ın yurdu
Nerede kaldı da aslanı kurdu
Aralıkta kaldı Hacılar Kürdü
Aralıkta kalan beyler nic'oldu
Bilmez misin sen Avşar'ın elini
Tor mayalar çekmez miydi gelini
Sarı çiçek mor menekşe gülünü
Eli iskan gidik Avşar nic'oldu
Görünüyor Anavarza kalesi
Hiç gitmiyor aşiretin belası
Mecit Paşa hey Allah'tan bulası
Ellerin serdarı Avşar nic'oldu
Güzeller yaylası Harmancı Yurdu
Nic'oldu dağların aslanı kurdu
Aralıkta kalmış Hacılar Kürdü
Altı arap atlı beyler nic'oldu
Yaylamaya Binboğa'ya çıkardık
Katarınan tavsı maya çekerdik
Şöhret için sar'altınlar takardık
Aralıkta kalan beyler nic'oldu
Bir bostan ektim de güllü goncalı
Mızrak kullanırdık ucu gancalı
Babası Mustafa Bey de oğlu Genç Ali
Çukur'un beyleri Avşar nic'oldu
Üç gün oldu Bozdoğan'dan aşalı
Sarı çiçek mor menekşe döşeli
Ufacık filizli de seyrek meşeli
Top top gezen güzellerin nic'oldu
Aşık Veli'm bunu böyle söyleyen
İnip aşkın deryasını boylayan
Hırsızını terk-i salat eyleyen
Arap atlı koca beyler nic'oldu
<end>

<start>
Selam söylen Reyhanlı'da Arap'a
Hesap etsin yaz ayına ne kaldı
Nevruz biter sümbül biter gül biter
Top top edip dermemize ne kaldı
Seçin ağalar da kötüyü seçin
Yiğitin üstüne kemhalar biçin
Yavuz at besleyen el malı için
Bölük bölük bölmemize ne kaldı
Ulam ulam olmuş galan yazılar
Ceren avlar gök boncuklu tazılar
Altı arap atlı şahbaz gaziler
Cıda vurup binmemize ne kaldı
Babına da Dadaloğlu'm babına
Koç yiğitler sığmaz oldu kabına
Kamalağın kar'ardıcın dibine
Silah çatıp yatmamıza ne kaldı
<end>

<start>
Yaz gelip de beş ayları doğunca
Bülbülün figanı gonca gülünen
Bir fıkara bir zenginin yanında
Onu geçinmesi müşkül halınan
Sırrını verme de avrada yada
Rızgını verir de şol Bari Huda
Kendi başın için yaptır bir oda
Zarar eyle adam olman karınan
Benim sözüm dinleyene bir kışta
Sırrını tez verme yabana dosta
Adam olursan da çıkarsın üste
Zamanınan geçinmesi şerinen
Kardaşta kardaşa kemlik m'olur
Sahanın yuvası ıssız mı kalır
Emmi dayı adama çok gerek olur
Kab'ağacın gürlemesi dalınan
Der Dadal'ım der ki coş etti yürek
Bir zaman ağlayarak bir zaman gülek
Şimdi muhabbetli on kardaş gerek
Konsak göçsek beylik sürsek elinen
<end>

<start>
Mürsel Oğlu der de Ey Mirza Oğlu
Evimden meydana çıkmam var dedi
Binbir atlım var da ağalı beyli
Onların maşkına bakmam var dedi
Mirza savaş paklar işin sağını
Küküm ettim Kürdistanın beyini
Başına yıkarım Beyrut dağını
Yazın Andırın'a dökmem var dedi
Mürsel der de Mirza etme inadı
Bir kez de deden dedemi sınadı
Benim koğduğumun kalmaz kanadı
Çelen kanatlarını çekmem var dedi
Mirza der bir edek illerimizi
Eski Reyhanlı da sınıyor bizi
Kavga temizlesin Elbistan düzü
Gök kanatlıyı meydana dökmem var dedi
Mürsel der erlerim hep farızatlı
Elbistan çakmaklı Firenk barutlu
Üst geldi Tecirli ile Ceritli
Kara çadırları yıkmam var dedi
Mirza der de ne gelir erin elinden
Avşarlar da kaçmaz geçer serinden
Tümünüzü kovarım Saracığ'ın belinden
İpi boğazına takmam var dedi
Mürsel der de Ey benli arık
Kalkmıyor kanadım kollarım kırık
Sana derim sana ey hayın çürük
Senin de üstüne çıkmam var dedi
Bilmem neylediler bilmem nettiler
Elbistan düzünde toy düğün ettiler
Kimi öldürdüler kimi azat ettiler
Cafer'i azat etmem var dedi
Dadaloğlu'm der ki gözlerim kanlı
Nice bey öldürdüm hep ünlü şanlı
İmdadına gelsin Cerit Mendilli
Yüce dağ başına çıkmam var dedi
<end>

<start>
Misis köprüsü de mühengi aştı
Karalar ho dedi Buruk'a düştü
Sırkıntı Menemenci hep yalın kaçtı
Hani ya Kabak Hasan Kodaz Ali'niz
Avşar'ın uyluğu tutmuyor atta
Tecirli de kaçtı gitti firkatta
Cerit'(in)  hopuru çıktı Yarsuvat'ta
Boz kartala pay oldu ya ölünüz
Bozdoğan davaya girmeden kaçtı
Reyhanlı beyi de Halep'e düştü
Kozanoğlu duydu buna pek şişti
Hani ya hiç beri gelmez biriniz
Çekildi Avşar'ın atlısı bindi
Cerit'in üstüne peştemal döndü
Göçmüş Sırkıntılı yurduna kondu
Nerde kaldı kolu bağlı deliniz
Der Dadal'ım hani beyler kalanı
Mistik Paşa'm ne tez tuttun Belen'i
Çapanoğlu gene yaptın planı
Hani sizin çakmak çalan eliniz
<end>

<start>
Mağara Çölü'nde kavga kuruldu
Öttü tüfek davlumbazlar vuruldu
Duydum Bozoklu'nun beli kırıldı
Bin atlıya yamaç onu beylerin
Cad'oğlu geliyor bakın ilvana
Öttü tüfek seyreyleyin dumana
Uğrunda Avşar var sen seni sına
Elden ele gider ünü beylerin
Deli Hacı ile Gö'oğlan geldi
El-aman vermedi hepsini kırdı
Her birine yetmez böyle beş ordu
İstanbul'a gitti ünü beylerin
Halil Ağa'm attığını düşürdü
Cad'oğlu'nun tedbirini şaşırdı
Mağaralı soyuntusun deşirdi
Kanlı gömlek oldu donu beylerin
Paşa Beyin oğlu Del'Osman Ali
Alayından Mehmet Al'm zorbalı
Bağrını kurşuna verdi Seyf'Ali
Etten kale oldu canı beylerin
Yaşa Dadaloğlu'm sen binler yaşa
Cad'oğlu'nu düşürdüler Şol Aslantaş'a
Yaralının uğru indi Maraş'a
Abdülmecit geri alsın tuğları
<end>

<start>
Kula at da der ki yavuz kaçarım
Kepir tusbasının uğrun geçerim
Üstümde yiğitin kanın içerim
Yalımlar arkamdan sündüğü zaman
Yağız at da der ki bağlan koruya
Varırsam ileri dönmem geriye
Üstümdeki yiğiti Mevlam koruya
Kılıçlar başıma döndüğü zaman
Al at der ki güzel olur donumuz
Cinsimizden çatal olur dilimiz
Kavga görünce sağalır ölümüz
Üzengi üzengiye değdiği zaman
Kır at der ki ben atların başıyım
Yiğitler elinde serdar kuşuyum
Der yerde de can kurtaran kişiyim
Üzengi böğrümü yirdiği zaman
Doru at der ben donumu satarım
Kaçtığımdan kurtulur da yeterim
Sıkışırsam Azrail'i tutarım
Çeke dizgininem vardığım zaman
<end>

<start>
Bozok Han'dan sürer gelir ötesi
Özer Oğlu, Seyfi Han'dır atası
Baz şahanlar sarı kaplayan yuvası
Varılmaz yurduna Küçük Al'Oğlu
Dağlarında ala geyik gezişir
Engininde keklik turaç ötüşür
Düşmanların sınırından bakışır
Giremez yurduna Küçük Al'Oğlu
Aşık Dadal varsın ünün söylensin
Haleb'in paşası sofrasın dürsün
Beylan'ın beyleri pekmezin satsın
Tuğlar sana layık Küçük Al'Oğlu
<end>

<start>
(Necip Paşa) 
Yozgat tarafından çıktı bir paşa
Avşar'ınan Kürt'ü yaktı ateşe
Dövüşün dövüşün de çıkaman başa
Sen de gönlünle gel ey Kozanoğlu
(Kozanoğlu) 
Ben Kozanoğlu'yum sırta kaçarım
Ağzımdan burnumdan köpük saçarım
Bir varırsam bin taneni biçerim
Beri gel hasmını gör Necip Paşa
(Necip Paşa) 
Sen bir boz ağaçsın ben yeni balta
Dövüşün dövüşün de sen giden alta
Boğazına takarım demirden halka
Sen de gönlünle gel ey Kozanoğlu
(Kozanoğlu) 
Ben Kozanoğlu'yum okur yazarım
Atamdan dedemden serbest gezerim
Bir varırsam bin taneni ezerim
Beri gel hasmını gör Necip Paşa
(Necip Paşa) 
Askerim(i)  çekerim dağın ardına
Seni yakarım da ateş ördüne
Öldürür de arp'ekerim yurduna
Sen de gönlünle gel ey Kozanoğlu
<end>

<start>
Çukurova bayramlığın giyerken
Çıplaklığın üzerinden soyarken
Çimenlerin kar suyuna doyarken
Pınarların çağlar akışır dağlar
Cennet desem size yakışır dağlar
Afşar obaları çözülür konar
Güzeller suyundan içer de kanar
Beylerimiz ata pek yaman biner
Ceylanların gezer tokuşur dağlar
Cennet desem size yakışır dağlar
Yücelerde namlı namlı karın var
Engininde dem sürülen yerin var
Binboğa denilen koca pirin var
Baş kaldırmış bana bakışır dağlar
Cennet demek size yakışır dağlar
Meşelerin yeşil yaprak donanır
Kara taşlar bir birliğe inanır
Yaylacılar bağrınıza gönenir
Güzellerin yanar tutuşur dağlar
Cennet desem size yakışır dağlar
Ferhat derler bu dağları delene
İtibar edilmez her dem yalana
Sizden ayrı ömrüm gitti talana
Sümbül niçin yaslı bakışır dağlar
Cennet desem size yakışır dağlar
Sarı çiçek servan kurmuş oturur
Yağmur ilen susuzluğun bitirir
Bir yel eser rahiyasın getirir
Laleden sümbülden kokuşur dağlar
Cennet desem size yakışır dağlar
Dadaloğlu size bakar sevinir
Sevinirken kalbi yanar göyünür
Yar yitirmiş dertleriyle dövünür
Yas ilen sevincim yıkışır dağlar
Cennet desem size yakışır dağlar
<end>

<start>
Turnam katar katar sefere varın
Ordan efendimizi siz alın gelin
Urum diyarında han huzurunda
Bekletmen divandan söz alın gelin
Çıksın Sultan Mahmut seyrana çıksın
Sıvasın sırtını aslana baksın
Hil'atlar geydirsin çelenkler konsun
Ordan efendimizi tez alın gelin
Davetçi gönderir şol Çapanzade
Gayet sever muhabbeti ziyade
Silinsin süpürsün döşensin oda
Zayıftır vücudu uz alın gelin
Mürseloğlu karşı çıkar ilinen
Hanesine teklif eyler yolunan
Yolunu döşetir acem salınan
Küheylan atları yüz alın gelin
Der Dadal'ım gece gündüz işim zar
Efendisiz dünya bize olmuş dar
İl aşiret bütün beyler intizar
Betletmen temmuz'u güz alın gelin
<end>

<start>
Şiir uçurumdur
Ve çiçekten bir köprü
Geçer üstünden
Gerçeğin k....................
<end>

<start>
Bir kelime gelir, sürtünür, yoklar beni
Anlarım, bir şiirin elçisidir....................
<end>

<start>
Bir bıçak edin artık kendine
Bırak avutmayı bedenini
Ucuz zehirlerle, alkol vb.
Balkırken ölümün çelik dikeni
Bir bıçak...
Kromaj kaplı bir kan lekesi....................
<end>

<start>
VI.
Andolsun karanlığa ki
Fuhuşu ve cürmü örten
O kirli, siyah atlasa ki
Bekareti elinden alınmış
Sarışın duluna göğün, aya ki
Gecenin bakir kızlarına, yıldızlara ki
Biz seni yalnızlıkla ödüllendirdik
Yalnız kalasın diye
Orda burada, göğün altındaki her yerde
Sızlayasın diye bir başına karanlığında
Ama sen yüz çevirdin bir vakit
Kalabalıklara baktın bağışımız....................
<end>

<start>
Gözlerine baktınız mı hiç uzun uzun
Yeşil gözlü bir k....................
<end>

<start>
İki taksi çarpıştı az ötemizde ve biz
Katıla katıla güldük
Aşktı bize un....................
<end>

<start>
Uyumsuz serseridir benim adım
Tarihe öyle geçeceğim
Kırlara kaçarım sıkılınca mesela
Ama kırı değil, uçurumu seyrederim
Sigara tutarlar, canım istemez....................
<end>

<start>
emdim karanlığı
üşüdüm senden
düştüm boşluğuna eski zamanın
ne bu geceleri ağlamak sensiz
ne bu acıları taşımak bir sır
zaman süt emiyor memelerinden
kanın birikiyor sıcak küllerde
kül tutuştu
saçının yangınından
birikti orada bütün ırmaklar
koptu kıyametim son baharından
emdim karanlığı
üşüdüm senden
düştüm boşluğuna eski zamanın
dağınık gülüşün hicran katıyor
güz yanığı yemyeşil gözlerime
usul usul aktın damarlarıma
bükülmez bileğim koptu kolumdan
en tenha yerinden vuruldu kalbim
yandı şahdamarım bakışlarından
ağlayışın azgın
isyanın yangın
nefretin dönüştü bir yanardağa
düştüm boşluğuna
eski zamanın
emdim karanlığı
üşüdüm senden
<end>

<start>
bir çocuğun elleri yeşertti
göğsümü
çimenlere basıyorum, ama, kirletmiyorum
anne
ben daha küçük bir çocuğum onun
koynunda
o ufak 
ben ufacıktım ve
sonbahardı
kızlar saçlarından asılıyordu
bulvarlarda / sınanıyordu kızlar
birden
rahmine düştüm bir gül tohumunun
kaçmıyorum / kaçamıyorum
çünkü ben bir şey kirletmedim
anne
sütünü ve gözyaşını içtim, vücut buldum
kırk yıl yaşadım kıtmir'le
son sözüm de ilk sözüm kadar tertemizdir bu yüzden
kimsesiz bir anormal söz gibi kaldım ortalıkta
elini koy ciğerime
ciğerim sızlıyor
anne
alev yalımlarında yundu şiirlerim
hep içime, hep içime aktı sana söyleyeceklerim
elimde değil
sana uzanıyor ellerim
anne
geceler boyu uykusuz ve yapayalnızım
bir serabın peşinde sürükleniyorum
az gittim, uz gittim
yollarım hep sana çıktı
anne
dudaklarım çılgın bir dansın figürü
gözlerim kentin ağrıyan yanlarına değip geçiyor
ve bir esmer çocuk
sigara dumanına boğuyor ciğerlerini
haydarpaşa'da el sallamış aşkla ölüm
ölüm geliyor; her şey susuyor
aşk geliyor; ölüm sır oluyor
anne
soluyuşlarında ardahan'ın
bıyıklara tutunan kırağı
bakışlarında ezik türküler barınıyor
tutunamıyorum her şey koptu
ellerim yıkıldı kahrından
söz dinlemiyor bu çocuk
toplayıp götürüyor uykularımı
elleri çok küçük ve çok güzel
anne
gözlerim
gözlerim bir umut ışığı buldu
gözlerinin içinde
ne de olsa insan ölüyor ve diriliyor
sen söyle
bir tek sevmek kalmamış mıydı tertemiz
söylesene 
anne
içimin çocukça düşlerini bilirsin
ateşe su dökülmez yani
böyle derinden derine anormale özlem
olur mu
olur mu
anne
<end>

<start>
Talan edilmemiş taze bakışın
Düştü yüreğime 
Çaresiz kaldım
Kokunda dervişin ıslak bakışı
Sesinde baharlar
Güller 
Ve kuşlar
Derviş gözlerinde parlayan kılıç
Derviş gözlerinde gülen nilüfer
Şiirin göğsüne çizilen mavi
<end>

<start>
Giyinmez ellerinde
Yorgun bıraktığın düş
Granitlerden geçer ta kıyamete kadar
İyileşmez derinlerde bıraktığın bu yara
Geçer dokularından mevsimlerin 
Çağların
Gül yüzünde göğerir gök mavisi 
Akşamlar 
Kapına düşer
Bitkin 
Kahrettiğin sevdalı
Bir kopuş yaşanacak saçlarından 
Asılmış
Bir sonbahar olacak doğuşunun mevsimi
Dişinle tırnağınla kazacaksın mermere
Gözlerinin rengini 
Denizin harflerini
Unutulsun atılsın kanattığın kalp olsun
Kırılsın kanatları karanfilli şarkının
Sesin su gibi aksın içerimi ısıtsın 
Ellerin usul usul bir türküye dokunsun
Taksın o zalim cellat
Boynuma ateş halka
Düşsün bedenim yere kavrularak kavuşsun
Soğumaz yıllar geçse kana kattığın ateş
Yırtılsın bakışının unuttuğu perdeler
Ki zindanı ayırır kölesinden efendi
Çınarın kanı deli
Ayrılığın sızısı
Ki sanırdım sen gittin uçsuz bucaksız 
Yalnız
Meğer sen götürmüşsün yeri göğü yanında
Ah bir bilsen ne yaman
Gök olmadan yaşamak
Ve bir bilsen
Ne demek ay'sız güneş'siz 
Kalmak
Değilsin kahrolası şimdi geçer acısı
Bir paslı bıçak gibi ette duran bakışsın
Ve sıcacık bir kurşun
Ve kanayan bir ömür
Ve sihirli bir tohum biçildikçe döllenen
Ve oturan yüreğe çimlenen hücrelerde
Ah patlayan tomurcuk
Kök salan derinlerde
Acır, kanar ve yanar
O vefasız hüznünle
Giyinmez ellerinde
Yorgun bıraktığın düş
Granitlerden geçer ta kıyamete kadar
İyileşmez derinlerde bıraktığın bu yara
Geçer dokularından mevsimlerin 
Çağların
<end>

<start>
Gecelerime kurşun gibi yağıyor hüzün
Yakut ve mercan deryalarında
Ben bir tek seni
Sımsıkı tutuyorum avuçlarımda
Kayıp gidiyor hayat çünkü
Eskiden böyle zamanlarda 
İşçiler saçlarında tarardı 
Gözyaşlarımı
Oysa sen gittin 
Ve yetim kaldı buralar
Şimdi sultanımda 
Denizi sulayıp yıkıyorum
Ve günde beş kez
Ay'ı içiyorum
Şavkıyan gözlerinde
İnciniyor yüreğim 
Duy beni açelya yüreğim inciniyor
Ve nihayet bu lâv
Susmaya cüret gösterdi ise
Bir yanardağın koynunda 
Sen yine bilmeyeceksin ama
Kirpiklerime kaçtın 
Uyuyamıyorum
Hüzün uçurumlara çekip 
Yağıyor gecelerime
Nerdesin nerdesin söyle
Gel götür od’lara atıp yak beni de
Ey rüyamda ki, hülyamda ki peri
Böylece
Bu masal da 
Bitsin
<end>

<start>
Bu gece yağmur yağacak
Islanacak düşlerin
Bir asi tutku gibi
Yeniden öreceksin yaşamayı
Bakışların derin ve gümrah
Gülüşlerin bir olgun meyve gibi
Yüreğin 
Yüreğinde çocukluğun taşınacak
Dört bir yanına dünyanın
Seni bir güvercin taşıyor gagasında
Yüzünde engince tebessümün
Beni bir sancı kıvrandırıyor
Böyle bırakıp ardında
Boynumuzu büküp
Upuzun gittin diye
Dört mevsimi
Şimdi bir uzun yolda yapayalnız
Acılardan
Ve kalbindeki hüzünden azıklarına
Beni deneyip 
Susmalısın
Bu gece yağmur yağacak
Ve ikindi vaktinin mahur bestesinde
Çocuklar yeşerecek
Yediverenler gibi
Güzel sözlerinden
<end>

<start>
Sardunyalar da çekiliyor aramızdan 
Son gülüşün gibi 
Zifir zamanların ağudan
Tortusu kalıyor geriye 
Camdan kopmayan ellerinin bölünüşü
Buruk bir yan bakış tadında ki son 
Ve sızılarda kalan yaban kokular 
Kepenklerle birlikte iniyor zerafetle
Anlarsın
Çamlıca'da ki bir simitle fark edilen 
Akşamın yalnızlığına inat
Bir yasemenin damarlarda ki serüvenini
Bir İstanbul akşamının ışıklarıyla
Süzülen sesinin dansını 
En iyi sen bilirsin 
Bizim buralarda
Bir de mavisi keskin güllerin
Gelinliklerde ki göz alıcı parıltısını
Yani şarkıları çengelköy masalına
Oya gibi işleyen ellerin bilir yarim
Şimdi ben
Senle başlayan
Senle biten
Sokaklar adımlıyorum Üsküdar’da
Ve mermerden kaldırımlara
İnce ince karanfiller 
Giydiriyorum 
Avuçlarımla
Şimdi ben
Bir hapishane iç duvarında 
Gözlerini dinliyorum sabırla ve sükûnla
Şimdi ben 
İç kanaması durmayan
Damarlarımı onarmışsam ne çıkar
Sardunyalar çekiliyor aramızdan
Çocuk tokasında ki son gülüşün gibi
Zifir zamanların tortusu kalıyor 
Geride
<end>

<start>
Ne zaman beş harf desem
Sessizce akardın
Bakışından
Denizin
Ne zaman penceremden baksam
Hüznüm yeşerirdi 
Yağmurlarında
<end>

<start>
Tutkulu bir sonbahar
Eylüle yenik düşmüş
Konmuş yapraklarına
Islak ve sert rüzgârlar
Atlı karıncalarda
Sarhoş çocuk yüregim
Kül rengi bulutlarla
Döner ufku öperim
Bedenimde hıçkıran
Ruhumun ağıt sesi
Gülüşünle yeşeren
Bir dünyayı özlerim
Yükseliyor ezgiler
Suların gür sesinde
Son rüyada yapraklar
Eylülün bestesinde
Gölgeler usul usul
Sararıyor enginde
Yürekte kumral bir düş
Hala senin renginde
<end>

<start>
Bir şavkın dokunsa bin şafak atsa
bir gözyaşın düşse bin grup batsa
bir parmağın değse bulutlar taşsa
çatlayan toprağımı sulasan n’olur 
Gülüşün bir ağsa çiçekler açsa
hüznün bir çağlasa ırmaklar coşsa
kaşın bir çatılsa kara taş olsa
kavrulan bağrıma bassam ne olur
Bir fotoğraf çeksen gökyüzü donsa
bir senaryo yazsan mazim yok olsa
bir şarkı söylesen tenim erise
bir kitap okusan bitsem ne olur
<end>

<start>
Dalgın dalgın oturmuş bakıyorum yüzüne
Göğüne denizine, martına boğazına
Damarlarında müjde kaynayan aşk ateşi 
İstanbul, beni oku, beni yaz, beni konuş
Toprağına serpilmiş şaşkın Anadolu'yum
Altın boynuzlarında kaybolmuş yitik tarih
Göğüne kondurulmuş kül rengi bulutunum
İstanbul beni dinle, beni anla, beni sus
Ufkundaki kızıl kor hangi zamanın mührü? 
Matemlerden mi kalmış, şenliklerden mi eser? 
Yağmurunda bal rengi aşkımın tebessümü
İstanbul benimle gül, beni yaşa, bende kal
Bukleli saçlarında naîf bir gölgeyim ben
Gülüşünde incecik kırılgan bir kaygıyım
Zincirlere vurulmuş bir çığlığım sesinde
İstanbul beni ağla, başını koy dizime
Bende yaşa İstanbul, ruhumsun bedenimde
<end>

<start>
Puslu aynalar ardında kaldın kalbim
çok zamandır unutkansın
hatırla
bağrından sökülen sendendir
ve okyanusları alevler azdırır bilmelisin
üstüne kuş tüyleri serpip
yanına gül kokuları verip
gideceksin
yakın
öncesi son söz
dudakların mühürlü gideceksin
ve sonrası
ecel terinde bir tek damla aşk
doruklarda buz mavisi bir esinti
aramızda karanfilli bir kıymık
aşka aşık
hisarlar ardında mağlup ve mağrur
gideceksin buralardan
gideceksin
bu hüzünler nar gibi kızarmışsa
vakti gelmiş demektir dökülmenin dallardan
usulca dudaklara değip
“arzederim” makamında 
toprağa bir buse bırakıp
gideceksin kalbim 
gideceksin
<end>

<start>
Bir sen kaldın 
Bir de tozlu evrakın
Arşivlerde
Ne yana dönsem olmuyor
Sevdiğim
Tenhalardan bakışın
Paslı bir bıçak gibi
İçimde
<end>

<start>
Raşit Küçük'e
Elif'in ve Ay'ın hizasındayım
Dilimde dudağımda 
Bir doru tay dolaşır
Şafak atmadan 
Yola çıkılacak
Herkes kendi efkârının kuyusuna yöneldi
Kiminin alnında imsak atacak
Kiminin göğsünden gün doğacak
Kiminin şarabından aşk fışkıracak
Neden Selahattin Eyyubi sofrasında
Sahur yiyip
Endülüs'te iftar açmak 
Eski bir ritüel
Sayılsın ki
Uzun ve ince yollara vurgunuz biz
Bir de
Bıldırcın eti tadında ki
Yanık çöllere
Rüzgâr arap atlarının yelelerini 
Savurdukça
Biz sarhoş olacağız toptan
Kimi Viyana'da, kimi Kurtuba'da 
Kimi Bağdat'ta 
Nil'in ya da Tuna'nın boylu boyunca
Derbeder ıslık çalacağız
Daha şafak atmadı
Simsiyah bir gece kıvamında
Kıyılarına düşüyorum
Ay yüzünün
Ve dehlizinde siliyorum göz çapaklarımı
Köhne bir kentin sokakları
Mağlup insan cesetleri ile dolu iken
Yürek burkulmaz mı
Sırtını yaslayacak kimse de yok
Yüzleri bir afete dönük vitrinlerin
Ne yana dönsem / orada
Bir serseriyi fokurdatıyorlar
Balisinden
Ve kimi kafirliğini gizlemiş
Kimi imanını gömmüş
Halbuki ben usul usul taradım saçlarımı 
Umut aynalarında
Bazen de
Yetim bir çocuğun saçında ki 
Kurdela gibi
Çimen yeşili gözlerine dalıp dalıp müntehanın 
Kendimi ele veriyorum
Öyle ise
Kahrolası helikopterleriniz ne güne duruyor
İşte suçum
İşte gövdem
Eşgalim besbelli
Benim ki daha alımlı değil mi yoksa
Şeyh Yasin'in felcinden
İşte uçkurumuz, ensemiz,cüzdanımız
Ve damaklarda sarsıntılara özgü
Biraz kekremsi bir tat bıraksa da
İşte gökdelenlerimiz
Ve birbirimizin dişlerinde
Etlerimiz
Bir de 
Gencecik kızları çiçekli yazmalarından 
Vuruşumuz
Kime ne bundan diyeceksiniz
Oysa ben de yağız bir tay gibiyim
Yelelerim savruldukça fırtınada
Uzak yükseklere şahlanırım
Ve sessizliği ok gibi deler
Kurşundan daha güzel türküler söylerim
Bazen de ufacık baltamı gömer
Korkudan kıpkırmızı olurum
Titrerim zilletle
Ufaldıkça ufalır gövdem
Böyle olunca da
Bir öpücük tadın da
Gülistanımda bir gül gibi yaşarım
Geriye 
Dilimde dudağımda 
Kürdilihicazkâr makamında 
Bir doru tay kalır
<end>

<start>
yoluma düştün
kan kırmızısı karanfil
işte bu yüzden her şey bir anda oldu
feahsenbesen yatağında öldürüldü
kara kız
ebediyyen lanetlendi ve saçlarından asıldı darağacına
nietzsche çıldırdı
spinoza canına kıydı
ve gözlerin denizi içti bitirdi
sahi
ben şimdi ne yapacağım deniz olmadan
karanfil
yoluma düştün
kan kırmızısı karanfil
bu yüzden yok oluyor deniz koltukaltlarında
bu yüzden martılar acıyla kanat çırpıyor
bu yüzden lohusa kadın ölüyor ve yetim kalıyor istanbul
orta yaş bir adamın ayağı kayıyor ve istasyonlar başına yıkılıyor
yedi dağda yedi kurt vuruluyor
ve kara kızın gelinliği gül dalında asılı kalıyor
yoluma düştün
kan kırmızısı karanfil
işte bu yüzden uykularım uçup gitti
mecalsiz ve yorgun kaldı kirpiklerim
yepyeni bir sayfa açıldı önüme
hicranı yüzüme vuran
sonbahar rüzgarlarından
biliyorum sen bir karanfilsin
rengini inkar eden
ağulara banılmış red gözyaşların dinmiyor
bense 
alnına parmaklarından düşen
yağmur damlası gibi
ıslak bir mühür vurulmuş kederim
som keder
ensem
zalim bir çekiç örse iner gibi sarsılıyor
yani sen ihsaniye'den geçip
bir patikada
alnına öpücükler sundun ela gözlü ceylanın
oysa ben
seni seviyorum gülçehre
kadere karşı durulmuyor
yoluma düştün
kan kırmızısı karanfil
yüreğimde kızardı rengin
avuçlarımda büyüdü ve yeşerdi gülüşlerin
sahi
sen hiç önce gülerek sonra hıçkırarak
aynaya baktın mı
sen hiç göğsünü bastırarak
ay ışığında yapayalnız sahilde yürüdün mü
karanfil
sen hiç zemheride gecenin bir yerinde
boncuk, boncuk terler dökerek ansızın uyanıp
titreyerek perdeyi açtın mı
karanfil
sen hiç bekledin mi, sen hiç özledin mi
hiç yandın mı
karanfil
yoluma düştün
kan kırmızısı karanfil
işte bu yüzden yolunu bekliyordum yıllardır
işte bu yüzden çam sakızı çoban armağanıyım
anla beni
sahafgülü
bir de biliyorsun, bu oyun böyle bitmiyordu
demir tavında dövülüyor
kız gülüyor
oğlan ağlıyor
"perde" deniyordu yani
az parası kalmış savurgan ve müflis oğlan
genç kızı bir bardak suda içiyordu
kız gülerek deliriyor ve bir demet menekşe oluyordu
hatırlasana
gökten gelen sesleri derin ve evrensel serüveni
ve sonra ölüm
böyle de ölünmez ki kış ortasında
böyle de ölünmez ki gözlerim yollarında
böyle de ölünmez ki özlemin içimde bir dağ gibi kabarırken
böyle de ölünmez ki kısılan titrek bir sesle adını anarak
böyle de ölünmez ki ellerim ellerine hasret
ellerim hayaline uzanıp öylece kalarak
böyle de ölünmez ki
karanfil
<end>

<start>
düşmanlar bir gün sinsice geldiler
geldiler, geldiler çok...
tankları, uçakları, bombaları
ve kocaman silahları vardı
her şeyimizi yağmaladılar
koyunlarımızı, keçilerimizi alıp gittiler
yiyeceklerimizi
sonra babamı
kardeşlerimi, annemi, tavuklarımı
ve güvercinlerimi
kurşunladılar
ah! şu dağların ardındaki kardeşlerim
siz nerdesiniz
halâ gelmediniz
söyler misiniz ne zaman geleceksiniz
ne zaman
ne zaman
ne leyla kays'ın çektiklerini
ne de kays leyla'nın çektiklerini bilemedi
ikisi de yanardağ lavlarında titreyerek
eridiler
leyla onu çölde olduğunda kays leyla'nın ruhu ile bütünleşmişti (!) 
"men hod yok'um ol ki var sensin"
der mecnun. leyla kendini ispat etmeye kalkınca da inkar etti mecnun ve
"peki sen leyla isen bende olan kimdir, bende olan leyla ise sen kimsin" dedi.
sonra? 
sonrası,
vuslat.
<end>

<start>
sessiz bir yarına akıyor
çocuk
binbir umut giymiş
şafaklar gibi
<end>

<start>
sana dönük bir şarkı vardır denizde
kanat çırpan
sana dönük bir dağ vardı
sana dönük vadiler ve ovalar vardı
sana dönük mevsimler vardı
ben bir ayna doğuruyordum sonbaharda
sıcak sıcak kelimelerimle
ve herkes aynı kelimeleri kullanıyordu
ihanet bile paramparça oluyordu gece
sana dönük özlemler vardı yıllanmış
sen bir çöl oluyordun yüreği kavrulan
sana dönük yağmurlar vardı
çıldırmış gibi düşüyordu damlalar bedenine
ve sen bir okyanus oluyordun
sana dönük ırmaklar usul usul akıyordu derinden
sana dönük geceler vardı karanlık ve yaralayan
ve yaprakların uçuşuyordu benim aynamda
benim aynam baharı yansıtır
benim aynam doğurgan ve yabanidir
sen ise taptaze bir çiçeksin işte, hepsi bu
yaprakların üşümesin sonbahar rüzgarından
benim aynamda gör gülyüzünü
ve benim elimde sol
solacaksan eğer bir gün
beni bulduğun yerde sev
ben her zaman bulunamam ciğerinin ateşinde
ben her gece gelemem evinize
ben gece saat tam onikide vardiyadan
çıkan fabrika işçisinin bakışlarıyım
ben diyarbakır'da göğsüne büyükkayalar düşmüş
bir işkencehane çığlığıyım çünkü
beni bulduğun yerde öp ve kutsa
yaz güneşi anlamaz beni
bir sonbaharda ellerine doğdum biliyorsun
ve vuruldum zeytinkarası gözlerine
ayak uyduramam o yangın yeri bakışlarına
bakışlarının derinliklerinde yitirip
yok et bedenimi
madem bir gün öleceğim
ellerinde öleyim
<end>

<start>
sesinde
rüzgarın türküsü saklı
geceni
rüyalar gül'le donatmış
ay tutmuş elinden kızkulesi'nde
getir
gülyüzüne yıldız ekelim
tut elimden buralardan gidelim
denizde göğsümün korunu
söndür
cennetin kokusu ruhunda
saklı
yedi renk yüzünde tebessüm olmuş
ruhundaki yangın masmavi reyhan
alıp yüreğimi
kana bulamış
göğünde
baharın şarkısı saklı
aynana rüzgarlar gül resmi
çizmiş
gözlerinde ışık bir elmas gibi
alnımı ortadan ikiye
bölmüş
sığındığın gökten bana da yer ver
gidecek yerim yok
göğüm yok benim
<end>

<start>
sesinden derilen ahenk olaydım
bakışlarında ki bir renk olaydım
gözünde parlayan bir ışık olup
baktığın yerlerde donup kalaydım
<end>

<start>
sesin bahardır
senin
parmakların ırmak
ellerin mavi alev
sazın türkü pınarı
sazında bir tel olaydım
seslerine dolanaydım
ne derse desin elalem
ben sana köle olaydım
<end>

<start>
yanıyor şakaklarım ruhunun rüzgarından
ruhunda kül oluyor sesinde doğuyorum
baldan şelale sesin
beni dirilten sesin
gecenin şamdanları ruhunla tutuşuyor
yoluma nur yağıyor
bu sevdanın gönlünden
yorgun düşen bakışım tutundu omuzuna
bir dağ gibi yaslandım gülen gözlerine
kutlu emanet gibi astım boynuma adın
yüzün aydan bir parça
adın en güzel çiçek
<end>

<start>
bu diyarda
sonsuz devran sürülmez
hallaç pamuğuna dönecek
dağlar
<end>

<start>
Sen de bir leyla oldun açtın kapılarımı
çatlak dudaklarımdan suya kandırmak için
bir vaveyla saldın ki unutturdun mazimi
astın beni vefasız kumral saç tellerine
Düştüğüm belalardan kurtaracaktın hani
bir bakışın ilaçtı bir gülüşün özgürlük
bu dilsiz acıların kuyusunda unuttun
tutmadın ellerimden, almadın, çıkarmadın
Bu sonbahar çok tenha Kameriyeler mahsun
tüy kabartan kumrular çatılarda üşüyor
sen ise şahdamarımda vuran bir ince hüzün
yüreğim öyle öksüz öyle dipten ağrıyor
<end>

<start>
Eser bakışların rüzgar misali
Bir lodostan vurur bir karayelden
Bugün poyraz günü derin işliyor
Göğsüme kızıl kor alevi gibi
İstanbul nakışlı bakışlarınla
Düştün toprağıma cemreler gibi
Öyle işledin ki kalp gergefimi
Hem nakkaşım oldun hem de sırdaşım
İçimde taşlara vurduğun beni
Kıpkızıl ağlayıp masmavi sustum
Sustum hicranını ağustosların
Sustum zehir içip kristalinden
<end>

<start>
Bırakma beni Anneciğim
bir bomba düşer bir yerlerden
ışıklar sönebilir ansızın
sonra korkarım
bakışlarım donabilir göğsünde
ve / kalakalırım bir duvarın dibinde
korkuyorum karanlıktan
bırakma beni 
Anne
<end>

<start>
Depreşti şakağımda pustu nar'ın tanrısı
Boğuldu masivada felekleri boğarak
Ben de haykırdım işte sesinin simyasıyla
Koptum kendi bağrımdan parçalanıp yanarak 
Yanarak ah yanarak aşkın şahikasında
Bu zelzele o gümrah dilin peltemiş hali
Hep sorgusuz sualsiz astı beni dilimden
Dilimden ah dilimden kalbim çengide kaldı
<end>

<start>
İklimler sana bakardı suskun
Yolun daralırken rüyalarıma
Açılan kapılardan, kurulan merdivenlerden
Kokuların gelirdi önce
Sebeplerden de, seslerden de evvelce
Hatırlar mısın? 
Aklımı kaldırımlara vurduğumu
"su'dan çivilerle" oyulduğumu
Bir bir anlatmıştım güneş inerken secdeye
vaktin ve kıblenin Rabbine
tutunup
Canım avuçlarımın içinde
Metanetim burada duruyor kuzum
Açmıyorum önünü dolu dolu bulutların
Sensiz kalsada bir tarafım
İki yanıma dayanıyorum 
Yaralı ve kederlice
Ruhumun yüreğini titreten mavi bir yıldız
Bu akşam sen yokken
avuçlarıma düştü
Sonra ben üşüdüm göğe bakarken
Uzaklarda izi kalan parmakların içime saklanırken
Tam tamına alaza tutuldu kalbim
İnce bir hasret kuşu ötüşüyle bugün
Yine sesin geldi tâ uzaktan
ve yağmur yağdı buralara Enes'im
Sen ıslanamadın diye
Ben iki kere ıslandım
<end>

<start>
Bu gece ay bir tomar ışık düşürdü bağrıma. Gece susuz, sessiz ve Lacivert. Alıştık, bittik mon ami. Kökü su'dan çektik. Kuruttuk, alıştık, bitirdik.
"Alışmak ağır ağır tükenmektir, tüketmektir" denir ya inanmamıştım o zamanlar bu bilgece söze. Oysa sonradan, anladım yakından bakınca servilere, servilerin nasıl birbirine alışıp sessiz sessiz eskidiğine.
Bir de bu çağda tez tüketilen, çok tüketilen, vitrinlere kalplerle, öpücüklerle serpiştirilmiş bir meta oldun sen. Ya nice lekeli flörtlere konu olmana ne demeli senin? 
Vakit dövüldü alışkanlığın yıpratan tavında, yıprandın kısa ve ucuz bakışların pazarlıklı, hesaplı kıskacında sen.
Eskidin Lise kitaplarından birinin sayfaları arasında kuruyup, unutulmuş gül gibi. İncindin zamana yenilip kaldırıma düşen ve hırpalanıp ezilen sarı bir yaprak gibi. Saptırıldın, burkuldun, incitildin ve kırıldın o narince belinden.
Oysa ben şimdi; 
Ben şimdi seni keşfe çıktım. Kızgın kum fırtınalarında savrulan saçlarımı nice bin on dört Şubatlara bırakarak.
Seni bulmaya çıktığımda bir serabın kuytusunda ki gölgede mi bekliyordun? 
Vaha mıydın, güneş miydin, çöl müydün, aynası mıydın ruhumun bütün bir Ağustosları avuçlarında yakıp kül eden? 
Büyücü müydün her şeyi gözlerinde bitiren, gözlerinde yeşerten, gözlerinde yaşatan, gözlerinde dirilten, gözlerinde öldüren.
Celladım mıydın, yoksa kurbanım mı beni tenhalarda bekleyen? 
Ay ışığım, gün ışığım, yıldızlı göğüm, Lacivert gecem miydin sen benim.
Ah ma chére! 
Bu yorgun ve çılgın ruhumun yükü ne denli ağırlaşsa da gözlerin bin yıllık yolları bir arşın yapacak kadar gerçek.
Gözlerin senli sensizliklerin serap ve hüznünü bayrama dönüştüren bilge.
Gözlerin bedenimde yeşeren yepyeni bir gül fidanı ma chére.
Gözlerin bir ömrün hülyası, bir ömrün rüyası, bir ömrün hasılası.
Gözlerin hudutsuz, boyutsuz, doyumsuz bir sevdanın çizgilerinde yaşayan çözümsüz bir aşk matematiği.
Gözlerin yağmurlarla toprağa karışan diriltici bir iksir.
ma chére
ma chére
ah!
<end>

<start>
Bir siyah beyaz İstanbul fotoğrafı vardı
düşüp yitti cebimden
her kapıyı açan anahtarımken
solup kayboldu puslu albümdekiler 
tualimde bir bulut aksanı 
fırçamda kirli mavi
kalemimde bal rengi eski bir acı
omzumda küflü bir çağ sfenksler arası
yıkıldı kalemim
saçlarım darmadağın
şakaklarım, alnım, yüreğim kan
parmaklarım kırık
parmaklarım çaresiz, bitkin
o ben miyim üflesen alev alacak
keskin, saf ve delici bakan çocuk
hangi sayfayı açsam
genzimde yanık kokusu
yüzüme harareti vuruyor
sayamıyorum çok
sözlüklerden yüzleri bıçak gibi
sokaklara yoksul kimsesiz çocuklar dökülüyor
ufalanıyor, boyun büküyor, soluyor
acıkıyor, üşüyor, ağlıyor, saçları kül rengi
bir ülkenin utanç haritası
Bir siyah beyaz İstanbul fotoğrafı vardı
bu gece hatırladım
ısırarak dilini imkansızın
karanlık üstüme dökülünce
soldu İstanbul'da çocuklar
albümde acı bir sessizlik içinde o eski fotoğraflar
<end>

<start>
Şimdi senin soluğunda bu akşam
çiçekl....................
<end>

<start>
Öpüşün öpüşüne karışsaydı
Yüzün yüzüme
Gecen gündüzüme ka....................
<end>

<start>
İstanbul - Ankara - Kayseri
Adana - Antep - Mardin
Bursa - İzmir - Bodrum
üç yıldır gider gelirim
302 Mercedesin arka koltuğunda
ne yattığım yer belli
ne içtiğim su
gecem saçları ağarmış bir mavi kuş
gündüzüm anıları yitik bir yeşil rüzgar
gider gelir üç yıldır içimde 
dudakları çatlamış bir umut
gözleri görmez acılar
Aslen Urfalıyım
kaç yıl oldu bilmiyorum
kim tutar hesabım
kim anlar halimden
bir kış günü
sabah namazından dönerken babam
can vermiş duldasında karanlığın sesi
kan davası deyi ertesi gün
üç - dört kişiyle kaldırılmış cenazesi
Ne babam katilinin alnının çatına
kan nakışlı hançerini çalacak ağabeyim
ne gelinliği hicran bezeli bacım
ne sesini işittiğim yıldız yıldız bir kardaşım var
kalmışım bir başıma
yüreği nasırlı bir anayla
Bahtına şivan düşe çocukluk
Aslen Urfalıyım
kaç yıl oldu bilmiyorum
kim yazar defterim
kim bilir derdim
bir kış günü
sırtımda acıya yamalı bir mintan
ayağımda rengi aşınmış lastik pabuçlar
içimde buz bağlamış bir hüzün
ardımda gözü yaşlı bir ana
ekmeği taştan çıkarmak uğruna
alınterini sevdaya nakışlamak uğruna 
umudu aydınlığa boğmak uğruna 
verdum kendimi yollara
Ne bir avuç toprak, ne alev alev bir umut
gurbetliğimde geleceği sararmış bir ana
sılamda yel götürmez sel üfürmez bir yalnızlık
bir kış günü indim İstanbul Sirkeci'ye
Yurduna şivan düşe umutsuzluk
Aslen Urfalıyım
kaç yıl oldu bilmiyorum
kim okur kitabım
kim bulur dermanım
bir kış günü
turizm seyahat şirketlerinde
böyle başladı mavinliğimin öyküsü
O gün  bu gündür ezberimde artık yalnızlık
ezberimde acının kilometre taşları
ezberimde umudun küf tutmuş şafağı
ezberimde sevdanın rüzgar renkli çığlığı
ezberimde kes hızını ağlatma el kızını
ezberimde kuzu kurdun yol Fordun bu gece
ezberimde Orhan Gencebay, dertler benim olsun
Gençliğin yağmuru yeni düşmüştü bıyıklarıma
vurdum kendimi yollara
Zulmüne şivan düşe yoksulluk
Dünyanın başkenti Sultanahmet
Anadolu'nun başkenti Sirkeci derler
bir kış günü akşamın alacasında indim Sirkeci'ye
dar bir sokak aralığında durdu otobüs
yüzlerce küçük dükkan camlarında bütün Anadolu
yüzlerce insan daha önce gördüğüm hiç görmediğim
emanetçiler: neyim var gençliğimden başka
bırakacak
taksiciler: hangi deftere yazmıştım gurbetliğin 
adresini
oteller: yeni çıktım sılamdan bu gece yatmasam da 
olur
yüzlerce uğultu kuşu içimde, yüreğim daralıyor
Ege Jet Balıkesir'e, İzmir'e hemen şimdi
Cesur Turizm yolda kalmazsın hemşerim Diyarbakır, Urfa
Dadaş Apollo 12'den hızlı Erzincan, Erzurum, Kars
dünya şampiyonu yolların kralı Gazanfer Ankara
soluğum buz tutmuş boğazımda renk değiştiriyor sesim
şaşırıp kalmışım avucumda mavisi küflenmiş bir gökyüzü
sigaraya yeni başlamış bir bulut katarı
içimde 
sadece hüzün
Ne yapmalı nereye gitmeli başı bağlanmış bu akşam karanlığında
iş bulmak gerek, para tükendi tükenkecek
(Paran mı vardı mendiline düğümlediğin üç-beş 
kuruştan başka)
umut tükendi tükenec....................
<end>

<start>
Bu mavi gök, yeşil yaprak, gri su altında 
Hüzün asla yakışmıyor sana 
Stockholm'de ne de dünyanın herhangi bir yerinde 
Kalbim, ah kalbim tarifsiz alevler içinde 
İstanbul'da ve dünyanın herhangi bir yerind....................
<end>

<start>
Kuşların dilini öğrettin bana 
Çiçeklerin dilini 
Özlemlerin, eylüllerin, gurbetlerin 
Akarsuların ve zamanın 
Ateşi sönmeyen zamansızlığın bir de
Rüzgârın koynunda gündüzün 
Erguvan burcundan gecelerin
Bir bunun için mi sevmedim....................
<end>

<start>
Sesimi biriktirmiyorum artık ağlama 
Ne kadar gelişmiş olsa da acı üretimi ....................
<end>

<start>
Sesimi sesinin üstüne koyma
kara gecede, karanlıkta, acılı
yüreğimde yeşerdiyse de alevi ölümün
kan boğmadı daha korkuyu
kırılmadı kin ve öfkenin fidanı
Sesini sesimin üstüne koyma
ağzımda prangası tutuklu rüzgâr
Yanlış arama ölümden başka
kurşuna dizilen resimlerde
acıyla örülmüşse cesetler
ve ağlıyorsa hücremde ayışığı
üzgün ....................
<end>

<start>
İlk kez gidilen bir şehirde akşamlar nasıl geçer? 
Geçer mi acaba? 
Gri bir hüzün, kolları arasına almıştır bütün sokakları…
Renkler, arınmıştır yalnızlığın bedeninden…
Dumanın küfünden balkona çıkılmaz.
Akşamın sığınağı pencerelerdir: Pencereden bakarsın.
Çocuklar, seslerinin çıngırağını ara sokaklara dağıtarak evlerine çekilmektedir.
Bir adam, koltuğunun altında bir somun kokusuyla döner köşeyi…
Bir kadın, sabahtan kalan güneş kokulu çamaşırlarını toplamaktadır, balkonda…
Sen, bir başka zamanda, bir başka şehirde geçen çocukluğunu düşünürsün.
O şehir ki, denizlerle donatılmıştır. Körfezinin dip
sularında yosundan hayaletleri dolaşmaktadır....................
<end>

<start>
İki elim vardı:
Birini sana bıraktım
ötesini yılların yalan aynasın....................
<end>

<start>
Yaz Kuşlarının sisine gömdüm acılarımı
Sevdiğim kadınlarda kaldı yıllar ....................
<end>

<start>
Ne zaman yüzün düşse yâdıma
bir ....................
<end>

<start>
Yaşı, sonbaharın yaşında sevdalarla ....................
<end>

<start>
Sabahın güneşi sabaha kalsın
akşamın güneşi akşama…
<end>

<start>
Rüzgârın parmaklarımın ucuna düştüğü bir akşamüstü
hüznün yağmur damlası kül kokusuyla yüreğime düştüğü
alaca söğüt dallarının mavi su mağaralarına düştüğü
akşamın bir sesten bir sessizliğe düştüğü bir akşamüstü
Çınaraltı’ndan geçtim yüzümde bembeyaz güvercinlerle
Çınar
yine saçları ağarmış bulutların duldasında
yalnız.
Masalar
yine ayışığının korusunda yolunu yitirmiş yıldız kümesi
kimsesiz ve şaşkın.
Çay bardakları
Gece üç vardiyasında çalınmış yine yarım bırakılmış uykusu
çal....................
<end>

<start>
Bir merdiven aralığına açmış tezgâhını.
Üzerinde oturduğu koltuk kimbilir, şimdi emekli olmuş hangi müdürün? Dizinin ucunda bisiklet pompası. Karşısında bir tahta "oturak". Artık gelecek bir müşteri için midir, yoksa eski bir dostu, arkadaşı için mi? 
Gerçi o müşteriler de pek kalmadı ya...
Dostu gelse de nelerden konuşurlar? 
Mutlaka eski bayramlardan, bayram yerlerinden mi? 
Merdivenin dibinde bir naylon leğende simsiyah bir su kalıntısı.
Rengi de, kokusu da yıllardır sanki hiç değişmemiş...
Bütün hayatı, yaşadıklarının özeti bu suyun aynasında.
Camları dökülmüş bir kapı. 
Neden evi olmasın? ....................
<end>

<start>
kış geldi sen gelmedin, oysa dudakların
ve kar beyazı gerdanınla bembeyazdın
soğudum yüzünde
kapadın kapısını yal....................
<end>

<start>
25 HAZİRAN 2004 CUMA
Bu gece 
ayın ışığı yatağımız 
kır çiçeklerinin 
yorganımız olsun
Ömrüm senin 
ecelin benim olsun
27 HAZİRAN 2004 PAZAR
Bu gece de koynumda kal....................
<end>

<start>
<end>

<start>
Vazodaki boynu bükük papatya: Konuş benimle
Cıgaramın dumanından dökülen kül: Konuş benimle
Dilinin sıcaklığı hâlâ dilimde duran: Konuş benimle
Kalbim çılgın kalbim sesini duyamıyorum artık: Konuş benimle
Denizin sesi ayakları....................
<end>

<start>
Küçücük odamda karanlığın dizine koyup başımı
canını canıma kattığım günleri düşündüm bu akşam....................
<end>

<start>
Sevdanın yaşını benden sorma
çünkü yanlıştır doğum tarihi
Ama kanıtlamıştır kimliğini hüznün
Yalnızlığın yaşını acıdan sorma
Çünkü zayıftır aile bilgisi
Ama sınıfı geçmiştir ticaretten
De ki Türkçem bitti yanmışım
Ve beni rujlara ri....................
<end>

<start>
Bu kaçıncı gün
kaçıncı gece kaçtığım
senden
kendimden
Gün
soldu
y....................
<end>

<start>
Bembeyaz bir buz çölün ortasında duruyorum.
Karların beyazlığı aydınlatıyor gökyüzünü…
G....................
<end>

<start>
Alnından öpmek isterdim seni
kirpiklerinin ucundaki kederden
dudaklarının ayışığından
çılgın s....................
<end>

<start>
-ağlara
takılı bir yüreğin pes! haline dair hikayat-
can abdurrahman'a ve
yaşmağa... 
bırakılmış bir gölün
dalgınlığında yüzüyor yüzün
ve
bir çöl gülü misali
imge imge çekiyoruz bu yüreği ağlardan
hiçbir şey sağlam değil bu şehirde
diyor kadın
ne ev, ne arkadaş, ne sevgili
hiçbir şey yok bu şehirde bana doğal olan, bana doğan!
adam,
sol anahtarının ilk notasıyla başlayamadığından,
yapay diyor
kadın, başı avuçlarının koynunda
sol anahtarını düşünüyor
ve kuşlar sol anahtarında düşünerek gölgelerini
akıyorlar, başının üstünden
do, paspasın altında diye fısıldıyor
adam.
kadın doyu düşünüyor
başı avuçlarının oyununda
-kadın doğru düşünüyor-
alıyor paspasın altında pasl....................
<end>

<start>
Seni ilk gördüğüm gün
gibi duruyor gökyüzü
iki kaşının arasında
Belli değil mi?
Sözün ucunu kaçırmış korkular....................
<end>

<start>
Kadın evli
parmağında yüzüğü: zamansız aşklardan
(Yalnızlığı avlusuna düşmüş utancı
hüznün kapı aralığında mı öpüşürdü)
Evi yok erkeğin, hiç olmamış
Kollarında kelepçe: akşam rüzgârından
(Alır....................
<end>

<start>
Kim biriktirdi senden başka resmini acının....................
<end>

<start>
Sen ey kutlu Ağustos; şan ayı, zafer ayı,
Çıkardın bir Hilal’den binlerce dolunayı…
Malazgirt güneşidir şavkıyan ta Mohaç’ta; 
Hilal’in tuğrası var yere düşen her haçta…
Bir yanda yedi iklim, bir yanda Anadolu,
Ey Ağustos, geçmişin Türk zaferiyle dolu…
Kükreyen Mehmet idi her çakal çıldıranda,
Bir elin Kosova’da, bir elin Çaldıran’da…
Kuruyacak sandılar altı asırlık çınar,
O şafak vakti neydi Yarabbi, Dumlupınar?
Kaçarken kahpe düşman toprağı öpe öpe,
Şahlanıp Akdeniz’e yürüdü Kocatepe! ..
Sen ey kutlu Ağustos; her günün bir zaferi
Tarihe Türk adıyla yazdığı günden beri,
Söyle! Söndü mü bir an tutuşturduğun ocak? 
En sıcak günün hangi şehit kanından sıcak?
Orda zafer arayan Türk adını bulacak; 
Çıkarılsa Türk adı, tarih bomboş kalacak…
Yetmez tarihin hacmi kıvrıldıkça engerek; 
Türk’ün şehnamesine yeni sayfalar gerek! ..
Barış elimde bayrak, savaş elin sorunu; 
Mehmetçik Fâtihlerin, Yavuzların torunu…
Yetmez otuz gün sana, ey Ağustos ilerle; 
Yürüyor Mehmetçikler Mustafa Kemallerle! ..
<end>

<start>
(Anadolu’dan Mehmed’e)
Yine uğulduyor can fırtınası,
Nereye bu sefer böyle Mehmed’im? 
Serçe parmağında nişan kınası,
Burda boynu bükük gönlün sunası; 
Vuslat ötede mi? Söyle Mehmed’im! ..
***
Bu davullar düğüne mi, üne mi? 
Şu çağrılar yarına mı, düne mi? 
Umutların geceye mi, güne mi? 
Yavuklun yaylaya asılmış ağıt,
Yanıyor eline verilen kâğıt; 
Sefer mi var ana kurban? Yine mi? 
Söyle! Gözyaşların çok mu derinde
Ki, ağıtlar ıslanıyor terinde? 
Düğün kurulacak harman yerinde,
Şu ferman ateşi yaktı sinemi; 
Sefer mi var ana kurban? Yine mi? ..
Tıkıştırıp bir torbaya telaşı; 
Yine hangi sahra, hangi dağ başı? 
Gönlüm boynu bükük kuğu, gözyaşı; 
Hasret yüzdürdüğüm göl Mehmed’im göl! ..
* * *
Yine mi çağırır öteler seni? 
Yine mi dönüşsüz gidişler oğul? 
Üç akçe koyduğun meşin keseni
Kuşağına tıkmağınan erm’oldun? 
Bir davul sesine seferberm’oldun? 
Terlememiş bıyığına tarak yok,
Hasat zamanıdır; el yok, orak yok,
Çehrelerde yoksulluğun deseni; 
Bugün bitti, yarınlara merak yok…
Zorluklara düğümledik eseni,
Döner çark-ı felek; dur yok, durak yok! 
Kışlarda, gelecek yaza kanaat; 
Yazlarda ne san’at, ne de zanaat.
Usta yorgun, yetişecek çırak yok…
Hangi kalem çizer can hendeseni? 
Hep böyle mi olur bu işler oğul? 
Var git, burda kalsın iğdişler oğul! ..
Aşa söylenmezdin, aşka demezdin,
Olacak derdin de, başka demezdin.
Yavuklun dudakta can dişler oğul; 
Hep böyle mi olur bu işler oğul? ..
Bu ne benim suçum, ne senin hatan,
Savaşırca sevişirdi hep atan…
Savaş ile sevdasını bir tutan
Özündeki deli döl Mehmed’im, döl! ..
* * *
Kan çıngısı davul zurna sesinde; 
Çöllerin çağrısı hoşa mı gider? 
Kaç bahar yolladık turna sesinde? 
Bunca dolu vagon boşa mı gider? 
Sen ey kara gözlü ana kuzusu! 
Matrandaki hangi pınar, hangi su? 
Çöllere rahmet mi gözümdeki yaş? 
Kör sapanın savurduğu kara taş; 
Ölüm olur garip kuşa mı gider? 
Ey gözyaşı! Sen ey sabrın cengi su! 
Ey var oluş! Ey yokluğun rengi su! 
Mehmed’imin kanı mıydı çölleri
Çiğil çiğil yeşertecek bengisu? 
Katar katar olmuş karayağızlar; 
Alnına çarpacak taşa mı gider? 
Yine karabulut gözümde sızlar; 
Yağmurlar yapıldak yaşa mı gider? 
Ey devran! Ey ömrün bu son gününde,
Şu Maraş çangalı, şu kara künde; 
Bu zorlu güreşte tuşa mı gider? 
Yine nerden esti bu deli rüzgâr? 
Şu taze baharlar kışa mı gider? 
Yine hangi çölde kan şöleni var? 
Redif alayları Huş’a mı gider? ..
Hangi karanlığa mumu istersin
Ki, seni emecek kumu istersin? 
Tutuşan bağrına su mu istersin? 
Yemen yayla değil, çöl Mehmed’im, çöl! ..
* * *
Allahüekber’de Tekbîr alanda,
Dondu nefesinde dağların sesi…
Soldu boz gerçekler pembe yalanda,
Uludu arkandan çağların sesi…
Künyen karalandı alın yazında,
O yalçın dağların kar ayazında
Kapandı sesine çığların sesi! ..
Ve gittin yüreğin avuçlarında,
Dal gibi dağların en uçlarında
Tutuşturdu Albayrağı al kanın.
Kulağında sesince bin tufanın,
Kükredi Mohaçlı tuğların sesi! 
Yürüdün bağrında açan yaranda,
Bir basamak kaldı gökle aranda…
Sonra bir ses duydun, su sesi gibi; 
Gökçe kumruların “hu” sesi gibi…
Açıldı alnında akça bir çiçek; 
Şanlı Peygamber’in bûsesi gibi…
Anayım ay oğul, Anadolu’yum,
Oğul kurban veren ana doluyum.
Dilimde döngele dikenleri var; 
Çok söyletme, öylesine doluyum…
Malazgirt’te, Kosova’da, Yemen’de
Dökülen kanların kaynıyor bende…
Çöldeki kumlarda, dağdaki karda; 
Ayak izlerin var patikalarda…
Sesinle bir türkü söylüyor şu kuş,
Sanki sen çökmüşsün gibi şu yokuş.
Destanlar hep seni söylüyor, dinle! 
Barışık değildir yüreğin kinle; 
Bozkıra yağ, yaylaya yağ, çöle yağ,
Çisil çisil bahçemdeki güle yağ…
Sesin, solmayacak bağların sesi,
Ölümü öldüren sağların sesi…
Nişanlıydın, orda yaptın toyunu,
Atandan almışsın asil huyunu; 
Seni vuran düşmanınla suyunu,
Kuru ekmeğini böl Mehmed’im, böl! ..
* * *
Nerede, ne zaman kopsa kıyamet; 
Haksızlığın karşısında kıyam et! 
Küçücüktün, çelimsizdin daha dün; 
Büyüdün, büyüdün, öyle büyüdün
Ki, senin adına Şehit dediler,
Cennet açık sana, var git dediler…
Bilseler arkandan ağıt yakanlar,
Seni bir tül gibi saran o kanlar
Bir çift kanat gibi olur da medar; 
Yüceltir ta arş-ı âlâya kadar…
Sen ey gazaların gök velvelesi,
Sen ey dağ rüzgârı, çöl zelzelesi,
Sen ey tahammüle son veren yıkım,
Sen ey çığlıkların son helhelesi! ..
Ey şehit; bayrağa sarılan bayrak,
Dön diyen Allah’a varılan bayrak,
Bizi de şefaat gölgene çağır,
Mahşerde altında durulan bayrak! ..
Sen ki, tek çiçekten bin-bir destesin,
Vatan diyen, bayrak diyen sestesin,
Sen susarsan bin yıldırım ses verir; 
Sen ay oğul, bir İlâhî bestesin…
Sesin gökler gibi sarmış cihanı, 
Bebeğin aldığı ilk nefestesin.
Kılıçlar kesemez bu çağlayanı; 
Meğer vâde yetip Mevlâ “kes” desin…
* * *
Sen ay oğul, ey ebedin ezeli,
Değecekse namusuma yâd eli; 
Şu solmayan Ay-Yıldızlı tan için,
Anadolu denen bu vatan için,
Beş vakit ünleyen ezan aşkına,
Karşıla ölümü yolun başında! ..
Adın olmasa da mezar taşında; 
Bil ki, nerde ölsen bende yatarsın,
Her gün bende doğar, bende batarsın…
Uğrunda canını verdiğin Sancak,
Ölürsen eğilir önünde ancak…
Ölüm dediğin ne? Al bağrına çak! 
Öldükçe yaşarsın; öl Mehmed’im, öl! ..
<end>

<start>
Sırığını âsâ sanan bedevî
Özün Emîr bildi cihanı yurdu
Her sabah sırtına giydiği devi
Her gece altına serip uyurdu
Kelâmda cümleyi etmezdi tamam
Kelimeyi bâr-ı zeban ederdi
Fincan-ı fenâyı kırsa da ne gam
Bin canı kibrine kurban ederdi
Ulemâ üdebâ şuara nedir
Özünden özgeye “avam” diyordu
Dünyaydı üstünde yattığı sedir
Âlem mi “o benim davam” diyordu
Yoldu aydınlığın yüz aklarını
Kalında denedi en ince tarzı
Çekip de altından ayaklarını
Devirdi üstüne küre-i arzı
<end>

<start>
Kırık testilerden yere dökülmüş
Zaman iki nefes/ ömür bir yudum
Rengi solgun/ yıldızları sökülmüş
Geceyi üstüme çekip uyudum
Kaç heves boşalıp doldu içimde
Kaç bahar yeşerip soldu içimde
Kaç sevda saçını yoldu içimde
Tohumu taşlara ekip uyudum
Yaylalar savurdu/ çöller kavurdu
Dalgalar sevdamı sahile vurdu
Ne ceylanlar gelip önümde durdu
Mahzun gözlerine bakıp uyudum
Takınca gönlüme martı kanadı
Yüreğimde yedi derya kanadı
Dergâhımdan kovamadım inadı
Bağrıma bir ateş yakıp uyudum
Benden başkasını anlatır adım
Pişmedim yıllarca boşa kaynadım
Gözlerimi misket yapıp oynadım
Aklımı kancaya takıp uyudum
<end>

<start>
Sırrı var ki o ulu sevdanın aşk-ı tende; 
Sevdikçe buldu Mecnun İlâhî aşkı tende…
		*
Ulu dergâha girmek dilersen yüzün aklı; 
Kov gönül dergâhından aklı olmayan aklı…
		*
Gönül gülecek ise, bırakın göz yaşarsın; 
Ne kadar çok ölürsen o kadar çok yaşarsın…
		*
Dizginle dîl gemiyle dil denen hergeleni; 
O dil ki, dellâl eder diline her geleni…
<end>

<start>
Nerde gecelerde o renk, o dekor? 
Kuşlar yıldız yerdi avuçlarımda…
Harladıkça koynundaki iki kor; 
Zemheriler terdi avuçlarımda…
Gömülürken yüzüm sıcak bir kara,
Kaçardı dolunay karanlıklara…
Saçların yağardı samanlıklara,
Gözlerin biterdi avuçlarımda…
Ererdi Mevla’ya adaklarımız,
Yeşerirdi cümle budaklarımız.
Bir ateş yakınca dudaklarımız; 
Dumanlar tüterdi avuçlarımda…
O son kıvrımında son dönemecin,
Perçinlerdi bizi beynimdeki cin,
Göğsünden fırlayan iki güvercin
Eriyip yiterdi avuçlarımda…
Aydınlanıyorken dağların ardı,
Dolunay gönlümü göğe asardı,
Seher vakti cümle kuşlar susardı; 
Ellerin öterdi avuçlarımda…
Beni bırakıp da gittiğin zaman,
Yıl giyinip asrı kuşanırdı an,
Ruhumdan yolduğum yalnızlık inan
Ölümden beterdi avuçlarımda…
Nerde gecelerden kalanlar güne? 
Yarınlar yüzünü dönüyor düne.
O demden bir eser sevda üstüne
Kalsaydı yeterdi avuçlarımda…
<end>

<start>
Aşk mızrap vurdukça gönül telime
Tek bir ses veriyor sazlarım gülüm
Bazen bin cümledir bir tek kelime
Çoğalır özümde azlarım gülüm
Nice derinlikler uyur sığımda
Sevda danteli var gönül tığımda
Kaç kışı yıkadım yalnızlığımda
O yüzden üşüyor yazlarım gülüm
<end>

<start>
Kirpiklerin o soyut resmini çizmektedir
Yüzünde gölgelenen kaçamak duyguların
Yıldızlar son şarkıyı notaya dizmektedir
Sessiz ve aralıksız ritmiyle uykuların
Umudun durgun suyu vuslata ürperince
Ruhlar bürünür tene ve alevler etleşir
Sıcacık bir kar yağar yüreğe ince-ince
Terinde avuçların bir şiir şerbetleşir
İstesen bin yıldızı bir gönülden elerim
Zülfünün gölgesinden sıyrılan mehtabıma
Bir gecede seni ben bin kere bestelerim
Yeter ki bir tel uzat saçından mızrabıma
<end>

<start>
Uğrun uğrun uğrayıp da ömrüme
Ne çabuk geçtiniz böyle seneler
Derdi-gamı yükleyip de gönlüme
Ne çabuk geçtiniz böyle seneler
Dost bağının güllerini dermeden
Yâri bulup muradıma ermeden
Gidiyoruz diye haber vermeden
Ne çabuk geçtiniz böyle seneler
Ömrümün baharı ermeden yaza
Saçlarımı boyadınız beyaza
Düşlerimi silkeleyip ayaza
Ne çabuk geçtiniz böyle seneler
Beni koyup bağrımdaki sızıyla
Oynadınız güzellerin nazıyla
Sağnak yağmurlarda şimşek hızıyla
Ne çabuk geçtiniz böyle seneler
Sahilden silinen serenler gibi
Görünüp kaybolan erenler gibi
Sevkiyat götüren trenler gibi
Ne çabuk geçtiniz böyle seneler
Durdunuz mu son menzile varınca
Ay mı doğar gün kabuğu yarınca
Hercai gönlümün sevdalarınca
Ne çabuk geçtiniz böyle seneler
Beni bırakırken huzur duyarak
Akçe gibi birer birer sayarak
Göklerimden yıldız gibi kayarak
Ne çabuk geçtiniz böyle seneler
Zaman mı tükendi süre mi doldu
Günaydın demeden güneşim soldu
Seherde ömrümün akşamı oldu
Ne çabuk geçtiniz böyle seneler
Yârin yaylasında yaylamadım ki
Şu deli gönlümü eğlemedim ki
Daha son türkümü söylemedim ki
Ne çabuk geçtiniz böyle seneler
<end>

<start>
Gül yanaklım bağındaki gülleri
Demet-demet deremezsem vur beni
Ser önüme aşka giden yolları
Son menzile eremezsem vur beni
Yakışmıyor gül yanağa gözyaşı
Ben olurum yollarının yoldaşı
Aşkın saatini her saat başı
Yüreğimle kuramazsam vur beni
Hayatımı yollarına serdiğim
Can okuna gönül yayı gerdiğim
Senet diye sevda mührü verdiğim
Sözlerimde duramazsam vur beni
Çile tezgâhında hasret dokuma
Yazım kara yazılmışsa okuma
Hedef et kalbini sevda okuma
On ikiden vuramazsam vur beni
<end>

<start>
Gözde seğirince gün ah gelir aman gider
Bu tren şu kampana vurduğu zaman gider
An olur bu harmanda rüzgâr biner daneye 
Eser bir uzun hava sap durur saman gider
Gören gönlünce yaşar sevdasını baharın
Ak gözle soğuk karın yüzüne bakan gider
Silik yıldız yıllarca yaşar Samanyolu’nda
Yıldırımın bağrına şimşeği çakan gider
Söyletme sözlerimde bin çalıdan diken var
Derdimi deşme benim
                             “Açma yaram kan gider”
Göl durup yosunlanır deli çağlayan gider
Dağ uyur dumanına umut bağlayan gider
Ayağını kök gibi toprağa salan kalır
Çakal çemkirişine taban yağlayan gider
Yok yoluna bitirir ömrü hızla sollayan
Menziline varacak yolu sağlayan gider
Ardından bakakalır düğün-dernek gülenler
Vuslat haclegâhına aşkla ağlayan gider
Sanmayın dereleri eteğinden çeken var
Dik vurur can çıngısı
                             “Suda balık yan gider”
Nice bir sahra ki bu yolcu durur han gider
Yorgun atlar sırtında ruh-i fâtihan gider
Yanmaya bir kez ateş köz düşmeye yüreğe
Kerem’in ardı sıra yanar Aslıhan gider
Kılavuz kargılardan sakınmazsa bağrını
Değil deve kervanı peşinden cihan gider
Sevdanın savletinde yavuz olursa yiğit
Yâr güler gülüşünde bir dizi mercan gider
Bitmişse son konakta yolcunun son nasibi
Dökülür ab-ı hayat kırılır fincan gider
“Buna tabip neylesin
                               Ecel gelmiş can gider”
<end>

<start>
El kınalı/ yen yamalı/ can bacı
Ateş senin/ duman senin/ kül senin
Hasreti gurbete ulayan bacı
Gözyaşıyla gönül sulayan bacı
Kader senin/ keder senin/ döl senin
Cephede can kurtar tarlada savaş
Bir günlük ömründür kotardığın aş
Ne zaman dinecek ela gözde yaş
Başın pınar ayakların göl senin
                        *
Yağız kardeş/ yiğit kardeş/ er kardeş
Gurbet senin/ emek senin/ el senin
Kara bağrı karayele ger kardeş
Sanma hiçtir alnındaki ter kardeş
Al ömrümün yarısını böl senin
Bağrın açık/ alnın açık/ gizin yok
Yükün ağır/ dermanlıca dizin yok
Has bahçeye giremezsin izin yok
İstiyorsan şu boş çukur öl senin
                        *
Anadolu’m bir türküsün dilimde
Bahçe senin/ diken senin/ gül senin
Gül desenin gönlümdeki kilimde
Yayla senin/ bozkır senin/ çöl seni
<end>

<start>
Tarihten önceki çağlar
Üstüne konmuşsa dağlar
Yeşil bir türküyse bağlar
Orası Anadolu’dur
Dağlarının tuğu karsa
Kayasında kartal varsa
Yüreğin Türk-Türk atarsa
Orası Anadolu’dur
Dereler akarken serin
Yanık ise bağrı yerin
Mehmet ise adı erin
Orası Anadolu’dur
İnsanını bir kez sına
Gıpta etmez gayrısına
Hekim yoksa sayrısına
Orası Anadolu’dur
Halı yerde hasır ise
Eller nasır-nasır ise
Bir günü bir asır ise
Orası Anadolu’dur
Nasır gülerken ayadan
Atlı yol sorar yayadan
Köy asılıysa kayadan
Orası Anadolu’dur
Tozu eldeyken toprağın
Çiğ üstündeyse yaprağın
Şafağındaysa bayrağın
Orası Anadolu’dur
Deresinde sazan varsa
Her köyde bir ozan varsa
Beş vakitte ezan varsa
Orası Anadolu’dur
<end>

<start>
Sözüm avucumda gözüm içimde
Ayağım yordamsız ellerim sakar
Ateşim sönse de közüm içimde
Duman beni tüter kor beni yakar
Dört mevsim yaşarım bir baharda ben
Çiçek de ben/ başak da ben/ kar da ben
Gurbet de ben/ hasret de ben/ yâr da ben
Gönül beni özler göz beni bakar
Her akşam elimle boğdum kendimi
Öz boynuma taktım söz kemendimi
Gide-gide buldum gönül bendimi
Yollar beni yürür su beni akar
Nağme de ben/ mızrap da ben/ tel de ben
Sandal da ben/ yelken de ben/ yel de ben
Çekiç de ben/ çivi de ben/ el de ben
Zaman kütüğüne ün beni çakar
Bedene bürünmüş bir özge can’ım
Gün olur yolcuyum/ gün olur han’ım
Geceyi şafağa bağlayan an’ım
Sabahın göğsüne gün beni takar
<end>

<start>
Çokları duymuyor diye
Azıma düşman oldular
Gitara uymuyor diye
Sazıma düşman oldular
Neden ey Köroğlu neden
          Yoksa Nigar mı bilmeden
          Bam teline sert dokundu
Ferhat iken Şirin cana
Tutulup da Aslıhan’a
Kerem oldum yana-yana
Közüme düşman oldular
Niye Telli Senem niye
          Adın Marya değil diye
          Sam yeline sert dokundu
Suna Gelin vay başına
Su dediler gözyaşına
Yay dedim diye kaşına
Gözüme düşman oldular
Niçin Berivan’ım niçin
          Kurbanı oldun bir hiçin
          Eceline sert dokundu
Hem bendedir hem de sende
Arama Hint’te Yemen’de
Buldum diye beni bende
Özüme düşman oldular
Ola ki ey Yunus senin
          Dudağın Taptuk Emre’nin
          Ak eline sert dokundu
<end>

<start>
Nasırlandıkça yürekler “dil-i şeydâ”yı unuttuk
İhtiras sahralarında gömüp Leylâ’yı unuttuk
Nerde söküp de kalbini sevdiğine veren yiğit
Arastaya düşünce aşk kara sevdayı unuttuk
Savıyorken sinemizden bir hançerin darbesini
Ensemizde alev-alev yanan palayı unuttuk
Düşüncemiz mor dağların ardındaki sırrı çözdü
Yolumuzun üzerinde yatan belayı unuttuk
Vuslat içinde hasreti öylesine kanıksadık
Ki gurbette yurdumuzu yurtta sılayı unuttuk
Hoş gelmedi ne sözümüz ne yüzümüz yarenlere
Sözlerde sinsi riyayı yüzde cilâyı unuttuk
Unutulmaz hatıralar bırakmak için dünyada
Bizi bir an unutmayan yüce Mevlâ’yı unuttuk
<end>

<start>
Biz giderken kapalıydı kapılar
Açıp gittik
Bir avuç türkümüz vardı terkimizde
Saçıp gittik
Belâ palaydı ensemizde
Ölümlerin üzerine uçup gittik
Ödül olur diye bize övgü
Kaçıp gittik
Gözümüzü çevirmedik harama
Başımız önümüzde geçip gittik
Toplayıp çadırımızı minnet yaylasından
Göçüp gittik
Gök ekinken gönlümüzde sevda
Bir acı söz için biçip gittik
Bir damlacık can suyuydu ömrümüz
İçip gittik
<end>

<start>
Gözlerim bir avucumda kulaklarım bir
Benden geliyorum 
Sahilimdeki sular teri değil atımın
Kabzaya dek saplı durur böğrümde
Sanmayın kuşağıma sokulu bu hançer
Yaz geçti yaylamdan obalar yok
Boyları çoktan yitirdim
Enden geliyorum
İki büklüm gelişime bakıp da
Sanmayın ki Yemen’den geliyorum
Ben varım heybemde tıka-basa biliyorum
Biliyorum kendimi sunacağım kutnu-kumaş
Bilmediğim bu sahrada ne yana gidiyorum
Kime satıldı ruhum kim aldı benliğimi
Köle isem kim efendim
Armağansam kör devenin mahfesinde sallanıp
Hangi “nesebi sahih sultan”a gidiyorum
Dilim söylerken beni sözlerim benim değil
Bana gidiyorum
Bir yanım yokluk bir yanım uçurum
Benlik bezirgânının yüklediği kumaş ben
Bahtımın kararttığı alnımda bulutlanan
Günü ağarmayacak bir tana gidiyorum
Belli ki sahraları boyadığım yetmedi
Denizlerin istediği “al kan”a gidiyorum
Benden geliyorum bana gidiyorum
Biliyorum yokluğa giden yol bende biter
Biliyorum zamanın kuyruğudur elimde
İkide bir mekâna şaklattığım şu kırbaç
Bilmediğim özümü yitirdiğim bu çölde
Bulduğum gözlerimi yitiren hangi kervan
Heybemde ben varım ağırlığımca
Dudaklarımda ıslık kulağımda çıngırak
Son menzilde varılan son hana gidiyorum
Kaç akıl ip kopardı kervanda çıldırarak
İpsiz çölde kervandan kervana gidiyorum
Emzirip yüreğime bir damla gözyaşımı
Bir damlada gizlenen ummana gidiyorum
Biliyorum kervanda kılavuz ben değilim
Yolların kavuştuğu meydana gidiyorum
Bu ses benim sesim değil
Bu adres adresim değil
Suç benim hata benim
Tâcir ben müşteri ben satılan mata benim
Dirhemsiz endazesiz bedestâna gidiyorum
Varoşlarda yitirip varoluşun sırrını 
Tükenişin son mızrapla tutuşup
“Dön” telinde tınladığı “son an”a gidiyorum 
Zaman bir avucumda mekân bir
Benden geliyorum bana gidiyorum
<end>

<start>
Şu resmimi bayram günü çekmişim
Çerçevesiz başucuna koy anam 
Doymadıysan yavrum diye sevmeye
Bas bağrına bu resmimi doy anam
Gün ağarır süngümüzün ucunda 
Her Mehmetçik bin cengâver gücünde
Hayır vardır teskerenin gecinde 
Sabır ile hafta olur ay anam
Gönül bir serçedir hasret mengene 
Ya ölü ya diri döneriz gene 
Ha üç gün yaşadık ha doksan sene 
Ömür ne ki bir yudumluk çay anam
Bugün bayram koçlar kurban edilir 
Dostlar sofralara mihman edilir 
Kurban ile toprak vatan edilir 
Oğlunu bu yolda kurban say anam
Bayrağın altında bilmeyiz melâl 
Yeter ki boynunu bükmesin Hilâl 
Ben canımı sen hakkını et helâl 
Bunca mı tatlıymış vatan vay anam
Acep hangi dağda hangi seherde 
Açılır o sonsuz âleme perde 
Alnımda kurşunun değdiği yerde 
Mühür oldu Yıldız ile Ay anam
Not: Alaaddin Şensoy tarafından bestelenmiş olup TRT repertuarındadır.
<end>

<start>
Dağın yamacına yaslanmış köyüm
Yedi köyün uğrağıymış bir zaman
Ormanlar tutunurmuş eteğinden
Fermanlar er seçermiş erkeğinden
Düğünleri varmış bayramları varmış
Çocukları kış günleri kurtlarla oynarmış
Hasat bitmiş harman geçmiş
Köprülerin altından su üstünden zaman geçmiş
Yaz elinden tutmuş güzün
Teki ölünce öküzün
Öbür teki yollamışlar kasaba
Cümle köyler bir-bir olmuş kasaba
Bizim köyü kimler göre
Almamışlar hesaba
Kış gelmiş boran olmuş
Dert girmiş kıran olmuş
Fermanlar ormanlar dağa çekilmiş
Kurumuş sesleri yarpuz kokulu suların
Kimi yurt dışına gitmiş ekmek peşinde
Kimi İstanbul’a göçmüş yavruların
Uzanmış kara toprağa karasaban
Ne hasat kalmış ne harman
Köyler uğrağı köyüm viran olmuş
Gayrı ne arayan ne soran olmuş…
                        *
Duvarın dibine oturmuş ninem
Sıvamış güz güneşini döşüne
Kız göçürmüş oğul evermiş
Torun-tosun büyütmüş dizlerinde
Bayrağa kan toprağa şehit vermiş
Yaz günleri yazının düzlerinde
Az mı seğirtmiş davar-doluk peşine
Ununu elemiş asmış eleği
İman üzre göçmek bir tek dileği
Gayrı bu dünyada işi ne…
                       *
Söğüt duldasında oturmuş dedem
Altına en titrek gölgeyi sermiş
Yemen’i dinlemiş Sakarya’yı görmüş
En onulmaz yaraları bağrına
Kurşun-kurşun süngü-süngü örmüş
Az mı ökçe basmış düşman leşine
Her çileye razı olmuş
Dört cephede gazi olmuş
Gayrı bu cephede işi ne…
                       *
Fersiz gözlerinde güneş yaldızı
Elinde ucu eğri paslanmış çuvaldızı
Ninem sermiş de dizine kocamış gençliğini
Eski pembe düşlerinden yama yapıyor…
                       *
Söğüt gölgesinde değer görmeğe
Elinde sapı kırık ucu paslanmış eğe
Tükenişin türküsünü kemirirken çekirgeler
Dedem dilinde Tekbir kırışık alnında ter
Eski bir kılıcı kama yapıyor…
<end>

<start>
Gönül diyarına akın olmazdı
Sevdaya baş koyan er olmasaydı
Uzaklar bu kadar yakın olmazdı
Menzilde aşk denen yer olmasaydı
Güller dikenlere bitişir miydi
Sevda bülbülleri ötüşür müydü
Şuramda bu yangın tutuşur muydu
Dudaklarındaki kor olmasaydı
Bir ömre bedeldir vuslatın anı
Seven bilir ancak bu heyecanı
Pervane ateşe atmazdı canı
Ayrılık bu kadar zor olmasaydı
Gizli sevda ili bulunur muydu
Güle bülbül dili bulunur muydu
Kusursuz sevgili bulunur muydu
Âşıkların gözü kör olmasaydı
<end>

<start>
Kendim yargılandım kendi yasamda
Her gece kendimi içtim masamda
Neyi değiştirdim şu "meyhane"de
Ben olsam da olur ben olmasam da
<end>

<start>
Ne zaman üşüdüğünü düşünsem
Buz tutar bir kuş türküsü pencere camlarında
Zemheri kaçkını ıslıklar kanatır dudaklarımı
Titrerim taş plâkların "gurbet akşamları"nda
Ne zaman ağladığını düşünsem
Bir kuşun gözleri oyulur kartal yuvalarında
Yekinir kirpiklerime kırkikindi yağmurları
Ellerim asılı kalır derviş dualarında
Ne zaman hasretini düşünsem
Bir kuş kanadı düğümler yolumu orta yerinden
Martı kanatlı vapura saplanır tren çığlığı
Gurbet yüklü bir kamyon geçer yüreğimin üzerinden
Ne zaman güldüğünü düşünsem
Bir kuşun gözyaşlarında akşama dökülürüm
Asarım kahkahamı bir leyleğin gagasına
Güle güle ölürüm
Ne zaman seni düşünsem birtanem
Pembeleşir saçlarımın akları 
Aklım bir çiklettir şişirip patlattığım
Umutlarım avucumda terli gazoz kapakları
<end>

<start>
Zor olan toprağa sıkı basmak
Tutabilmek eteğinden dünü
Her sabah yeniden çıkıp asmak
Pencerenin pervazına günü
Takvimde beliren yeni aya
Zor olan aklı başında girmek
Bakabilmek ürkmeden aynaya
Çerçevede gönlünce belirmek
Hep aynı yönde döndükçe dünya
Öylesine kolay ki delirmek...
<end>

<start>
Bak nasıl canlanacak kanatları kuşların
Hele şu attığım taş
Karanlık dehlizlerin gözlerini görsün de...
Aşacak yavaş yavaş
Tüm kağnılar ardarda üstünden yokuşların
Ezilmeyecek artık taş baskısı resimden
Kurtarıp kanadını uçan kuşun gözleri
Ölümlerin örsünde...
Artık erimeyecek kin çorağında güneş
Ve gönül göklerine can bulutu ağacak
Sıcak kar taneleri
Pembe öpücükleri örecek uykulara
Üşümeyecek artık çocukların elleri
Gönüllere sevdanın çiçekleri yağacak
Yağmur tül kıvamında sıvanacak sulara
Bulutlar saçlarını yıldızlara sağacak...
<end>

<start>
Asrın bahçesinde gül deren zaman
Bazen gülle gibi bir “an”a düşer
Bezirgânbaşıyla dostsa haramî
Menzile yürümek kervana düşer
Heder olacaksa bir yıllık emek
Yıldırım gelir de harmana düşer
Eğri yay yaylanıp durur yerinde
Doğru ok atılır ummana düşer
Hesapta olmayan dördüncü cemre
Ya kanda tutuşur ya cana düşer
Tiryakiye kısmet değilse kahve
Gelir de kör sinek fincana düşer
Dert de devası da Mevla’dan gelir
Dermanı aramak Lokman’a düşer
Adalet hassas bir teraziyse de
Kararın temyizi zamana düşer
<end>

<start>
Yoruluruz
Dikenleşir bin kör çıbanın sızısı nasırımızda
O son çizgiye yaklaşır
Bir kâğıt gibi aklaşır
İnceliriz kalemlerce kırılırız
Duruluruz
Aydınlanır hayallerin deseni hasırımızda
Ümitlerin ötesinde
Bizi çağıran sesinde
Uyarız “dur” emrine vehmin dört yandan sarılırız
Vuruluruz
Akar kapkara kanımız ak kâğıda “âsâr”ımızda
Can kurgusunda zemberek
Yelkovan akrep engerek
Bir saatiz bileğinde yüreğin saat başı kuruluruz
Darılırız
Kahroluruz ufacık bir “iğne” kırılsa kusurumuzda
Bu kaçıncı turumuz
Şiir bizim “Sûr”umuz
Ölürüz ilk mısrada yeniden diriliriz
<end>

<start>
Toprakta kan olursa, 
                    Uğrunda can olursa,
                         Canlar kurban olmaz mı? 
                              Adı “Vatan” olursa…

Can atar kan çiçeğim tutuşan karanfile,
Tarihe gelincikler yeşerttim kanım ile…
Atımın nallarının izi vardır her haç’ta,
Hâlâ türküm söylenir Kosova’da, Mohaç’ta…
Malazgirt’ten doğan gün balkıdı Çaldıran’a; 
And içip Al Sancağa, bal dedik baldırana…
Koca tarih, bu sırrı gömme daha derine; 
Gün mü güldü Prut’ta bir ırkın kaderine? ..
Atımın ayağına kapandı karlı dağlar,
Nal seslerimiz ile başlayıp bitti çağlar…
Üzengimi öpenler bugün düşmansa bana? 
Biline ki, doğarken can adarız vatana! ..
Sus sözümün üstüne, 
                    Bas közümün üstüne,
                         Ha bastın toprağıma; 
                              Ha gözümün üstüne! ..

Tarih kalemle değil, kan ve canla yazılır,
Gönüllere sığmayan bir imanla yazılır…
Şahidimdir melekler; ölümüm başka benim; 
Bir can adağım vardır o sonsuz aşka benim…
Ebed burcunda doğan günde ezel gibiyim;     
Bir damladan ummana varacak sel gibiyim…
Bağrımda bayraklaşır toz-tomurcuk bir yara; 
Dalgalandıkça günler Otuz Ağustoslara…
Birden kabarır öfkem son şehidin sesinde,
Ta Arş’a kanatlanır atların yelesinde:
Atlarım, Bora mıydı, Tayfun muydu adınız? 
Şimşekler! .. Kılıcımı nereye sakladınız? ..
<end>

<start>
Çıktık açık bütçeyle on yılda her hesaptan,
Son yılda onbeş kilo et almışız kasaptan.
Kendine doğru yontan kaç keser çıktı saptan?
Varsın tanımasınlar büyük çarşılar bizi,
	Her aybaşı sokakta bakkal karşılar bizi…
Her gelen demet-demet paralar verdi bize,
Yazıyı ters çevirip turalar verdi bize,
Hastane kuyruğunda sıralar verdi bize.
Varsın nankör olanlar az desin maaşımız; 
	Fokur-fokur kaynıyor tencerede taşımız…
Çoğumuz rengi solmuş elliliği yırtıyor,
Ay sonunda maaşın üçte biri artıyor,
Zaten bakkalla manav fazla-fazla tartıyor;
Şaşırdık, ne yaparız bunca bol parayı biz? 
	Bu hız ile açarız dünyayla arayı biz? ..
Allah zevâl vermeye, memnunuz hükümetten,
Baklavadan usandık, inanın bıktık etten,
Sıkılır olduk gayrı bu aşırı hürmetten;
Emekliyiz diyince akan sular duruyor,
	Başkan selam yolluyor, Vali hatır soruyor…
Çocuklar okudular, hepsinin bir işi var,
Hanım altmış yaşında, otuz iki dişi var.
Turp gibiyiz, yine de birer sağlık fişi var;
Bakkalda kâmus gibi rağbette defterimiz; 
	Demek boşa gitmemiş onca alın terimiz…
Nicedir unutmuşuz yokluğu, fakirliği,
İstikrar sayesinde yakaladık dirliği.
Diz çöktü önümüzde bak Avrupa Birliği;
ABD hayran bize, Japonlar kıskanıyor,
	Nûrlandık; ampulümüz gece-gündüz yanıyor…
Enflasyon yüzde hiçken, maaşa yüzde yüz zam,
Bizleri şımartmayın n’olur ey Sadr-ı Âzam,
Köyüm mahalle oldu, vilayet oldu kazam;
Törenler, açılışlar, ziyafetler, yemekler,..
	Helâl olsun sizlere verdiğimiz emekler…
<end>

<start>
En çok ben severdim seni
Bir de sen
Bir-bir açılırdı pencereleri yüreğimin
Her pencerede yakuttan bir güneş
Bir bardak demli çay gibi ısıtırdı içimi
İçim içime sığmazdı
Dışıma giydirirdim içime sığmayan içimi
En çok ben ağlardım halimize için-için
Bir de sen
Birimiz iki olmazdı bir türlü
İkimize üç demezdim bilirsin
Bir desen
En çok ben ölürdüm seni
Bir de sen
Bir-bir ipe dizdiğim ölü kuş gözlerinden
Boynuna taktığım o kan mavisi gerdanlık
Girip şahdamarından gönlünü gözetlerdi
Göz-göz olmuş gönlünle bakardın gözlerime
Gözlerim gönlündeki fermanı okurdu
Ferman dinlemeyen gönlümde ölürdün
En çok ben ağlardım ölümüne
Bir de sen
Boyaları solsa da sevda kumaşımızın
Gönlümüz iç-içe geçmiş
Bir desen
En bölünmez bütün bizdik bilemezdik
Çoğalırdık birileri böldükçe
En çok ben ölürdüm en çok sen ölürdün
En çok biz yaşıyoruz öldükçe
<end>

<start>
Bir güzel ki tarif olmaz,
Suretinde durur güneş,
O ölümsüz, ecel gelmez,
Ateşiyle erir güneş.
Dost diliyle dostu konuş,
O'ndan O'na geliş dönüş,
Aya ve yıldıza danış,
Kuvvetiyle yürür güneş.
Aşık olan aşkı içer,
Şirinler şirini seçer,
Arlanır utanır kaçar,
Ziyasından çürür güneş.
Hikmetiyle rahmet yağar,
Kıymeti dünyaya değer
Yüzünü gösterse eğer,
Doğup batmaz, durur güneş.
Odur bu cihanın süsü,
Demeyin ki neyin nesi,
Gök kubbe gibi sinesi,
Ziyarete varır güneş.
Canlılardan çıkan seda,
Hasret duyduğumuz nida,
Ab-ı hayat denen suda,
Cemalini görür güneş.
Yerde gökte benzeri yok,
Ele geçez arayan çok
O'nun gözüyle ona bak,
O'ndan şua verir güneş.
Benzetme kirpiğe kaşa,
Ey insan aşkıyla yaşa,
Sefil Selimi baş başa
O meleği korur güneş.
<end>

<start>
Hem suçlu hem güçlü,
Bir haksız, bir haklı,
Bu konu çok içli,
Hak arar her haklı.
Altın kürk olsa suç,
Giyme sakın at kaç.
Toparlan tezden göç,
Haklı iş gör haklı.
Su akar durulur,
Taş taşla örülür.
Çabuk ol varılır
Giderken sor haklı.
Devir yık dağları,
Yıla tak çağları,
Erit yak yağları
Hedefe var haklı.
Kup kuru kalmadan
Gün gece olmadan,
Dert yere çalmadan,
Erene er haklı.
Nasihattan sebil,
İncele et kabul,
Hekime mukabil,
Çareyi der haklı.
Hikâye uzundur,
Sonucu hüzündür.
Taşıyan özündür,
Taşımak zor haklı.
Sefil Selimi yaz,
Etme eyleme naz.
Demir kertiği söz,
Söze söz ver haklı.
<end>

<start>
Dinlen dostlar etmen hayret,
Mahsul vermez boş bir gayret,
Dert teknesiymiş gurbet,
Yoğruluyom hamur gibi.
Kaldım zulüm kucağında,
Ecnebiler bucağında,
Ayrılığın ocağında,
Yanıyorum kömür gibi.
Ateş yad elin dört yanı,
Cendereymiş her bir anı,
Öyle doğradı ki beni,
Tornadaki demir gibi.
Sefil Selimî'niz şaştı,
Yurdu koyup dağlar aştı.
Harç ile suya karıştı,
Kerpiç olan çamur gibi.
<end>

<start>
Size varak yiyek içek,
Diyenler ne güzel demiş
Bize gelek konak göçek
Diyenler ne güzel demiş.
Elden gelen öğün olmaz
Mazlum ahi yerde kalmaz
Dibi delik desti dolmaz
Diyenler ne güzel demiş.
Aşa yanaş döğüşten kaç
Kürk giyinip üst başa geç,
Gözünü yum, avucunu aç; 
Diyenler ne güzel demiş.
Kel başlara şimşir tarak
Allah yakın yolu ırak,
İnsanoğlu nefse çırak; 
Diyenler ne güzel demiş.
Boynuzlar geçer kulağı,
Şeytanlar sevmez meleği,
Her omuzda dert şeleği,
Diyenler ne güzel demiş.
Topallar körler eğiler,
Baş yukan akmaz sular.
Hayvanı zapteden yular,
Diyenler ne güzel demiş.
Fazla kirlenen bitlenir,
Merkebi süren katlanır,
Uslanmayan tokatlanır,
Diyenler ne güzel demiş.
Eşeğe dediler dayı,
Payını kokutur ayı.
Kötülerin zıttı iyi,
Diyenler ne güzel demiş.
Sözüm meclisten dışarı
Zamane piçi haşarı,
Bunlar sapıklık işarı,
Diyenler ne güzel demiş.
Sefil Selimî'de hüner,
Ben sabitim, Dünya döner
Bugün binen yarın iner,
Diyenler ne güzel demiş.
<end>

<start>
Derin sular sessiz akar,
Gönül derin ol, derin ol.
Coşkun su bendini yıkar,
Engin kürün ol, kürün ol.
Deryalardan öğren huyu,
Olsan da denize kıyı,
Rüzgâr yalasa da koyu,
Taşma serin ol, serin ol.
Kendisini aşkla yoran,
Sevdiği güzeli gören,
Her mevsimde mahsul veren,
Seçme ürün ol, ürün ol.
Sefil Selimî'de asıl,
Cümleyi eyledi hasıl,
Çalışıp gayeye vasıl,
Olan eren ol, eren ol.
<end>

<start>
Cami billur şamdandadır,
Behey divane divane
Kabe mihrabda andadır,
Behey divane divane.
Adem sayfiyullah ismi,
Nur-i ilâhide cismi,
Zuhreyledi rahi resmi; 
Behey divane divane.
Mihrab-ı salık kalbindir,
Rah-i ismi olur bin bir,
Feyz-i ilham kalbe indir; 
Behey divane divane.
Seri cami tavafım var
Billur âzam izinde zar,
Haki payim şamdanı yar
Behey divane divane.
Ekrem-i cem habibiyullah
Aşık olur fena fillah
Çalabı bir ismi Allah
Behey divane divane.
Ekber-i celilim alâ
Resuli eminim züllâ,
Sefil Selimî'yem illâ
Behey divane divane.
<end>

<start>
Şu alevi, şunlar suni,
Bu gavurdur diyemem ben,
Bu dinlidir, onlar dinsiz,
O kafirdir sayamam ben.
Rabbilâlemin'in sözü,
Bir etmeli özü yüzü,
Ayıramam sizi bizi,
Hoş görmekten cayamam ben.
Muhammed Ali'yi sevdim,
Suç saysalar dahi övdüm,
Benliği başımdan kovdum.
Küfürbaza uyamam ben.
Sefil Selimî'yem buyum
Gözyaşı kadar saf suyum.
Hangi insana ne deyim,
Hiç birine kıy amam ben...
<end>

<start>
Emelimiz başka başka,
Bana daha dost deme sen.
El beni etse pul aşka,
Bana daha dost deme sen.
Eller ile can canasın,
Nağmertlerle yan yanaşın,
Sarma bu yaram kanasın,
Bana daha dost deme sen.
El vurma solsun ruşenim,
Sanma ki çok perişanım,
Seni görmeyeli şenim,
Bana daha dost deme sen.
Başım asılsa da darda,
Bedenim yansa da korda,
Dolaş artık şorda surda,
Bana daha dost deme sen.
Sefil Selimî'yi bırak,
Usta olsan olmam çırak,
Gayri aramız pek ırak,
Bana daha dost deme sen.
<end>

<start>
Benek benek benlim gör hallerimi,
Nerde isen yetiş gel durma durma; 
Öbek öbek saçlım sar tellerini,
Dikket eyle telim sen kırma kırma.
Dünek dünek gezdim yerin bulmaya,
Razı oldum çilen ile ölmeye.
Başladı teveğim142 dalda solmaya,
İstersen halimi sen sorma sorma.
Yunak yunak yundum gözde yaşımla,
Felek çaldı taşa korkunç hışımla.
Donuyorum erimez sert kışımla,
Akan sellerimi sen görme görme.
Çanak çanak yaşı yoluna döktüm,
Yollarına bitmez ümitle baktım.
Varımı yoğumu aşkınla yaktım,
Yaralıyım bir de sen vurma vurma.
Dönek dönek tarla olup sürüldüm,
Çiftiyin önünde yere serildim.
Susuzluktan yarık yarık yarıldım,
Sefil Selimi'yi sen yorma yorma..
<end>

<start>
Dağıtırım bozum bozum bozarım,
Hor karşımda grup grup dursa da.
Hürüm her meydanda cesur gezerim,
Kuduz gınltıyla ürüp dursa da.
Arkamdan çakallar ulusa bakmam,
Hasmına acırım ezerek yıkmam.
Fikir savaşından ölsem de bıkmam,
Caniler kin tuzak kurup dursa da.
Kokmuş bir porsuğa kurşunlar atmam,
Tilki koltuğunda uykuya yatmam.
Ayıya elmayı emanet etmem,
Burnunu yerlere sürüp dursa da.
Keşleşmiş kimseyle dokunmam deymem,
Kahpeye alçağa başımı eymem,
Ben bir denizim ki her kaba sığmam; 
Cahiller kendini yorup dursa da.
Koruğun meyini içmedim içmem,
Hınzır sürüleşse önünden kaçmam,
Soysuza, sütsüze bohçamı açmam,
Gafil sergisi serip dursa da.
Namert fıkrasında bozuk çok olur
Katırın üstünde ilim yük olur
Leş yiyen kuzgunun ağzı b.. olur
Yüksek kayalara varıp dursa da.
Aygırın hüneri malum ayıp söz,
Kelâm diye söyler zalim ayıp söz,
Sarf etmek bilmiyor dilim ayıp söz
Budala sırtımdan vurup dursa da,
Rabbini sevmezden kork, derler duydum
Edep bilmeyenle konuşmam doydum,
Şer huydan vazgeçtim kibrime kıydım; 
Hamlar hamdan haber verip dursa da.
Ejderhalar azmış baş eyleyemem
Güzeli çirkine eş eyleyemem
Hoşluk sermayemdir taş eyleyemem
Körler beni körce görüp dursa da.
Bir şeycikler yazdım alan ders alsın
Almayan almasın duysun mars olsun,
Bu deyişim kuldan kula arz olsun,
Kıyamet dünyayı sarıp dursa da.
Küfürbazlar gelmiş olsa yan yana
Ey Sefil Selimi ne yapar sana,
Pek çok insan var ki dönmüş hayvana,
İnsan arasına girip dursa da.
<end>

<start>
Haktan verilir ayarım,
Hilebazın düşmanıyım.
Zalimleri pek boyarım,
Kibirbâzın düşmanıyım.
Dünya için ahret yıkan,
Eğri olup doğru çıkan,
Aşıkları dara çeken,
Hayasızın düşmanıyım.
Birliğe ikilik katan,
Nefsi için kula çatan,
Kaba sapa partal atan,
Çenebazın düşmanıyım.
Yılandan çok zehir saçan,
Ar namus gedik açan,
Cennet Cehennemlik seçen,
Kafasızın düşmanıyım.
Taassuba laf atarım,
Mezata çekip satarım,
Ehl-i tahsili tutarım,
Kumarbazın düşmanıyım.
Perva etmem mayasıza,
İnsafı yok hayasıza,
İnsan demem gayesize,
Ben yobazın düşmanıyım.
Bu cihan değildir ahır,
Sefil Selimi ol tahir,
¦ Herkes diyor benim mahir,
Yalanbâzın düşmanıyım.
<end>

<start>
Aşkın harlı tandırına
Elim kolum bağlı düştüm.
Felek zulüm kendirine
Deli gibi yağlı düştüm.
Sicim oturdu boynuma,
Dağıldı ateş koynuma,
Bir harf yazdırdı beynime,
Şiddetinden dağlı düştüm.
Göz çanağım mercan doldu,
Kara saçım ak ak oldu.
Yâr cemali aklım çeldi,
Balık gibi ağlı düştüm.
Yaktı beni aşk tandırı,
Boynumda darın kendiri,
Sefil Selim ölü diri,
Yâr gönlünden ayrı düştüm.
<end>

<start>
Derde düşersin,
Düşme düşürme.
Zorda şaşarsın
Şaşma, şaşırma.
Boşa yorulma,
Taşa sarılma,
Dışa sürülme,
Taşma taşırma.
Kısaya kısa,
Keseye kese,
Köşeye köşe,
Şişme şişirme.
Duruya duru,
Anya arı,
Deriye deri,
Aşma aşırma.
Sefil Selimi,
Tıfıl halimi,
Kefil dilimi,
Deşme, deşirme.
<end>

<start>
Bostancıdan karpuz aldık,
İrisi mebus emmiye.
Çoban durduk, ortak olduk,
Sürüsü mebus emmiye.
Kendisi sarayda kaldı,
Ayakçıyı dağa saldı,
Kurt kırdı davarlar öldü,
Derisi mebus emmiye.
Kendi kendimize küstük,
Başımız görmedi yastık,
Birkaç horoz alıp kestik,
Gerisi mebus emmiye.
Olan yine bize oldu,
Ekin biçtik ambar doldu,
Sofraya yumurta geldi,
Sarısı mebus emmiye.
Bırak beni sabrım taştı,
Vekiller haddini aştı,
Muhtar teyyareden düştü,
Karısı mebus emmiye.
Beyler duamı duysunlar,
Sefil Selimî'yi soysunlar,
Götürüp kabre koysunlar,
Darısı mebus emmiye.
<end>

<start>
Selâmsız savuşma öyle,
Ermeğe gel erenlere
Zikredip Ali'yi söyle,
Görmeye gel erenlere,
Ali'ye can verenlere.
Ahlâk solma güle benzer,
Sabır sızma bala benzer,
Duygu derin göle benzer; 
Girmeye gel erenlere,
Ali'ye can verenlere.
Hak ceminde cemale er,
Varından geç, kemale er,
İkrar verip emele er,
Sormaya gel erenlere,
Ali'ye can verenlere.
<end>

<start>
Bizler ölü, onlar diri,
Ali ölmez, evrenseldir.
Bu kelâmı anlar diri,
Veli ölmez, evrenseldir.
Hak dinin kitabı Kur'an,
İman sergisini seren,
Evliya, enbiya, eren; 
Ulu ölmez, evrenseldir.
Bu esasa bağlı niyet,
Sınırsız hudutsuz hayat,
Muhammed'in sözü ayet; 
Dili ölmez, evrenseldir.
Bu gerçeğe şahit çağlar,
Sefil Selimî'yi sağlar,
Adamı Mevlâ'ya bağlar,
Yolu ölmez, evrenseldir.
<end>

<start>
Gök kubbeysen yer yüzüyüm
Rahmetini kesme ey can! 
Pak cübbeysen ver de geziyim,
Hikmetini kısma ey can!
El çekersen şayet benden,
Dünya ahret olur zindan,
Cennet istemiyom senden,
Suratını asma ey can!
N'olur bakıp gül bir defa,
Aşığına olur şifa,
Ölenece çeksem cefa,
Sevdim seni küsme ey can!
Seyreyleyim doya doya
Benziyorsun duru suya,
Ta yürekten duya duya
Konuşalım susma ey can!
Arzumda muradım gizli,
Bin bir yüzlü iki gözlü,
Sefil Selimi bir sözlü,
Bağrıma taş basma ey can!
<end>

<start>
Seni görmek için geldim,
Dış kapıdan geri döndüm.
Boynu bükük, mahcup kaldım,
Dış kapıdan geri döndüm.
Ses gelmedi, çıt çıkmadı,
Hasret benden el çekmedi,
Kimse yüzüme bakmadı,
Dış kapıdan geri döndüm.
Gün çok defa doğdu battı,
Sahur geçti, şafak attı,
İşçiler işine gitti,
Dış kapıdan geri döndüm.
Avluda ki suyun sesi,
Yem koyduğun kuş kafesi,
Kesti bendeki nefesi,
Dış kapıdan geri döndüm.
Çok üşüttüm, hasta oldum,
Seni sevdim sensiz kaldım,
Derman bekledim, dert buldum,
Dış kapıdan geri döndüm.
Mektup bıraktım babana,
Bir çiçek gönderdim sana,
Ağıt, zılgıt yana yana,
Dış kapıdan geri döndüm.
Görme perişan halimi,
Ölse de Sefil Selimî,
Soldurdun umut gülümü,
Dış kapıdan geri döndüm.
<end>

<start>
Hak yolunu sorar isen
Bir rehbere gitmeye bak.
Gül bağına girer isin,
Bülbül olup ötmeye bak.
Dağlara konuk olursan,
Tipi boranda kalırsan,
Şaşıp kurtulmak dilersen
Özden ağıt etmeye bak.
Bir menzile varamazsan,
Bir murada eremezsen,
İrfan dersi göremezsen
Görenlere yetmeye bak.
Ömür deniz, günler gemi,
Ölüm eder yekûn cemi,
Ayırırlar olgun hamı,
Kötü huyu atmaya bak.
Sefil Selimi bir aşık,
Ahret bakî dünya ışık,
Çabuk geçilir bu eşik,
Ruhu hakka katmaya bak.
<end>

<start>
Açık sözlü ol.
İçli dişli gör.
Seçik sözlü ol,
Dilli dişli gör.
Yar yarası zor,
Er çaresi kor,
Kir karası kir,
Kara kaşlı gör.
Kalleşlere çat,
Dürüstlere get,
Haklıları tut,
Hasta yaşlı gör.
Gerektir sana,
Suçluyu kına,
Kalırsın sona,
Yolu kışlı gör.
Tezata düşen,
Yanılın şaşan,
Yalınız yaşan,
İşi işli gör.
Kurarlar tuzak,
Olsan da kazak,
Atarlar kazık,
Hayat taşlı gör.
Özendir özen,
Se-se'ye ozan,
Okuyan yazan,
Hoştur hoşlu gör.
<end>

<start>
İnsan sevmek Anayasa,
Sev insanı gör Huda'yı.
Ne korku çek, ne de tasa
Sev insanı gör Huda'yı.
Ali'ye git, Veli'ye git
At şüpheyi itikat et.
Kendini bil, kendine yet; 
Sev insanı gör Huda'yı.
Hep ruhlar Adem'e uydu,
Muhabbet cepkeni giydi,
Hak insanı kutsal saydı,
Sev insanı gör Huda'yı.
Yer yüzü kıyamet olsa,
Başına bin belâ gelse,
Zebaniler kılıç çalsa,
Sev insanı gör Huda'yı.
Bu sözden anlamaz sapık,
Çünkü gönül ipi kopuk,
Şamar vurma atma tepik,
Sev insanı gör Huda'yı.
Bir ustaya durdum çırak,
Hiç kimseye olmam ırak,
Gel sen beni bana bırak,
Sev insanı gör Hudayı.
İlim, bilim, eyler tarif,
Şu husus her şeyden zarif,
Olmak istiyorsan arif,
Sev insanı gör Huda'yı.
Dudak büküp surat asma,
Usanıp selâmı kesme,
İncitip incinme küsme,
Sev insanı gör Huda'yı.
Ey Sefil Selimi neden,
Bu imanda ısrar eden,
Hak'tan gelir, Hakk'a giden,
Sev insanı gör Huda'yı.
<end>

<start>
Behey ham kelek,
Er de erdim de,
Ey aptal salak
Gör de gördüm de.
O çark-ı felek,
Çok ince elek,
Nasıl şey melek,
Sar da sardım de.
Bu sır bambaşka,
Talip ol aşka,
Gönülde köşke,
Gir de girdim de.
Yağ ver yavana,
Sevil sevene.
Ulu divana,
Var da vardım de.
Birkaç tutam ot,
Avucunda tut,
Bağış hibe et,
Ver de verdim de.
Sefil Selimi,
İç su dolu mu,
Gel gör halimi
Sor da sordum de.
<end>

<start>
Her yer Kerbelâ'ya dönmüş,
Bir yudum su veren hani? 
Kullar çatır çatır yanmış,
Hallerini soran hani?
Her Türk'teki aynı bir kan
Düşünmeli bunu her an,
Kimi mamur kimi viran; 
Sürüneni gören hani?
Kapılma şaşkın akışa,
Düşme kör kütük çekişe,
Tırmanma sonsuz yokuşa,
Peşin sıra varan hani?
Kimseye uyamıyorum,
Derdim var diyemiyorum,
Tatlı aş yiyemiyorum,
İşsize iş veren hani?
Vermeyin yanlış bir karar,
Sefil Selimi'ye yarar,
Hasta olan ilaç arar,
İşte yara, saran hani?
<end>

<start>
Gül yahut diken,
Çalıya hastır,
Ekilen ekin,
Keliye hastır.
Kötünün işi,
İyinin aşı,
Dayının taşı,
Deliye hastır.
Kalayda körük,
Daldaki erik,
Olgunla çürük,
Seleye hastır
Eğriyle düzgün,
Serçeyle kuzgun,
Serseri azgın,
Köleye hastır.
Yağdıran yağan,
Doğduran doğan,
Yağ ile soğan,
Alaya hastır.
Çakıl taş helik,
Direkle çelik,
Alıkla çalık,
Doluya hastır.
Çile su çile,
Kolaydır dile,
Hileci hile,
Hileye hastır.
Dişi sert hızar,
Katıyı ezer,
İki se yazar,
Uluya hastır.
<end>

<start>
Derdi dert ile sararım.
Derdin her çeşidi bende.
Dert içinde dert ararım,
Derdin her çeşidi bende.
Dertsiz kalsam yaşayamam,
Bir olmuşuz boşayamam.
Arabam yok taşıyamam; 
Derdin her çeşidi bende.
Unutmam derdi anarım,
Dertlilikten dert yanarım,
Derdin içinde dönerim; 
Derdin her çeşidi bende.
Dert gidiyor çok hoşuma,
Çekemezsen sen taşıma,
Dert karışır hem aşıma
Derdin her çeşidi bende.
Dertsiz kalırsam yatamam,
Milyon verseniz satamam,
Derdi yabana atamam,
Derdin her çeşidi bende.
Derdi sevdim doyamıyom,
Biriktirdim sayamıyom,
Sürü ettim yayamıyom
Derdin her çeşidi bende.
Dert çekerim duysun mertler,
Sefil Selimî'de dertler,
Gerçi dertli bütün fertler,
Derdin her çeşidi bende.
<end>

<start>
Yetişmesi zor,
Derilmesi hoş,
Katışması zor; 
Görülmesi hoş.
Edersen merak,
Benliği bırak,
Bu yol çok ırak,
Varılması hoş,
Her taraf dolu,
Gül vermez çalı,
Baş eden ölü,
Dirilmesi hoş.
Tarifsiz tekdir,
Benzeri yoktur,
Ta§ vuran çoktur,
Erilmesi hoş.
Hasretsin dar gün,
Ayrısın her gün,
Kavuşup bir gün,
Sarılması hoş.
Gümandan zandan,
Selimi senden,
Küfrün bedenden,
Irılması hoş.
<end>

<start>
Yurdumda varlık çeşmesi,
Hörül hörül hörülüyor,
İstikbalin şelâlesi,
Şarıl şarıl sarılıyor.
Çağdaş uygar merhalesi,
Cihana düşer şulesi,
Atatürk'ün meş'âlesi,
Morul morul moruluyor.
Yurt övgüsü var sözlerde,
İfade akar gözlerde,
Türklüğün adı özlerde,
Gürül gürül gürülüyor.
Vatana bağlı başımız,
Taştan olsa da aşımız,
Aşkıyla dolu döşümüz,
Harıl harıl harılıyor.
Sefil Selimi ferdimiz,
Vatan varken yok derdimiz,
Kalkındıkça öz yurdumuz,
Parıl parıl parılıyor.
<end>

<start>
Binbir ismin biri sensin,
Seni seçmek zor Hüseyin.
Ateşten gömlek giymişsin
Dört bir yanın kor Hüseyin.
Hem sıfattır hem seyrettir,
Dosta dost olmak cürrettir,
Aşkına ermek murattır,
Gözlerdeki fer Hüseyin.
Oniki imamın dağı,
Gönül ve yüzlerin ağı,
Muhammed Mustafa bağı,
Mü'minlere yâr Hüseyin.
Hayri ihsanın küpesi,
Haydan Kerrar'ın sesi,
Hasanı Kübra'nın süsü,
Kırk makamda bir Hüseyin.
Ehl-i dil dilinde ayet,
Mü'min gözündeki niyet,
Sefil Selim de hayat,
Her bedende sır Hüseyin.
<end>

<start>
Aşk diyarı varmış duydum,
Gitsem yollar ırak mıdır? 
Aşkı tutmak zormuş duydum,
Yoksa suyu çorak mıdır?
Yüce dağlar geçeceğim,
Aşk meyinden içeceğim,
Kondum bir gün göçeceğim,
Bu yer bana durak mıdır?
Aşkı içip kanamadım,
Cayır cayır yanamadım,
Aşk gülüne konamadım,
Bana bostan gerek midir?
Aşk bardağı olacağım,
Sile sile dolacağım,
Bu davayı çalacağım,
Dava bağı kurak mıdır?
Müptelâsı benim aşkım,
Sefil Selimi bir şaşkın,
Aşka düşen olur taşkın,
Aşk bilmeyen yürük midir?
<end>

<start>
Hafif çisenti,
Ahmak ıslatır.
Hızlı esinti,
Taşa toslatır.
Çok has bu aşı,
Has eder aşı,
Taşı aşk taşı,
Hakk'a rastlatır.
Ham lafı duyma,
Özüne koyma.
Nefsine uyma,
Kalbi pisletir.
İsyanından kaç,
İşlemezsin suç,
Sevda suyu iç,
Ruhu besletir.
Kuru gürültü,
Boş laf dırıltı,
Uyku horultu,
Kabre yaslatır.
Çeşitli şekil,
Tam dürüst akıl,
Kültür ile okul,
İnsan süsletir.
İlim Talimi,
Sefil Selimi,
Yolma gülümü,
Bülbül besletir.
<end>

<start>
Bazen öyle bir ilişkiye tutulursunuz ki, ne sevebilir, ne terk edebilirsiniz. Kör kütük bağlanmışsınızdır aslında...
En güzel yıllarınızın, acı tatlı hatıralarınızın ortağıdır; iç çekişlerinizin sebebi, yazılarınızın ilhamı, sohbetlerinizin konusudur.
Göz yaşlarınızda, bilinçaltınızda, kahkahanızdır. Korkunca saklandığınız bir sığınak, coşunca öptüğünüz bir bayrak...
Sevdanız riyasız, çıkarsız, karşılıksızdır. Sınırsız ve nihayetsiz; "Ölmek var, dönmek yok"tur.
Lakin gün gelir anlarsınız içten içe bir şeyin kanadığını...
Tutkulu sevdaların gizli hançerleri başlar parıldamaya... Şurasından burasından eleştirmeye koyulursunuz: "Şöyle görünse, öyle demese, değişse biraz ya da eskisi gibi olsa..."
Başkalarını örnek göstermeye, "Bak onlar nasıl yaşıyor" demeye başlarsınız.
Hem birlikte yaşayıp, hem özgür olmanın yollarını ararsınız. Aşkınızın gözü kör değildir artık, yanlışını görür düzeltmek istersiniz. "Eskiden böyle miydi ya..." diye başlayan sohbetlerde açılır eleştirilerin kapısı; açıldıkça bastırılmış itirazlar yükselir bilinçaltından.
Böyle süremeyeceğini bilirsiniz. Değişsin istersiniz.
O, sevgisizliğinize yorar bunu. İhanete sayar. Tutkulu ilişkilerde ihanetin bedeli ölümdür.
"Ya sev böyle ya da terk et" diye gürler...
Bir zamanlar bir gülücüğüyle alacakaranlığı ışıtan o rüya,bir kabusa dönüşür birden... Kapatır gönlünün kapılarını, yasaklar kendini size... Hoyrattır, bakmaz yüzünüze...
Zehir akar dilinden, konuşturmaz, suçlar, yargılar, mahkum eder.
Mühürler dudaklarınızı, yırtar atar yazdıklarınızı, siler sizi defterden...
"İyiliğin içindi hepsi, seni sevdiğim için..." dersiniz, dinletemezsiniz. Ayrılırsanız yaşayamayacağınızı bilirsiniz, lakin böyle de sevemezsiniz.
İhanetten kırılmıştır kaleminiz; severek, terk edersiniz...
"Madem öyle"nin çağı başlar ondan sonra...
Madem ki siz böylesine tutkunken, o hep başkalarını seçmiştir, madem ki kıymetinizi bilmemiştir, o halde günah sizden gitmiştir.
Lanet ederek bu karşılıksız aşka, çekip gitmeleri denersiniz. Aşkın göçmenlik çağı başlar böylece...
Daha özgür olacağınız limanlara demirlersiniz bir süre... Ne var ki unutamaz, uzaktan uzağa izlersiniz olup biteni. Etrafı bir sürü uğursuzla dolmuş, kurda kuşa yem olmuştur. Deli kanlılar, eli kanlılar, uğruna ölenler, sırtına binenler sarmıştır çevresini...
Gurur duyar onlarla, koynunda besler gözünü oysunlar diye...
Uğruna kan dökenleri sever, yoluna gül dökenlerden fazla... "Bana ne... Kendi seçimi" diye omuz silkmeye çabalarsınız bir süre. Ama sonra... Ansızın kulağımıza çalınan bir şarkı ya da bir kapı aralığından süzülüp gelen bir koku, hatırlatır onu yeniden...
Yaban ellerde, başka kollarda ondan bahseder ağlarsınız. Kokusunu özlersiniz, türküsünü söylemeyi, şarkısını dinlemeyi, yemeğini yemeyi, elinden bir kadeh rakı içmeyi...
Karşı nehrin kıyısından hasret şiirler haykırırsınız, sular kulağına fısıldasın diye...
Dönüp "Seni hâlâ seviyorum" diye bağırmak geçer içinizden... Dönemezsiniz. Göremedikçe bağlanır, uzaklaştıkça yakınlaşırsınız.
Anlarsınız ki bir çaresiz aşktır bu, ne onunla olur, ne onsuz... Hem kollarında ölmek, kucağına gömülmek arzusu, hem "Ne olacak sonunda" kuşkusu...
Böyle sevemezsiniz, terk de edemezsiniz.
Sürünür gidersiniz.
<end>

<start>
Bahar, yalvarırım çek git işine! .. Salma üstüme çiçeklerini... Aklımı çelme! ..
Her sabah çimenlerin çiyden ürpererek uyanıyor bahçemde; sonra güneşle oynaşıp tütsülenmiş gibi buğulanıyor. Ne zaman sokağa çıksam badem ağaçları salkım saçak çiçek... Kavaklar kıpır kıpır, ıslık ıslığa meltem... Kırda dayanılmaz bir kekik kokusu, toprakta türlü çeşit börtü böcek...
Yapma bunu bana bahar, böyle üstüme gelme...!
Zaten damarlarıma zor zaptediyorum kanımı... Çoktan cemreler düşmüş beynime, yüreğime... Kalbimin buzları erimiş. Göğüs kafesimde ne idüğü belirsiz bir kıpırtıyla geziyorum nicedir... Bir de sen çıldırtma beni...
Krizdeyim ben... Tembelliğin sırası değil, uyamam sana... Al git serçelerini sabahlarımdan, çağlalarına, kokularına hakim ol. Meltemlerine söyle, deli gibi ıslık çalıp sokağa çağırmasınlar beni... Bulutların üşüşmesin başıma... Girme kanıma benim... Yoldan çıkarma...!
Sen ki en cilvelisisin mevsimlerin, afrodizyakların en etkilisi, sevdanın suç ortağısın. kıyma bana...!
Biliyorum çünkü, yine kandırıp yeşillendireceksin aşka; gövdemi azdırıp sonra birden çekip gideceksin. Tam kanım kaynamışken sana, toplayıp allarını morlarını, beni bir kuraklığın ortasında terk edeceksin... O iple çektiğim ışığın, dayanılmaz olacak o zaman... Ne o delişmen sabahlar kalacak, ne günaha çağıran çapkın eteklerin uçuştuğu günbatımları... Tembel kuşların şakımaktan bitap, ebruli çiçeklerin kokmaktan... Buselerin nemi kuruyacak çöl rüzgarlarında... 
yeşerttiğin çiçekler, yürekler solacak; damar damar çatlayacak ruhumuz... Hayat, bir ezik otlar diyarına dönüşecek yeniden... Yüreğim viraneye... Her bahar sarhoşluğu gibi, geçecek bu sonuncusu da... Ebedi bahar, bir başka bahara kalacak.
İyisi mi, hiç azdırma ruhumu bahar... İş açma başıma... Git işine! Yoldan çıkarma beni! ..
<end>

<start>
"Neyi arıyorsan sen, O'sundur" der Mevlana.. Zulmün peşindeysen zalimsin, aşkı arıyorsan aşık....
Elinden tuttuğumuz her sevgili, bizi sürükleyip, kendi iç dünyamızın derinliklerinde bir keşif gezisine çıkarır.Her ilişki, benliğimizde bir kazıdır aslında, her sevda ruhumuzun bir başka yüzü... Her aşkta kendimizi ararız, o yüzden bulduklarımız benzerimizdir.Resimlerini yan yana koyun sevdiklerinizin ve dikkatle bakın yüzlerine, onların suretlerinden kendi yüzünüz bakacaktır size...
Aşk denilen kaleydoskobun buzlu camına gözünüzü dayadığınızda, binbir cam rengarenk ışıklar saçarak döndüğünde, her seferinde bambaşka şekiller ördüğünü görürsünüz. Her camda, farklı bir renginiz vardır; her şekilde sizden bir parça... Aşklarınız hülasanızdır.
Sevdiğiniz her adam, beğendiğiniz her kadın farklı ruh hallerinizi ele verir; arada bir çevirdiniz mi kaleydoskobu, cam paralar yer değiştirip yeni şekiller alır; hepsi siz... Sevgilinizin gözlerindeki dolunay, sizdeki ışığın yansımasıdır aslında; dilindeki sizin ilhamınız, tenindeki sizin yansımanızdır. Yoksa halâ bir sevdiğiniz, o henüz kendinizi bulamadığınızdandır...
Aşk, narsizmdir.
Sevda, çevrildikçe içinizin farklı ışıklarını yakan eğlenceli bir kaleydoskop gibi başımızı döndürüyor. Ve biz, hep baharı takip ederek dünyayı gezen bir gezgin gibi içimizdeki eski baharları arıyoruz.
Narcissusu'u bilirsiniz; Öyle heybetli ve güzelmiş ki, bakmaya dayanazmazmış kendine... Gün boyu ayna karşısına geçip kara gözlerini, incecik burnunu, dar kalçalarını, kıvırcık saçlarını seyredermiş hayran hayran... Bir gün ırmak kenarında gezinirken, sudaki yansımasına ilişmiş gözü. Uzanıp, iyice bakmak istemiş. Tam gördüğünde kendisini, dengesini kaybedip düşüvermiş ırmağa, kapılıp gitmiş suya... Yeryüzünün en güzel 
insanının öldüğünü duyan Tanrı, unutulmaması için O'nu her bahar açan güzel kokulu bir çiçeğe dönüştürmüş, Narcissus, nergis olmuş.
Kıssadan hisse, benden size tavsiye, taze bir nergis verin bugün sevgilinize...
Sonra da, nerede baharsa mevsim, rotasını oraya çevirip içinizdeki eski baharlara koşan bir gezgin gibi "Bahar getirdim sana" deyin. Baharın elinizde olduğunu unutmadan. Gözlerindeki ırmağa baktığınızda kendinizi göreceksiniz; dikkat edin de hayran olup düşmeyin... Düşüp bahar kokulu bir çiçeğe dönüşmeyin...
<end>

<start>
Bahar, alıp başını gitmelerin mevsimidir. Sebepsiz yere bazen... Önünü ardını hesaplamadan...
Hesapsız, kitapsız çekip gitmelerin mevsimidir bahar...
Bir bakarsınız kekik kokulu bir nisan sabahı koparıp alıverir sizi hayattan... Çiçek açmış bir kiraz ağacının hayaliyle yollara düşersiniz. Demir alır gönlünüzün limanındaki gemiler... Açılır gidersiniz...
Aradığınız belki yüzülmemiş denizlerdir, belki keşfedilmemiş sevdalar, belki hiç yazılmamış satırlar...
Yüzmenin, sevmenin, yazmanın heyecanıyla coşarsınız. Dünyaya sırtınızı dönüp yürürken, o yaşanmamışlıkların izini sürersiniz kuytularda... Ve çoğu zaman kendinizle karşılaşırsınız umulmadık bir köşebaşında... El ele tutuşur yürürsünüz içinizdeki çocukla... O'nu büyütmekten korkarak...
Oysa fotoğrafları henüz tazedir dünün ayazlı gecelerinin... Kışı birlikte aştığınız dostluklar sımsıcak durur yüreğinizde... Sadakatin ve yerleşikliğin güvenli kolları huzur vaat eder ardınız sıra... İçinizin bir yerinde yuvadan erken ayrılmanın, sokakta hırpalanmanın korkusu... Sokakta ise dayanılması imkansız bir çimen kokusu...
Sanki gitmek sadakattir; kalmak ihanet... 
Çünkü bahara söz geçmez. Önünde bir nisan sağınağı varsa geriye dönüp bakası gelmez insanın... Ilık bir rüzgar ruhundaki isyanı okşar. "Hadi sokağa" diye bağıran sirenler çalar içinizden... Derinliklerinizde tutuşturulmayı bekleyen alevler kıvılcımlanır. Kalbinizden havalanan güvercinlere şaşa kalırsınız. Bir kez çiy düşmeye görsün kış mahmuru bedenlere...
...Coşkuları dizginliyebilene aşk olsun...
Şimdi gitmek sadakattir; kalmaksa ihanet... Önüm sıra yüzülmemiş denizlerden iyot kokuları çarpıyor burnuma... O yüzden bir an önce kanatları takıp, uçmakta yarar var... Yeni baharlarda, yepyeni bahar şarkıları söyleyebilmek için...
Hep beraber...
<end>

<start>
Bavulları hep toplu durmalı insanın... 
Bir gün telefonların hiç çalmayabileceği hesaplanmalı... 
Tül perde arkasından misafir yolu gözlemekten vazgeçmeli... 
İhanetlere, terkedilmelere, bir başına bırakılmalara hazırlıklı olmalı... 
Yalnızlığa alışmalı... 
Çünkü “omuz omuza” günlerin vakti geçti. 
Dayanışma, günümüzün borsasının değer kaybeden hisse senetlerinden biri artık... 
Bireyin keşif çağı, geride kırık dökük yalnızlıklar bıraktı. 
Terörün bile bireyselleştiği çağdayız. 
Zaman, birlikten kuvvet doğurma zamanı değil; 
Zaman, tek başına dimdik ayakta kalabilmeyi becerme zamanıdır... 
İşte o yüzden alışmalı yalnızlığa... 
Sokaklar dolusu ıssızlıkla başbaşa yaşamayı göze almalı insan... 
Güvendiği dağlardaki karlara bakıp ders çıkarmalı...
Hüzünlü bir şarkıyla paylaşılan gecelerde başını dayayacak bir omuz arama huylarından vazgeçmeli...
Sofrada tek tabağa, tabakta az yemeğe alışmalı... 
Romanlardan, yalnızlığı yücelten paragraflar asmalı evin en görünür duvarlarına... 
“Yalnızlık paylaşılmaz/Paylaşılsa yalnızlık olmaz” 
Dizeleriyle başlamalı güne... 
Telesekretere “Şu anda size cevap verebilecek kimse yok! ” denmeli, 
“Belkide hiç olmayacak...” cevapsızlığa, sessizliğe ısınmalı... 
Oysa sessizlik haksızlığa alkıştır. 
Haklılığın onuru yaşatır insanı... 
Susmanın utancı öldürür... 
O yüzden en sessiz gecelerde “Doğruydu, yaptım” la teselli bulmalı insan. 
Feryada komşuların yetişmemesine, 
Soğuk duvar diplerinde sessizce ağlaşmaya alışmalı... 
Kendiyle hesaplaşmaya çalışmalı... 
Gece yastıkla ağlaşmaya, sabah aynayla gülüşmeye, 
Kendiyle hüzünlenip, kendiyle keyiflenmeye hazır olmalı... 
Hep başını alıp gidebilecek kadar cesur, 
Ama hep kalıp savaşacak kadar gözüpek olabilmeli...
Sessizliği, sese dönüştürebilmeli... 
Ve sırt çantasını her daim hazır tutmalı insan... 
Yollarla barışmalı... 
Yalnızlığa alışmalı...
<end>

<start>
Size de olur mu bilmem; her ölümün ardından yaşamın peşine düşerim ben...
Yakın bir dostu toprağa verir vermez, kabrinin çiçekleri kurumadan daha, ihmal edilmiş kapıları çalar, özlenip gidilmemiş adresleri ararım; eski dostlukların tozunu alır, cam gibi parlatırım. İşi gücü boşlar, gecikmiş hal hatır sormaların, dar günde omuz omuza durmaların kapısını aralarım.
Hele erken ölüm... Tuhaftır, yitirilmiş ortak dostların ardından “sesini duymak istedim” telefonları gelir eş dosttan da... “Hadi kaçıp bir şeyler içelim” davetleri, “sana geçen gün haksızlık ettim” itiraflarına dönüşür; gecikmiş günah çıkarmalar, samimi özeleştiriler, sıcak dokunuşlar getirir ardı sıra...
Anlarım ki herkes benim gibi paniktedir. Bir musalla tasinin soğukluguyla ürperir yalnız kalpler ve ısınmak için hayırsız sevdalara koşulur, gündelik telaşta kırıp döktüklerini tamire çıkarır insanoğlu...
Ölüm, yaşamı öğretir bize; döverek sevmeyi belleten hoyrat bir anne gibi... Sevgi doğurur ecelinden...
Kalbinize yakın bulduklarınızı çantada keklik sanmayın. Sıkıca asılın onlara, tıpkı hayata asıldığınız gibi... Çünkü onlarsız hayat da anlamsızdır. Hayatınızı asla aşka kapatmayın. Aşkı bulmanın en kısa yolu, aşık olmaktır, korumanın en iyi yolu ise ona kanat takmak...
Hayatı çok hızlı koşmayın, nereden geldiğinizi ve nereye gittiğinizi unutmayın. Hayatın bir yarış değil, her saniyesinin tadı çıkarılması gereken güzel bir yolculuk olduğunu aklınızdan çıkarmayın.
Dün tarih oldu... Yarın bir sır... Bugünün kiymetini bilin.
<end>

<start>
İki piyango bileti boyunda bir köşe yazısının ne ağırlığı olabilirki? Bir çeyrek bilet peşinde çaresizce umut kovalayan milyonların karşısına dikilip “Durun bir de beni dinleyin. Ben de hayatınızı değiştirebilirim.” diyebilir mi bir yazı?
Onlara bir çeyrek biletten göz kırpan serveti vaat edebilir mi? Yoksulluğun acı nefesiyle uzandıkları bir yastıktan, servete boğulmuş olarak uyanma hayalinin yerine geçebilir mi? Hayatı değiştirebilir mi?
Her yazı, bu iddiayı değilse bile, bu umudu barındırır satır aralarında... Her bilete vuran bir ikramiyedir yazı... Harflere ilmeklenmiş uçan halısına bindiğinizde, bir kaç dakikalık yolculuk boyunca umudun başka adreslerini de gösterebilir sizlere ki o da az zenginlik değildir...
Kelimeler öyle bir araya toplaşır ki bazen, rüzgarlar doğuran bir ormana dönüşür yazı.
.... kramp olur saplanır yüreğinize...
Karanlık bir gecenin ardından, sabah kapınızı çalan sessiz bir dosttur; kendinizi en yalnız sandığınız anda beklenmedik bir köşeden gülümseyen, sizi sizden iyi bilen ya da sizi size şikayet eden...
... bir dildir, dilinizdekini yazan; bir tutam saç omznuza yaslanan...
Gözbebeklerinize tutunup, beyninize sızar, kalbinize işler; “İşte ben de tam bunları hissediyordum” dedirtir size bazen; gözyaşlarınızla tuzlanır. Silkeler ruhunuzun tozlarını, en derine gömdüğünüz yaralarınızı kanatır, tutup kelimlerle kabuklarından...
Kesip asarsınız duvarınıza; buruşup bekler orada, benzi solgun bir tercumanı gibi söyleyemediklerinizin...
... o el bazen bir tokattır, sözcük sözcük kırbaçlaşan; bazen şefkatli bir dokunuş, saçınızı okşayan...
Yazan açısından ise nadiren bir cennettir yazı; çoğu zaman cehennem...
... bir iç dökme seansıdır, konuşma özürlülerin...
Satırlar uzadıkça siz yazıyı yazmazsınız artık, yazı sizi yazar... Mürekkepten bir banyoda şeffaflaşır cildiniz. Ruhunuz her sözcükte biraz daha soyunur. Her cümle, yen bir düğümünü çözer yüreğinizin...
... ve yazı ele verir yazarını...
Bazen de bir silah olur öfke kusan; doğrar satırlarla zulmün askerlerini...
... ustasının elinde öyle yaman bir kılıç ki bin söze değişmem...
İdam fermanıdır yazarının, celladı, darağacı... Kah yangına dökülen bir tas benzindir, kah yaraya basılan bir tutam tütün... Bazen yazdıkça bilenirsiniz: Kalemin sivri ucu, biley taşında alev alev keskinleşen bir bıçağa döner, sürtündükçe kağıda...
... lakin zamanla, yazdıkça ucu kütleşen sivri uçlu bir kalem gibi törpüleniryazarında sivrilikleri, kalemle birlikte olgunlaşır sahibide...
<end>

<start>
Sürekli erteliyoruz.
Anne-babamıza onları ne kadar çok sevdiğimizi söylemiyoruz, sıkıca sarılmıyoruz. İş, para, kariyer diye gözümüz dönmüş, sevgilimizi haftada bir gün zor görüyoruz.
Eşimizle çıkacağımız tatili 28'nci kere planlıyoruz, 29'uncuda da gitmeyeceğimizi biliyoruz. Bebek istiyoruz ama "kendimize layık" eş bulamıyoruz. Bulduklarımızı kısa süre sonra diğerlerinin yanına "rafa kaldırıyoruz".
Reddedilmekten korkup, "seni seviyorum" diyemiyoruz. Arkadaşlarımızla randevularımızı "öncelikli ertelenebilecekler" listesine koyuyoruz. Aldatıyoruz, aldatılıyoruz ve "başkasını bulamam" diye yalanlarla yaşıyoruz.
İşsiz kalan arkadaşlarımızı arayıp, sormuyoruz. Karanlık kış günlerinin ardından parıldayan güneşi, plaza camlarının arkasından izliyoruz. Yağlı, kızarmış, kanserojen demeden, bilerek ve isteyerek "habire" yiyoruz. Her pazartesi rejime başlayıp, salı sabahı bırakıyoruz.
Sigara dumanını oksijenden daha büyük bir zevk duyarak ama "bırakmalıyım" diyerek içimize çekiyoruz. Kahve, çay, çikolata tüketiminden vazgeçmeyip selülit kremlerine ve mide haplarına servetimizi yatırıyoruz. Spor salonlarının broşürlerini arşivleyip, "işten güçten, bir türlü" gidemiyoruz.
Evimizi kitap doldurup hiçbirini okumuyoruz. Diş ağrısından ölüyoruz, gözlerimiz doğru dürüst görmüyor, doktora gitmiyoruz. Bizden sonrakiler için yalnızca "tıklayıp" bir agaç dikmiyoruz. İhtiyaç duyan bir çocuğu okutmuyoruz. Nefret ettiğimiz işimize "para" için devam edip, seveceğimiz bir iş arayışına girmiyoruz.
Sözylesenize bana; biz ne yapıyoruz?
<end>

<start>
Gidiyor ey asalaklar gidiyor 
Leke leke gidiyorlar gidiyor 
Kimi tesbihini kimi burnunu 
Çeke çeke gidiyorlar gidiyor
Gidiyorlar gidecekler gitsinler 
İşçi ile köylü bayram etsinler 
Evsizler işsizler bayram etsinler
Kimi gitti gider biliyor bunu 
Kimi yılan sokmuş ggibi koynunu 
Kimi kuyurğunu kimi boynunu 
Büke büke gidiyorlar gidiyor
Gidiyorlar gidecekler gitsinler 
İşçi ile köylü bayram etsinler 
Evsizler işsizler bayram etsinler
Bakın hele şu zavallı tiplere 
Kimisi hırsından binmiş küplere 
Kimi çukurlara kimi iplere 
Baka baka gidiyorlar gidiyor
Gidiyorlar gidecekler gitsinler 
İşçi ile köylü bayram etsinler 
Evsizler işsizler bayram etsinler
<end>

<start>
Kervan gitti biz uyuya kalmışız 
Haydi ey tamburam biz de gidelim 
Tatvan kenarından Nemrut dağından 
Haydi ey tamburam biz de gidelim
Gidelim tamburam gayrı sılaya 
Gidenler var katılalım alaya 
Yarimiz göç etmiş arş-ı alaya 
Haydi ey tamburam biz de gidelim
Has bahçeler açılmıştır girmeye 
Hazırlamış güllerini dermeye 
Ana baba eşi dostu görmeye 
Haydi ey tamburam biz de gidelim
<end>

<start>
Turnam gelir katar katar
Kanadım boynuna atar
Seher ile bir kuş öter
Ötüşü gül dalınd'olur
Kır atın sarı donlusu
Yiğidin gözü kanlısı
Güzelin göğsü benlisi
O da Aydın ilind'olur
Kederlenme deli gönül
Yiğide hörmetler olur
Namlı namlı kar istersen
O da Çiçek dağınd'olur
Dadal'ım ben yoktur malım
Her sözlerim Hakk'a malum
Allah'ın sevdiği kulun
Sevdiceği yanınd'olur
<end>

<start>
Bindiğin at Aşkar mıdır ya Düldül
İrengi bozadır der Türkmen Oğlu
Eyerlen kır atı mahzun kalmasın
Biner dövüşürüm der Türkmen Oğlu
Ali Paşa'm her ülkeyi bağladı
Ah etti de Torun deyi ağladı
Her obadan üç beş yiğit hoğladı
Sıftah hoğlayan da bir Türkmen Oğlu
Karartısı çoktur ordusu fena
Dövüşen yiğitler boyanır kana
Kasavet mi çeker doğuran ana
Nöbet bıçağa bindi der Türkmen Oğlu
Gel Kara Ahmet der etme inadı
Bıldır deden dedemizi sınadı
Benim koğduğumun kalkmaz kanadı
Çekerim çengeni der Türkmen Oğlu
Elinde kargısı oylukta satır
Kesilen kelleler meydanda yatır
Korkma beyim korkma salavat getir
Arkamızdan gelen koç Türkmen Oğlu
Gezdir Dadaloğlu'm kır atı gezdir
Nalları dökülmüş yeniden düzdür
Kargının ucuna maşallah yazdır
İlet Sadık Beye ver Türkmen Oğlu
<end>

<start>
Şöyle bir güzelin sallanışını
Selviye benzettim dallar içinde
Irmak kenarında derya yüzünde
Kuğuya benzettim göller içinde
Yürü güzel yürü yolun basmazlar
Söyletip de şirin dilin kesmezler
Güzel sevdi diye çekip asmazlar
Ko ben (de)  söyleneyim diller içinde
Benim yarim gelişinden bellidir
Ak elleri deste deste güllüdür
Yarinden ayrılan neden bellidir
Gezer melul melul eller içinde
Alına hey deli gönlüm alına
Ciğerciğim aşk oduna deline
Eller libasını giymiş salına
Ko ben de yanayım sallar içinde
Veli'm der ki işim ahuzar m'ola
Aşk kemendi boynumuza dar m'ola
Acep yarim gibi güzel var m'ola
Hakk'ın yarattığı kullar içinde
<end>

<start>
Şol Çukurova da benim diyenler
Yanıma gelir ünümü duyarlar
Beş arap at ile beş yavru şahin
Avlar sana layık Küçük Al'oğlu
Arap at üstünde cıda atanlar
Ejderhayı ağzı ile tutanlar
Soyunup meydanda savaş edenler
Beyler sana layık Küçük Al'oğlu
En küçük kardaşın yerini tutsun
Oğlun Mistik Paşa cıdanı atsın
Beylanlı Mustafa Paşa pekmezin satsın
Tuğlar sana layık Küçük Al'oğlu
Der Dadal'ım eyleyelim niyazı
Ağ üstüne yazarlar kara yazı
Kara gün karaların kar beyazı
Dağlar sana layık Küçük Al'oğlu
<end>

<start>
Sökün geldin şu cihana beriden
Ah çekip de dağı taşı eriden
Bakırları adam yapıp yürüden
Sultan Süleyman'a kalmadı dünya
Yalansız hey dünya önceden yalan
Başkuşlar tüneye olasın viran
Telli Ayvaz'ından zevk-sefa süren
Koç Köroğlu'na da kalmadı dünya
Baktım yüksek görünüyor ovalar
Yer yüzünü tutmuş sinsi yılanlar
Mızrağın ucundan al kanlar damlar
Çölde Tarbuşoğlu'na kalmadı dünya
Onbeş oğlu var da kolları bağlı
O aşkın elinden yüreğim dağlı
Ortada çadırı beş çatal evli
Zorpehlivan Oğlu'na kalmadı dünya
Bekledi de şu Yozgat'ın ardını
Çekeriz de Bozoklu'nun derdini
Çok şükür İsmail tuttu yurdunu
Çapanoğlu Mustafa'ya kalmadı dünya
Hey bileği var da kaplam bilekli
Kadife yorganlı eli gerekli
Ortadan çadırı dokuz direkli
Milliboy Beyi'ne kalmadı dünya
Dadaloğlu'm der de dünya bir idi
Korkusundan cümle alem dururdu
Şu Çukurova'nın kendi kilidi
Şanlı Has Paşa'ya kalmadı dünya
<end>

<start>
Alaydım da cura sazım dizime
Çekseydim sürmeler ala gözüne
Cihan güzel olsa girmez gözüme
Sende bir gümanım var Çiçek Dağı
Şu karşıki dağda yanar bir ışık
Aldırmış sevdiğim ağlar bir aşık
Bir ceren bakışlı zülfü dolaşık
Sende bir gümanım var Çiçek Dağı
Dadaloğlu görülmüyor borandan
Yıkılsın dağların kalksın aradan
Elbeyli'den geldim koru Yaradan
Sende bir gümanım var Çiçek Dağı
<end>

<start>
Sen Herekçioğlu'sun bilirim seni
Oymağın kıllı da kendini tanı
Urum'dan Şam'a da gitmiştir ünü
Terkeşlioğulları Torun değil mi
Kabaktepe Koç Dağı'na konardı
Odasına nice beyler inerdi
Düşmanına gayet şahbaz dönerdi
Şahmetlioğulları Torun değil mi
Bayazıtoğulları da methin ederdi
El konunca daim uca konardı
Döğüşlerde bir orduya yeterdi
Mucukoğulları Torun değil mi
Evvelden evveli kılıcı zağlı
Küheylan atları tavlada bağlı
Samur kürk giymiş de omuzu tuğlu
Sarıvelioğulları Torun değil mi
Bozhüyük Akoluk belli yurtları
Çayıra çıkardı arap atları
Haraca bağlardı bütün Kürtler'i
Muhazimoğulları Torun değil mi
Der Dadal'ım Avşar aslın bilirdi
Elden evvel yaylasına gelirdi
Umum halkın haracını alırdı
Hösükoğulları Torun değil mi
<end>

<start>
Sana derim sana Hasan Kalesi
Alt yanında dövüş oldu yön oldu
Yiğit olan yiğit çıktı meydana
Koç yiğitler arap ata bin oldu
Akşamki gördüğüm şu kara düşler
Hesaba gelmedi kesilen başlar
Eyerlen atımı küçük kardaşlar
Hünkar tarafından bize gel oldu
Akşamınan ikindinin arası
Aldı beni şu dünyanın yarası
Ecel geldi ölmemizin sırası
Ağladı il-oba gözü kan oldu
Dadaloğlu'm der ki belim büküldü
Gözümün gevheri yere döküldü
Üç yüz atlı ile cenge dikildi
Yüzü geldi iki yüzü dön oldu
<end>

<start>
Sana derim sana ey Türkmen kızı
On iki vezirler bir etmiş sözü
Yok kalemine de çalmışlar bizi
Eski kitiretler kindir bu bize
Padişah fermanı kır atta olur
Fermanlı olanlar vurmadan ölür
Geçer bu kara gün böyle mi kalır
Dağılman arkadaşlar ündür bu size
Biz de neler ettik Antep eline
Nameler gönderdik Anadolu'ya
Benden selam söylen Mirze Ali'ye
Koç yiğite (kanlı)  gömlek dondur bu bize
Şebekeye uğrattılar yolumuz
Neye varır ahvalimiz halimiz
Gidi düşman kovar gider malımız
Sinirse şeker şerbet baldır bu bize
Der Dadalı'm der ki davı bu davı
Gökte güvel ördek sahanın avı
Ne kadar methetsem Avşar'ın beyi
Yalman mızraklı eldir bu bize
<end>

<start>
Sana derim sana Bey Mürseloğlu
Döleğinde döğüş oldu dön oldu
Yüreğinde olan döndü döğüştü
Koç yiğitin arap atın gün oldu
Akşamki gördüğüm şol kara düşler
Hesaba mı gelir kesilen başlar
Kavgaya girmedi puşt arkadaşlar
Çekildiler bir tarafa yan oldu
Öğleninen ikindinin arası
İyi olmaz eğri kılıç yarası
Yarsuvat'ın Zıncarlık'ın arası
Işıladı gülek gülek kan oldu
Dadaloğlu'm der ki doldum döküldüm
Yarsuvat'da güreş yaptım yıkıldım
Dokuz yüz atlı ile cenge dikildim
Yüzü burda sekiz yüzü han'oldu
<end>

<start>
Sana derim sana Bey Mürseloğlu
Asi suyu dalgalanıp coştu mu
Şirin olur Bahadır'ın güzeli
Koraf koraf Binboğa'ya göçtü mü
Yine Kadıoğlu mu Maraş valisi
Uslandı mı Dalkılıçlı delisi
Ahmet Bey'di Elbeyli'nin ulusu
Ferman çıkıp İstanbul'a göçtü mü
Adana'ya divan harbi konunca
On yedi bey o celseye varınca
Derviş Paşa iskan emrin verince
Kozanoğlu beyliğinden düştü mü
İskan emri oldu aşiret yasta
Kız kadın kalmadı hep oldu hasta
Dadaloğlu'm hapis derler Payas'ta
Kanat takıp sur duvardan uçtu mu
<end>

<start>
(Yusuf) 
Acem ellerinden coştum da geldim
Arayı arayı çocuğu buldum
Altmış iki aşık sazını aldım
Ver sazını bana ey Sarı Çocuk
(Dadaloğlu) 
Ben ne bilem Acemlerden geldiğin
Arayı arayı hasmın bulduğun
İspat et altmış iki saz aldığım
Dedikleri yalan ey Yusuf Emmi
(Yusuf) 
Ağ'lar bu çocuğun nedir davisi
Yüreğimin aşı firenk ağusu
Nerde çocuk yerin göğün çivisi
Bunun da manasın ver Sarı Çocuk
(Dadaloğlu) 
Emmi çocuk gibi söyleme sözü
Hiçbir şey bilmez mi sandın sen bizi
Yeryüzünde dağı gökte yıldızı
Bilemem mi sandın ey Yusuf Emmi
(Yusuf) 
Ağ'lar bu çocuğun bana kasdı ne
Bağlamasın kıvrak çalmış destine
Yedi kat yer gök neyin üstüne
Buna da bir çare bul Sarı Çocuk
(Dadaloğlu) 
Seni dediğin de yeşille sarı
Şeriat yakınken danışsak bari
Hakk'ın özenerek verdiği nuru
Su gibi bilirim ey Yusuf Emmi
(Yusuf) 
Aman ağ'lar bu çocuğu niderim
Kovarım buradan tekdir ederim
Sazını alır kuzu gibi güderim
Ver sazını bana ey Sarı Çocuk
(Dadaloğlu) 
Nereye gidersen ben de gelirim
Her ne sorar isen onu bilirim
Üleş gibi seni dağda sürürüm
Tellerim zehirden ey Yusuf Emmi
(Yusuf) 
Hendeklerden deve gibi hoplatırım
Sıkar da gözünü patlatırım
Erciyes'in başından atlatırım
Ben yörüğüm anla ey Sarı Çocuk
(Dadaloğlu) 
Arkan yaz günü de uğrun güz günü
Çeke varıyorsun sık tut dizgini
Yavaşça özengile doru kuzgunu
Önü hendek gelir ey Yusuf Emmi
(Yusuf) 
Haydi çıkak Erciyes'in başına
Seyredelim etrafına döşüne
Erciyes de girmiş kaç bin yaşına
Bunun karşılığını ver Sarı Çocuk
(Dadaloğlu) 
Çıkalım da Erciyes'in başına
Seyredelim etrafına döşüne
Aç ağzını ben bakayım dişine
Aldın mı alımın Ey Yusuf Emmi
(Yusuf) 
Nice aşık alamadı sazımı
Koç yiğitler çeker idi nazımı
Yiğit başın için alma sazını
Hayır duamı al ey Dadaloğlu
(Dadaloğlu) 
Ben Dadal'ım bilmedin mi zatımı
Al altımdan gel de gezdir atımı
Somuruk verem sana eşek etini
Ver sazını var git Yusuf Emmi
<end>

<start>
Yürü bire Pınarbaşı
Acap karın kalktı m'ola
Gözü büyük ablak sunam
Çığırından saptı m'ola
Huda sılayı niyetim
Gurbete verdin kısmetim
Möhür gözlümün hasretim
Yüreğini yaktı m'ola
Tez gelir Kaynar'ın yazı
Ters akar Mucur'un özü
Zamantı'nın tutar yüzü
Garbi değilse söktü m'ola
Bülbülüm altın kafeste
Yar sılada kulak seste
Usul boylum Gördeles'te
Yollarıma baktı m'ola
Baktım usandım canımdan
Ayrı düştüm vatanımdan
Bizimkiler kavgasından
Sağ selamet çıktı m'ola
Erciyes gibi kuşanan
Yarsuvat gibi boşanan
Sünbülleri nazlı Anşa'm
Zülüfüne taktı m'ola
Dadal'ım sıladan haber
Gözümde dağların tüter
Koç dağın da kekik biter
Burcu burcu koktu m'ola
<end>

<start>
Yürü bire Pınarbaşı
Acap karın kalktı m'ola
Boynu uzun tor sunalar
Su yoluna çıktı m'ola
Tez gelir Kaynar'ın yazı
Hoş akar Munzur'un özü
Koc Irmak tutardı buzu
Garbi değdi söktü m'ola
Kabaktepte asıl yurdum
Nadir Şah'tan gelir soyum
Koca Nallı büyük dayım
Avşarlık'tan çıktı m'ola
Bugün ben bir rüya gördüm
Eskisinden beter derdim
Uzun Yayla dede yurdum
Çerkez kazık kalktı m'ola
Dadaloğlu'm oldum yetim
Nerde kaldı gök kır atım
Melul olan aşiretim
Avşarlık'tan bıktı m'ola
<end>

<start>
Yürü bire Hemite'nin kalesi
Dört bir yanın gülbenk oldu ün oldu
Göğsümüzün göz göz oldu yarası
Arap atın koç yiğidin gün oldu
Yara yara bir kavgaya girmedik
Sağa sola kılıçları vurmadık
At sırtında dövüşerek ölmedik
Ok yemeden gözlerimiz kör oldu
Ne yaman hayf oldu Avşarlar Kürtler
Yürekten çıkar mı böyle'olan dertler
Kayboldu arada boyn'uzun atlar
At vermemiz iskanlıktan zor oldu
Vurdular sineme mihnet karası
Açılıyor göz göz oldu yarası
Mağrıbınan maşırığın arası
Size bol da bizim ile dar oldu
Yayanlıkta yürümesin bilmeyen
Saatlarca at üstünden inmeyen
Yurtlarının kıymetini bilmeyen
Kumaşımız tazılara çul oldu
Burdan kapıştılar kulunu tayı
Kanı karrak oldu yoksulu bayı
Böyle sağ gezmeden ölmemiz eyi
Her birimiz bir kötüye kul oldu
Söyle Dadal söyle gördüğün düşten
Ayak atılmıyor yatan üleşten
Gene haber geldi kavım kardaştan
Altınımız geçmez akça pul oldu
<end>

<start>
Yürü bire Halit'in kalesi
Dört bir yanın gülbenk olur ün olur
Arap atlar döne döne döğüşür
Arap atın koç yiğidin gün olur
Yayanlıkta yürümesin bilmeyen
Saatlerce at üstünden inmeyen
Yurtlarının kıymetini bilmeyen
Her birisi bir kötüye kul olur
Dadaloğlu'm dağda her kuş ötemez
Yiğitler de derdi baştan atamaz
Yurdunu yitiren yerde yatamaz
Kavgaya girende başka hal olur
<end>

<start>
Yükseklerde şahin gibi süzülür
Enginlerde turna gibi düzülür
Haçan dostu ansa gönlüm üzülür
Şimdi döndüm düzen tutmaz tele ben
Adama bakışta bir hoşça bakar
O dostun hasreti sinemi yakar
Ak göğsün arası mis gibi kokar
Bülbül gibi konayıdım dala ben
Dadaloğlu'm der ki zatı zatınan
Bir güzel sevdim ben pek firkatınan
Önü sine-bentli bir al atınan
Düşeydim de o dost ile yola ben
<end>

<start>
Yücesine çıktım baktım engine
Ovasının köpüklenmiş selleri
Yiğit olan düşmez ise dengine
Kendisine güldürür hep elleri
Yücesinden baktım gördüm uzağı
Kahpe düşman kurar m'ola tuzağı
Seçemedim hırsız ile kaçığı
Daha kimler tuttu acap yolları
Çok geçmeden nice atlı sökülür
Cümlesi de yolumuza dökülür
Yenilirsem boyuncuğum bükülür
Eller derer has bağımda gülleri
Beri gel de yayla kızı beri gel
Kollarımı kemer yapsam ince bel
Saçların omuza dökülsün tel tel
Koklayın öpeyim beyaz elleri
Dadaloğlu der ki halim yamandır
Dağ başları yine tozdur dumandır
Hak bilir ya bu gün hodri meydandır
Tutmak gerek geçitleri belleri
<end>

<start>
Yüce Hak'tan bir dileğim var benim
Yaşadıkça yardan ırak etmesin
Yar yanında geçer olsun her günüm
Kem rakibin dağında gül bitmesin
Aradım da en son buldum dengimi
Yar hasmıylan çıkıp ettim çengimi
Sen söyle de ben dolduram cöngümü
Muhabbettik aramızdan gitmesin
Kara meşe üzerinde mazı var
Ardımızda nice nice tazı var
Şah Suna'nın verilmiş sözü var
Olur mu hiç ikrarını gütmesin
Beri gel de Dadaloğlu'm beri gel
Niceleyin sarılırız görsün el
Zülüflerin dökem yüzüne tel tel
Bin bir buse az gelsin de yetmesin
<end>

<start>
Yüce dağ başında kamber tay olur
Korkarım ki emeklerim zay olur
Sevda sevda derler üç beş ay olur
Bizim sevda senesini doldurur
Arkını yaptım da suyu akmıyor
Kahpe felek hiç yüzüme bakmıyor
Çok yuva bekledim cücük çıkmıyor
Boş yuva bekleyen yoz kuşa döndüm
Şu felekle bir oyuncak oynadım
Oynadım da oyunumda yenildim
Farzını kıldım sünnetinde yanıldım
Beş vakit namazı kılmışa döndüm
Der Dadaloğlu'm da nedip n'etmeli
Sözlerimi birem birem tutmalı
Mirasçıya kalcak malı n'etmeli
Üç beş oğlan olmadıktan geri
<end>

<start>
Çıktım yücesine seyran eyledim
Cebel önü çayır çimen görünür
Bir firkat geldi de coştum ağladım
Al yeşil bahçeli Kaman görünür
Şaştım hey Allah'ım bu işe şaştım
Dolandım Akdağ'ı Bozok'a düştüm
Yozgat'ın üstünde bir ateş seçtim
Yanar oylum oylum duman görünür
Biter Kırşehir'in gülleri biter
Çağrışır dalında bülbüller öter
Ufacık güzeller hep yeni yeter
Güzelin kaşında keman görünür
Atladım da düştüm karşıki bağa
Vardı alnım değdi yeşil yaprağa
Bir nazar eyledim Köpekli Bağ'a
Üstte Şalgösteren boran görünür
Gönül arzuladı Niğde'yi Bor'u
Her daim artmakta yiğidin zarı
Çifte bedestenli koca Kayseri
Erciyes karşında yaman görünür
Dadaloğlu'm der ki zatından zatı
Çekin eyerleyin gökçe kır atı
Göçmek değil bizim ilin muradı
O yare gitmemiz güman görünür
<end>

<start>
Çok göresim geldi Binboğa seni
Ne hoş olur baharınan yazınan
Dirgen Dağı Koç Dağı'nın dengidir
Ördeklerin çağrışırdı kazınan
Ne kara yazılmış alnıma yazı
Varsak da aşiret tanımaz bizi
Sarız'dan aşağı Yalak'ın düzü
Sağmalların yayılırdı yozunan
Kuru Çay'dan Delice'ye aşalım
Çapanoğlu eteğine düşelim
Elbistanlı kızı helallaşalım
Çok emeğin yediyidim tuzunan
Dadaloğlu'm der de bu nasıl haldir
Seneler sayılmaz kaç tane bıldır
Ayını bilmiyom tam dokuz yıldır
Pust Osmanlı duralaştı biziynen
<end>

<start>
Seyir etsem görünür mü
Başkonuş’un dağı şimdi
Yaylalarda dem sürmenin
Vakti geldi çağı şimdi
Bizim yaylada gül biter
Gül üstünde bülbül öter
Yeter bu çektiğim yeter
Gülsün gönül bağı şimdi
Deli gönül bir değirmen
Döner yar elinde kirmen
Yar dediğin derde derman
Erir yürek yağı şimdi
Bizim yaylanın kuşuna
Can dayanmaz ötüşüne
Serin yaylalar başına
Kuraydım otağı şimdi
Binboğa’ya konan kervan
Yok mu bu derdime derman
Yar yoluna oldum harman
Yandı gönül dağı şimdi
Bizim yaylanın yazına
Sözüm yok gelin kızına
Çözüp indirmiş dizine
Yar Acem Kuşağı şimdi
Kalbi mahzun olanların
Görek diye ivenlerin
Hele gör Afşar beylerin
Sistedir oymağı şimdi
Dadaloğlu akan ırmak
Olur mu ovada durmak
Yaylaların oymak oymak
Buz tutmuş kaymağı şimdi
<end>

<start>
Çıkarım Bozok Dağı'na
Avşar eli görünür mü
Allar bir de işi iki
Gittim amma gelinir mi
Yücelerde olur geyik
Yol bekliyor gözü büyük
Benim yarim allar geyik
Nazlı nazlı salınır mı
Yeğin ekinin firezi
Takım koymuşlar kirazı
Yedi ülker üç terazi
Bakın ağ yar görünür mü
Sehil kuşu Ur(u) ma uçtu
Eğlenmenin vakti geçti
Yaylalar aklıma düştü
Coştu gönül durulur mu
Dadal'ım der ki zatımız
Artar ünle firkatımız
Yaylaya dönse atımız
Hasret olan yorulur mu
<end>

<start>
Cerit Rakiye'den sökün eyledi
Bir firkat geldi de serime doğru
Altı arap atlı Avşar beyleri
Çek altın başını Urum'a doğru
Cerit Rakiye'den arayı açın
Murad'ın altından Kined'i geçin
Sarardı benziniz yaylaya göçün
Çek atın başını Urum'a doğru
Dolanayım Yarsuvat'ın yolundan
İçen ölmez Binboğa'nın gölünden
Arslan Bey'im Sar'aslan yolundan
Çek atın başını Urum'a doğru
Dadaloğlu'm der de ne söylesem hak
Şükr olsun Mevlaya yüzümüz ak
Bize bu illerde devir günü yok
Çek altın başını Urum'a doğru
<end>

<start>
Cerid'in göçü de üğründü geldi
Avşar'ın gafleti sinemi deldi
Gözü kanlı yiğit komadı kırdı
Boz Kartal'a pay pay oldu ölümüz
Cerid'in uyluğu duruyor atta
Avşar'ın hopuru çıktı Yarsuvat'ta
Biz bu öğüt ile kurtulmak dertte
Nerde kaldı akıllımız delimiz
Dadaloğlu bu iş böyle olmadı
Akıllımız delimize uymadı
Bre Cerid burda yerin kalmadı
Urumeli Kırşehir'dir yolunuz
<end>

<start>
Çelembel'de bir güzele uğradım
Cemalini denk ederim gülünen
Ölenece ben methini ederim
Edebinen-erkanınan yolunan
Kirpiklerin can almaya kasteder
Kimin(i)  öldürür kimin(i)  hast'eder
Bağdat'ın Mısır'ın malın(ı)  üst'eder
Baha yetmez paşa efendim malınan
Kirpiklerin birbirine bakışır
Gören kafir eski dinden çıkışır
İnce bele gümüş kemer yakışır
O da savat ister altın halınan
Der Dadal'ım bulamamış eşini
Pınar sandım kız gözünün yaşını
Çevşiri bağlamış yüce başını
Adana şehrinin kıvrak şalınan
<end>

<start>
Bunu binen gönül de yorulur mu derler
Aplak sığın gibi urguna ister
Akça ceylan gibi ayakta seker
Benim metettiğim ata duktun yoldaş
İle uzak yol gerek
Atın yemin ver onu karsıma
Elle timar et onu arsınma
Sana bir sözüm var onu dursunma
Ağır devlet fuzul avrat dutkun yoldaş
Mamur il gerek
Bize derler aşıkların denizi
Ne güzel de metederler bizi
Gönlüm haz etmez de (vahşi)  yağızı
Yiğidin atı çakalı sarı kurmayı
Duru demiri kır kavuğun at gerek
Söyle Dadaloğlu sen böyle söyle
İlkbaharda gerek bu ata yayla
Binboğa'nın dazında kalamaklı
Karardıçlı Bozdoğanlı Çöküktaşlı
Başı alaprılı karlı dağ gerek
<end>

<start>
Esti poyraz yeli bulandı hava
Zatıdan gamlısın sen Çukurova
Atına bin gel de ey Bekir Ağa
Aşiretin döğüş etti duydun mu
Çekildi kılıçlar çok indi başa
Kartallar kuzgunlar indi üleşe
İkisi boy beyi bir Miktat Paşa
Döğüşü döğüşü öldü duydun mu
Hayfın(ı)  alır m'ola bunun sağları
Mızrakları deldi geçti dağları
Boynu uzun İrecepli Beyleri
Çark elinde kavga etti duydun mu
Parladı kılıçlar bindi kılıca
Atın yavuz olan çıkıyor uca
Çukurova girdi kılıç kılıca
Kanl(ı)  üleşe kartal indi duydun mu
Der Dadal'ım söyler sözün merdini
Yavru şahin ıssız koymaz yurdunu
Biz de verdik beş kardeşin dördünü
Bu işimiz böyle oldu duydun mu
<end>

<start>
Aplak Kuğum baş kaldırmış gidiyor
Kal varınçık şu Mağara'nın çölleri
Usul boylu karşı kara sevdiğim
Siyah zülfü ak gerdanda benleri
Obruk'tan Çatak'tan Hacın'a uğra
Kum Bükü konalgan telleri ığra
Göksu'yum köprüsün geçti bir turna
Al vardı ha Sultan Kiraz belleri
Kiraz'dan kalkınca Tapan'a inin
Kırk Su'yun üstüne peştemal dönün
Deve Salagı'na çevrinin konun
Çevrini çevrini konar elleri
Deve Salagı'ndan erken yekinin
Elek Sırt'tan Bağlama'ya dökünün
Eminoğlu derler kendin sakının
Avcıları derin gezer çölleri
Ak Köprü de göç evlerin durağı
Aşıklar da yakın eder yırağı
Sultan Anavarza hublar durağı
Coşkun akar Deliçay'ın selleri
Anavarza'dan da erden göçünce
Sümbas'tan Savrun'dan bir su içince
Gün burnuna Cihan suyun geçince
Altıgöz'e doğru varın elleri
Göçtü m'ola İsalı'nın evleri
İmran Pınarı'nda yurtları belli
Gözlerin sevdiğim de ak elleri kınalı
Sefil Hamza'm der de anar m'ola dilleri
<end>

<start>
Bir vuruşta düşmanların ikiye
Yarın aslanlarım derdi Apalak
Serden geçin yaraları yarayla
Sarın aslanlarım derdi Apalak
Halep'in Antep'in soyun keserim
Cehd edersem Elbistan'ı basarım
Bağdat kapısına kilit asarım
Varın aslanlarım derdi Apalak
Hersinen mi geldin hey beyin oğlu
Zennettin Hasan'in kolları bağlı
On beş oğlun vardı başları tuğlu
Yürün aslanlarım derdi Apalak
Ordu geldi karşımıza düzüldü
Alnımıza kara yazı yazıldı
Yekbıyık vuruldu ordu bozuldu
Kırın aslanlarım derdi Apalak
Dadaloğlu'm söylemezdin hileyi
Alişanlı beyi buldu belayı
Vurup da düşürdü Halit Köle'yi
Vurun aslanlarım derdi Apalak
<end>

<start>
Allahım Allahım kadir Allahım
Bizim burda öleceğimiz bilindi
Emmiye dayıya haberler gelsin
Sırkınt'oğlu yanımızda bulundu
Amanın ağalar müşküldür halim
Kesildi kervanım işlemez yolum
Kardeşim Kara Mustafa oğlum
Her baktıkça ciğerciğim delindi
Yavru şahin gibi yüksekten uçar
Düşmanın görünce göğsünü açar
Aslan gibi pençe vurup kan saçar
Kara Seyfi eli bağlı bulundu
Mudara etmez adam oğlu adama
Daima yalvarırım barı Hudaya
Dokuz atlı idik geldiğinde odama
Kozanoğlu ne idiğin bilindi
<end>

<start>
Elbistan Ovasına bir aslan geldi
Ecelin ağzına geliyor Çerkez
Aldı mızrağını çıhdı meydana
Bel ver Danac'oğlu varıyor Çerkez
Daha ilk kavgası bulman mahana
Tahım goyduh Gader Hüyü'nden Cehan'a
Gazın derneğe dayanır mı saltana
Seçip kılavuzunu vuruyor Çerkez
Anası Torun babası Hall'İbrahim Bey oğlu
Verin yalman mızrağını eline uçları tuğlu
Babalı boynuna Murat Bey Hall'oğlu
İki bayşın hökmünü de veriyor Çerkez
Sizde yok muydu Firek barıdı
Yitirmiş Tecirli'yi arar Cerit'i
Unutdun mu gavah boylu Halıd'ı
Geçmiş gün hayfını alıyor Çerkez
Der Dadal'ım der de hiliye gitme
Gözünle gördüğünü Hak inkar etme
Baban Koca Topuz'un hakkın unutma
Doldurup veriyor Çerkez
<end>

<start>
Binboğa da Koçdağı'nı gözedir
Laleleri sümbülleri tazedir
Akça turnaların başın uzadır
Dudulu kumrulu başın Binboğa
Duman duman başın görenmez pustan
Ak sayalı gelinlerin çekilir hastan
Bir yanın Avşar da bir yan Elbistan
Zamantı'dan gelir kışın Binboğa
Yıldır yıldır eder toprağın taşın
Yüz bin yılı geçkin belki de yaşın
Buluklar da gökler de can yoldaşın
Güzelleri seyir için Binboğa
Kamalağın kara ardınçın bitiyor
Dadaloğlu'm cıdasını atıyor
Kara gözlüm senden yükün tutuyor
Bulunmaz menendin eşin Binboğa
<end>

<start>
Binboğa'da Koçdağı'nı gözedir
Geyik ceran lale sümbül tazedir
Ablak sığınları boynun uzadır
Farız avcı ister sana Binboğa
Binboğa da Koçdağı'ndan otludur
Kış ak geyer yazın yeşil postludur
Sağ yanı Saracık sol Reyhanlı'dır
İlin Avşar değil Cerit Binboğa
Başında var senin ak kuğulu gölün
Senir'den gider de on iki yolun
Ayağından çekilişin kız gelin
Aslın toprak değil yağdır Binboğa
Bereket var toprağında taşında
Seygi kuşlar yuva yapar başında
Kamalağ'ın Karardıc'ın kaşında
İmil imil eser yelin Binboğa
Karlar yağıp Karardıc'ı basınca
Gıcılı boranlı yeller esince
İmaların Kamalığ'a pısınca
Farız avcı ister gölün Binboğa
Dadaloğlu der şu bana ne oldu
Gözüm aktı da kan ile doldu
Saatim ay oldu günüm yıl oldu
Ne pek medhettim ben seni Binboğa
<end>

<start>
Bereket var toprağında taşında
Kırık kırık eser yelin Binboğa
Seyfilerin döner yanı başında
Farız avcı ister yerin Binboğa
Binboğa'yı desen ünlüdür ünlü
Güz ak saya geyer yaz ipek donlu
Sağ yanın Saraycık solun Reyhanlı
Elin Avşar değil Cerit Binboğa
Dadaloğlu'm der ki sen seni tanı
Adam arap ata vermezdi iyanı
Sana derim sana dağlar sultanı
Sana eş olur mu Berit Binboğa
<end>

<start>
Avşar ellerinden sökün eyledim
Şam'da Kul Yusuf'u görmeye geldim
Ziyaret eyledim Şam-ı Şerif'i
Ustam divanına durmaya geldim
İsa Peygamber de havaya uçtu
İdris peygamber de sahlebi içti
Suyu suya köprü kurdu kim geçti
Bu suali Yusuf'a sormaya geldim
Pınarları vardır üstü yapılı
Elleri var hocasına tapılı
Bir şar gördüm üçyüz altmış kapılı
Kimin açıp kimin vurmaya geldim
Hani benim asa ile postlarım
Yavru şahin can kafeste beslerim
Yüküm ipek kumaş ağaç isterim
Kimin alıp kimin vermeye geldim
Der Dadal'ım da kaynadım taştım
Aleme yettim de kırkları aştım
İkindi zamanı Beyt'e ulaştım
Eşiğine yüzüm sürmeye geldim
<end>

<start>
Atım kalk gidelim sılaya doğru
Tırnağını taşa vurmam düzünen
Koç yiğit de gurbet ele düşerse
Yanar bağrı ateşinen közünen
Bilirdim Kilis'i ezel ezeli
Çok olur oranın okur yazarı
Şirin olur Antep ile güzeli
Eğler koç yiğidi cilve nazınan
Karaykuyu derler beyler dolanır
Orda içen Gödeli'de sulanır
Pazarcık suyunda gönlüm bulanır
Ötüşür ördeği turna kazınan
Ahir Dağı'na erken geçin ağalar
Alişar çevresi bahçeler bağlar
Kısık'ın yöresi şol ulu dağlar
Karı yatar namlı namlı buzunan
Dadaloğlu'm der sılaya varalım
Orada dost hatırını soralım
Ketizmen'den Pınarbaşı'n bulalım
Eşe Fatma'm oynar döner nazınan
<end>

<start>
Aslımı sorarsan Avşar soyundan
Ayrı düştüm aşiretten beyimden
Pınarbaşı'ndan da beş yüz evinen
Çıkıp da cana kıyanlardanım
Çekerim çileyi böyl'olsun bugün
Alırım mı sandım şol Kozan dağın
Biz bir kurt idik de Bozoklu koyun
Ürkütüp sürürsün yiyenlerdenim
Dadaloğlu'm der de böyle olmazdım
Gördüğüm günlerin birin görmezdim
Kavga kızışınca geri durmazdım
Meydanda kardaşa kıyanlardanım
<end>

<start>
Güzelin yüzü de ayın tekeri
Dili oğlu balı nöbet şekeri
Omuzlar aşağı gerdan yukarı
Yürüyüşü kostak olur güzelin
Güzellerin sarayına varmalı
El bağlayıp divanına durmalı
Kırmızı önlüklü altın burmalı
Ağ elleri topak olur güzelin
Başı burada da de boynu surda
Koç-kolan yetmiyor göbeği yerdi
Dün Daharoğlu'nda bu gün şu evde
Ayakları ufak olur güzelin
Dudağından şeker şerbet bal döker
Gülüşünden inci mercan gül döker
Saçlarından sırma sırma tel döker
Göğsü kolu yumuşak olur güzelin
Dadaloğlu'm dört köşeyi gezerim
Derde güzel görsem cismin överim
Güzellerin bakışını severim
Bakışları kaçak olur güzelin
<end>

<start>
Üç beş güzel bir araya derilir
Sıra pınarında abdest alınır
Nice camiinde namaz kılınır
Güvercinlik denen Şar'a vardın mı
Hani benim bezirganlık ettiğim
Türlü libasını alıp sattığım
Nice yiğitlerle güreş tuttuğum
Güvercinlik denen Şar'a vardın mı
Bizim elde derya çoktur kum çoktur
Buranın islamı kafirden çoktur
Oradan Kabe'ye seksen konaktır
Güvercinlik denen Şar'a vardın mı
Çağırın gelsin de Aşık Veli'yi
Aşk elinden içirdiler doluyu
Orada derler Hazreti Ali'yi
Güvercinlik derler Şar'a vardın mı
<end>

<start>
Gönülden gönüle yol gider derler
Onu sürmeğe bir hoşça can gerek
Doğru söyle yiğit işin doğrusun
Hilebaz olamaz yiğit bön gerek
Buna kılıç derler aralar açar
Püskürür meydana al kanlar saçar
Bazı kötüler de öğünür geçer
Yiğit batman döğer gözden hun gerek
Yüksek kayalarda şahan olamaz
Kısırdır katırlar kulun kunlamaz
Bazı hocalar da çalgı dinlemez
Nedir kuru ağaç bize din gerek
Dadaloğlu der ki belim bükülür
Gözümün gevheri yere dökülür
Yalnız taştan duvar olmaz yıkılır
Koç yiğite emmi dayı el gerek
<end>

<start>
Göründü de Hemite'nin kalesi
Hiç gitmiyor aşiretin belası
Yıkılıp Yarsuvat'ın viran kalası
Bu yıllık da burda kalsın elimiz
Eser garbisi de adamı yakar
İçilmez suları yosunlu kokar
Yatılmaz gecesi mucuğu çokar
Sehillemiş açılmıyor gülümüz
Gün burnuna İmeli'den inerdik
Sallanır da Saçaklı'ya konardık
Şihret için yiğit ata binerdik
Çakmaklı tüfekli bizim zorumuz
Devemiz gelirdi tütülü bazlı
Tülünün sesi de bülbül avazlı
Aşığımız vardı kucağı sazlı
Bahşişine cömert idi elimiz
Melik Ejder evliyalar yatağı
Ahir Dağı yaylamızın eteği
Bayazıtlı elimizin tuzağı
Cihan köprüsünden bağlı yolumuz
Arabistan atlarına binerdik
Al kabutu al kendire atardık
Her birimiz bir orduya yeterdik
Alışkan tüfekli bizim zorumuz
Kavrık'a varınca semah dönerdik
Genişleyip Suçatı'na konardık
Ha deyince bin gök atlı binerdik
Mertlik köprüsünden geçer yolumuz
Karadik'ten öte Narnı'nın düzü
Oturmuş beyler de ediyor sözü
Fettahlı beyleri (yük)  kim'edek nazı
Enden enden kırık bizim yolumuz
Der Dadalı'm der de bu sitem yeter
Yaylaya çıkınca gukkular öter
Kız gelin kalmadı hep hasta yatar
Döğüşerek ölemedik birimiz
<end>

<start>
Gitti Cerit gitti gider Avşarlar
Gider oldu namusumuz arımız
Kavga kuruldu da kılıç çalındı
Hey ağalar nere vardı yarımız
Ağamız da çadırını tutardı
Kabudunu dal boyuna atardı
Her birimiz bin atlıya yeterdi
Dövüşerek ölemedi varımız
Dadaloğlu'm şu dağlara varınca
Korkarım yurtları ıssız kalınca
Saçılıp da Binboğa'ya konunca
Yaylalara dokunmazdı serimiz
<end>

<start>
Bir yiğit de anasından doğunca
Kur'ağaçta bir dal bitmiş gib'olur
Yaşı varıp on beşine değince
Yükünü kumaştan tutmuş gib'olur
Aşıklar sazını eline alsa
Güzeller perdesin üzüne vursa
Bir yiğit sevdiğin sesini duysa
Gölde gövel ördek ötmüş gib'olur
Eğlene de bire gönlüm eğlene
Ay gele de orta yeri dolana
Yiğidin sevdiği yanınd'olana
Günde düğün bayram etmiş gib'olur
Dadaloğlu'm der ki sözüm kayıran
Çekip yırtıp bir yakadan ayıran
Diyom muhannetten karın doyuran
Eli ile ağu yutmuş gib'olur
<end>

<start>
Şu yalan dünyaya geldim geleli
Giyinip kuşanıp işlemek gerek
Cahil yar sevenin uykusu gelmez
Uyanıp sohbete başlamak gerek
Mürakipler var da burda duyarlar
Duyarlar da birbirine koyarlar
Şöylesi güzele nasıl kıyarlar
Güzeli gül gibi beslemek gerek
Ne güzel yetmiş de dostumun bağı
El vurup gülleri dermenin çağı
Sıra sıra olmuş yanakta beni
Öperken onları düşlemek gerek
Dadaloğlu'm der de bahar yaz gelir
Bizim ele ördeğinen kaz gelir
Bugün ayın yarın bahar yaz gelir
Yiğit yar koynunda kışlamak gerek
<end>

<start>
Her sabah her sabah ata binilmez
Ata binince de uğru boş gerek
Her güzele benim diye yanılmaz
Zilif kıvrım kıvrım eğri baş gerek
Atın iyisi de tezceden alır
Güzelin yüzünde çifte ben olur
Hey ağalar at dördünde çiğ olur
Güzele on dört de ata beş gerek
Atın iyisi de kulağın(ı)  diker
Güzel ırgalanır omzunu silker
Kınalı keklik gibi gürleyip kalkar
Güzele gerdan da ata döş gerek
Dadaloğlu'm der de gel böyle söyle
Eksiği var ise sen tamam eyle
Bin arap ata da gönlünü eğle
Yavuz ata uygun arkadaş gerek
<end>

<start>
Gene göründü Anavarza Kalesi
Hiç gitmiyor aşiretin belası
İlahi Mecit Haşa Hak'tan bulası
Çukurova kildi beyler nic'oldu
Yaylaya da Binboğa'ya çıkardı
Katarını tülü maya çekerdi
Şöhret içün altın köşe takardı
Boynu uzun sunaları nic'oldu
Güzeller yaylası Harmancı yurdu
Nice oldu Çukurova'nın kurdu
Aralıkta kalmış Hacılar Kürd'ü
Altı arap atlı beyler nic'oldu
<end>

<start>
Gene geldi yaz ayları
Göçeceğim şimden geri
Yaz yağmuru sulu olur
Coşar çağlar şimden geri
Ağaçlar pürçünü açtı
Kuşlar kılavuzun seçti
Yolumuz gurbete düştü
Garip düştüm şimden geri
Ağaçlar geydi donunu
Kuşlar artırdı ününü
Garip olan vatanını
Anar ağlar şimden geri
Dadaloğlu'm der ki bana
Derdim artar ondan yana
Öter bülbül yana yana
Gözüm çağlar şimden geri
<end>

<start>
Sana derim sana da cebili Kozan
Yedi sene döğünesen alaman nizam
Davada kalamaz şol Sadrazam
Sınırın Bozoktan kur Kozanoğlu
Sana derim sana da ey Kozanoğlu
Sefer açıp üstüne kakmam var benim
Bu devri de eski devirden sayma
Pençe vurup kimlerin sökmem var benim
Dadaloğlu der ki Bokluca beline çıkarım
Meydan yerlerinde meşkine de bakarım
Ala kanın Adana'ya dökerim
Ünüm gider Hind'e Yemene benim
***
Karalar karalar ünlü karalar
Davanızı ancak mahşer aralar
Hacı Osman tuttuğunu yaralar
Ulaştı hayfını aldı karalar
Avradelin don yumaya giderler
Yine de kavgasın yaman ederler
Bozdoğan gözünü ayırsın baksın
Daha kime cidav atar karalar
Hov dedi de yarıya düştü
Misis mehenk kurdu alasın açtı
Karahacılı da Kuzugüdenli
Şambayadı bile hem yalın kaçarlar
Dadaloğlu der de şu bana noldu
Aktı gözyaşlarım konik doldu
Saatim ay da günüm yıl oldu
Gelip geçmez kara günden sayarlar
<end>

<start>
(Hasan Paşa) 
Sana derim sana ey Kozanoğlu
Sefer edip üzerine kalkmam var
Bu seneyi her seneye benzetme
Pençe vurup kanadını sökmem var
(Kozanoğlu) 
Ben Kozanoğlu'yum yapamam bunu
Aslım kurt eniği sarı seni tanı
Adam evreniyim yutarım seni
Her senede üç beşini yutmam var
(Hasan Paşa) 
Kozanoğlu yapma benimle inadı
Dedem deden ile bir dem sınadı
Koğduğumuzun kalkmaz kanadı
Pençe vurup ciğerini çekmem var
(Kozanoğlu) 
Derebeyiyim de menendim yoktur
Sorun aşirete secerem çoktur
Elde yalın kılıç çarka çalıktır
Al kanını Adana'ya dökmen var
(Dadaloğlu) 
Issız kalmış Fettahlı'nın dağları
Dikiş tutmaz kalan bunun çağları
Dadaloğlu'm çakıştırır beyleri
İkinizin de maşkına bakmam var
<end>

<start>
Kozan'a eller Kozan'a
Akıl ermez bu düzene
Öldürmüşler beyimizi
Yasak mezarın gezene
Kara çadır is mi tutar
Altın tabak pas mı tutar
Kozanoğlu ölmeyinen
Avşar kızı yas mı tutar
Şu Feke'nin hanımları
Kara bilmez alınları
Kör olasın Derviş Paşa
Hep dul kodun gelinleri
Kozan Dağı çatal matal
Arasında aslan yatar
Ünü büyük Kozanoğlu
Kürk giydirir at bağışlar
Çıktım Kozan'ın dağına
Karı dizleyi dizleyi
Yaralarım göz göz oldu
Hekim gözleyi gözleyi
Kara çadır eğmeyinen
Önü çapraz düğmeyinen
Ne kaçarsın Kozanoğlu
Beş yüz atlı gelmeyinen
Çıktım Kozan'ın dağına
Remil attım dost bağına
Aşiretten imdat gelmez
Kaç kurtul Gavur Dağı'na
Kır atım ürktü boşandı
Üzengi yere döşendi
Ne yatarsın Kozanoğlu
Kılıcı düşman kuşandı
Kozan Dağı karlı buzlu
İçi dolu gelin kızlı
Gitme beyim öldürürler
O hayınlar dünden sözlü
Sürdürür atım sürdür
Sürgüsü duman püskürür
Yiğitliğin şerefi cenk
Hem ölür hem öldürür
Kozanoğlu oturuyor
Beylik toplar atılıyor
Ne durursun Kozanoğlu
Kan gövdeyi götürüyor
Kozanoğlu avdan gelir
Avını elinden alır
Buna Kozanoğlu derler
Yiğit ölür namı kalır
<end>

<start>
Çıktım Kozan'ın dağına
Remil attım dost bağına
Ahbaplardan imdat yoktur
Kaçalım Gavur Dağı'na
Olur mu beyler olur mu
Evlat babayı vurur mu
Padişahın zalımları
Bu dünya size kalır mı
Kozan dağı dağ değil mi
İçi dolu bey değil mi
Kozan Beyini öldürmüşler
Bu da bize ar değil mi
Ne inişin dibindeyim
Ne yokuşun başındayım
Bana ölüm yakışır mı
On üç on dört yaşındayım
Kır at gelir seke seke
Kulağında elmas küpe
Çifte kızlar hizmet eder
Ak kolların çırpa çırpa
<end>

<start>
Çıktım Kozan'ın dağına
Karı dizleyi dizleyi
Yaralarım göz göz oldu
Cerrah gözleyi gözleyi
Kozan Dağı karlı buzlu
İçi dolu gelin kızlı
Öldürürler beyim seni
O kafirler dünden sözlü
Çıktım Kozan'ın dağına
Kurşun attım dost bağına
Aşiretten imdat olmaz
Kaçalım Kozan'ın Dağı'na
Kara çadırın karası
Karıştı Kozan arası
Ben öpmeğe kıyamazdım
Ak göğsü süngü yarası
Kara çadır eğmeyinen
Ucu sırma düğmeyinen
Ne kaçarsın Kozanoğlu
Beş bin atlı gelmeyinen
Kozanoğlu avdan gelir
Avını ilinden alır
Buna Kozanoğlu derler
Yiğit ölür namı kalır
Kır atım örkten boşandı
Özengi yere döşendi
Ne yatarsın Kozanoğlu
Kılıncın eller kuşandı
Kızılırmak akmam diyor
Kenarımı yıkmam diyor
Ünü büyük Kozanoğlu
Ben yurdumdan çıkmam diyor
<end>

<start>
N'olaydı da Kozanoğlu'm n'olaydı
Sen ölmeden bana ecel geleydi
Bir çıkımlık canımı da alaydı 
Böyle rüsva olmasaydık cihanda
Neyledik de Hakk'a büyük söyledik
Ne akılla kahbeleri dinledik
Cahil idik nettiğimiz bilmedik
Aciz çıktı bak adımız her yanda
Beyim gelir arkasında bin atlı
Cümlesi de sanki kuştur kanatlı
Ölürsek derdimiz olur bin katlı 
Yar yetimi kalır mıydı meydanda
Derviş Paşa gayrı kına yakınsın
Böbür böbür dört bir yana bakınsın
Amma bizden gece gündüz sakınsın
Öc alırız ilk fırsatı bulanda
Dadaloğlu'm söyler size adını
Şimdiden yok bilsin hasım kendini
Bağlasalar parçalarım bendimi
Yatacağım bilsem bile zindanda
<end>

<start>
Kozan’a iller Kozan’a
Akıl ermez bu düzene
Öldürmüşler beyimizi
Yasak kabrini gezene
Kara çadır eğme ilen
Ucu yere değme ilen
Ne kaçarsın Kozanoğlu
Üç beş atlı gelme ilen
Kozan Dağı karlı buzlu
İçi dolu gelin kızlı
Öldürürler beyim seni
O kafirler dünden sözlü
Çıktık Kozan'ın dağına
Düştük düşman tuzağına
Tek dileğim imdat gelsin
Kozanoğlu otağına
Kara çadırın karası
Kapandı dağlar arası
Derman eyle Avşar kızı
Ak göğsü süngü yarası
Kıratın örkten boşandı
Üzengi yere döşendi
Ne yatarsın Kozanoğlu
Kılıncın eller kuşandı
Şu Feke’nin hanımları
Talim bilmez alimler
Kör ola Derviş paşa
Hep dul koydun gelinleri
Kara çadır is mi tutar
Altın tabak pas mı tutar
Kozanoğlu öldü diye
Avşar kızı yas mı tutar
Dadaloğlu gider gelir
Zalim ettiğini bulur
Gel ağlama Avşar kızı
Yiğit ölür namı kalır
<end>

<start>
Gel ha güzel ha medhin eyleyim
Ağzın şeker dudakların bal gibi
Yaştak küçük amma boyda münasip
Sallanıyor bir fidanca dal gibi
Kalem aldım kaşlarını çatmaya
Hicap ettim adın sual etmeye
Baban seni çok bahaya satmaya
Bakıp durur bin liralık mal gibi
Gezdireyim yeşil ilen alınan
Besleyeyim şeker ilen balınan
Baban seni bana verse malınan
Koklarıdım yeni açmış gül gibi
Hezele de Dadaloğlu'm hezele
Melhem eyle gel yaramı tesele
Ağ saray gerektir böyle güzele
Çalışırdım on halayık kul gibi
<end>

<start>
Gecebaş geldi de nerde kışladı
Ufacık evlere neler işledi
Taze gelin büyük kızdan başladı
Ölüm de güzeli severe benzer
Gecebaş geldi de el ayak şaştı
Han evler kapandı dükkanlar göçtü
Koç yiğit kalmadı toprağa düştü
Analar yürekten yanara benzer
Ulu minarede sala verildi
Bir bir ayak bir ayağa derildi
Kabirciye kazma kürek verildi
Arkadan da Mehdi gelire benzer
Dadal Mevla'nın sunduğu ağudur
Pençe vurur can evini dağıtır
Ecel değirmende unun öğütür
Teknenin başında yük vara benzer
<end>

<start>
Garipçe garipçe öten ibili
Acap göçtü m'ola Avşar illeri
Alabel bahçesi güzel konalga
Açtı m'ola Ilıca'nın gülleri
Arıkyazı nergizlerin bitti mi
Turnaların garip garip öttü mü
Seyfi gözlüm senden semah tuttu mu
Çalkan bir Yarsuvat'ın gölleri
Hupların durağı Cihan'ın suyu
Güzel eğlencesi Mercin'in kıyı
Gitti de gelmedi bir delim deyi
Arasıra gözler m'ola yolları
Dadaloğlu'm der de bulandı bendim
Badeyi içti de söylüyor kendim
İzin ver kuluna beyim efendim
Yakın olsun ıraktaki yolları
<end>

<start>
Fırsatı ganimet bildi kötüler
Böyle kalmaz padişahın çağları
Eninize boyunuza eğlenin
Sizin olsun Binboğa'nın dağları
El kalmamış Binboğa'ya çıkacak
İp kalmamış salıncağa takacak
Hemen Avşar mıdır başa kakacak
Bir gün olur geri gelir sağları
Padişah tahtında devrim olursa
Hak-adalet er geç yerin bulursa
Eğer bir gün Avşar geri gelirse
Kovgun eder sizin gibi beyleri
Dadaloğlu'm Yetim Ali oldu adın
Ne meskenin kalmış ne kalmış yadın
Yazıcıoğlu derler harammış sütün
Ben takmıştım taşıdığın tuğları
<end>

<start>
Felek senden şikayetim çok benim
Tilki delisinden tef ettin beni
Ya ben mi yanlışım yoksa imam mı
Acemi imama saf ettin beni
Dadaloğlu'm güler iken ağladı
Aktı gitti gözüm yaşı çağladı
Erkek çakal kollarımdan bağladı
Amma dişi aslan affetti beni
<end>

<start>
Bilmem küçük amma bilmem divane
Kuşumu koyurdum gitti zamana
Ötesin fikrettim ahir zamana
Eller güler oynar ağlar Fadime
Yürü bir Fadime sana ne dedik
Ağ topuk üstünü doğuyor edik
Mevlam seni özeninen yaratık
Ala gözü sürmelemiş Fadime
Sallandıra şu boyuna bakasın
Ağ göğsüne gümüş düğme dikesin
Söyletmeden al yanaktan öpesin
Ağzı şeker dili şirin Fadime
Sallansın Fadime keyfine değme
Karakaş üstüne kirpikler eğme
Ağ topuk üstüne kınalı düğme
Boğum boğum kınalanmış Fadime
Fadime'yi dersen güzeller bazı
Değme yiğitler de çekemez nazı
Mürseloğlu'nun da sürmeli kızı
Dağı taşı yakar gider Fadime
Dadaloğlu'm der de bu kadar övdün
Olanca emeğin havaya yordun
Soyundum bir gece koynuna girdim
Yoksa geri get mi dersin Fadime
<end>

<start>
Enginli yüksekli inen turnalar
Onun için dolanırım ele ben
Gönlüm durmaz şu alemi dolanır
Niçin döndüm düzen tutmaz tele ben
Din islam içinde olmaz gideler
Ağ elini altın tasta yudular
Seni bana gövel ördek dediler
Onun için dolanırım göle ben
Adama bakınca bir hoşça bakar
O dostun hasreti sinemi yakar
Ağ göğsün arası mis gibi kokar
Bülbül gibi konayıdım dala ben
Der Dadaloğlu'm da kendi zatınan
Doldu şu gönlüm de pek firkatınan
Uğru beder beder benli atınan
O dostunan gidemedim yola ben
<end>

<start>
Elem geldi elde değil gaziler
Akar gözüm yaşı çağlar ne deyim
Sağ selamet geçticeğim Binboğa
Sual eyler benden dağlar ne deyim
Deh bire deh bire nazlı kır atım
Yarsuvat'ta kaldı atım pusatım
Gelinler dul kaldı yavrular yetim
Gelir babam diye ağlar ne deyim
Elde gezer çok yiğitin cıdası
Kara geldi bin iki yüz senesi
Koc'Aslan Kenan'ın Elif anası
Çıkar yollarımı bağlar ne deyim
Gelin yarenlerim yanıma gelin
Beni sağ komayın bir kılıç çalın
Sekiz yüz çadırda sekiz yüz gelin
Al çıkarır kara bağlar ne deyim
Der Dadal'ım yoramadım düşleri
Dikemedim şehidime taşları
Yarsuvat'ta olup bitenleri işleri
Sual eyler benden sağlar ne deyim
<end>

<start>
Elbistan ovasına bir aslan geldi
Ecelin(i)  ağzına alıyor Çerkez
Dartmış adasını da almış eline
Bel ver Danacıoğlu varıyor Çerkez
Daha ilk kavgası da bulman mahana
Takım koydu Kader Hüyük'ünden Cihan'a
Kazın derneğ dayanır mı şahana
Seçip kılavuzunu vuruyor Çerkez
Sezde de yok muydu Frenk barutu
Yitirmiş Tecirli'yi arar Cerit'i
Unuttun mu kavak boylu Halit'i
Geçmiş hayıflarını alıyor Çerkez
Nice mızraklılar var kara tuğlu
Anası Torun babası İbrahimbeyoğlu
Vebalı boynuna Muratbey Halloğlu
İki başın hükmünü veriyor Çerkez
Dadaloğlu'm der de hileye gitme
Gözünle gördüğünü hak inkar etme
Deden Koca Topuz'un da hakkın unutma
Doldurup doldurup veriyor Çerkez
<end>

<start>
Efendim beyim ediyor fikri bazı
Fermanlı kaleme yazdılar bizi
On iki vezir de bir etmiş sözü
Eski geydirdiler bize kindir bu
Yar yerine indim ana yoluna
Nameler gönderdim Anadolu'ya
Bizden nefes kalsın Mirza Ali'ye
Kanlı gömlek koç yiğide dondur bu
Ebedi'ye uğrar m'ola yolumuz
Neye varır ahvalimiz halimiz
Gidi düşman kovup gider malımız
Zehirine şeker şerbet baldır bu
Hökümet atlısı kır atlı olur
Fermanlı olanlar vurmadan ölür
Geçmez kara günler böyle mi olur
Davranın kardaşlar bize ündür bu
Dadaloğlu'm der ki neyin davası
Gökte gövel ördek şahinin avı
Ne kadar methetsem Avşar'ın beyi
Yenilmez mızrağı yaman ildir bu
<end>

<start>
Kaktı havalandı ey deli gönül
Varır bir menzile erişir bugün
Meydan benim diye kabak asanlar
Çıkar koç yiğitler döğüşür bugün
Bugün meydan günü döğüş olucu
Kötüler de geri geri durucu
Koç yiğit elinde tatar kılıcı
Kılıç kalkanınan vuruşur bugün
Sıkılır tüfekler tütünler tüter
Çalınır davullar mehterler öter
Kesilir keller meydanda yatar
Üleşler ayağa dolaşır bugün
Dadaloğlu'm derde eyledi hengi
Bugün kötülerin çıkar mehengi
Solar koç yiğidin gülgün rengi
Çıkar arap atlar yarışır bugün
<end>

<start>
Kadir mevlam senden bir dileğim var
Beni muhannete muhtaç eyleme
Eğer muhannete muhtaç eylersen
Kara topraklara garkeyle beni
Muhannetin suyu bulanık akar
Aktığı yerleri sel olur yıkar
İyilik etmeden başına kakar
İşte böylesine muhtaç eyleme
Muhannetin sözü zehirden oktur
Hüsnü kereminle rahmetin çoktur
Sağ elin sol ele faydası yoktur
Sağ gözü sol göze muhtaç eyleme
<end>

<start>
Bizim ilin koyunları kuzular
Derdim artar yaralarım sızılar
Anayı babayı gönül arzular
Kader böyle imiş kime ne deyim
Bizim ilde lale sümbül top biter
Bülbülün kumrusu firkatli öter
Sılada sevdiğim gözümde tüter
Kader böyle imiş kime ne deyim
<end>

<start>
İskeleden kalkmış ol Osman Paşa
Kıcıllı boranlı dağ var önünde
Elbeyli beyleri at başı çekmez
Çevrilip konacak yer var önünde
İllerde Osman bey zorbalar başı
Aşireti var çıplak eder savaşı
Keser kelleleri basar üleşi
Kartallar dönecek yer var önünde
Küçük Ali Oğlu haykırır kalkar
Düşmanın görünce belini büker
Çıplak kılıcıyla demir bent söker
Omuzu kalkanlı er var önünde
Dadaloğlu'm der oradan geçerse
Elbeyli Avşar'dan yolun aşarsa
Akan kanlı Murad köpük saçarsa
Seyit Battal gibi er var önünde
<end>

<start>
İp kalmadı salıncağa takacak
İt kalmadı Binboğa'ya çıkacak
İskan mıdır başımıza kakacak
Arkasından yetişiyor sağları
Bire Memicioğlu'm unutma bunu
Lorşun benim derdin hanıya Hunu
Unuttun mu kuzum geçen günleri
Yalman kaypak geyer idi beyleri
Yalanları gerçeklere kattınız
Kumaş diye çulunuzu sattınız
Avşarların aleyhine attınız
Unuttun mu gök kır atlı ağ'ları
Koca Payas bu oyunu çok gördü
Yedi dağ üstüne ordusun kurdu
Yavus Sultan Selim korkup da verdi
Bey baban zorundan aldı tuğları
Ahırdağı'ndan da Kara-beyazın
Bir yazın ağlattı bir de bu güzün
Karbeyaz'ı alırsak Şam'acak bizim
Şam'a kadar gider ulu dağları
Emmim Hacı Osman böyle söyledi
Altı Türkmen beyi Avşar yediydi
Firenk barutlu da Macar tüfekli
Ölen öldü hesap edin sağları
Aşık Dadaloğlu doğruyu sever
Her zaman koyağa mazı mı yağar
Adamın aslanı Avşar'dan doğar
Yine yapar al çarpılı evleri
<end>

<start>
İnsanoğlu şu dünyaya aldanma
Fani dünya hiç kimseye kalmadı
İskender deryadan aldı haracı
Geçti devir o sultana kalmadı
Mümin olan sürer zevk ile sefa
Münafık olanlar çekecek cefa
Dediler hükmetti şol Kaf'tan Kaf'a
Davutoğlu Süleyman'a kalmadı
Dinleyin ağalar da çekmeyin dara
Menzilim artırdım ben vara vara
Derdi ki ölüme bulduydum çare
Dünya Hazreti Lokman'a kalmadı
Tenimiz iskandan yesir olacak
Dost ağlayıp düşmanımız gülecek
Dadaloğlu'm dünya kime kalacak
Nuş-i Revan-ı Adil'e kalmadı
<end>

<start>
Can evimden vurdu felek neyleyim
Ben ağlarım çelik teller iniler
Ben almadım toprak aldı koynuna
Yarim diyen bülbül diller iniler
Doya doya mah cemalin görmedim
Saçlarını çözüp çözüp örmedim
Bir gececik sefasını sürmedim
Sarmadığım ince beller iniler
Kara olur Okçular'ın yoncası
Görülmemiş bu dünyada buncası
Açılmadan kopup düştü goncası
Bahar ağlar açan güller iniler
Gider oldum Avşar ili yoluna
Bakmam gayri bu diyarın gülüne
Karaları taksın çapar kuluna
Yağız atlı nice kullar iniler
Göremedim baharını yazını
Çalamadım curasını sazını
Özge yarin nice çekem nazını
Gözlerimden akan seller iniler
Varayım da mezarına varayım
Baş ucunda el kavuşup durayım
Bıktı mıydı benden deyip sorayım
Mezarına giden yollar iniler
Yürü bire Dadaloğlu'm yürü git
Dertli dertli Çukurova yolun tut
Bunda suçun varsa Hakk'a tövbe et
De ki gayrı bizim eller iniler
<end>

<start>
Ilgıt ılgıt seher yeli esiyor
Gavur Dağları'nın başı dumanlı
Gönül binmiş aşk atına aşıyor
Bire beyler cünunluğun zaman mı
Aşağıdan iskan evi gelince
Sararıp da gül benzimiz solunca
Malım mülküm seyfi gözlüm kalınca
Kaypak Osmanlılar size aman mı
Aşağıdan iskan evi geliyor
Bezirganlar koç yiğide gülüyor
Kitabın dediği günler oluyor
Yoksa devir döndü ahir zaman mı
Aşağıda akça çağın ötünce
Katar başı mayaların sökünce
Şahtan ferman Türkmen ile göçünce
Daha da hey Osmanlı'ya aman mı
Dadaloğlu'm sevdası var başımda
Gündüz hayalimde gece düşümde
Alışkan tüfekle dağlar başında
Azrail'den başkasına koman mı
<end>

<start>
Ilgıt ılgıt bir yel esti Urum'dan
Gam kasavet kalkmaz oldu serimden
El ayırsa ayrılmazdım yarımdan
Felek bir yanımı boşa getirdi
Başım koydum eşiğinin taşına
Kurban olam ela gözün kaşına
Bini kınayanın versin başına
Felek bir yanımı taşa getirdi
<end>

<start>
Ilgıt ılgıt bir yel esti Urum'dan
Duydum perişandır hali Avşar'ın
Gam-kasavet kalkmaz oldu serimden
Döndü gurbet ile yolu Avşar'ın
Gitti geldi baharları yazları
Ağlattılar şahinleri bazları
İskan oldu gelinleri kızları
Duydum Kars'a gitmiş gülü Avşar'ın
Bize haram oldu Çukurovalar
Şahin uçtu ıssız kaldı yuvalar
Türkmen kızı katarlamış mayalar
Bozuldu katarı teli Avşarın
Avşar dediğin de bir büyük oba
Çağırsam beyleri etmiyor töbe
Alçuha üstüne boz beden aba
Giyinen beyleri dolu Avşar'ın
Ovalar ovalar Çukurovalar
Uçtu şahin ıssız kaldı yuvalar
Amber Aga'm çeker tülü mayalar
Bozuldu katarı ili Avşar'ın
Dadaloğlu'm bu iş bize güç oldu
Osmanlı'dan altınımız tunç oldu
Gözü kanlı şahbazların nic'oldu
Ermedi çakmağa eli Avşar'ın
<end>

<start>
Bilmem Hinde gitti bilmem Yemen'e
Bıraktı beni bu ellerde divane
Bir sualim vardır çayır çimene
Çayır çimen nazlı yarim nic'oldu
Belki göçün sürmüşlerdir Ayaş'a
Şimdi gözüm etmez yari temaşa
Bir sualim vardır dağ ile taşa
Dağlar taşlar nazlı yarim nic'oldu
***
Üç taşları bir araya çatmışlar
Arasına bir tılsım atmışlar
Mahmihrimi uykularda tutmuşlar
Sürmüşler gitmişler Miyan çölüne
***
Çoban sen bu yol üstünde durursun
Gelen geçen yolcuları görürsün
Mahmihri'den bana haber verirsin
Söyle çoban söyle haberin var mı
Ben kırk gündür bu yollarda dururum
Gelen geçen güzelleri görürüm
Sevgilinden sana haber veririm
Sor sualin sor da ünün vereyim
Çok oldu mu yarim buradan geçeli
Sırtında kepenek miydi keçe mi
A çobanım sağlam mıydı hasta mı
Söyle çoban söyle haber ver bana
Astı gitti gördüm güzel boyunu
Çatık tutmuş kaşlarının yayını
Kırk gün oldu bekliyorum yolunu
Vebalin boynuma attı da gitti
***
İnim inim kaldı güzel elimiz
Firkat geldi söylemiyor dilimiz
Çoban kardeş neye varır halimiz
Söyle çoban söyle öğüt ver bana
Niderim ben bu dağlarda niderim
Başım alır diyar diyar giderim
Döner isem seni vezir ederim
Hoşça kal sen izin ver çoban bana
Bölüm bölüm oldu çoban yolumuz
Çoban kardeş nerden varır yolumuz
Yedi çatal oldu koca yolumuz
Söyle çoban hangisinden gideyim
Kıble tarafından bir göl açılır
Hakkın rahmetleri yere saçılır
Sağ kolun üstünde bir yol açılır
Onu doğrutta git beyimin oğlu
***
Atım art ayağın mile batırdı
Batırdı da balçıklara oturdu
Dermanım yarısın bile götürdü
Serim ata kurban canım güzele
Kellesi iriydi sağrısı geri
Ne kadar çağırsam gelmiyor beri
Bile yitirdim hem de nazlı yari
Serim ata kurban canım güzele
Bir yanıma baktım saydır seçilmez
Bir yanıma baktım çaydır geçilmez
Mevlam kanat vermeyince uçulmaz
Serim ata kurban canım güzele
Enişe gidince ceylan sekişli
Yokuşa çıkınca tavşan büküçlü
Önü bedir bedir çifte nakışlı
Serim ata kurban canım güzele
Üç güzele ördürürdüm saçını
Dört güzele dokuturdum çulunu
Dosta doğru döndürürdüm yolunu
Serim ata kurban canım güzele
Üzengi vurunca yerinde titrer
Kuyruk kaldırınca sağrısı örtülür
Doru at önünde can mı kurtulur
Serim ata kurban canım güzele
Hurşid'i görünce sağrısı terler
İniş gidince nalları parlar
Mahmihri'nin yayla yolunu arar
Serim ata kurban canım güzele
***
Turnam gidiyor talana
Dağları dolana dolana
Yarimden haber verene
Turnam yare selam söyle
Turnam gidiyor eşine
Şu cefalı yar düşüne
Canım aldırdım nefesine
Turnam yare selam söyle
Gökle giden uç turnalar
Birbirine eş turnalar
Önde giden baş turnalar
Turnam yare selam söyle
Yüce dağların belinden
Süzülün bade yerinden
Sefil Hurşid'in dilinden
Turnam yare selam söyle
***
Gül ağacı deste deste
Dibinde yatarım hasta
Önümü döndürdüm dosta
Gül yarimi görmedin mi
Gül ağacı biçim biçim
Ben ağlarım için için
Yarim yükletmiştir göçün
Gül yarimi görmedin mi
***
Ebem şu dağları aştım da geldim
Tuzluca göllere düştüm de geldim
Mahmihri'nin sevdasın tuttum da geldim
Aman ebe kadın bana bir haber
Oğlum dağları aştın bilirim
Derince gölleri geçtin bilirim
Mahmihri'nin sevdasına düştün bilirim
Mah'ı terkeyle de Mihri'den söyle
Ebem geldiğim eller uzak ve taşlı
Evde kara anam gözleri yaşlı
Benim yarim ebem bir uzun saçlı
Aman ebe kadın bana bir haber
Geldiğin yolları bilirim taşlı
Hasretli annenin gözleri yaşlı
Üç kızım var hepsi de uzun saçlı
Mah'ı terkeyle de Mihri'den söyle
***
Ne güzel yakılmış yarin kınası
Beş kere akçeye değer sinesi
Torulmuş terlemiş kaymak memesi
Desem Han öldürür demesem öldüm
Kadir mevlam kalem vermiş kaş vermiş
Ağzına mercandan ufak diş vermiş
Ak memeler tomur tomur baş vermiş
Desen Han öldürür demesem öldüm
Varayım göreyim Arabistan'ı
Yâre giydireyim telli fistanı
Seveni koynundaki pamuk mestanı
Desem Han öldürür demesem öldüm
Seyreyleyin Ferhat ile Şirini
Ne hoş sevmiş onlar birbirini
Hurşit ve Mihri garip serini
Desen Han öldürür demesem öldüm
***
Kaldır nikabın aradan
Görenler şadüman olsun
Hakeyle lıaki payını
Gizli sırlar beyan olsun
Ben seni severim candan
Mahmihri'm geçme benden
Gümüş saçtan gül memeden
Hissemi ver helal olsun
Döşüme geldin döşüme
Bak neler geldi başıma
Al dudağın sür başıma
Hakkımı ver helal olsun
Hurşit derler güzel Mahım
Seni yakar benim ahım
İki gözüm melek şahım
Yarın mahşer divan olsun
***
Mahmihrim için ölem
Beni uz kes Arap kölem
Hor dünyadan yüzüm dönem
Bir soluk göster yarimi
***
Ormanlarda ayva olmaz
Araplarda namus olmaz ar olmaz
Ölür Mahmir sizlere hiç yar olmaz
Öldürdün Hurşidi neyledin Arap
Kul olaydım kametine postuna
Nasıl kıydın Arap nazlı dostuma
Beni de yık cesedinin üstüne
Öldürdün Hurşidi neyledin Arap
<end>

<start>
Emminin sakalı kaba
Kah çuha giyer kah aba
Seni sevsin bizim oba
Emmin seni heyheylesin
Emminin sakalı ağdır
Senin cünunluğun çağ'dır
Ergenler benden yeğdir
Emmin seni heyheylesin
Heçeye gönlüm heçeye
Kılları dönmüş keçeye
Öte geçeden bu geçeye
Emmin seni heyheylesin
Der Dadal'ım okuşursun
Koçlar gibi tokuşursun
Tenha bulsan öpüşürsün
Emmin seni heyheylesin
<end>

<start>
Hey ağ'lar her sürem ata binilmez
Ata binince de uğru boş gerek
Her güzele benim diye aldanma
Kahkül kıvrım kıvrım eğri kaş gerek
Yiğidin atı da kulağın diker
Güzel ırgalanır da omuzun silker
Kınalı keklik gibi gürleşir kalkar
Güzele gerdan da ata döş gerek
Yiğidin atı da çabuktan olur
Güzelin yüzünde çifte ben olur
At dördünde ağam biraz çiğ olur
Güzele on dörtte ata beş gerek
Dadaloğlu'm da bunu böyle söyler
Eksiği varsa ağ'lar siz tamam eylen
Bin atta da biri yavuz olmalı
Yavuz ata uygun arkadaş gerek
<end>

<start>
Hey ağalar kış m'olacak bilemem
Gavur Dağı gene başın duman mı
Padişahtan ferman gelmiş gel deyi
Gidiyom ya geleceğim güman mı
Kırpık olur Gavur Dağı'n ormanı
Padişah derdimin olmaz dermanı
Devlet hakkımızda vermiş fermanı
Yeni evliyim ayrılacak zaman mı
Dadaloğlu'm hile yoktur işimde
Yiğit olan yiğit görür düşünde
Alışkan tüfekle dağlar başında
Azrailden başkasına aman mı
<end>

<start>
Hey ağalar hey paşalar hey beyler
... oğlu şerrin benden ırmadı
Benim gönlüm dönüp döğüşmek ister
Ah neyledim Tayyaroğlu koymadı
Akşam namazı göç göçe oldu
Çarhacılar birbirine düş oldu
Balıklı derede zor döğüş oldu
Toygun oldu baba oğlun bilmedi
Dadaloğlu der ki belim büküldü
Oynadı şelfeler zırhlar söküldü
Gelin kız kalmadı yola döküldü
Ağlaşır analar oğul gelmedi
<end>

<start>
Aklımda o gülbahar 
İnce füsun gülüşün
Denizi kıskandıran kumral
Sevda yağmuru
Yüreğimde burkulur imkânsız
Fesleğenler laciverte boyalı
Dilsiz dipsiz ağrılar
Bu mudur aşk denen kor
Yürekte çılgın mavi
Ardahan’da hatıra
Erzurum’da hep hüzün
Hopa’da göğe değen
Selvi dalları gibi
Büklüm büklüm Çoruh mu? 
Taşları kemiriyor
Nerye gitsem o azgın tılsımlı
Zor sürgünler
Kucağında yalnızlık ve
Bir buket Ağustos
Hep seni fısıldıyor
Yanıp sönen yıldızlar
<end>

<start>
Yüzleri bir afete dönük
Ceylanlar gibi / benizleri
Sapsarı
Yüzünden gülücükleri
Yolunmuş
Kudüs'cesine
Matem dolu
Ve ah bana bir hal oldu
Seyyit
Bu kent kimin kenti
Gözyaşlarını taşıyamıyor
Kaldırımları
<end>

<start>
Kıyarlar sana
Gecenin çıldırtan çığlıklarına
Sıkı tutun
Hizaya getir duruşunu
Hekimlerin
Metal bir akışla ak git
İniltisine hastaların
Tebessümün öyle kalsın
Hayat dolu ve sonsuz
Bulunmaz bir yalnızlığın serencamıydı
O Leyla ki akşam koşuyolunda
Damarları öpülürken kalbimin
Bir tüfekle bir gülün
Sırt sırta duruşu gibi
Ağlamak ve gülmek aynı anda
Böyledir bu zalim duvar içleri
Bir hapishanede 
Bir de hastahanede
İşte bu yüzden
Saçların düştüğünde göz uçlarına 
Bir daha atma yukarı
Bırak kalsın 
Sevgilinin avuçlarında
Binbir hareli
Gül açsın
<end>

<start>
Bir haber yolla
Gecemin yazgısı değişsin
Ucunda kaderim tutuştu
Hasretinin
Gözbebeklerime oturdu 
Kurşun rengi akşamlar
Ciğerinden ateş düşürdün ciğerime
Tutuştu ellerim özleminden
Bir haber uçur
Gecemin yazgısı değişsin
Ve as beni
Dil ucunda sakladığın sırlarınla
Eritip damıt beni
Aşkın ibret dolu aynalarından
Bir haber ver
Türküleri yetim bırakan
Parmaklarından
<end>

<start>
Bir kurşun gibi eriyor
Kemiklerim
Yerlere boşalıyor 
İçleri
Aynalar çılgın, granitler ve kristaller 
Acemi
Bir an çevir yüzünü
Sevinsin ve kapansın son kez
Sana hasret 
Gözlerim
<end>

<start>
Böyle değildin sen kalbim
manolya gülüşlerden mavi tonlar devşirir içirirdin bana 
saz benizli
bal bakışlı acılardan ümit gülleri derer 
sunardın gamlı ruhuma
geçirirdin beni daracık geçitlerden
söz tükenirse bakardın
bakışın biterse susardın
susuşun susarsa gülerdin
her yangından sonra küllerimden doğururdun beni yeniden
bütün hain tuzaklara inat yüzüme bakardın
muştulardın yüzümü yeryüzüne 
Böyle değildin sen kalbim
az vakitte çok beslenir
çok vakitte gönül sarayları yapardın
aşkımın koynuna umutlar koyardın
bal mumumdan şehirler kurardın
dilinde şiirlerim şakırdı senin
Suzi dilara makamında şarkılar söylerdin tenhalarda bana
nasılsın, söyle
nefesleri Leyli kokan aşığım
gözlerinden Yusuf akan Yakub'um 
yarasından yar damlayan mecnunum
çengicilerin eline mi düştün
süreyyadan ışığın mı kesildi
ağızsız, dilsiz bir zalim taş mı düştü bahtına
türküsü sustu mu göklerde pervaz vuran güvercinlerinin 
bir ateş, bir kılıç, bir taş
bir de viran mı düştü payıma yoksa senden
Böyle değildin sen kalbim
ayağa kalk dik tut başını
Hüthüt ve Süleyman'da ki sırrın aşkına
hilaller, dolunaylar, maveralar aşkına 
kalk ayağa 
sidre aşkına tahiyyat aşkına
yarasından yar damlayan yüreğim
kalk ayağa
kalk
<end>

<start>
Şehit M. Selim Kiraz'a
yoruldum
parçalı haritaların boyun büküşünden
buruşuk bir kağıt gibi
susuz bir menekşe gibi soluşundan
umutsuz ve acı ile bakışından
kaldırım kenarlarındaki esmer çocuklar
bir beyaz mendile bulaşmış kan gibi
duruyor ellerimde
ellerim ah! 
kimin katili bunlar?
çocuklar gözlerime bakınca simsiyah bir gök
çocuklar göğü bölünmüş yıldızlar gibi
sıska ve parlak
içime tutunan yıldırımıdır göklerin
çocuklar
susuz ve gümrah
çocuklar Mehmet Selim'de göğeren
aç ve aydınlık
sabah
03.04.2015
<end>

<start>
gidiyorum işte
size bir gözyaşı çığlığıyla
savrulan uygarlığımı
haykırıyorum
celladıma ait maskenin altından
yakut ciltli kitap adları
fısıldıyorum
"eskimeyen yeni"den
dil değmemiş sözcüklerimi
sakladım size
mahrem ve bakir
<end>

<start>
bugün
bütün dillerde yağmura tutulduğum doğrudur
ince ince ağladığım 
sustuğum
ve yeniden yeniden seni biriktirdiğim doğrudur
acil şifa temennilerini başımla onayladığım
yeri göğü kucağıma sığdırıp taşıdığım doğrudur
tüm dünyanın menkıbelerini ezbere bildiğim
fravun mahkemesine sırtımı döndüğüm
yağmurdan yağma, buluttan doğma,
topraktan olma yanımı
rüzgarlara verip
medine’de hiç olduğum doğrudur.
kisranın sarayını yağmaladığım, 
karun’un halifesi olduğum, kuyunun, ateşin,
ashabı-ı uhdudun, mağaranın içinden geçip,
kırk gün kırk gece şam sokaklarında
kardeşlerimce aç susuz bırakılıp kedi köpek yediğim doğrudur.
çamurlu ve kanlı sulardan içtiğim doğrudur
beni hiç mi görmediniz
işlemeli bir mendil ve sırları yarı dökülmüş
eski bir ayna gibi cebinizdeyim
sustuğum kadar size döndüğüm
ve bugün bütün dillerde yağmura tutulduğum doğrudur
ince ince ağladığım 
sustuğum..
<end>

<start>
Şairliğimin taze dilli hazır cevap sözcüsüdür kalem
Kalemin söz inceliklerini bilen dildaşıdır sözüm
Ta Mahşer sabahına dek binlerce aşığı sarhoş eder
Aşk meclisine dolu iri kadeh neşesi verendir sözüm
Aklı başında gönül eriyim gönlüm sevgi meyhanesidir
Başına buyruk aşığım birlik ve teklik işaretidir sözüm
Olalı son zaman Peygamber’ine övgüler söyleyen 
Son zaman ümmetinin yüzsuyu olmuştur sözüm
O’nu överken gönlüm doğru yola erişin tanyeridir 
Tanyerinin yıldız saçan kutsal güneşidir sözüm
Yıldız saçan güneşi olmazsa o eğer tanyerinin 
Ülker takım yıldızının ipi kopuk gerdanlığıdır sözüm
Nef’i’yim övgüsünün düşüncesiyle oldum dileğine eren 
Cihanda dileğine ermemişlere muştudur sözüm
<end>

<start>
Söz çatlar mıydı orta yerinden
Söyleseydim sana
Bir besteye benzeyen gülüşünde
Baharların yeşerdiğini
Ama ben bu şehirde mağlup 
Krallar yaşattım
Her girdiği savaştan zaferle
Çıktığını sanan
Nasıl söylerim sana 
Sırılsıklam olduğumu
Üstelik utangaç yalnızlıklarımı
Şiirleştirip
Bastırıyorum koynuma bıçak gibi
Belki de söz çatlayacaktı
Bir tren düdüğü bölmeseydi 
Sessizliğimizi ortasından
Şimdi ben nice İstanbul’lar çıkarıyorum 
Ceplerimden masmavi
Sen geleceksin ya 
Kelimelerimi biliyorum
En ağır taşlar için
<end>

<start>
Uyandığında 
uğultusu bitmiş olacak bu tarih depreminin
avuçlarında biriktirdiğin öfkeli hicranı 
dökeceksin bir solukta
bilmeyeceksin ki, sen yokken
biz nice fravunlar çoğalttık
etimizden, kemiğimizden ve serpilip durduk
nil kıyılarına
bilmeyeceksin ki, babam
“yeşil sarıklı ulu bir hoca”dır
serüvenimiz hangi kitapta şerh adilmiştir
köklü, eski arşivler, yüzbinlerce kitap,
zümrüt gözlerin ve masmavi bir ölüm
saat ondört
bilmeyeceksiniz ben uslanmam
çağdaş, taş devrinin mimarları 
altın bakraçları kuyulara gizlemiş
keşişler
o pitoresk sarışın sevgiliniz
hiç bilmeyecek
cıkmış, nemli gözleri
yetimin sağır duvarlarda gezinirken
yüreğim kaynıyordu büyücü kazanlarında
yüreğim yanıyordu tarih kitaplarında
kitaplarında
ve burkulmuş olsa da
hafızam sıcak, gözlerim keskin
ruhum biraz yorgun
ve çiçek vurgunu olsa da yüreğim
vazgeçmeyeceğim
bu aşkın, kor aynasını taşımaktan
sen ise yarı baygın uyandığında
milyonlarca yıllık, sesim yankılanacak
kulaklarında
uyandığında 
beyazıt meydanında, bekliyor olacağım
sahaflara gitmek için
ömrümün yoksul ve kalabalık yanlarına
binlerce ömür ekleyerek
ve delirmemek için
saklayıp kokusunu ölmenin
azrailde doğacağım
pür ümit
işte, o güne kadar, sızısına aldırış etmeden
kaburga kemiklerimin
mavi kefenleri hep saklayacağım
mavi ölümler için
<end>

<start>
Erken vuruldu
Kalabalık yalnızlığı
Çocukluğumun
Sabır çatlağı yüzümde
Islandı türkülerimin nağmesi
Gül yağmurundan
Aynalara düştü gözleri
Ay yüzlü cellat
Çekti ipini mil
Gözlerinden ömrümün
Erken vuruldu
Kalabalık yalnızlığı
Çocukluğumun
<end>

<start>
Yol oldu bıldırcınlar
Birikip gerdanında sufinin
Militan seslenişte buharlaştı
Çekik gözlü kızlar
Bir besmele 
Bir tutam barut
Bir geçkin tebessüme ilişmiş
Kan pıhtısında dillenişi
Öfkenin
Öfkenin ve kan damlayan çiçeğin
Tanıdık elbet bıldırcın sürülerini
Şafak kızıllığında göğümüzden
Geçip giderken
Öyleyse
Hangi zehir anlamını yitirmez
Aşkın parıltısında
Biz ağlaşırken
Fakülte kapılarında
Böyle ölmemeliyiz cennette
Cehennemde dirilmek üzere
Bir yolu olmalı
Tüy tutmanın 
Gölgelikte
Bir gece ansızın 
Çalınır kapısı yorgun tarzanın
Ve prangalanır profesörler
Midelerinden kürsülere
Götürülürler
Turfanda sebzeler gibi
Kamyon kamyon 
Ta oralara
Mağlup olmadık buralar
Lekesiz ölümleri ağırlıyor
Slogan kanından töreli iktidarların
Derviş mi desem
Katil mi 
Bilmem
<end>

<start>
Ben gözlerinde yaktım
Bu şehrin 
Hasret anıtı yüreğini
Yaktım
Yüzbinlerce şarlatanını
Bu şehrin
Soğuk bir köpüğün bedeninde
İşte bu yüzden azalıyorum
İnce ince
Görmüyor musunuz
Bu yüzden yok saydılar beni
Ruhum daha bendeyken
Oysa ben yaktım
Bu şehrin karanfillerini
Birer birer
Ben tükettim kelimelerini
Tüm kitapların
Bilmiyor musunuz
Elimde mührüm var
Söylenen ve kazılan kirli künyenize
Ve bir daha doğmayacağımızı
Unutmadan
Zillet’le vuruluyoruz erkek erkek
Sonra saçlarında ve yanaklarında
Kanlı barutlar pıhtılaşınca çocuklarımızın
Boyu devrilesi olmalı diyorum
Bir buçuk milyar gövdenin
Şimdi ben bu titreyen ceylanda 
Hangi dağı koklayayım
Hıra mı, Uhud mu düşmeli aklıma
Yoksa tekmelenirken gövdelerimiz kardeş kardeş
Mil çekip gözlerine yüreğin
Sus mu diyeyim
Evet beni iyi tanıyın
Ben sevgilimin gözlerinde yaktım
Bu şehrin hasret anıtı yüreğini
Yaktım yüzbinlerce gölgesini
Korkmuş ve sinmiş dirilerin
Ve şimdi unutacağım seni
Unutmadan olmuyor sevdiğim
Çatlıyor damarları alnımın
Alnımın ve yüreğimin
Unutmadan olmuyor
Aramıza uçurumları giriyor
Göklerin
Ve gözlerin umut veriyor bakınca hemen
Biraz İstanbul olsam diyorum
Biraz Afganistan
Ve biraz Medine olsam
Sokakları karanfil ve gül kokan
Gözlerin umut veriyor bana 
Biraz İstanbul olsam diyorum
Dirilip ayağa kalksam 
Biraz İstanbul
Biraz....
<end>

<start>
incecik ve telaşlı bir martı çığlığı
biçer gecemi
ıslanır hayali çocukluğumun
Her yanım sendin
soğuğu emip, üşüdük
bakışlarında musanın
yollara öfke taşıdık
öfkelere yol yaptık
bir ömür
her yanım sen
başımda papatyalı bombası
zelzele kurbanı şehirlerin
ve tren düdükleriyle
yüreğime bıçak gibi batırdığın sesin
damla damla akıp gider gözlerimden istasyonda
saat ikide
her yanım sen
gül yıkanır gülle
taze mevsimler katarsın ömürlere
bahar dolar içine baharın
saçına konar kelebekler renk renk
ve şavkır bir çocuğun rüyasında bakışların
her yanım sen
az kalsın vuruluyorduk susmaktan
aşkına mecnunun
<end>

<start>
Tut ki saçlarına değdi dilruba
Yitti nefesinde kehribar sesler
Yıllardır ruhları kışkırtır bu raks
Kanar dudağında bestesi aşkın
Billur sularına mavi elması 
Değince dirilir kelimelerin
İstanbul’da kız kulesi ıslanır
Gözlerine dalan hüzzam aşkların
Ay düşer sesine kurbağaların
Yüreğinin balı akar dilinden
Alnında yıldızlı hatıraların
<end>

<start>
Gel ne zaman istersen çözülmüş saçlarınla
Çözdüm düğümlerini yolların birer-birer
Hasretim kan kınası son turnaya yakılan
Bir ağaç var altına dilekler bırakılan
Her dalında bir gece soyunup güne girer
Gel ne zaman istersen eteklerinde bahar
Yalın bir türkü gibi sevdaların adına 
Işığı söndürülmüş şehirlerde kışlama
Aşkı bir öpücükle bir daha nakışlama
Alev dudaklarınla kelebek kanadına
Gel ne zaman istersen içinden sıyrılarak
İçerlek bir kapıyım nicedir içimde ben
Açıp gir uyuyorken içimdeki engerek
En gereksiz ölümü özümde bilmen gerek
İçimdeki engerek bir başka biçimde ben
Gel ne zaman istersen firûze yağmurlarla
Filiz yeşilini sar bu sımsıcak sarıma
Kur aşkın saatini günün bittiği yerden
Kirpiklerinde kalmış güneşli gecelerden
Bir damla ışık içir yorgun umutlarıma
<end>

<start>
Gül kokuyor kuş sesleri bu sabah
Yine zülfün seher yeline değdi
Kavurdu gönlümü kor gibi bir ah
Belli ki yâd eli eline değdi
Ağlamışsın yaprak döktü dallarım
Düğümlendi sana gelen yollarım
Yokluğunu kucaklarken kollarım
Hangi hoyrat kollar beline değdi
Bahar gülü idin kış ayazımda
Adın mühür gibi alınyazımda
Şarkım figan oldu gönül sazımda
Mızrabın mı hasret teline değdi
Sevdam bestelendi senin sesinde
Gönül makamında gam perdesinde
Gayrı bir şarkısın aşk beldesinde
Adın şeyda bülbül diline değdi
Sabır atı gelmez hasret gemine
Özüm dayanmıyor yâr özlemine
Çınladı gönlümün kulağı yine
Parmağın mı vuslat ziline değdi
<end>

<start>
Sıvanır her lahza yalnızlığına,
Vurulan son günün kapkara kanı…
O son yalnızlığı son bir kez sına,
Ateş pençelere verip yakanı; 
Gör kör kuyularda suyu yakanı,
Su yangınındaki âmâ âhengi…
Gece, kurşunlarla kuşların cengi,
Her nefes, bağrında mavzer fişengi…
Ulum ulum ulur o bulanık su,
Sen o son türkünü söylediğin an…
Göksüz yıldızlara kurulan pusu,
Öksüz ömürlerden örülen zaman…
Dolunay, savrulan sarı bir duman,
Karanlık, göğsünde Arab-ı zengî…
Oynak görüntüler bir kara çengi,
Her nefes, bağrında mavzer fişengi…
Ve sen, ey bir türlü ben olmayan kuş,
Ey son nefesimle bitecek türkü! ..
Alacak sırtından son zorlu yokuş,
Som karanlıklardan giydiğin kürkü…
Sırtında kaftanı, başında börkü,
Elinde fermanı ve can mihengi,
Gece, can alıcı; gece, kan rengi.
Her nefes, bağrında mavzer fişengi…
<end>

<start>
Sırtımdan hançerleyip, imdat diye bağırdın; 
Kördün, tüm vicdanların seslerine sağırdın…
Aslında sen değildin Taşnak, Hınçak, Asala.
Soykırımmış… Sen bile inandın bu masala…
Bu ne soymuş ki Serop, bitmedi kıra-kıra; 
Serpildi ayrık gibi dünya denen bozkıra? ..
Bu yurtta, tek bedende bir can gibi yaşardık; 
Aynı mizaha güldük, aynı gözde yaşardık…
Yalanlar yasa ile “gerçek” olur mu Aram? 
Tepe iken dağ olur Ermenistan’la aram…
Uyan Dikran! .. Bak hâlâ ellere kanıyorsun.
Bağrımdaki yaramsın; ah desem kanıyorsun…
Dostum isen, dilerim “dost bağı”na ermeni,
Düşmanımsan unutma, ben Türk’üm, sen Ermeni! ..
<end>

<start>
Okyanusların dibi sığlığın kadar derin
Güneşin yüksekliği bakabildiğin kadar
Salıver dizginini doru düşüncelerin
Sevdanın sıcaklığı yakabildiğin kadar
Hani bazen düşlerin bir denize dalar da
Bir martı çığlığında suya düşer ya yüzün
Denizini kurutmuş dümensiz adalarda
Son midye kabuğudur suyu kanatan hüzün
Susturmak istiyorsan özleminin sesini
Karşındaki duvara düşür bir pencereden
Ipıslak saçlarını bir saksıya emziren
Krizantem kokulu bir kadın gölgesini
Sevda bahçelerinde gözlere diken isen
Yürü özlemlerini bohçalayıp bir güle
O sarhoş sokakların son sahibi sen isen
Gördüğün son ışığa yürü git güle güle
<end>

<start>
Bir bahar dalında göründü zaman
Gözleri çırılçıplaktı
Eriyorken gözbebeğim mevsimin ılık teninde
Baharın gülleri aktı
Çıplak gözlerimle gördüm
Bir kanadı yağmur öbürü duman
Çırılçıplak bir çiçeğe indi
O gözleri çırılçıplak zaman 
Bahara asılı kaldı ıpıslak
Sırtından soyduğu yorgun ikindi
Bir çocuk yüzünde göründü zaman
Dudakları çırılçıplaktı
Giyinirken gözlerim soluksuz sağnakları
Yaylamın selleri aktı
Çıplak aklımla anladım
Bir dili masaldı öbürü destan
Çırılçıplak bir umudu salladı
O dudağı çırılçıplak zaman
Hep o salıncakta sallanıp durdu
Umut kundağında umudun adı
Bir kadın teninde göründü zaman
Arzuları çırılçıplaktı
Ürperirken akşamına aklımın ayva tüyleri
Seherin yelleri aktı
Çıplak yüreğimle duydum
Bir eli zilli tef öbürü keman
Çırılçıplak bir çengiydi kor gibi
O arzusu çırılçıplak zaman
Yaşanmamış iki an arasında
Zaman zamanını bekliyor gibi
<end>

<start>
Tut elimi kapanıyor perde
Tut elimi kalamazsın gayrı
Dolunayın diz çöktüğü yerde
Toprak sarhoş sular sayrı
Ah çekip durma öyle ikide birde
Ahsen-i takvim üzre bu mudur ahde vefâ
Aşk beni yakıyor ah seni
Beni aşk seni ah eylemez iflah
Cem iken bezm-i elestte bilcümle ervâh
Ah seni göreydim devreden o devirde
Eyvah ki eyvah
Ah çekip durma öyle ikide birde
Ah çekip durma öyle ikide birde
Ötelere benimle gelmelisin
Tut elimi ölemezsin bir başına inan ki
Öldürmez bu ah seni
Hangi su ölebilmiş ki nehirde
Tut elimi kalamazsın gayrı
Zincirini koparan bu şehirde
Ah çekip durma öyle ikide birde
Bunca nedenler içinde nedensiz
Kim demiş ölüme yalnız gidilir
Hangi ruh ölebilmiş ki bedensiz
Tut elimi ey rûh-i ravânım
Sonsuz aşkın panzehiri
Şu ölüm denen zehirde
Tut elimi kalamazsın gayrı
Zincirini koparan bu şehirde
<end>

<start>
- Yarınımız olan çocuklara -
Seni bin sevdadan süzüp arıttım,
Can çiçeğim umut gülüm yarınım
Gönlümdeki sevgilerden damıttım
Can çiçeğim umut gülüm, yarınım
Terli avuçların minik ellerin
Mızrabıdır gönlümdeki tellerin
Katılma önüne hoyrat yellerin
Can çiçeğim umut gülüm yarınım
Kirpiğin dünümü dantelleyen giz
Ey beni yarına yeşerten filiz
Sen beni yaşarsın ayrık değiliz
Can çiçeğim, umut gülüm, yarınım
Küçüğüm dev gibi büyüyen ünüm
Beni geleceğe bağlayan günüm
Sen ağaran sabah ben ise dünüm
Can çiçeğim umut gülüm, yarınım
<end>

<start>
Hasretle hazana erdi baharın
Sabrile gurbetin sıla olmadı
Sustun meyanında Bestenigârın
Ey gönül hâlâ mı çilen dolmadı
Aşkın ecelimse doldur içeyim
   Gönlümde solmayan sabır çiçeğim
Vuslatı bekleyen kor dudağımda
Söyle neredeydin gençlik çağımda
Sam yeli eserken gönül bağımda
Aşk denen büyülü çiçek solmadı
Bir ölümdür bir de sensin gerçeğim
   Sevda bahçesinde sabır çiçeğim
Düşlerim dizginsiz hayal derbeder
Kervanlar bu yoldan hasrete gider
Vuslatı önüme serse de kader
Gülünü derecek gücüm kalmadı
Seni o sahilde bekleyeceğim
   Elimde solmayan sabır çiçeğim
<end>

<start>
Ne zaman başım ağrısa
Baş belası boz dumanlar çöker dağların başına
Depreşir birer-birer baş tutan yaralarım
Zonklar yüreğimin şakağında
Başıboş sevdaların en haşarısı
Baş eğdirir içimdeki omurgasız onurlara
Başsız solucanların övülen başarısı
Kimse bilmez ne çekerim yıllardır
Kaç kırbaç yer her koşuda gönül atımın sağrısı
Dedim ya düşman başına
Dayanılır ağrılardan değil bu baş ağrısı
Ne zaman başım ağrısa
Başıma dünyanın bin türlü işi gelir
Rastlantı mı talih mi yazgı mı bilmem
Ne zaman avım çıksa tazımın çişi gelir
Tazım dizime işer
Ellerim yanıma düşer
Yanım yanar sağım-solum sobe
Sobeler elle başı oyunda elebaşı
Bu başıboş oyunda hep ayaklarım ebe
Hep tabanlarım şişer
Ne zaman başım ağrısa
Garipliğim yüreğimin yanağında kıllanır
Saplanır sancı gibi böğrüme uyur aklım
Aklımın avlusunda ağrılar akıllanır
Tekin olmaz akıllısı ağrının
Git kendini başka bir koşuda yor
Bir daha basma sakın nasırıma ey zaman
Başım ağrıyor
<end>

<start>
“Dün gece gökyüzünde yıldızlarla oynadım,
  Odamla Aydede’nin arası tam yüz adım”
  Dersem, dostlar bana der; 
                                “Çocuk musun birader? ”
Bıraksam bir nineye kuyruktaki sıramı,
 Ve öksüz bir çocuğa eldeki son paramı
 Versem, dostlar bana der; 
                                 “Çocuk musun birader? ”
Birleşsem serçelerle can sevgisi dirlikte,
 Simidimi bir sokak kedisiyle birlikte
 Yersem, dostlar bana der:
                                  “Çocuk musun birader? ”
Assam çocuk gönlümü okulların ziline; 
 Ve çocuk gönüllerde sevginin menziline
 Ersem,..
 Ah, yolunu bilseydim; 
                                     Çocuk olabilseydim…
<end>

<start>
“Bayram gelmiş neyime” 
Ney dediğin bir kamış
Rüzgâr kor nefesini
Gülsuyuyla yıkamış
Kendine neyzen demiş
Neyzen üflemiş neye
Çevirmiş Şeşhane’ye
Medar olunca bugün
Bir hane beş haneye
Kör, kavalı gösterip
Bu senin teyzen demiş
*   *   *
Bayram o bayram ola 
Bir özge bayram mı şu
Bayramlar gelir geçer 
Gönenmez gönül kuşu
Dönendikçe kerkenez
Islık üfürür güne
Neyi neylesin deli
Yâr ile bayram eder
Hacı Bayram-ı Veli
Merkep kılavuz ise
Kervanda kırk hecine
Güç yetmez bu çarşıda
Bezirgânın gücüne
Sen ey ölüm meleği
Bu bir bayram dileği
Nebat şekeri kalbim
Hakk’ı zikrederken ez
Koyma ömrün gecine
Ezeceksen erken ez
*   *   *
Ten yere ikram olur
Ruh Rabbine ram olur
Yar ile bir olanda
Bayramlar bayram olur
<end>

<start>
İlk kez ben gördüm seni gecenin gözlerinde
Ürkek bir yıldız gibi karlı dağlara karşı
Duyduğum ilk sesimdin
Deli bir hoyrat gibi harladın hançeremden
Yekindi yoz sesimle gözü kara bulutlar
Belleri gökkuşaklı dağların ensesine
Kaç deli yağmur koştu yamaçlarda yamçısız
Kaç nefes ney üfledi o terli ten sesine
Kaç kez dolup boşaldı zamanın zembereği
Kaç örümcek tel gerdi gülen ağlara karşı 
Kaç bağlama bağlandı telimden sen sesine
Duruldun destelendin
            	         Vuruldun bestelendin
Çağlayan bir türküsün gayrı çağlara karşı...
İlk kez ben ördüm seni o örümcek ağına
Ses ibrişimlerinden dişi bir nakış gibi
Niceydin ne hâl oldun
    Yüzüktün halhal oldun
Takılıp gidiverdin bir kuşun ayağına
Bir “farz-ı muhal” oldun...
Sanma sana dargınım
Tükendim çok yorgunum
Yıkıldım şu yordamsız yokuşun ayağına…
Sana son kez çağrıma yetmiyor yetim sesim
Umudumu alnından vurduğun yere düştüm
Gün yanığı bağrıma vurmuyor gün ışığı
Önümde zifir gece ardımda dün ışığı
Gerçeği gören düştüm
   Gör ne günlere düştüm
Kar yağıyor her gece düşlerimin dağına…
Yanıyorum geceme çerağ edip sesimi
Kanıyorum yeşil bir yaranın yaprağına
Banıyorum bağrından çaldığım nefesimi
Bülbül türkülerinden süzdüğüm gülyağına...
<end>

<start>
Ömür can tezgâhında dokuduğun tek halı
Sonun ilk akşamıyla solmamalı nakışın
Ve ruhun olmamalı bir bedenin hamalı
Sinmeli her nakışa kökboyalı bakışın
Vur kirkiti yüzyılı bir nefese düğümle
Zamanın dokusunda birer ilmektir anlar
Dünü yarına taşı gönül denen güğümle
Yarın yok sayılacak bugünü yaşayanlar
Kar yangınıdır ışık ufkunda yoz güruhun
Karatır gözlerini gördüğü her karaltı
Ezel sözüne bağlı kalabildikçe ruhun
Göklerin son katıdır bastığın yerin altı
Ömür ne ki bir soluk bir öpüş bir okunuş
Ha savruldun toz gibi ha sarıldın bayrağa
Ölüm ne ki bir çığlık çıngısına dokunuş
Bir tahta çıkar gibi inmelisin toprağa
<end>

<start>
Martılar denizlerin dudaklarında bulur
Yıldız karanlığında kaybolan gökyüzünü
Ölüler mezarlarda birer kırlangıç olur
Yerin penceresinden gösterse gök yüzünü
Ünü yorgun yollara saçılmış nallarından
Zamana çivilemek deli-sakar atları
Sevdâ türkülerinin yelesinde okşamak
Dile pelesenk olan nemli nakaratları
Oturtup bir cumbaya insansız sokakları
Fesleğen saçlarında bir kuşluğu taramak
Kuş sesinin saksıya işlediği nakışta
O en büyük nakkaşın imzasını aramak
Meltemin çiçeklerde damıttığı baharı 
Son nefesini veren kelebeğe içirmek
Parlatıp aydınlığın o altın düğmesini
Karanlığın daracık iliğinden geçirmek
Düne dönmek dünlerden yarınları izlemek
Uyumak bir hayatı yılların gölgesinde
Geleceği geçmişin gün sütüyle emzirip
Son menzile yollamak yolların gölgesinde
Duyarak sonsuzluğun çağrısını her seher
Dünlerin aynasından yarınlara görünmek
Uzanıp kar beyazı bir bulutun üstüne
Toprağın ter kokulu baharına bürünmek
<end>

<start>
Hava soğuk, toprak soğuk, taş soğuk,
Beyaz bir tüy gibi kar taneleri…
Isınmıyor ellerimiz, kış soğuk,
Gerçek soğuk, hayâl soğuk, düş soğuk,
Sevgi ile kaynamayan aş soğuk,
Kuruyan gözlerde donan yaş soğuk; 
Yetişin cemreler, kor taneleri; 
Serpildi karlara nar taneleri,
Onlar anaların bir taneleri…
Sokak soğuk, bahçe soğuk, gül donmuş,
Gönülleri ısıtacak öz sizin…
Gözüm üşür, penceremde tül donmuş,
Özüm üşür, ocaklarda kül donmuş,
Sözüm üşür, damağımda dil donmuş; 
Susmayınız öğretmenim söz sizin,
Sevgileri tutuşturan köz sizin…
Öğretmenim, sen düşünce gönlüme; 
Kar sandım, alnıma kuş sesi düştü…
Seni ilk gördüğüm sabah ömrüme
Yirmi Dört Kasım’ın cemresi düştü…
<end>

<start>
O taş gibi kibrini eritmedi gözyaşın,
İçimde ne merhamet, ne tenezzül bıraktın.
Yürüdün bağrın ezik, ama dimdikti başın,
Gururunu götürdün, geriye zül bıraktın…
Gittin! .. O son şarkıda asılı kaldı sesim,
Senden sonra burda ben bilinmeyen adresim.
Ne parmağımda yüzük, ne cebimde bir resim,
Ne de gönlüme umut gibi bir tül bıraktın…
Sevda gibi gelmiştin, bir heves gibi geçtin,
İçimden alev-alev bir nefes gibi geçtin,
İçindeydim, içimden bir kafes gibi geçtin:
Yaktın gönül bahçemi, bana bir gül bıraktın…
<end>

<start>
Sen çoktan uyumuştun
Ay batıyordu
Bozkır bir türküydü çoktan unutulmuş
Unutulmuş nabzında atıyordu gecenin
Doludizgin kısrakların nal sesi
Bir baykuş
Boynunda aslan yelesi
Ve gözünde şafağın çapaklı ışıkları
Seni sorguluyordu yorgun düştüğün yerde
Gölge uyutuyordu bir kavak çaya karşı
Dilleniyordu derdin dilsiz münadilerde
Son kurtlar uluyordu son dolunaya karşı
Gözü kanlı ve ağzı köpüklü vadilerde...
Sen çoktan uyumuştun
Ay batıyordu
Batıyordu bir gemi susamış bir denizde
Denizin ayağına yıldızlar batıyordu
Birden 
Ayın batmakta olduğu yerden
Bir çağla koparıldı dalından çığlık gibi
Son bâkire iğrendi iffetinden 
Sen hâlâ uyuyordun ay batıyordu
Cinler dev besliyorken
Bir karınca etinden...
Sen çoktan uyumuştun
Ay batıyordu
Batası bu şehrin arastasında
Yılgın yılanlar güvercin gözü satıyordu
Gece süt kıvamındaydı bozkırın bakır tasında
Sütleğen dallarında sürüngenler
Sütsüz ışıkları parlatıyordu
Yoz yıldızlar yağıyordu senin boz yatağına
Sen hala uyuyordun
Uyuyordu uyluğuna uygunsuz uzantılar
Başını koyduğun taş altını ıslatıyordu
Sen hala uyuyordun
Ay batıyordu…
<end>

<start>
Küçük kaçamakların dantellendiği
utangaç gülüşlerin kirpiğinde göz süzüp
süzme soysuzluklardan
onuru süzmek için
eteği bembeyaz namus uğruna
kaç ırzda siyahı öpücükledik
Oturup işlenmemiş günah sofralarına
sevabın şerbetine hançer banıp da yedik
merhamet döşeğine 
uzatıp yüzükoyun
şefkat ile esrimiş küçücük bir sevabı
kaç büyük günahı öpücükledik
Kuşanıp her seher uçurumları
suladık öfkemizi serseri sağnaklarda
bahar muştularını yolup kuş kanadından
soylu kavgaların dar sokağında
kaç soysuz silahı öpücükledik
Salkım sevdaların oyalandığı
oylum akşamlara uzanıp sereserpe
eskimiş ecelleri
yeniden ölmek için
o gözleri sürmeli gecenin gerdanına
kaç leylim sabahı öpücükledik
<end>

<start>
(GÖNÜL GÖZLÜ OZAN)
Anadolu bir Sivr’alan
Geceye gün yazan gitti
Sazımı özünce çalan
Gönül gözlü ozan gitti
Öfkeye örterdi külü
Aşkla öterdi bülbülü
Türküme sümbülü-gülü
Nakış-nakış dizen gitti
Seheriydi karlı dağın
Diliydi dalın yaprağın
Dostum dediği toprağın
Gizemini çözen gitti
O cemresiydi ayazın
O seher yeliydi yazın
Gönül mızrabıyla sazın
Tellerinde gezen gitti
Sazının bir teli düne
Biri bağlıydı bugüne
Güneşi örtüp gözüne
Karanlığı sezen gitti
Dinerdi ruhunda taşkın
Sesiydi sevginin aşkın
Halk şiiri denen köşkün
Damındaki hezen gitti
Hançeremizde ah gibi
Sevdalanmış semah gibi
Yunus gibi Emrah gibi 
Kalbe aşkı çizen gitti
Mânâydı aşk maddesinde
Yarındı dün caddesinde
Sözünü had haddesinde
Dokuz kere süzen gitti
Bağlamaya tel bulunmaz
Tezeneye el bulunmaz
Bir daha Veysel bulunmaz
Sazımdaki düzen gitti
<end>

<start>
Hayal ekmeği gibi tombul sıcak yuvarlak
Dağların sofrasına can gibi indi güneş
Sonsuzu içen ufkun çatlak dudaklarına
Bir dudaktan damlayan kan gibi indi güneş
Bugünü “dün” ederek geçiyorken “yarın”a
Umutsuz ocaklarda küllenen kordur akşam
Günün son dilimini yutunca bir dağ ardı
Korku kanatlı rüzgâr yüreğe hasret taşır
Uyur bir devin başı bir dilberin dizinde
Bir peri beynimdeki cinlerime sataşır
Ruhumun fırtınalar uluyan denizinde
Beni göklere çeken bir anafordur akşam
Günbatımı akşamın açık penceresinde
Boyalı gülüşüyle bir sokak yosmasıdır
Bu gülüşün altında tükenir ezilirim
Bu gülüş ölen günün ufuktaki yasıdır
Akşamın deva bulmaz derdini ben bilirim
Umutların tükenip sabrın bittiği yerde
Yumruk yemiş göz gibi yine mosmordur akşam
<end>

<start>
Anne sen yüzüme baktığın zaman
Kalbim gümüşten bir saksıda ıtır
İnan gözlerimiz buluştuğu an
Gönlümü özge bir güneş ısıtır
Dolaşsa alnımda bir an ellerin
Düşüncelerimde çiçekler açar
Sevgin öyle sonsuz o kadar yüce 
Ki sahillerinde martılar uçar
Sabah başucumda görünce seni
Üstüme bulutsuz bir gök eğilir
Dokunsam, toprağa düşen gölgeni
Gözüm görmeden de ellerim bilir
Anne sen düşüme girdiğin gece
Cümle bozkırlara yağmurlar yağar
“Anne” hayat gibi iki can hece
Her sabah üstüme gün gibi doğar
<end>

<start>
Özenir kardelene bahçemin beyaz gülü
Hangi dudakta açar sevdaların yaz gülü
Baharı bir damlaya kurşun-kurşun içirdim
Bir damlacık hayatı kırk namludan geçirdim
Kilitlendi nabzımı vurmak aşkıyla mermi
Vampir dolunayında mermiler kan emer mi
Sırnaştıkça o sonsuz derinliğe sığlıklar
Korkuya kürek çeker prangalı çığlıklar
Öptü göğüs geçirir gibi ayna ışığı
Yıktı göz görkemini alnımın kırışığı
Resmetti o sırlı cam mazideki halimi
Eski bir resim gibi seyrettim hayalimi
Solar son mızrap ile sevdanın o saz gülü
Hangi duada açar vuslatın niyaz gülü
<end>

<start>
Öter bir ardıç kuşu yemyeşil az ötemde
Oysa mor değil beyaz
Maviyi içerim turuncu türkülerden
Ürperirim avaz-avaz
İpek mendilimi alır götürür
Beni sonbahara salıveren yaz
Vuran kırlangıç nabzıdır bilirim
Bam telini kanda koparınca saz
Saksağanın upuzun kuyruğunu
Kısa gözlü serçeler anlayamaz
Arsız olur ardıç kuşu bilirim
Bilirim taşların tüyleri çok az
Ama ben çok ölürüm
Ay ışığı ikindime az gelir
Oysa ben çok boyarım gölgeleri
Fırçamın ucundan damlayan ışık
“Ye”leştirir tüm yumuşak “ge”leri
Şakağımda çoğalır tek parmağım
Upuzun uyurlar rahle-i tedrisimde
Cinlerin bilinmeyen bilgeleri
Bilirim tunç değil tefin zilleri
Çılgın olur çengi düşü bilirim
Bilirim neyzenin nefesi çok az
Ama ben çok ölürüm 
Birazcık ağlatmak için toprağa
Kısır bulutları dövmek çok yasak
Bir tutam türkü söylese biri
Biri bir damlacık şiir okusa
Çok ölürüm ben
En çok akşamlara ölürüm
Sabahlardan kalan son nefeslerle
Hiç kimse azımı çoklara saymaz
Hep en az sayılır en çok verdiğim
Canım bir damlacık sudur bilirim
Cümle sözün özü budur bilirim
Bilmemin ecele faydası olmaz
Eş dost hatırına şu mahallede
Çok az yaşarım ben sessiz soluksuz
Ama çok ölürüm
<end>

<start>
Sahipsiz bahçelerde ısırganlar gülüşür
Deli poyrazlar eser sağnak vurur gül üşür
Şerbetle kan tadını seçmiyorsa bu damak
Beyhudedir kurumuş gül dalını budamak
Teknedeki hamurda un belirsiz maya sır
Kanatır görüntüyü şehla gözde mayasır
Her kim ki hak tanımaz atayı ata bilmez
Kirişi kopar yayın okunu atabilmez
Bin senelik uykudan uyanırsan bu sene
Öpücük diyemezsin rüyadaki bûsene
Söyleminde olmasın diş ileri dil beri
Bir daha öpemezsin ısırdığın dilberi
Bir sakal ki girmişse her çorbaya/yoluna
Er kişi bıyığınla yürü kendi yoluna
Aklı çekemiyorsan arkadan it izine
Kavşakta karışmadan at izi it izine
<end>

<start>
-Karacaahmet’de-
Her seher bir şimşek gibi dünden güne atlar
Gün yanığı mermerlerde gül kokulu hatlar
Bir deniz ki her damlası yıldırımla yunmuş
Nice bin can biten ömrü mermerde soyunmuş
İbret bir ibrişim gibi solgun bu yumakta
Sonsuzluğu sessizliğe sarmış uyumakta
Her taş bir tümsek üstüne kumru gibi konmuş
Kanadında gözyaşları kuş sesleri donmuş
Kıyam eden ak kundaklı bu mermer bebekler
O kavşakta sonsuzluğa teşyi için bekler
O bebekler emsin diye gökyüzünden yeri
Meltemlerde damıtılır servi gölgeleri
Ve yarımlar dön emrinin özünde tam olur
Cümle sesler sessizliğin sesine râm olur
Gece gündüz yan yanadır ışıkla karanlık
Zamanın sık dokusunda her asır bir anlık
Ha Alperen ha serseri ha sofî ha rindan
Bin bir şehrayin içinde uğuldar bu zindan
Ne bezm-i sûz-i dilâra ne uşşak ne sâki
Her mermerin ak alnında tek hat: “Hüvelbâki”
<end>

<start>
Kurardın her gece bir altın şehir
Seher vakti nerelerde yıkardın
Gül oyalı al yazmanı ayda bir
Yarpuz kokan derelerde yıkardın
Sana gelmiyordu samanlık saray
                                Vay gülüm vay
Seven can verirdi bir çift sözüne
Açılmaz bir gonca idi dudağın
Bir “erkişi” gözü değse gözüne
Pençe-pençe kızarırdı yanağın
Kaçardın kişnerken içinde bir tay
                                Vay gülüm vay
Yedi renk emerdi gözünde çakır
Gökkuşağı yaylanırdı kaşında
Kızıl kor olurdu elinde bakır
Sen sıra beklerken çeşme başında
Eriyip akardı bakraçtan kalay
                                Vay gülüm vay
Düşlerin mızrabı taşa değse de
Gönül bağlamanda o tel inlerdi
Sana gıpta eden kızlar neyse de
En çok kıskananlar hep gelinlerdi
Kaşların hilaldi yüzün dolunay
                                Vay gülüm, vay
Suyuna değince sağnağın saçı
Küçük derecikler özenir nehre
Sonunda o köyden yükleyip göçü
Geldiniz düşünü kurduğun şehre
Hicretiniz köyde sayıldı olay
                                Vay gülüm vay
Binalar dağ gibi ekmekler ufak
Uçsuz bir ummanda Bismillah vira
Her dönemeç belâ her köşe nifak
Yıllık geliriniz bir aylık kira
Ne çabuk geçiyor kirada bir ay
                                Vay gülüm vay
Bir gece düşüne girdi ulu cin
İçirdi bâdeyi zamana uydun
Nasıl da yakıştı sana “blucin”
İlk hazzı ilk gece işinde duydun
Gördün ki zorluklar ne kadar kolay
                                Vay gülüm vay
Kartal kanadında süzüldü hava
Uçtun ayakların kesildi yerden
Bir türlü bir dala konmadı yuva
Şehzâden bakmadı pencerelerden
Sen dansa kalkarken bozuldu halay
                                Vay gülüm vay
Rüzgâr nerden esse o yana yattın
Üniforma soydun mum alevinde
Gitmek için asteğmene dayattın
Kız ne işin vardı orduevinde
Baban paşa mıydı deden miralay
                                Vay gülüm vay
Hiç yok olur muydu kadının adı
Özgürlüğü ak gerdana işledin
Alnındaki ar damarı çatladı
Dudağında dönülmezi dişledin
Küçük bir ninniydin ettiler nanay
                                Vay gülüm vay
Bir filizdin uçurumun ucunda
Derinliğe doyamadı sığlığın
Bir yel esti tükenişin burcunda
Tren raylarından uçtu çığlığın
Kesişti makasta sonsuz iki ray
                                Vay gülüm vay
O hasret çektiğin bu koca şehir
Yine öğütüyor değirmen gibi
Caddeleri nehir havası zehir
Vitrinleri şehvet renkli ten gibi
En ciddi cümlenin özünde alay
                                Vay gülüm vay
Yasını tutan yok adını bilen
Hâlâ gözünde mi o kara perde
Gidenin yerini alıyor gelen
Hiçbir şey durmuyor durduğu yerde
Nazlı otobüsler hızlı tramvay
                                Vay gülüm vay
Şu şehir sandığın boz-bulanık su
Her dalgası bir limana susamış
Gecesi bin tuzak günü bin pusu
Kırk başlı bir ejder kana susamış
Ne altın okları savurdu bu yay
                                Vay gülüm vay
Bilmem seni nice etsem hikâye
Garip hasta toy hekimin umrunda
Şu dünya hayatı olunca gaye
Bu hazin hikâyen kimin umrunda
Dilekçen makamdan alır mı onay
                                Vay gülüm vay
<end>

<start>
Aradın güzelliği besmelesiz benizde
Sevgiyi mızrakların ucunda alkışladın
İlkyazın sularını yıkadın son denizde
En sevimli düşmanın yüreğinde kışladın
Bâkire bir akrebin visalinden her gece
Kirlenmiş kuşluklara uyandın yine bâkir
Her bedestende seni mezat etti bu cüce
Ey ruh/ varlık içinde nefse el açan fakir
Unuttun da tül gibi türküsünü ezelin
O yırtık şarkılara çığlığını yamadın
Uydun da nağmesine hariçten her gazelin
Gönül teline vuran mızraba uyamadın
Sana verilmedi mi “sefer görev kâğıdı”
Söyle ey ruh/ senin mi giyindiğin şu beden
Gözlerinde hasretin kurumuş son ağıdı
Yürüyüp gideceksin celp gelince Şubeden
<end>

<start>
Derler ki
O ceylan öyle bir can ki
Ne kement kâr eder ne vurulurdu
Candan damıtılmış bir suydu sanki
Can evine lüle-lüle akardı
Baktığını alev gibi yakardı
Cümle sözler erirdi bir sözünde
Kimi zaman bir göl gibi özünde
Döner dalgalanır ve durulurdu
Bin bir sevda bulutlanır gözünde
Bir damla yaş olur akıp giderdi
Dantel gibi kirpiklerin altından
Yavru ceylan gibi bakıp giderdi
Bakarken ateşe yaktığı candan
Kopardığı bir tek aşk çiçeğini
Zülfünün teline takıp giderdi
Umut emzirirdi murat vermezdi
O şuh visaline berat vermezdi
Ebemkuşağında aydınlanırdı
Gözünün yeşili yüzünün alı
Endamı yürüyen bir bahar dalı
Bakışı sevdaydı gülüşü bela
Her gören olurdu ona müptela
Kâğıdı aşk mürekkebi can idi
Kan ile yazılmış bir destan idi
İşte böyle bir can idi Gülendam
	Bir âfet-i devran idi Gülendam
Dedi ki
Yıllarca mahpusta yatan
Ömrünü bu sevda uğruna satan
Bir zamanlar bıçkın olan birisi:
“O yosma öyle bir vurdu ki beni
Derman bulamadım derin yarama
On beş sene demir parmaklıklara
Tutuşan alnımı dayadım ama
Soğutmadı hasretimi seneler
Adını andıkça kor mengeneler
Yorgun yüreğimi sıkar her gece
Gülendam dedikçe özlemim arşa
Boz bir duman gibi çıkar her gece
Sahip olmak için o özge cana
Sonunda elimi boyadım kana
Gençliği uğrunda ettim de talan
İşte şu titreme elimde kalan
Varsın dokunmasın elim eline
Dolanmasın kolum ince beline
Şu fani dünyadan göçmeden önce
Ecel şerbetini içmeden önce
Gözlerim içse o sevda özünü
Dünya gözüyle bir görsem yüzünü
Son bir kez baksaydım o çağlayana
Buncağız mutluluk yeterdi bana
Bin ömürlük bir an idi Gülendam
	Bir âfet-i devran idi Gülendam”
Dedi ki
Elinde kehribar tespih
Ağzında kehribar rengi üç dişi
Eski efelerden yaşlı bir kişi:
“O ceylan bir kere ağıma düştü
Onu bir kadehe koyup içerdim
Ne yazık en bitkin çağıma düştü
Gayrı ne söylesem bunda kâr etmez
Koç yiğit yalana itibar etmez
Geçti sevdalarla ömr-ü hederim
Şerefim üstüne yemin ederim
İnsan sıfatında periydi yahu
Ömrümde görmedim böyle bir ahu
Gözlerinde kulaçladım deryayı
Yüzünde uyudum nice rüyayı
Bir baktı kınından sıyrılır gibi
Öyle bir bakış ki lif-lif çözüldüm
Etim kemiğimden ayrılır gibi
Mahzun bakışına kanıp üzüldüm
Eridim kar gibi bitip tükendim
Paytonla gönderdim evine kendim
Biz handık bir kervan idi Gülendam
	Bir âfet-i devran idi Gülendam”
Dedi ki
İlhamı kuru bir şair
“Benim de sözüm var o güle dair
Bir yalı köşkünde ve bir yaz sonu
Bir dost meclisinde tanıdım O’nu
Yaz-bahar ayında yayla gibiydi
Gözleri çiğ düşmüş çağla gibiydi
Gözlerimi gözlerinde erittim
Buhar olup uçtum savrulup gittim
Yarabbi neydi o bahar bakışlar
Baktığı bahçeye gelmezdi kışlar
Uzattım elimi merhaba dedim
Gülümsedi yaprak gibi titredim
Elim ak eline dokunduğu an
Sandım ki tersine devretti zaman
Elliydim on sekiz yaşa uyandım
Tek bir el oldum da elinde yandım
Hece-hece bölünmüştü saçları
Birer istifhamdı zülüf uçları
Zarif parmakları aruz ahengi
Tırnakları keklik gagası rengi
Kovandan görünen bir bal peteği
Bir serbest müstezat idi eteği
Saplanmıştı kulağına diş gibi
İnci küpeleri akrostiş gibi
Yarabbi öyle can öyle güzeldi
Serapa sevdaydı beytü’l-gazeldi
Ah o murabbayı tahmis için ben
Hâlâ uğraşırım bilmem niçin ben
Somaki mermere canla kazılmış
Her harfi sevdayla kanla yazılmış
Bin beyitlik bir divandı o peri
Anlatılmaz bir civandı o peri
Bence ruh-i revan idi Gülendam
	Bir âfet-i devran idi Gülendam”
Dedi ki 
Hem kahır hem umur görmüş
Gönül çilesini yüzüne örmüş
Yaşı nineliğe ermiş bir kadın
“Sanırım bunlara pek inanmadın
Oku can evine yollayan yaydı
O kadın değildi canlı belaydı
Ne yuvalar yıktı yaktı ne canlar
Söylemekle bitmez anlayan anlar
O kadın kocamı etti divane
Yirmi yıllık evim oldu virane
Yaktı memleketi aşk alevinde
Kocasız kocadım baba evinde
On sekiz senedir kayıptır erim
Beddua ederim isyan ederim
Mutluluğum uçup gitti elimden
Çözdüm umut kuşağını belimden
Gözünden sokardım olsaydım akrep
Yıllardır aradım kovaladım hep
Bulsam ciğerini taşta ezerim
Leyl ü nehar Leyla gibi gezerim
Kırk kancalı bühtan idi o kadın
Melek yüzlü şeytan idi o kadın
Felekte bir fettan idi o kadın
Civelek bir civan idi o kadın
Gün görmemiş aydan idi o kadın
Işıl ışıl zindan idi o kadın
Alev dilli evran idi Gülendam
	Bir âfet-i devran idi Gülendam”
Aylarca gelmedi bu işin ardı
Görebilsem şu kadını ne vardı
“Gönlüm kapalıdır fani güzele”
Diyenin gönlünü çirkinler çele
Ya bizi de çekse azgın suları
Taksa gönlümüze sevda yuları
Dönmese de hâlâ geçip gidenler
Erermiş menzile murat edenler
*   *   *
Gördüm en sonunda o Gülendam’ı
Gördüğü bunca mı yıkar adamı
Ne erkek göründü bana ne kadın
Ya Rab bu muydu o efsane kadın
Dediği duyulmaz deneni duymaz
Tiz bir tükeniş ki tarife uymaz
Çökmüş sahilde bir taşın üstüne
Sıçramış gövdesi başın üstüne
Çevresinde kedi köpek sürüsü
Gülendam ortada sefalet süsü
Yüzünde yüzlerce barsak kırışmış
Gözlerdeki korku kinle karışmış
Beden beden değil patlamış balya
Sıvanmış ağzına sümükle salya
Belli değil sırtı ile ensesi
Kahkahası sanki bir fren sesi
Kızdı birden çamur gibi tükürdü
“Git” dedi sandım ki bir köpek ürdü
*   *   *
Ey efsane kadın nerde Gülendam
Yarabbi böyle mi bitermiş adam
Dağlamıştı yüreğine bin ahı
İnliyordu işlediği günahı
“Çoklar”ın yüzünden çürüyen “az”dı
Donmuş bir ağıttı ağlayamazdı
Bitmişti defteri bitince konu
Yazmıştı alnına en hazin sonu
Yazmayan bir kalem idi Gülendam
	Bir ibret-i âlem idi Gülendam…
<end>

<start>
Arkam sıra attığınız kahkahaları
Birer çiçek gibi yakama taktım
Ben ırmaktım
Delidolu aktım
Ama siz göldünüz…
Ben eğilip su içerken dereden
Tepeme dikilip ıslık çaldınız
Hep çaldınız
Ki böyle alçaldınız
Ve arsızca güldünüz…
Bir buçuk ekmek verirken emriniz
Ölme eşeğim ölme
Yarımı yeme
Bütünü bölme
Beni bine böldünüz…
Sonra dur dediniz bir akşamüstü
Sabahın uğramadığı bir sokakta
Uydum dur emrinize
Hedef oldum vur emrinize
Vurdunuz ve öldünüz…
<end>

<start>
Katlanmayınca çileye dokuza katlanır yiğit,
Köklerinden asıldığı toprağa eğilir söğüt,
Sallandıkça ne sedalar alıp gelir maveradan; 
Bir avuç gazoz kapağı delinin verdiği öğüt!
<end>

<start>
(Eshâb-ı Kehf'i düşünürken...)
Kuş uçar kervan geçer sevenler yârdan geçer
Umut yüklü kervanlar çok uzaklardan geçer
Uyur bu çölde zaman yarın inmez dün geçmez
"Raks-ı devran"ı bilir Kral'ın çengileri
Öğretir bilmeyene Arab-ı zengîleri
"Şart-ı ricaldir biat" ondan öte ün geçmez
Patlar mayınla beyin uğrunda hangi Bey'in
Biri kölesi iken katıksız bir ekmeğin
Diğerinin gönlünden bir ince hüzün geçmez
                            *   *   *
Emektir filizlenir ter olup düştüğü an
Emektir dağdan dağa çağdan çağa atlayan
Emektir kuru dalda ilkbahara patlayan
Umuttur ocaklarda kaynayacak tencere
Umuttur yatağından taşacak kuru dere
Umuttur mutluluğa açılacak pencere
                             *    *    * 
Ve gerçektir balyozun indiği taşça katı
Sürüp giderse çölde şu sırtlan saltanatı
Yarasa dehlizinden gece geçer gün geçmez
Bu kurak bozkırı da gün olur çimen bürür
Yeter ki deme ağam "it ürür kervan yürür"
Yol o köye varsa da bu kervan hergün geçmez
<end>

<start>
At gözünde itdirseği
Mor sineğe özgü şölen
Bu muydu ellerin yeği
Bugün ceplerimde ölen
Yelkenleri açık gemi
Hangi meltemlere pusu
Dalgalanır öz görkemi
Rüzgâr dindikçe uyur su
Üçgen aklın düz nakışı
Çembere çeker kareyi
Köstebekler kuşbakışı
Seyrederler minareyi
<end>

<start>
Eğilir al eteğine Elhamra’nın bir gül
İçmek için unutulmuş baharını Babil’in
Soğuk bir kan pıhtısıdır avucunda Kabil’in
Aşksız aygırlığı kısraklayan tül
Nerde Habil
Bu kaçıncı gözleri oyulmuş Ebabil
Son rüzgâr ilkbaharın çözüp son düğmesini
Kişner som şehvetini Endülüs’ün ensesine
En kurak sevda çölünde ıslatarak sesini
Düğümler söylenmemiş türkülerin sesine
Terledikçe her gece Endülüs’ün ensesi
Çıldırır son çığlığı taşıyan tren sesi
Yürür ilk mezarlığa açısız adımlarla
Ölümün son nefesini öpmek için fil
Nice uykudur bu nerde İsrafil
Asma bahçe değil bu çorak tarla
Nerde Babil
Bu kaçıncı gözleri oyulmuş Ebabil
<end>

<start>
Yetti gayrı canımıza be derviş
Yetti kanadını yolduğun kuşlar
Neden bunca hendek bunca yokuşlar
Yel eser yol menziline gidermiş
Yetti gayrı dere tepe sürdüğün
Omzun düşük ama burnun havalı
Bu kaçancı bazlamaydı dürdüğün
Aklımıza üflüyorken kavalı
Bundan geri cümle çöller bağ olsun
Solup düştü/ deremezsin gülümü
İkide bir hatırlatma ölümü
Öldük işte/ oh canımız sağ olsun
<end>

<start>
Bu sevdayı senin ile bölüştük
Çekiyorum çekiyorsun bir tanem
Bülbül gibi bu nağmeye alıştık
Şakıyorum şakıyorsun bir tanem
Biliyorum eremeyiz murada
Lokman gitmiş ok kırılmış yarada
Her gün son ümidi son sigarada 
Yakıyorum yakıyorsun bir tanem
Ömrümüzü yol eyledik yıllara
Hazan erdi kar yağıyor dallara
Boyun büküp aşka giden yollara
Bakıyorum bakıyorsun bir tanem
İndir gayrı duvağının tülünü
Son rüzgâr savurdu aşkın külünü
Vuslatın göğsüne hasret gülünü
Takıyorum takıyorsun bir tanem
Karasevdam türkü olmuş yörede
Sen nerdesin gençliğimiz nerede
Hasret vadisinde kuru derede
Akıyorum akıyorsun bir tanem
<end>

<start>
Bırakıp da bir gün gidersen eğer
Sözlerini alıp götürme sakın
O bir tek bakışı bir ömre değer
Gözlerini alıp götürme sakın
Uykuları hülyalara kattığım
Rüyaların can özünü tattığım
Tutuşan başımı koyup yatığım
Dizlerini alıp götürme sakın
Gözlerimin yayla-yayla gezdiği
Dudağımın öpücükler dizdiği
Ellerimin ak tenine çizdiği
İzlerini alıp götürme sakın
Aşkın kemendini boynuma takıp
Bağrımı hasretin nârına yakıp
Sevda tortusunu bana bırakıp
Özlerini alıp götürme sakın
<end>

<start>
Bu dünyada dertlerimi paylaşan
Bir sazım var bir sen varsın Karakız
Dar günümde benim ile eğleşen
Bir sazım var bir sen varsın Karakız
Dokundukça sevda ile inleyen
Her türkümü sabır ile dinleyen
Söylemeden her derdimi anlayan
Bir sazım var bir sen varsın Karakız
Ak göğsüne aşk telini gerdiğim
Mızrap vurup ak gülünü derdiğim
Bu dünyada sevip gönül verdiğim
Bir sazım var bir sen varsın Karakız
Ümidimi tellerine bağlayan
Bende gülüp benim ile ağlayan
Kucağımda pınar gibi çağlayan
Bir sazım var bir sen varsın Karakız
<end>

<start>
Vardınız mı varılacak illere
Sindi mi sevdanız esen yellere
Aşkın mızrabını vurup tellere
Türkü olup düştünüz mü dillere
Bir ömür gurbeti edip de sıla
Sürdünüz atları dönülmez yola
Karasevda denen püsküllü bela
Çeker mi gurbetten gurbete hâlâ
Hasret tüten yerdeydiniz
Deli gönüllerdeydiniz
Yaz-bahar ayları yayla zamanı
Bir incecik duman gibi serdeydiniz
*
Karlı dağlar gibi yüceydiniz sevdalı gönüllerde
Hasret yaylalarına at süren er idiniz
Tükenip eridiniz
Bir topak kar mıydınız
Bizler mi uydurduk sizi gerçekten var mıydınız
Mecnun Kerem Sürmelibey Emrah
Hangi ilde hangi çöllerdesiniz
Oldu mu olanlar sonunda eyvah
Neden gelmiyor sesiniz
Nerdesiniz
*
Yüreklerde yağ mı kaldı
     Bozulmayan bağ mı kaldı
          Delinmeyen dağ mı kaldı
               Ferhaaaaat
Derdin bunca derin miydi
Dünyada bir Şirin miydi
Onca mı karaydı gün
Nasıl durdun altına savurduğun külüngün
Bu kadar sakar mıydın
Bizler mi uydurduk seni gerçekten var mıydın
*
Gayrı yiteceğin ıssız çöller yok
     Vahalarda açan kızıl güller yok
          Ceylanların anladığı diller yok
               Mecnuuuuuun
Yelpazelerken çöl güneşini dev kanatlı pervaneler
Göreceğin manzara ressam artığı palet
Boyuyorken gözlerine çağın güneşi bugünü
Yanık bağrında kolyen ayağında sandalet
Gün sunarken gönlüne
Bir sahra şehrinin gecikmiş akşamını
Köşedeki çiçekçiden alıp bir sarı mimoza
Leyla’nın simsiyah saçlarına takar mıydın
Bizler mi uydurduk seni gerçekten var mıydın
*
Kafeteryalarda sazlara yer yok
     Çoklar güruhunda azlara yer yok
          Vakitler daraldı nazlara yer yok
               Kereeeeeeem
Sevda tezenesiyle telesen gönül sazının
Ezgisiyle bir düğmeyi çözmek için zaman yok
Aslı’nın elindeyken elin sahil yolunda
Kopya sevgililere dönüp de bakar mıydın
Tutuşturup bir ah ile bağrını
Ömrünü ateşe yakar mıydın
Bizler mi uydurduk seni gerçekten var mıydın
*
Kamber var mı hâlâ gönlünde Arzu
Allah için doğru söyle Emrah
Seher yelinde mi hâlâ Mihrimah
Karac’oğlan Dadaloğlu Köroğlu
Yok mu aranızda bir er oğlu
Güllere çiğ düşmedi mi bu sabah
Karasevda esiyorsa başınızda deli-deli
Ve hâlâ kopmamışsa gönlünüzde neva teli
Ilgıt-ılgıt bir sevda türküsü söylemek istiyorum
Sesimi duyar mısınız

                              *
Bir ses verin ne olur
Bir yüreği bin sevdaya böldünüz mü
Nereye sakladınız o tül gibi sevdaları
Bir ses verin ne olur
Öldünüz mü
Gelin gerçek sevdalara düzenleyelim telleri
Sürüsün eteklerini yaylada seher yelleri
Bir türkü söyleyelim ki inletsin Çamlıbelleri
Yine göç eylesin Avşar elleri
Var mısınız
<end>

<start>
Nicedir gülmüyoruz farkında mısın
Düşürmüşüz heybemizden o eski türküleri
Tüm yolları o kavşakta yitirdik
Gittik tutunup eteğine bir sokağın
Gelmeyi unuttuk
Nicedir bilmiyoruz farkında mısın
Sorular başağa durdu dudağımızda
Bir ekmek var soframızda
Bir sevgi var içimizde tek parça
Bölmeyi unuttuk
Nicedir silmiyoruz farkında mısın
Bir karış toz dilimizin üstünde
Aklımız eprimiş fikrimiz delik
Dalıp gittik furyasına zamanın
Ölmeyi unuttuk
<end>

<start>
Cemreler yürekten yüreğe atlar
Göğerir bastığın yer öğretmenim
Düştükçe binlerce tomurcuk patlar
Alnından bir damla ter öğretmenim
Dağlar koşar gelir eğer gel desen
Çirkin güzel olur sen güzel desen
Aydın geleceği ufkumuza sen
Kutlu ellerinle ger öğretmenim
Çile bülbülüydün şakıdın bizi
Hem okuttun hem de okudun bizi
Madem nakış-nakış dokudun bizi
Vatan toprağına ser öğretmenim
Bire bin verirdin toprak gibiydin
Soldukça yeşeren yaprak gibiydin
Bayrağın altında bayrak gibiydin
Şehit öğretmenim er öğretmenim
Silahın kalemdir sevgin sarmaşık
Bir pervanesin ki ışığa âşık
O eller tutuyor geceye ışık
Öpeyim elini ver öğretmenim
<end>

<start>
Nedense tek kelime kalmaz aklımda
Yıldızlara söylettiğim türkülerden
Ezgiler kara bir kan gibi sızar
Dudaksız ağzının kenarından gecenin
Bir ses duyarım yürekte damıtılmış sızı gibi
Bu ses ki karanlığın kafatasından gelir
Yaşanmamış sevdaları uyuturken kara namlu
Bu ses binbir yerinden hançerler tek heceyi
Ağzında bir avuç kan elinde bir tutam saç
Göğsünde çözülmemiş tek düğmesiyle gece
Koşuyorken sabaha son bir kere bâkire
Bu ses ki korkuların tam ortasından gelir
Bu ses ki bir çocuğun ilk çığlığı zamana
Bu ses ki bir kadının hayata son gülüşü 
Elinde son kurşunun yankısından bir demet
Son ümit son gayretle yekinirken kalkmaya
İlk gecenin aşkına bir daha düşer tetik
Bu ses ki tükenişin maverasından gelir
Son çağrısı ölümün daha yakından gelir
Gergin ömür telinde tiz perdeden ezgiler
Son mızrap vurduğu an zamanı can evinden
Kılıcın ilk çığlığı çıktığı kından gelir
<end>

<start>
Susmuştu deniz 
Susamıştı yorgun sular
Gelen bendim fırtınanın sustuğu yerden 
Ayak basılmamış tozlu yollardan
Dünya dönüyorken ben gittim 
Güneşin altın saçları değmedi yanaklarıma
Çok erken gelmiştim çok erken gittim
Gün sarısına uzandım
Gecenin mor eteğinden tuttum 
Bozkırın kor güneşinde üşürken solgun düşlerim
Salkım-saçak denizleri karlı dağlarda kuruttum
Kabarırken bin med ile yüreğimde yedi deniz
Küçük bir kumsalda yittim
Dağlar isyan etti tükenişime
Özümde eridim ben bende bittim
Çok uzaklardan geliyordum
Avuçlarımda deniz gözlerimde kum
Atım yoktu elimde bir nal vardı bir yular
Susmuştum susadıkça gönlümde yorgun sular
Sonra o kuş o ses o bahar dalı
Birden yüzün açtı bahar dalında
Bana uzattığın elini tuttum
Gökten düşen tek elmaydı elimdeki at nalı
Bülbül gibi solan gülün alında
Zamanı bir somun gibi ikiye böldük
Muratsız masalın kerevetinde 
İkimiz el-ele birimiz öldük
O yaşanmış masal bir bir aklımda
Sen hangimiz idin onu unuttum
<end>

<start>
Yağmurları uyutunca gözümde
Beynim hedef oldu yıldırımlara
Yitirdim kendimi kendi özümde
Tükürdüm aklımı kaldırımlara
Dipsiz gecelerin böğrüne attım
Gönlümdeki altın uçlu okları
Çoklar şiirinde güfteyi tattım
Beyit beyit besteledim yokları
Kanaat kanadı takıp gönlüm
Bir salkım üzümü bağ gibi gördüm
Masal mumlarını yakıp gönlüme
Küçük tepeleri dağ gibi gördüm
Günün ayazında donunca dilim
Yükledim baharı kışın sırtına
Hem yatak hem yorgan olunca kilim
Kollarımda sabahladı fırtına
Emanet ömürden kopan her günün
Akşamında umut yiyerek yattım
Son ilmeği atılırken örgünün
Yağmur dindi şemsiyeyi kapattım
Yüreğim hasta bir kuşun canında
Işık yiyen odaklarda gözüm kör
Ulu bir mabedin şadırvanında
Sebil ettim düşlerimi sen de gör
<end>

<start>
-Sahildeki sevgiliye-
Ne avutur gönlümü denizi öpen kıyı
Ne martılar çığrışır özlediğim şarkıyı
Bir deniz öfkesidir yüreğimde kıvrılan
Hoyrat sesimde benim türküler alevlenir
Kuraklıktan kuduran ak benekli bir yılan
Düşlerimde her gece bir martıyla evlenir
O sahilde birlikte yüzdüğün güneş sanma
Burda aşkınca yakar bu kudurmuş kor beni
Ak kanatları ıslak martılara inanma
Kayalarda kavrulan sürüngene sor beni
O yeşil gözlerini andıran çiğli yaprak
Devedikenlerinin dallarında yeşermez
Kavrulur korlarında güneşin kıraç toprak
Üstünden geçen bulut iki damla su vermez
Ne çıkar yanıyorsam bu tutuşan bozkırda
Tut ki günbatımında o sahilde uyudum
Islak dudaklarınla sen öp akşamı orda
Çatlak dudaklarıyla terimi yudum-yudum
Bu yanık bozkır içsin güneşin gölgesinde
Benim türkümü ancak hasat zamanı köyler
Üstünden geçip giden telli turnalar söyler
<end>

<start>
Kervanda nefes yok tek ses çıngırak
Heybeler gam dolu yollar çok ırak
Tükendi dermanın ey düş devesi
Bu son dönemeçte çök beni bırak
Bin sevda ezildi her çöküşümde
Ve bülbüller isyan edip düşümde
“Solmadı mı o gülistan? ” dediler
Dediler “hayale ser düşü uyu
Ki gözün görmeye Anadolu’yu”
Masada kadehi sanıp da kuyu
Bir tutam yeşile “bostan” dediler
Anadolu hatırlanmaz hatıra
Reva mıdır düş gerçeği batıra
Kâğıda sıçrayan üç-beş satıra
“Anadolu için destan” dediler
Yaşıyorken bilinmeyen ozanı
Ölünce ettiler çağ borazanı
Sorduk sebebini kızı-kızanı
“Bu da bir âdettir yastan” dediler
Sanat borsasından alındıkça ün
Dile gelmez yaşıyorken öldüğün
“Edebî iksiri bâde diye dün
İçen var kalaylı tastan” dediler
Sesi bu mu bağlamamın telinin
Gayrı selamı yok seher yelinin
Diz çöktürüp önünde bir delinin
“Öp elini işte ustan” dediler
<end>

<start>
Paslanır prangalar takırdadıkça gırtlak
Gerilir karanlığa nice örümcek ağı
Tüner defne dalına yine binlerce hortlak
Kapkara gözlerinde uyuturlar şafağı
Görkemli görüntüler salınır kuytularda
	Her kamış bir yıldızın sarkıtıdır sularda
Güneşin gözlerine saplanınca kara diş
Gittikçe çukurlaşır avurdu karanlığın
Burulur yüzüncü kez anadan doğma iğdiş
Nerden türer babasız katırlar yığın-yığın
Uyumsuz görüntüler ile üşür uykumuz
	Gülün dalında karga maymunun elinde muz
<end>

<start>
Sevdalarım özge benim
		Toprak kokar ince-ince
		Sanmam ki olsun sevenim
		Karakız’ın sevdiğince
Nasırlı ellerimde örselenir bedenin
Hoyrat okşamalarım sanma verir sana haz
Buğusuz gözlerinde yaylamın bulutu yok
Bağlamamın teline uyar mı sesin senin
Hangi kışın ayazı tenindeki bu beyaz
Ellerinde gelecek baharın umudu yok
Biz hoyrat yaylaların rüzgârıyız Pamela
Devedikenlerinin dallarında gül olmaz
Senin gözlerin mavi Karakız’ınki elâ
O gözler ki ezeli yiğit başıma belâ 
Bu sevdanın ateşi ölsem bile kül olmaz
Biz özge yörelerin insanıyız Pamela
Sen ırak sahillerin kızısın Elenora
Yakamozlar tutuşan gözün üşütür beni
Tarhanam kekik kokar toprak kokar ellerim
Ter siler, tırpan tutar, ateş yakar ellerim
Kırda türkü söylesem dağlar işitir beni
Sen ırak sahillerin kızısın Elenora
Çok türküler yakıldı gözlerin için Marya
Kör gözleri görmedi Karakız’ın gözünü
Bağlamamda inleyen tellere ne oldu ki
Karakız’ı söyleyen dillere ne oldu ki
Kar söndürür burada kara bağrın közünü
Bozkıra incecikten “elif-elif” yağar ya
Sen “deniz ülkesinde bir kızdın” Anabelli
Sevdamı söyleyen saz dokuz telli olmalı
En zorlusuna geldin biliyorum nazarın
Hep derdim Anabelli/ baba belli olmalı
Edgar beklesin seni o sahilde temelli
Hatıran bende gizli orda kalsın mezarın
Kurak gecelerimde düşüme giren deniz
Nemli meltemleriyle okşuyorken bağrımı
Yaylaların dalkıran rüzgârı kırsın beni
Biz koparıp da bize gönlünü verendeniz
Ecel dindirdiği an gönlümdeki ağrımı
Karakız karayelde kıra haykırsın beni
<end>

<start>
Damlar boğanın salyası görüntüsüne sularda
Sırnaştıkça kamışlara her akşam Narsis’in aksi
Közlerini deşe-deşe
Unutulmuş uykularda
Atar Neron’u ateşe
Üşür Eskimo zıpkını kabasındayken galaksi
Gözbebeklerinde diken uyutur uymayan genler
Tohum soysuz yıldızlardan aldığı ilhamla çatlar
Aktıkça salyalar güne
Yörüngesiz gezegenler
Yürür güneşin üstüne
Samanyolu’nda zamanı koşarken yelesiz atlar
Uzadıkça kulakları uzay ninnisine çağın
Mars’a Venüs aşkı sunar kısrak cilvesiyle katır
Öper boğazıyla boğa
Dudağını bir bıçağın
Yeniden yeşerir doğa
Narsist gülüşünü zaman durgun sulara yıkatır
<end>

<start>
-Aruzun meltemiyle-
Uyu hâlâ seherinden göğe ağdıkça dilek
Uyu Mevlâ’ya kanatlandığı anlarda yürek
Bilebilsen ki gönüller bu ezanlarla uçar
Ulu dergâha dururdun yüreğin titreyerek
Nice eller ve gönüller yine Mevlâ’ya açık
Seherin penceresinden göze tüm dünya açık
Şu ezanlar sana sonsuz seferin çağrısıdır
Yürü ömrün bu mübarek seherinden yola çık
O ne gaflet ki uyarmaz yatağın darmadağın
Güneşin doğduğu yerden kanı akmakta dağın
Seni gökler çağırırken yere tutsak gibi sen
Uyu hâlâ ateşinden yanıyorken yatağın
<end>

<start>
Yedi renk ulu günden şu kalan ışık mı tan
Batmayan gün doğmuyor dağların doruğundan
Dünyayı destarına düğümleyen devlerin
Bu paçavra mı kalan murassa kavuğundan
Her gece bin Yıldırım iner Tuna üstüne
Niğbolu göklerinde gürleyen gün tuğundan
Hâlâ yanar bir elim bir elim mosmor üşür
Sahranın sıcağından Balkanın soğuğundan
Yırtar karanlıkları bir pala şimşek gibi
Yine bir güneş doğar bir çınar kovuğundan
Rüzgâr yelelerinden esmiş gibi atların
Akıncıların selam getirir Başbuğundan
<end>

<start>
Sen ki Hatem-i Embiya/ Sen ki Fahr-ı Âlem
	Mümkün müdür dil söyleye/ vasfeyleye kalem
O yoktu yeryüzünde
Gecenin örtüsü vardı gündüzlerin yüzünde
Bir rüzgâr esiyordu küfür kokulu
Bedevîlerin yaleylince
Tozuyordu bu rüzgârda karanlık
Çöldeki kumlar gibi
Korkular yalındı
Öfkeler kalındı/ sevgiler ince
Meltem yoktu seherde/ güller yoktu baharda
Sessiz ve alev gibiydi ağıtları anaların
Acının hançerini sabırla biler gibi
Çöl sıcağında yanakta donuyordu gözyaşları
Acılar yüreklere kor gibi gömülüyordu
Toprağa diri-diri gömülen sabiler gibi
Zulmü küfrü harç ederek sanata
Kendi felaketini eliyle yapıyordu
Zaman ki zulüm renkli/ kin ve öfke dokulu
Puta/ Lat’a/ Menat’a tapıyordu
Allah’ın kulu
*  *  *
O vardı gökyüzünde
O’nsuz dönecek devranın nice turu vardı
Adı yazılıydı Allah adıyla
Nice Nebî göçüp gitti O ismin yâdıyla
O yokken yeryüzünde gökyüzünde nuru vardı
Bir özge nur ki ışığı bin güneş kadardı
Ondan önce gelip geçen Nebiler
O muazzam nura “lebbeyk” dediler
*  *  *
Ve bir rüzgâr esti ıtır kokulu
Melekler indiler yeryüzüne kanat-kanat
Bereket kaynıyordu çölde
Kumlar gibi
Öyle bir aydınlandı ki kâinat
Nura kesti gökle yer
O’nu istikbale gelen Nebiler
Kaldılar gün ışığındaki mumlar gibi
Ayrılık zulmetin bağrını deldi
O geldi
*  *  *
Gönül bahçemdeki bir güle sordum
“Güzel Muhammed’in terinden misin”
Güldü gül/ gülüşü müsbete yordum
Dedi “Yüzeyden mi derinden misin
Olaydı O terden bir katre bende
Ederdim âlemi kendime bende
Almışım O terden bir nebze ilham
Kokumuz/dokumuz uymasa ne gam
O ilhamı arar bahçeler bağlar
Bülbül o sevdayla dalımda ağlar
Her bahar lûtfuna ermek dileğim
O’nun kokusunu vermek dileğim
Boşuna değildir dikenim elbet
O’na âşık/ O’na sâdık bir ümmet
Okşuyorken açılan güllerimi
Kanatırsa dikenim ellerini
Bir damla kan yaprağıma düşer de
O mübarek kanın düştüğü yerde
Muhammed aşkına açarsa bir gül
İşte ben o güle derim ki gönül
Solar mı kâinat durdukça o gül
Ölür mü o güle sevdalı bülbül
İşte açtım duvağımı/ tülümü
Gerçek âşık isen kopar gülümü”
*  *  * 
Irmaklar/ deli çaylar koşarlar denizlere
Yolunu kaybedenler at sürerler “iz”lere
Kibrimize dost edeli İblis’i
Şaşkınız/ bir yol göster ey Allah Sevgilisi
Yine bir rüzgâr esiyor katedral burçlarından
Fırtına var/ denizler karıştı
Toz-duman içinde izler karıştı
Bulutlar kapladı üzerini Hilal’in
Çok uzaktan geliyor sanki sesi Bilal’in
Taştık yataklarımızdan deli dereler gibi
Varılacak denizi şaşırdık
Düğümlendi cümle yollar yolsuzluk kavşağında
Uçurum kenarında dar patikalar
Bizi sana getirecek izi şaşırdık
Güman sensin Ya Muhammed güman sensin
Tut elim Ya Resulallah aman sensin
On dört asır gelip geçti kuş kanadında
Vakit dursun ayarında Tekbir’in
Zaman Sensin 
Nefis yelkenimiz poyraza açık
Kibir sancağımız dimdik
Nereden geliyorduk/ kimdik
Dinmeyecek bu zulüm fırtınası
Yine deli-deli dönüyor dünya
Ya Habib-i Kibriyâ
Sığınacak liman sensin
*  *  *
Felah uzanan yolun o aydınlık izi sende
“Sidre-i Müntehâ”ların akıl almaz gizi sende
Silebilsek sinemizden kibir denen kara ben’i
Bulabilsek lûtfun ile o bembeyaz “biz”i sende
Yaktığımız kandillerin çevresinde pervaneyiz
Bilmeyiz ki sevgilerin/ sevdaların özü sende
Sen ki Allah sevgilisi/ biz ki birer divaneyiz
Seni saran gönüllerin özü gören gözü sende
Şefaat Ya Resuallah/ yıkıldık bir viraneyiz
Hâlâ Hakk’ın “Ümmetini bağışladım” sözü sende
*  *  *
Ya İlahi o sonsuz kudretin hürmetine
Bizlere lûtfettiğin nimetin hürmetine
Leyle-i Kadr hürmetine Ya Rabbi
Mi’racının hikmetine Ya Rabbi
Resulünle görüştüğün an için
Ulu emrin Hazreti Kur’an için
Ya İlahi Muhammed hürmetine
Merhamet et Muhammed ümmetine
Âşina kıl her dem bizi ezana
İsyanımız ile çekme mizana
Ver Allah’ım rahmetini giyelim
Mahşer günü “Ya Muhammed” diyelim
<end>

<start>
Sırtlan dönencesinde ekvator türküleri
Delik barometreden toprağa sızar basınç
Boşaldıkça atların aşk dolu terkileri
Gemlerde alevlenir azıya oturan hınç
Demir mahmuzdan akar acının menevişi
Atsız hipodromlarda bu kaçıncı deli tur
Çiçek demiş yaranın en iğrencine kişi
Ayak derdini tavus kuyruğuyla avutur
Aslan gözünde korku kedi döşünde benek
Bu ıslık sahralarda daha çok su aratır
Eskiyince çobanın sırtındaki kepenek
Keçiler tiftiğini bin dikene taratır
<end>

<start>
İçbükey aynalarda görüntü dünden de yoz
Asılı perçeminden bir devin iskeleti
En delişmen denizin alnında bir karış toz
Odaklarda dağların görüntüsü eğreti
Bir goril ellerinde ucu zehirli şişler
	Gecenin gergefine akrep kuyruğu işler
Atılır doludizgin geceye bir yapıldak
Binlerce balık gözü toz bulutu içinde
En dolambaçlı yoldan tırmanır dağa ırmak
Çimlenir protonlar altın kutu içinde
Soyunur bir yarasa karanlığı dökünür
	Yılgın kertenkeleler yılanlara öykünür
Fırtınalar toprağa depremleri nakışlar
Büyür gözlerde korku çığ gibi belâ gibi 
Çıplaktır görüntüler üstündeyse bakışlar
Gerçekler ensemizde bir kanlı pala gibi
Kapalı gözlerden hep akacak yaş beklenir
	Yılanlar gözden ırak yerlerde çöreklenir
<end>

<start>
Son dalın sorgucunda dört iklimin hevengi
Kanıyor yedi yerden güneşin yedi rengi
Ayağım son toprağı yedi denizden içti
Bu yollar bu sarıyı hangi benizden içti
Kök söğüt gövde çınar elimdeki ne dalı
Tırmalıyor bağrımı dikenli defne dalı
Yorgun bir akşamdayım yarınımda yokuş var
Yılgın kertenkelenin kanatlarında kuş var
Oku göklere gömdüm kılıcı kırdım suda
Islığını ısırmış sürüngenler pusuda
Vurdu son kartalımı sevgi dolu bakışım
Bir güvercin gözünde göle döndü akışım
Anladım dört yanımı sarınca iblis ve cin
Irmakların öldüğü bir denizmiş güvercin
<end>

<start>
Karanlıkta karalar emiyor beyazlığı
Alaca bir sahile yağıyor akla kara
Dalgaların ağzında köpüklerin azlığı
Getirmiyor bu sonsuz denizde akla kara
Sokar bir akrep gibi şahdamarımdan beni
Al bir gelincik gibi yakamda açan kuşlar
Kapar bir köpek gibi paçalarımdan beni
Heybemin yırtığından düşürdüğüm yokuşlar
Aklımın akordunu bozunca alın teri
Gönül sazıma gerdim en ince tellerimi
Utanıp gözlerimi yuttuğum günden beri
Ayak yordamı ile ararım ellerimi
<end>

<start>
Kadın denince aklıma deniz gelir
Dalgalı eteklerinde rüzgâr 
Sesine hep o şarkıyı yükler
Dalga dalga vurur sahillerime
Burkulurken burgaçlarda umudum
Düşlerimi bilmediğim limanlara sürükler
Kadın denince aklıma toprak gelir
Tomurcuğa durur parmaklarım
Bıngıldar içimde bengisular
Karıncalar dev gıdıklar damarlarımda
Yükselir tufanımda kadın rengi sular
Kadın denince aklıma bulut gelir
Gönül göklerime yıldırım çeken
Beni bende vuran saran bürüyen
Sevdanın o ıssız sokaklarında
Beni giyip yağmur yağmur yürüyen
Kadın denince aklıma gece gelir
Dokunur alev gibi bir şeylere ellerim
Ellerimi ararım gecede el yordamı
Islak bir yorgan gibi örtülür üzerime
Ocakları tütmeyen ıssız evlerin damı
Kadın denince aklıma saç gelir
Her telinden bir kuyuya sarkarım
Kadın denince aklıma göz gelir
Uçurumun çağrısından korkarım
Kadın denince aklıma çöl gelir
Vaha arıyorken yitiveririm
Kadın denince aklıma sonsuzluk gelir
Tükenir özümde bitiveririm
Kadın denince aklıma yabancı bir şehir gelir
Kaybolurum bilmediğim sokaklarında
Kadın denince aklıma ateş gelir
Tutuşurum alev dudaklarında
Kadın denince aklıma bağlama gelir
Bir mızrap olurum neva telinde
Kadın denince aklıma bir gelin gelir
Yüreği bir testi gibi elinde
Sevdasını yüreğinden içerim
Kadın denince aklıma anam gelir
Şımarır içimde haylaz bir çocuk
Terli avucumda yaşlı gözlerim
Anamın verdiği o iki boncuk
<end>

<start>
Dal ucuna asakoymuş kulağı
Sözler teyellenmiş ucuna dilin
Acep hangi kuşlar konar şavkına
Kuyulardan katran emen kandilin
Yazının düzünde türkü söylerim
Umut ufak/ dibi delik zembilin
“Kız kölen olayım halim sen bilin”
Dal ucuna asakoymuş ayağı
Çizme boyatıyor ovada beyler
Yana yatmış yumru dağın yamacı
Yaylaya çıkınca yamçısız köyler
Dağın dolamında türkü söylerim
Türküler tellere adımı söyler
“Sürmeli gözlerin sürmeyi n’eyler”
Dal ucuna asakoymuş gözünü
Köstebek tırtıla tünel kazdırır
Yağlayıp dilini yılan sırtında
Bir yalancı kırk deliyi azdırır
Yaylaya yaslanıp türkü söylerim
Dilim dolaşırsa Beyi kızdırır
“Karadır kaşların ferman yazdırır”
Dal ucuna asakoymuş rüzgârı
Deli poyraz şu feleğin kastı mı
Kara-yağız yiğitleri eleyip
Ezogelin eleğini astı mı
Kayaya oturmuş maya söylerim
Akşam oldu/ gün fitili kıstı mı
“Karlı dağlar karanlığın bastı mı”
Dal ucuna asakoymuş kovanı
Karıncaya ökse olmuş balları
Irmağı israfa sokuyor diye
Kıyılara bağlamışlar salları
Heybeme oturmuş türkü söylerim
Talan olmuş bezirgânın malları
“Yine yeşeriyor fındık dalları”
Dal ucuna asakoymuş aklını
Göz seçmiyor gece ak mı/ kara mı
Zaman kantarında tarttım özümü
Gün düşürdü üç okkadan daramı
Sevda bozkırında türkü söylerim
Kim duya/ kim sara gönül yaramı
“Karlı dağlar yârla açtı aramı”
Dal ucuna asakoymuş gönlünü
Eli boncuk-boncuk gözyaşı dolu
Durgun denizlerden yıldız dermeye
Uzanır her gece devlerin kolu
Yollar kavşağında türkü söylerim
Şu tepenin sağı/ bu dağın solu
“Dağlar nerden aşar yaylamın yolu”
Dal ucuna asakoymuş kalyonu
Kör kürekçi geçivermiş dümene
Fırtına rüzgâra rahmet okutur
Sahipsiz atları saldım çimene
Çölün ortasında Türk’ü söylerim
Kan vurdukça bela yağar Yemen’e
“Köz düştüğü yeri yakar kime ne”
<end>

<start>
Zemheri ziynetinden aldıysa taş ayazı
Turna telekleriyle kazılmaz taşa yazı
Irmağın çehresinde geldiği yerden izler
Dergâhına sığınan dereyi yer denizler
Gülün tomurcuğuna bir hasta kuş kusarsa
Pençeleşir dikenler bahçeyi kuşku sarsa
Batar mıydı gönlüne ateşten dikenleri
Sevmeseydin ruhuna ateş ten dikenleri
Kavşakta kurşunladık onca yolu yordamı
Duvarlar daraldıkça devler yoluyor damı
Son günün ayazında huzur hırkası namaz
Bu hırkayı bir giyen özge hırka sınamaz
<end>

<start>
Ya İlâhi yarattığın yer bizi
Hep yedirmez gün gelince yer bizi
Akıl verdin bilinmezi bilmeye
Gafil odur bildiğini bilmeye
Bağı bilmez kır dikene gül diyen
Aşkı bilmez ağlayana gül diyen
Hasret odur çağladıkça gül/dere
Kor pençeler kenarından gül dere
Gurbet odur yârenlerin yâd ola
Şerbet odur ya boşala ya dola
Doğduğun an aday oldun ölmeye
O kimdir ki hep yaşaya ölmeye
Bir çığlıktır ömre ilk gün ahımız
Her nefeste artıyor günahımız
Ya İlâhi bir ömür bir an gibi
Kabul eyle doğduğumuz an gibi
<end>

<start>
Gün kanlı bir misketti dağların avucunda
Kan rengi bir gül açtı dikenli dal ucunda
Havada suydu duman toprakta tüldü buğu
Zemheri içiyordu baharda gül çubuğu
Meltemler rüzgârlaşır rüzgâr dağlarda erir
Karlı dağlar bağlara sonbaharı gönderir
Oy gülüm toydu gülüm ve güller gülümserdi
Taze gül gülüşünü günün dalına serdi
Açmadan solan güller son gününü hatırlar
Gülünmez bu bahçede güleni ağlatırlar
Gülünce gül o dağlar rüzgâra haykırdılar
Rüzgârlar gülen gülü çıtır-çıtır kırdılar
Her rüzgâr kasığında kaybolurken bir dağın
Dal kırıldı gül uçtu yaprağı darmadağın
Akrepler alkışladı zılgıt çekti yılanlar 
Ve gülü görmediler bahçede bayılanlar
Kaç kere söylemiştim güle gülmemesini
Emerken engerekler Şahmaran memesini
<end>

<start>
Bakma öyle uzaklara kahırla
Mektubumun cevabını tez gönder
Son cümleyi dudağınla mühürle
Selamını kirpiğinle yaz gönder
Ter kokundan iki demet oluştur
Her yanaktan birer tutam bölüştür
Gözyaşını gülüşüne iliştir
Delidolu kahkahandan az gönder
Gül dalında bitirdiğin gönlümü
Gam çölünde yitirdiğin gönlümü
Gidiyorken götürdüğün gönlümü
Ak kâğıda imza diye ez gönder
Ter kokundan iki demet oluştur
Her yanaktan birer tutam bölüştür
Gözyaşını gülüşüne iliştir
Delidolu kahkahandan az gönder
Gül dalında bitirdiğin gönlümü
Gam çölünde yitirdiğin gönlümü
Gidiyorken götürdüğün gönlümü
Ak kâğıda imza diye ez gönder
<end>

<start>
Ürküttüler gözümde dinlenen yağmurları
Artık su içmiyorlar avucumdan serçeler
Kapatın gözlerime açılan pancurları
Çarpar beni ışıklar, ışıklar beni çeler
Gün doğacaksa yine her sabah gibi yarın
Çevirin arkasını bana tüm aynaların 
Alnımdaki ayazın şakağımdaki karın
Soğuk görüntüsünü 
                               görmek istemiyorum
Gözlerime serilen gecenin örtüsünü
Vermek istemiyorum
                                 yalancı sabahlara
Siz ey dili bembeyaz, suskun bahtı karalar 
Bir seher benim için Tanrınıza yakarın
Ve siz ey ruhu donmuş maskeli maskaralar
Titreyip her biriniz bir kulakta çınlayın
Bilin ki gülün rûhu dikende uyumakta
Sevda ibrişiminden sarılan bu yumakta
Kaç gönül rengi gizli kaç bülbülün âhı var
Bir sevda gecesinin kaç türlü sabahı var
Ki şimdi yüzyıllıklar gerinir bir anlıkta
Ve susun ve ses gibi eriyin karanlıkta
Sonra birer yıldızla geceyi arşınlayın
Kararan ruhunuzla karanlıkta çınlayın
Ve bilin ki bu ıslak bu korkak karanlıklar
Her gece uykulardan korkuları ayıklar
Gökyüzü aşeriyor belli ki sabah yakın.
Bir karanlıktır ömrüm
Beni karanlıkların kollarına bırakın,
Orda kendi gönlümce, özlemimce ölürüm
Gönlümün gökyüzünü gün düzüne sermeyin
Parçalar gündüzümü kan-aydınlık pençeler
Gözlerimi aldatan ışıklara vermeyin
Çarpar beni ışıklar, ışıklar beni çeler
<end>

<start>
Bakan görmez gören bakar
Bilen bilir ne nicedir
Ah var ki cihanı yakar
Ah var ki ahtan yücedir
Yolu şaşırıp zamanda
Aykırı düşüp bir anda
Abdal dedi ki “Cihanda
Şah Padişahtan yücedir”
Padişah “Fermandır” dedi
Gürz fermanı mühürledi
Yer yarıldı gök gürledi:
“Padişah Şahtan yücedir”
Ah gücünü aldı ahtan
Padişah hıncını Şahtan
Derviş haykırdı dergâhtan:
“Hak Padişahtan yücedir”
Belli gerek rütbe-nişan
Mürşitsiz sofi perişan
Dediler cümle dervişân:
“Divan dergâhtan yücedir”
Mızrap gezdikçe tellerde
Ses yayılır perde-perde
Yâr tende sevda içerde
Aşk Mihrimâh’tan yücedir
Küçük büyüğün cücesi
Mevlâ yüceler yücesi
Bir Anadolu gecesi
Bin yâd sabahtan yücedir
<end>

<start>
Bir yolun ortasındayım
Yolcu da ben yol da benim
Sebil çeşme tasındayım
Akan sudur benim payım
Sahip de ben mal da benim…

Derdi yeten
	   Bir cana ten
	      Dalda biten
	         Gül de benim…
Yollar uzun ayak yalın
Toynak da ben nal da benim
Yükü ben isem hamalın
Çekmem özlemini malın
Arı da ben bal da benim…
Hep inleyen
	   Ha ben ha sen
	      Deve de ben
	         Çöl de benim…
Bir yol ki ırak ereği,
Derya da ben sal da benim
Yapmanın yoksa gereği
Yıkma son kalan direği
Balta da ben dal da benim…
Toprak da ben
	   Yaprak da ben
	        Bayrak da ben
	            Yel de benim…
Yollar ilden ile gider
Git de benim kal da benim
Harman olur yele gider
Leyla olur çöle gider
Mecnun da ben çöl de benim
Murat da ben
	   Kanat da ben
	      Sanat da ben
	         El de benim…
<end>

<start>
Şu bağrımı soğutacak karı olan dağı bilsem
Uludağ mı Erciyes mi Palandöken mi Ilgaz mı
Yaşımı bildiğim kadar yaşadığım çağı bilsem
Zaman denen şu bilinmez sıvı mı katı mı gaz mı
Hangi böceğe tuzaktır şu örümcek ağı bilsem
Usuller neden curcuna şu fasıl mı yoksa caz mı
Seslerin boynunu buran
		     El mi tel mi yoksa saz mı
		          Sevda telinde kuduran
			    Gönülde yatan avaz mı
Yüreğimde yeşerecek gülü olan bağı bilsem
İrem midir Meram mıdır Gesi mi yoksa Burgaz mı
Rüzgâr neden daldan alır hep kuru yaprağı bilsem
Sarılara sevdası çok yeşile tutkusu az mı
Solmayacak gonca gülü bitiren toprağı bilsem
Yer yüzünde öyle bir yer bulunur mu bulunmaz mı
Elvan kokuları yayan
		     Yel mi gül mü yoksa yaz mı
		           Yıldız mıdır gökte kayan
		                 Dağın sırtına sıvaz mı
Gözlerimi ısıtacak tendeki sıcağı bilsem
Pamela mı İrina mı Elif mi yoksa Iraz mı
Neden hep yorgun saçlara yağmakta kırağı bilsem
Üşüten zaman yeli mi sevgiye sinen ayaz mı
Koyuna kaval uykusu kurda teke çıngırağı
Mürşide incili kaftan dervişe kalan niyaz mı
Gelin gönlündeki sızı
		     Tel mi tül mü yoksa naz mı
		          Dudaklar bunca kırmızı
		               Duvaklar bunca beyaz mı
<end>

<start>
Yine hangi geminin ardından mendil salladın
Ellerinde unutulmuş sevdanın sıcaklığı
Hülyalı gözlerinde eksilmeyen buğusu
Gemiler uğramayan o sefil sahillerin
O ıslak büyüsüyle deniz kabuklarının
Donan gülüşündür kayalardaki yosun
Bakışın son martının çığlığıdır enginde
Gözüne içirdiğin uzaklık kan renginde
Can çıngısıyla yanıp üşürken yalnızlığın
Beni hatırlıyor musun kadın
Saksılarında yeşeren kuş sesleriydi kahkahan
Umutlarını sulardın fesleğenlerde
Sarmaşıklara sardığın sevda şarkıları
Çikolata tadında vanilya kokuluydu
Ilık bir nefes gibi okşardı kulağımı
Pencerenden esen meltemlerde
Silinmedi gözlerime boyadığın yeşil bakış
O gözler ki ne sevdalar işlemiştir nakış-nakış
Kaçırma gözlerini dilimin ucunda adın
Sen O’sun kadın
Bu kaçıncı giden gemi seni sahilde bırakıp
Böyle enginlere bakıp
Sürecek mi bekleyişin
Gönlün o buruşturduğun mendilin gibi elinde
Kimi bekliyorsun hâlâ tükenişin sahilinde
Yine hangi dönmeyecek gemiye mendil salladın
Ki gözlerinde aşkın kan ıslaklığı kadın
<end>

<start>
Köprüler yerli yerinde akıp gitti sular
Bülbüller feryat ederken bağlar uyudular
Dünler zamanın selinde sürüklerken günü
Bürünüp de asırlara çağlar uyudular
Son yeşili kuruturken sam rüzgârı kırda
Yaslanıp omuz omuza dağlar uyudular
Şahin güvercin peşinde ceylan cansız yatar
Çakal izlerken avcıyı ağlar uyudular
Soylu bir ırka “kılıcım” diyen Hak din için
Ölüler cihat ederken sağlar uyudular
Soldu Hilâl’in çehresi silkindi Haç güne
Cihana inmeden akşam tuğlar uyudular
<end>

<start>
Tavuslu sandıklarda bohçalı zamanların,
Birer kelebek gibi uçtu naftalinleri…
Sevda şölenlerine uğrun gelen anların,
Kül oldu son yangında o sedef nalinleri…
Pencerem duvar oldu arkasında tüllerin; 
Her nakışta bir bakış deryasına dalarım…
Çoktan soldu renkleri yediveren güllerin,
Yedi kat muşambaya sarıldı sevdalarım…
Her gece düşlerini yolardık yıldızların,
Sündürürdük sevdayı en zağlı günaha dek…
Salardık dizginini şaha kalkan hızların,
Ne kadar çok ölürdük akşamdan sabaha dek…
Değer mi bir düş için yıllar sürecek yorum,
Yorulmayan bu ussuz gönül saltanatında? 
Nicedir bin sabırla bir kervan bekliyorum,
Hayatı haddeleyen şu ıssız yol çatında…
O gökçe umutların dolunay sinesinde,
Mermer beyazlığına saplayacak dişim yok…
Kaç kulağı uçurduk uçurumun sesinde? 
Kapattım kepenkleri, o çarşıda işim yok…
Nicedir nedametin nevri döndü içimde,
Her damla gözyaşımda bir kara aklıyorum…
Bir ölümlük ömrüm var, onu da bir biçimde; 
O beyaz bohçasıyla Bir Dost’a saklıyorum
<end>

<start>
Durun! .. Dinleyin gökte vurulan son çığlığı,
Düşünün! ..Kaçıncı kez kırıldı defne dalı? 
Kaçıncı kez kanadı şu güvercin kanadı? 
Duyun bu sesi artık “biz insanız” diyenler…
Dökemez  kelimeye bu en rezil vahşeti
Dipçik ve postallarla parçalanan ağızlar…
Sustu katledilirken onca karayağızlar.
Yürekler çöllerden daha mı kurak? 
Dur dünya, dur dünya! Irak son durak…
*
Bu cehennemde zaman İblis’in boynunda haç.
Her lahza bir bombayla tutuşurken ufuklar,
Şehid edildi seher, nicedir tanyeri yok.
Bu dinsiz musibetin rüzgârı Keşişleme; 
Lügatlerde adı yok, tarihte benzeri yok…
Dur ey İblis ruhlu soysuz zebani,
Dur ey alev dilli kör gulyabani; 
Sıktığın körpecik boğazı bırak! 
Dur dünya, dur dünya! Irak son durak…
*
Parçalanan her çocuk yüreğiyle birlikte
Parçalandı burada zamanın zembereği…
Çöktü küfrün çığıyla vakitlerin direği; 
Gayrı burada günler yirmi dört saat değil…
Can atıyor ölüme bu Arasat’ta canlar,
Ölümler ölüm değil, hayatlar hayat değil…
Ya Hasan, o doğduğun Basra bir harabedir,
Ey Cüneyd, eyvah ola, Bağdat o Bağdat değil…
Ey şehid kanadıyla göğe yükselen toprak,
Mevlâ’ya arz et hâlin, özge bir medârın yok…
Ey bedeninde dokuz kurşun taşıyan bebek; 
Uç cennete, nasılsa burada mezarın yok…
Bu kan içicilere ad yok insan dilinde; 
Haccâc-ı Zâlim bile uygun bir sıfat değil…
Şeytan bile vazgeçer ölüden, kurşun sıkmaz; 
Ceset yiyen çakallar bu kadar rahat değil…
Hangi semâvî dinde cevâz var bu vahşete? 
Bu yolda rehberleri İblis’in kitabıdır; 
Vallahi Kur’an değil, İncil ve Tevrat değil…
Felluce feryadını duymuyorsa bir insan; 
Efsel-i sâfilindedir, eşref-i mahlûkat değil…
Urfa’nın bağrı yanar, Mardin Musul’a bakar; 
Birleşir Şattü’l-Arap, varır Basra’ya akar; 
Kanlı göz yaşımızdır, Dicle ve Fırat değil…
Şeytanın şenliği var her şerde, her belâda,
Küfrün kasırgasıdır uluyan Kerbelâ’da; 
Kudurmuş Sam yelidir, meltem ve imbat değil…
Kerkük’ten ciğer söken bir hoyrat yükseliyor; 
“Daldalanım, daldalanım, dalım yok daldalanım
Bir daldaya sığındım, el koymaz daldalanım…
Türk’ü, Kürd’ü, Arab’ı tek binanın daşıdır,
Ezânlar Muhammedî, hepsi din gardaşıdır.
Özümü düşman ettin ey İblis mene garşı,
Âlem seyirci durur bu degirmene garşı.
Sünnî ve Şiî Arap hânesin ettin harap,
Kılıç gibi salladın Kürd’ü Türkmen’e garşı…”
Dal boylu yiğitlerin feryâdıdır bu türkü; 
Hançerdir hançerede, bildiğin hoyrat değil…
Uyan! .. Kıyameti üfleyen Sûr’um.
Dur dünya! .. Bu yolun sonu uçurum…
Alınsın İblis’in elinden orak; 
Dur dünya, dur dünya! Irak son durak…
*
Siz ey kanadı kanlı nûr tüylü güvercinler,
Sizler ey kurşun yiyen, alev içen çocuklar; 
Körpe yüreğinizde küfrün kurşunlarını,
Mübarek kanınızla yıkayıp arındırın…
Ey kanatları kırık küçücük Ebâbiller; 
Çıkın arşa, zâlime gök taşları yağdırın! ..
Oradan sizleri birer-ikişer
Cennet-i Âlâ’ya götürecektir
Allah Resûlü’nün bindiği Burak…
Dur dünya! .. Dur Dünya! ..Irak son durak…
<end>

<start>
Kafeste kuş sesi korkuya fanus 
Yok faydası korkunun ecele
Gönül kadehinde umut
Dipsiz bir okyanus
Tutunup gün ışığına
Geceyi saçlarından tut
Akıllıysan güvenme aklına
Tek dur/ tek hücreli aşkı hecele
Gecelerken gündüzü Dakyanus
Kafeste kuş sesi camlarda pus
Sil camını yüreğinin ruhu feracele
Duyulmaz haykırışın şu serseri sokaklarda
Sen ey garip münadi sus
Mademki yok duyan seni senden gayrı
Sağalsın sayrı engerek
Yolcu yolunda gerek
Zaman dar işin acele
Yürü menzile doğru el mahkûm/ dil mahpus
Kafeste kuş sesi dergâhta Yunus
Dervişin hırkası hırsına mahfe
İşte yıkılıp gitmekte Bâbil
Her gece bir Şeb-i Arus
Bir özge âlemsin/ dal özüne/ sen seni bil
Ya uyan şu yakaza sandığın uykudan
Ya katıl bezmine Eshâb-ı Kehf’in
Ve sus
Bir nabız atımı ötede Efsûs
<end>

<start>
“Yok” yoktur Anadolu’nda,
Diretirler dayatırlar…
Ulaktır dilek yolunda
Anadolu’da yatırlar…
Telli Baba, Tüllü Baba,
Sarığı püsküllü baba,..
Düğümlerken muradını,
Bilen var mıdır adını? 
Toprak zamanla örtülü,
Görüp kabirdeki gülü; 
Dediler ki, “Güllü Baba…”
Kavuklar gökleri deler,
Gök toprağa yıldız eler,
Anadolu’da geceler
Çağlayan bir “nûr” selidir…
     *
Varacağın Mevlâ ise can nedir? 
Azrail’in ayağına çal da gel…
Ebedî bir hayat içre an nedir? 
Git zamana bir ömürlük dal da gel…
Ey Şehid! Iraksan Anadolu’ndan,
Alıkoyan mı var seni yolundan? 
Orada yok ise bağlayıp saran,
Bırak orda kalsın kanayan yaran; 
Mezarını omuzuna al da gel! ..
Ölüm değil son çığlığı koparan,
Son mızrapla kopan gönül telidir…
Ay aşarken yüceleri; 
Anadolu geceleri,
Sizin gibi niceleri
Okşayan seher yelidir…
     *
Bin yankıyla çınla bir özge “hey”de,
Kanatlan Mevlâ’ya inleyen ney’de,
Gördüğün var ise baktığın şeyde; 
Ne yandan bakarsan görünmelidir…
Burada zaman bölünmez; 
Geceler günde yaşanır.
Anadolu’da ölünmez; 
Zaman üstünde yaşanır.
Geçmişin izi silinmez; 
Yarınlar dünde yaşanır…
     *
Göle yoğurt mayalarken Velîler,
Mor dağlara diz çöktürür Deliler…
Dirilerle yaşıyorsa ölüler; 
Şu esen yel Hacı Bektaş Velî’dir…
Şu bulut Düllük Baba’dır,
Battal Gazi şu fırtına…
Belki şu koca bahadır; 
Sultan Şeyhmus Enzelî’dir…
     *
Mevlâ için Mevlâna’ya varanda,
O ebedî âlem ruhu saranda; 
Nedâmetler yıkanıp gözyaşında,
Veysel Karanî’nin kabri başında,
Dizini toprağa vuranlar bilir,
El açıp boynunu buranlar bilir:
Gönül adamına sır olur ayan,
Cümle esrarını edip de beyan,
O an meltem değil sırtı sığayan,
Sanki Yüce Peygamber’in elidir…
“Yok” yoktur Anadolu’nda,
Yoktur ikilik, Bir vardır.
Kalpleri Allah yolunda,
Dillerinde Tekbir vardır…
<end>

<start>
Nevâ telimde bin mızrap kırılır
Hicaz kurdu Kürdî ulurken aya
Bu fasılda hay diye haykırılır
Son neyzen ruhumu üfler Sabâ’ya
			    *“Ney”siz…
İsa’ya İsfahan bir peşrev için
Çıngırak çalarken çılgın havari
Son kuş uçmuş meyanından Eviç’in
Kın hançersiz/ at eyersiz/ süvari
			       *“Pey”siz…
Engerek üflüyor bir engerekzen
Tespihinde Devr-i Hindî taneler
Pîr-i mugan ayık dursa da bazen
Esrik dönüp durur bu meyhaneler
			       *“Mey”siz…
Kafasında kanlı bir goril beyni
Saçakta bir kumru/ içinde bir dev
Bu kavşakta bir ağıttır Hüseynî
Gözüyle kan emen bir yığın Hüsrev
			    *“Key”siz…
Son fasılda usûl yine Curcuna
Tiz perdede incelmekte kabalar
Paçavra asılmış otağ burcuna
Çeri göç yolunda/ yıkık obalar
			    *“Bey”siz…
Çatılmış çehresi nazlı Hilâl’in
Yırt bağrını Türkçe bir türkü söyle
Kemal’e er/ sesi mahzun Bilal’in
Bu katır koşusu nereye böyle
			    *Hey! Siz! ..
<end>

<start>
Tutuştu bu akşam içimde yine
Yıllardır kavuran kordu hasretin
Ne zaman erecek elim eline
Tükendim beni çok yordu hasretin
Sermiştim gönlümü bastığın yere
Yıkıldım yaslandım yorgun dünlere
Vuslat saatini gelmez günlere
Senin ellerinle kurdu hasretin
Arzular emeller hülyalar geçti
Gönlümden Şirinler Leylalar geçti
Başımdan bin türlü sevdalar geçti
İçimde dağ gibi durdu hasretin
Aşkın lisanıyla anlattım sana
Gönlümün derdini gel anlasana
Çoktan unutturdu inan ki bana
Sılayı yuvayı yurdu hasretin
Sevda oklarına gerili yaydım
Binlerin içinde bir seni saydım
Dağlara baş eğmez bir deli çaydım
Önünde boynumu burdu hasretin
Geceler bin ümit ekip de geçti 
Günler kılıçları çekip de geçti 
Kurşunlar yanımdan sekip de geçti 
Beni tam buramdan vurdu hasretin
<end>

<start>
Sokma el heybesine, elin kalır içinde,
El unutmaz; ün ve kin elin kalır içinde…
Tarar zülfünü meltem vefasız sevgilinin; 
Yâr gider, yâr kokusu yelin kalır içinde…
Açmayan her gelincik haclegâhıdır aşkın; 
Nice murat almayan gelin kalır içinde…
Gönül sazı bir sadâ sarnıcıdır zamanın; 
Bin türkü bir incecik telin kalır içinde…
Öyle bir çağlayan ki gözyaşı mazlumların; 
Yerle gök bir damlacık selin kalır içinde…
Gül atma, gizli sevda ejderha kuyusudur; 
Dikeni cana batar, gülün kalır içinde…
Kaç Kerem’in külünü süpürür şu Aslıhan? 
Kaç Mecnun Leyla denen çölün kalır içinde...
Uzanır yüzükoyun sarışın sabah suya; 
Ezilen esmer gece gölün kalır içinde…
Umut, harman yerinde gizlenir bir daneye; 
Ömrünü yele verir, ölün kalır içinde…
Ey gönül, bir cümlede gizlenir bin-bir tuzak; 
Dar bir kelâm edersin; dilin kalır içinde…
<end>

<start>
Saçların ilk kuşlukta güneşi emziren kuş
Ellerin dua rengi bir kelebek kanadı
Sensiz çeşmeler susuz sensiz tüm yollar yokuş
Sensizlik cehennemde yanmanın öbür adı
Her sabah gözlerinde gönlümün bir baharı 
Benliğimi yansıtan bir özge ben gibisin
Sevda saydamlığıyla sırladım aynaları
Bedenim yok ruhumu kuşatan ten gibisin
Nasıl sevdiyse Mecnun Mevlâ’yı Leylâ diye
Mermeri oyar gibi ruhuma oydum seni     
Serdim sevda çölüme sineni yayla diye
Bir gül gibi koparıp kalbime koydum seni
Her gece dolunayım her sabah güneşimsin
Sen ki ey ilham perim tüm şiirlerim sana
Şahdamarımsın benim kadınımsın eşimsin
Senden özge neyim var hâlimi anlasana
<end>

<start>
Bize haram bu şehrin saçlarını okşamak
Cumbalardan çağlayan fesleğen ıtırında
Nasırlı elimize namahremdir gül teni
İstanbul kim biz kimiz
Hangi hasretle nemli mavi-yeşil gözleri
Hangi bûseye açık erguvan dudakları
Gönlümüz bir kadehtir
Bu aşkın şarabıyla sarhoşuz, derbederiz
O sevmiyorsa bizi alır da başımızı
Sevdamızın dönülmez yollarına gideriz
Bize yasak bu şehrin güllerine dokunmak
Gözleri suya düşmüş bir çocuk yanağında
Sinemize samyeli eteğinin meltemi
İstanbul kim biz kimiz
Hangi vahşiden kalma yanaktaki diş izi
Hangi hoyratın işi gerdanındaki bere
Mutsuz bakışlarında kanarken umudumuz
Sevdamız can telidir
Hasret tezenesiyle çalsın diye bu aşkı
Gönül bağlamamızın ak göğsüne gereriz
Bilmezler İstanbul’un koynunda uyuyanlar
O umutsuz vuslata rüyalarda ereriz
Her sabah üstümüze çökse de köy bulutu
Her gece altımıza bir İstanbul sereriz
Hoyrat sanmayın bizi garibiz-gamzedeyiz
İstanbul’u bizlere çok görenler utansın.
Bilmezler bu dilberin mahremiyiz diyenler
Oysa biz bu sevdayla aç kalan kurtlar gibi
Her gece İstanbul’un Harem’ine gireriz
<end>

<start>
Kar yağıyor kırık dala Keremsiz
Aslı yitik asmalarda üzüm yok
Son asma yaprağı son umuduyla
Direniyor kara ve karakışa 
Kara bir dirençle karın altında
Sararmış benziyle bilcümle sarraf
Alın karasını ağartmak için
Onur simyasıyla nice zamandır
Hâlâ arıyorlar altın rengini
Dizler üzerinde karın altında
Asmanın dalları akıyor yere
Ağartırsa kar ağartır karayı
Yokluğun yosması ateş yakıyor
Kar tanelerinden kav tutuşturup
Yeşil yapraklarda tutuşan suda
Asmalara asılıyor karayel
Sesinde şarkısı keşişlemenin 
Deri değiştirmiş kör yılanların
Ateşten dilidir balkıyıp duran
O beyaz sanılan kara pusuda
Çullanmış dallara çulsuz aklıyla
Aşksız sevişmenin son pişmanlığı
Çekirge doğurmuş fil gibi şaşkın
Bakıyor bir koyun asma dalına
Bir kulak çivili bir kulak asma
Kar yağıyor kor damlara yordamsız
Asmada bir karga kuyruğu kamçı
Ayaz var her gece ufukta yaz yok
Kar da kararırsa gayrı beyaz yok
Aklın eşiğinde çakal ulurken
Asmalı kapıdan gir kulak asma
<end>

<start>
Parçalanan bir camdı gülüşün kaldırımda
Kaldıramadı kahkahanı zamanın kaldıracı
N’olur bir daha gülme şaşı vitrinlere karşı
Vitrinler dert vitrinler baştanbaşa acı
Vitrinler hınç vitrinler öfkeyle boyalı kin
Işıltılı bir yılan boydan boya çarşı
Dükkânlar tekin değil
Ne zaman istesen gelebilirsin
Takılıp bir türkü gibi rüzgârın eteğine
Etekleri uçuran uçurum rüzgârları
Uçurduklarından sorumlu değil
Ne zaman istesen silebilirsin
Yazmışsan gönüllere sevdaları eğreti
Eyersiz atlarda üzengi olmaz
Elindeki her şey yular değil
Ne zaman istesen ölebilirsin
Bağlayıp nefesini bağlamanın teline
Bir uzun hava gibi yürürsün eceline
Ölüm son türkü değil
Ne zaman istesen gülebilirsin
İliştirip dudağına kandamlası bir gül
Gül gülebildiğince için-için ağlayıp
Yeter ki yansımasın gülüşün vitrin camına
Ölüm ne ki can atarsın ölümler ölümüne
Hele bir gül
<end>

<start>
Sn. İsmail Müftüoğlu’na…
Konuk olsak kırk cem’e, bir dolu câm gelmiyor,
Başımıza baht denen o serencâm gelmiyor…
Tasın yarısı dolu, bardağın yarısı boş,
Boşa koyduklarımız doluya tam gelmiyor…
Bir han ki, iyi atlar gitmiş beyatlılarla; 
Havası hancı ile gören avam  gelmiyor…
Şehvet aşkı vuralı, sevgi terk etti kalbi; 
Turna kanatlarında yârdan selâm gelmiyor…
Riyâdır bir yalanı bin misline büyüten,
Riyâkar borsasında gerçeğe zam gelmiyor…
Kanatıyorken rûhu doğrunun dikenleri; 
Hayâlî bir gül ile kalbe ilhâm gelmiyor…
Kavuk ve kaftan değil, Süleyman’dı muhteşem,
Ha demekle hadime bir ihtişâm gelmiyor…
Gün öyle bir yosma ki; kanarsan kan ağlatır,
Sabah çıkıyor evden, ama akşam gelmiyor…
Nâdan virân edeli şu gönül bahçemizi; 
Bin lâlezâr versek de, bir gül-endâm gelmiyor…
Mecnûn ta Haşre kadar sahrada serâb olsa; 
Elif el etmedikçe, leyline “lâm” gelmiyor…
Kaç kere bir nâm için nâme yazdın feleğe? 
Ey Sâdi, senden özge sana bir nâm gelmiyor! ..
<end>

<start>
Oturmuşum toprağa dizlerim avucumda
Kararıyor içimde gözlerimin akları
Bir karınca dev yiyor ta öteki ucumda
Toprağı kar delende
Kan yürür kardelende
Islık çaldıkça Pan’a Midas’ın kulakları
Oturmuşum denize özlerim avucumda
Islanıyor altımda Helen’in mor genleri
Can pazarında Hektor ta öteki ucumda
Geçler erkenleşiyor
Dalga dikenleşiyor
Susadıkça kanıma çölün sürüngenleri
Oturmuşum ateşe közlerim avucumda
Bağrımda mızrak gibi evsizlerin evleri
Bir ergen evleniyor ta öteki ucumda
Gün tükeniyor günde
Yolların büklümünde
Sardıkça sahilimi bozkırın alevleri
Oturmuşum sabaha gizlerim avucumda
Gönlümün gündoğusu nabzında nal sesleri
Bir efe lir çalıyor ta öteki ucumda
Son atlı dağı aştı
Kuleler kuyulaştı
Dikey alçalışlarda günün yanal sesleri
Oturmuşum akşama gözlerim avucumda
Seğiriyor alnımda bir ölünün kasları
Geceler gün içiyor ta öteki ucumda
Damlıyor ılık-ılık
Ruhuma aykırılık
Kestikçe kadifeler som çelik makasları
<end>

<start>
Aldanma yeşilliğine uzak bahçelerin
Bırak gökkuşağı toprağa eğilsin
Söylediğimiz son şarkı çoktan unutuldu
Son yaprağı koparan rüzgârın kanadında
İlkbaharı uyutan meltemle esen değilsin
Dar açılı sokaklarda o sersefil serçeler
Yosun tutmuş saçaklardan birer salkım gibi sarksın
İnce bellerinde buzdan çıngıraklı kemerlerle
Geçip gitsin gönlümüzün sokağından nice kışlar
Üzüm rengi gözlerinde tütün acısı bakışlar
Tütüyorken duman-duman içimde
En acı asmalardan en tatlı üzümleri
Sensin keklik gagası tırnaklarınla deren
Gönlümdeki gül dalını hoyratça kesen değilsin
Kuşların tüy dökmesinde senin günahın yok
Bu gönülde senin aşkın ve senin âhın yok
Geçmiş o yaz akşamıdır içimde ürperen
Sen değilsin…
Sen değilsin yüreğimi bir kancaya asıp
Aşka damlayan kanımda eller kınalayan
İnan hiçbir günahın sen değilsin günahkârı
Gözlerindeki denizde çakıp duran yakamozlar
Beni yakan bu ateşin kıvılcımı değil inan
Ruhumu sokan yılana sen değilsin zehri veren
Biliyorum bencileyin sen de şen-esen değilsin
Geçmiş o yaz akşamıdır içimde ürperen
Sen değilsin…
<end>

<start>
Sen ey yaz ortasında nabzımda donan zemheri
Susturma son sesimde çıngıyan çengileri
Ben sussam dağlar dikelir dilimde
Dikenleşir en gonca gülleri yosmaların
Soyunur da üstündeki kadife suskunluğu
O dilber-i rüveydâ
Aşka yatılan o ölüm vaktini
Bir duvar saati sarhoşluğuyla
Sıkar beynimize bülbül-i şeyda
Ben sussam sahralardaki güneş saati
Bir ömür alınır ileri
Ne zaman otursam güneş altında
Gün görmemiş başımın gölgesini yemeye
Yeni nüzûl etmiş gibi Mâide
Üşüşürler başıma İsa’nın havârileri
Ben sussam ergenlik çıkarır engerekler
En gereksiz yerde konuşur dilsiz
Bu kervan yolunda bunca bezirgân
Ve sen ve ben ve tüm zerrat-ı cihan
Susturamayız suskunluğunu ervâhın
Ne sen ne ben ne şu yorgun tanyeri
Ne âsâsı Musa’nın ne yed-i Beyzâ
Durduramaz denize yürüyen şu karayı 
Yüzülür yüzsuyuyla suların derileri
Bağrımızda nal döverken sabaha
Kapkara gecenin süvârileri
<end>

<start>
Sen düş zülüflerinde tomuran gülsün büyülü
Ben düşmüşüm yoluna ölümün hayat denen
Sen sevene serap olan hayallerin gülü
Ben ejderha ağzında çiğnenen kanlı gerçek
Ey İstanbul düşlerimin dizgininden el çek
Yetişir gömleğimin yakasını yırttığın 
Her gece altında ıslanan bulutları
Desensiz bir duman gibi her seher
Gönlümün göğsüne serdiğin yeter
Vuslatsız sevdaların yolcusuyuz sen ve ben
Ben kimim visaline erecek bahtiyar kim
Diz vurduğum oldu mu mavi-atlas döşeğine
Bir kez olsun içirdin mi gurubunun şurubunu
Üsküdar’dan kan dudaklı morarmış gözlerime
Galata’nın dipdiri dupduru memesinden
Ben kimim şiirini yazacak o şair kim 
Nişanlandım mı seninle bir gece Nişantaşı’nda
Okşadım mı Bebek’ini bir kez olsun muncuk-muncuk
Kokladım mı gerdanına dizdiğin erguvanları
Mıncıklarken mehtabını yalılarında Kuzguncuk
Ben nerdeyim şarkını bestelemek nerede
Sen her sabah uyanırken bir visalden bâkire
Ben “taşra”da taş gibi her gece bin kerre bekâr
Şu oksuz sadak mıdır son sadakan fakire
Bu yay ile kemanı kanatır Bestenigâr
Ben kimim kollarını açtığın sevgili kim
Sen ki Yahya ve Behçet Kemallerin gözdesi
Ben gönlünde çölleri uyutan bağrı yanık
Bir gözüm seni uyur “Mehtaplı Geceler”de
Bir gözüm “Kalamış”ta sabaha dek uyanık
Moda meltemi eteğin günü içerken sularda
Göğsünde bir Caddebostan saçında bir Fenerbahçe
Akrep sokarken akşamı saatinin minesinde
Yelkovan bakışlarına içirdiğin sonbaharda
Bekledin mi bir kez beni Kadıköy İskelesi’nde
Ne başım gül sinende uyandım bir sabaha
Ne içtim “ab-ı hayat”ı dudağından yudum-yudum. 
Bir kez oh demek hayali değer miydi bunca ah’a
Hep seni düşlerde görmek umuduyla uyudum
<end>

<start>
Sn. İsmail Müftüoğlu’na…
Takdir-i Huda’dır bu nehri nâra döndürür
Dilerse bal şerbetin zehr-i mâra döndürür…
Gezmesin sıhhatine kibredip de pehlivan
Eser nesîm-i emrâz bir bîmara döndürür…
Mazlum âhı üstüne temel tutmaz saltanat
Kahhar ol kahkahayı âh u zâra döndürür…
Kalbi kırık mazlumun paslı kör bıçağını
Emr-i Şedidü’l-İkab Zülfikâr’a döndürür…
Su demez Hak aşkına ta gönülden hu diyen
Seng-i sahrayı Mevlâ bir pınara döndürür…
Mahzun olur mu gönlü Rabbine meyledenin? 
Bedbahtı bir tecelli bahtiyâra döndürür…
Sûretin camda görüp öğünmesin nevcivân
Bir anlık bâd-ı belâ ihtiyâra döndürür…
Mâşukun cemaline aşk ile bakan gözler
Zıll-ı müjgânı bile zülf-ü yâra döndürür…
Andelib-i aşkı sal bağ-ı viran üstüne
Ol nağme-saz hazanı nevbahara döndürür…
Aç bağrını Rabbinin rahmetine Sâdiyâ
Katre-i bâranı Hak kehribâra döndürür…
<end>

<start>
Gerçekti düş değildi
Olmadı ömrümce hiç düşüncem düş düşkünü
Düş olsa düşünmezdim atladığım eşiği
Düş olsaydı ne diye bir yay gibi eğildi
Tipsiz cezaevimde dünyayı görüş günü
Düş değildi bu kimya ve simya bileşiği
Böyle bir düş gecesi ve böyle bir düş günü
O öncesiz zamanla son mekân bileşiği
Gerçekti düş değildi
Böyle düş düşte bile hiç görülmüş değildi
Geceydi
Göğsündeydim göğe yan yatmış denizlerin
Gördüm ki ana kumsallar
Birer midye kabuğunda kum sallar
Bir masalı sallıyordu o ilk kez duyduğum ninni
Uykuyu uyutmak için
Bir kum fırtınasıydı sularda ayak izlerin
Son kuşkuyu yutmak için
Serpiverdim avuç-avuç gözlerimi denize
İnip de toplasın diye yıldızlar
Birden
Son gözümün suya daldığı yerden
Bir elin çıktı önce
Ama bir yüzün çıkmadı sonra
Topladı denizkızları sulardaki gözlerimi
Ve gözlerime üşüşen zavallı yıldızları
Karaya kesti her yer zil-kara
Yordam kara/ yol kara/ menzil kara
Salıverdim dilimde tutuklu sözlerimi
Pul edinsinler diye yosma denizkızları
Gerçekti düş değildi
Bir göz verdin bana ödünç
Astım gönlümdeki gün fanusuna
Saldım sonsuzluğun okyanusuna
Biliyorum sendin
Aydınlığımı sonsuz aydınlığıyla kesendin
Ve karartan cümle ışıklarımı
Toprak su ışık rüzgâr umut sevinç ve hüzün
Düş değildi gerçekti / ama düşten de güzeldi
Gönlümün aynasına yansıttığın yüzün
Buldurandın izsiz / gösterendin gözsüz
Öldürendin özsüz / söyletendin sözsüz
O sonsuzluk sahilinde sürekli esendin
Düş değildi gerçekti en güzel düş tadında 
Dün gece o gökyüzü baştanbaşa sendin
<end>

<start>
Tükeniş türküsünde hep var oluş sesleri
Nerde ol tutiler ki/ susturulmuş sesleri…

Bulut saçı değmemiş o yoksul yamaçlardan
Yalın düşler devşirdim öksüz uykularıma
Ne güneşler sıvadım gönlüne gözlerimin
Kayan yıldız ardında kalan ışık uğruna
Dolandıkça dışıma bir sargı gibi içim
Sızlıyor gecelerin bağrıma batan yeri
Deniz aşkımca ulu dağlar gönlümce derin
Zonkluyor boyutların nabzımda atan yeri
Beklerim sahilinde uykusuz gecelerin
Bir türlü ağarmadı ruhumdaki tanyeri
Belli ki bu şarkıda çok kullandık “es”leri
Yoruldu hançerede günün yokuş sesleri…

Kırıp da sessizliğin paslı prangasını
Yılkı atları gibi salıverdim sesleri
Nicedir unutulmuş bir kılıç gibi kında
Paslanmış sevdaların ebruli nefesleri
Cam kırıkları gibi ayağımın altında
Yollara avuç-avuç serptiğim kuş sesleri…
<end>

<start>
Önce bir yılan gözü girer görüntüye
Sonra bir geyik boynuzu yakın plân 
Taş plâklardan süzülmüş eski bir çiftetelliden
Çifte su verilmiş kılıcın menevişine
Tırmanır yeşil gözlü zehirli sarmaşıklar
Işığı arkadan vermek zor
Alnında ergenlik sivilcesiyle bir dinozor
Ayaklarında kuş sesinden çarıklar
Selâmlar bir yokuşu sivilce 
Dinozorun amorsundan Anamur yolları
Yolun iki yakasında katmerli zakkumlar
Üfler soğutmak için bir martı sıcak suları
Kanatlarında kurumuş denizden kalan kumlar
Değişik bir açıdan neftî nal sesleri
Abanır ensesine alnından vurulmuş gülün
Bir akrep iğnelenir açık yerine tülün
Sağdan girer görüntüye İsa’nın havarîsi
Sakalında “Mâide”den kalma son kırıntılar
Veraset ilâmı sol elinde
Son toprak ağasının susamış su vârisi
Saba Melikesi’ni ortadan ikiye biçer
Bir midye kabuğuyla çizerek bir varisi
Yıllanmış baldıranı üç yutkunuşta içer
Belkıs’ın ağdalanmış bıldırcın baldırından
Belkıs baygın/ ayakta ağanın su vârisi
Arkasından sürüyle serçe yürürken yaya
Çok uzaklardan geçer Babil’in süvarisi
İç/Gece
Sahne sekiz / zamanda esrik bir an
Belkıs yerde / yer gökte / sekizinci figüran
Görüntüye gelmeyen Babil’in bahçeleri
Dış/Gündüz/Sahne Dokuz
Slow-zoomla Ferâmuz’un faresi
Doksan dokuz bölümlük dizinin son karesi
Bu karede de “yok”uz
<end>

<start>
Göğsünüzün örsünde nal dövüyorken gece,
Duyarsanız apansız bir kısrak kişnemesi; 
Bir yele özlemiyle terli avuçlarınız
Karanlığın saçını okşuyorsa gizlice
Ve diken-diken ise bilcümle uçlarınız; 
Duyduğunuz bu çağrı, sevdanın doru sesi...
Bir dağ dikeliyorsa eğik duruşunuzdan,
Çatlamak üzereyken kalbinizin kafesi; 
İçinizdeki ırmak yokuşa akıyorsa,
Terliyorsa sesiniz yürek vuruşunuzdan
Ve bir kurt gözünüzden kırlara bakıyorsa; 
Duyduğunuz bu çağrı, sevdanın doru sesi...

İçtiyseniz yatmadan bir dolunay dolusu
Yıldızı yudum-yudum gecenin çeşmesinden; 
Örttüyse üstünüzü bir bulut inlemesi,
Elinizin altında ateşe döndüyse su
Ve bir ses içinizde ürküyorsa sesinden; 
Duyduğunuz bu çağrı, sevdanın doru sesi...
Sıklaşırken yaşanan zamanda an dokusu,
Açılıp omuzdaki ömrün özge heybesi; 
Yorgun seneleriniz bir anı paylaşırsa,
Bir teni giyinirse terli sağrı kokusu
Ve suskun aygırınız apansız taylaşırsa; 
Duyduğunuz bu çağrı, sevdanın doru sesi...
<end>

<start>
Ne güzel ölmüştük son kez
Dantellerken sahilimizi o sevda fiyordu
Kıskanmıştı bu ölümü nice ölümsüzler
Bu ölüm öncekilere hiç benzemiyordu
Ne güzel ölmüştük son kez
Yeryüzündeki açlığa gökler geğirirken
Ne kirkitler vurmuştuk umutsuzluk kilimine
Her yıldız bir umudun ipini eğirirken
Ne güzel ölmüştük son kez
Gönlümüzün göğsünde Hüma Kuşu teleği
Duyulmamış bir ninniydi kulağımızda zaman
Yelpazelerken ruhumuzu ölüm meleği
Ne güzel ölmüştük son kez
Söndürüp gökteki o son kandili
Nasıl da sevmiştik yatırıp dizimize
İpek saçlı kelebek kanatlı Azrail’i
İstersen bu ölümle kapatalım zamanı
Sen ve ben bir olalım yerle gök olsun iki
Bir türlü anlamadık yaşamak neydi dersin
Ölmekten yaşamaya zaman bulamadık ki
<end>

<start>
Bir-bir uzaklaşmakta konaklanacak hanlar
Yolcular yoruldukça, yollara kar yağıyor
Heybedeki azığı kim düşünür kim anlar
Eller nasırlandıkça, kollara kar yağıyor
Nerde o doludizgin gem azıda heyecan
Dev bedene yük oldu o kuş tüyü gibi can
Ne kırk yılın hatırı ne sunulan bir fincan
Bize doğru uzanan ellere kar yağıyor
Hayal değirmeninde öğüttük öğütleri
Öldürdük içimizde dağ gibi yiğitleri
Bu serseri sokakta kanıksadık “git”leri
Bin ümitle beklenen “gel”lere kar yağıyor
Gönlüme gergef olan yâr hayali nerede
Gözlerimin izleri tül oldu pencerede
Düğümlendi türküler paslanan hançerede
Düştü mızrap sustu saz tellere kar yağıyor
Gönlümden elvan-elvan nice hazlar geçiyor
Sevda sultanlığında imtiyazlar geçiyor
Nice bâkire bahar ne dul yazlar geçiyor
Her mevsimde açtığım dallara kar yağıyor
<end>

<start>
Kişneyince küheylân ansızın koptu yular			
Gönlümün heybesinde bir moloz taş gibiyim
Bir-bir kuleleştikçe önümdeki kuyular
Yetmiyor bu yığını anlamaya duyular
Beynimin tandırında güveçtir kafatasım
Ben bu kafatasında kaynayan aş gibiyim
Çengi gönül elinden şenliğe döndü yasım
Şehlâ göz üzerinde rastıklı kaş gibiyim
Yırtılınca çıplaklık denen yalın libasım
Bir sinek kanadını bine böldü makasım
Yokluğun boyasına daldırıp kirpiğini
Havaya yel nakşeden deli nakkaş gibiyim
Çölde çakırdikene sıvadım gözlerimi
Kurularla yanacak kurumaz yaş gibiyim
Hangi Aslı’nın saçı süpürür közlerimi
Bunca üvey içinden kim seçer özlerimi
Ruhum bir baykuş gibi cesedime tünemiş
Dört cephede amaçsız süren savaş gibiyim
Utkulara uzanan cümle yolları yemiş
Ayağını kemiren bir kesik baş gibiyim
<end>

<start>
Bilemez kimse benim gece yangınlarımı
Ben bilirim vuslata yakın iken bu kadar
Düğümledim dünlere umut yarınlarımı
Muhtacım bugün sana ekmek kadar su kadar
Ben bilirim ne kadar yandığımı her gece
Benim kadar o alev geceleri kim bilir
Kim bilir hangi dilde çözülür o bilmece
Bencileyin o dilsiz heceleri kim bilir
Silemez kimse benim bahtımdaki karayı
Ben silerim, gözyaşım gönlümdeki su kadar
Ne olur ey sevgili açma artık arayı
Kahrediyor hasretin vuslat korkusu kadar
Sanırsın ki sendedir yaranın en derini
Kavrulur bu ateşle niceleri kim bilir
Kim bilir kim dolaşır aşkın enginlerini
Gönülde vuslat denen yüceleri kim bilir
<end>

<start>
-Karacaoğlan Meltemiyle-

Deli gönül bulup-bulup yitirdi	
Ne gözler içirdim hilâl kaşa ben
Herkes başladığı işi bitirdi
Gele-gele yine döndüm başa ben
Ömür gazel döktü gönül güzünden
Hazanın hayratı bize hüzünden
İnan ey sevgili senin yüzünden
Hedef oldum atılan her taşa ben
Pişemedim hasret denen ateşte
Ayağım gölgede başım güneşte
Felek ile tutuştuğum güreşte
Sen olmasan gelir miydim tuşa ben
Niye ey sevgili bu sitem niye
Gurbette ulaştı gün ikindiye
Belki senden haber getirir diye
Boyun büktüm gökte uçan kuşa ben
Geceyi seyrettim gözün diyerek
Hayalini sevdim özün diyerek
Açsın zemheride yüzün diyerek
Beyaz güller ektim kara kışa ben
Gönlün hasretimle gemlendi ise
Gurbet yüreğinde demlendi ise
Gözlerin aşkımla nemlendi ise
Kurban ola’m o gözdeki yaşa ben
<end>

<start>
(Hasta bir çocuğun başucunda…)
Yaşlarda mı eridiler
Gözlerine dolan kuşlar
Uçtular mı birer-birer
Avucunda solan kuşlar
Sen ki ey İlâhî beste
Bir sen mi kaldın kafeste
Gittiler mi her nefeste 
Yüreğini bulan kuşlar
Daha bitmedi ki savaş
Neden solukların yavaş
Nerde senin ile sırdaş
Ve arkadaş olan kuşlar
Bakma öyle güzel peri
Korkma dönemezler geri
Gözlerinden ümitleri
Pençe-pençe yolan kuşlar
N’olur bir kez gülsün yüzün
Yakışmıyor sana hüzün
Çekirge olurlar güzün
Baharları çalan kuşlar
Kalbimde yuva oymuşum
Seni oraya koymuşum
Sen burda kal gerçek kuşum
Uçup gitsin yalan kuşlar
<end>

<start>
Yaz çoktan geçti
Gayrı yaprakların rengi renk değil
Geçmiş bahar düşlerinin su yürüyor soymuklarına
Kuş seslerindeki âhenk o eski âhenk değil
Yaz çoktan geçti
Güneşin ayarına denizler mihenk değil
Diz vuruyor sahile dalgalar bir oyunda
Horon değil halay değil “raks-ı frenk” değil
Yaz çoktan geçti
Tükeniş ovasındaki didişme bir cenk değil
Bir yanda yorgun arı bir yanda azgın akrep
Beklentiler belirsiz ve silahlar denk değil
Yaz çoktan geçti,
Baygın göz salkımlarıdır sarkan pencerelerden
Umutlardan örülü hevenk değil
Nereye gidiyor bu çiçekler salkım-saçak
Duygu demeti değil sevgiliye sunulan
Göndereni belirsiz bir garip çelenk değil
Güneşin benzi solgun suların aynasında
Gayrı yaprakların rengi renk değil
<end>

<start>
Bedevî âminlerim boyar dilimi bazen,
Elimin ayasında duâm Acem kınası…
Dönüyor burgu gibi içimde bir semâzen,
Aklımın saçağında son beyin fırtınası…
Kafasız enselerde kıllanıyor bakışım,
Lime-lime şahâdet parmağımın etleri…
Gitgide silinmekte gönlümdeki nakışım,
Üfledikçe yüzüme efendi hazretleri…
Damlıyor doksan dokuz gözüm bir tesbih gibi,
Acem-aşirân rengi bir püskülün ucundan…
Düşüyor bir denize delik ibriğin dibi; 
Sızınca nar pekmezi nargile marpucundan…
Ruhumun zindanında kararmakta aklarım,
Nefse eğilişime “eyvah” diyemiyorum.
O kadar el ve etek öptü ki dudaklarım; 
Kirlenen bu ağızla “Allah” diyemiyorum…
Şaşırdım, çağrıların hangisi Muhammedî? 
Bir nidâ duyuyorum ötenin ötesinden…
Ezelin gergefinde hangi nakış ebedî? 
Yârab! Bir çağrı gönder sevgilinin sesinden…
Aç “yol”unu; ne “tarîk”, ne de “râh” istiyorum.
Açayım yüreğimi sana, “Bismillah” diye…
Senden özge ne sultan, ne de şâh istiyorum; 
Son nefeste son sözüm sen ol; “Yâ Allah! ” diye…
<end>

<start>
Tutuşur bir damla su gamzesinde gecenin
Solar ayaydınlığı gecede gün tükenir
Bir gölgenin rahminde uyanır gölge cenin
Bir günün eteğinde binlerce dün tükenir
Durgun suyun alnını yaladıkça yalnızlık
Yazılmamış mektuplar ulaşır adresine
Susamış testilerin dudağındaki ıslık
Son sözü sıkıştırır sessizliğin sesine
Bir köy akşamı gibi damlayınca ansızın
Son özlemin eğilip içtiğin durgun suya
Düşünce hançerinden ödünç aldığın sızın
Beyninin burgacında yenik düşer uykuya
Çölleri tespihinin püskülüne koklatır
Bir bulut gölgesini namazgâh eden ermiş
Bilgeler bilgisini belgelere yoklatır
Akıl yöntem ararken yazgı uğrun gülermiş
<end>

<start>
Güneş bir mızrağın ucundaydı batı ufkunda
Ufuksuz dağların eteğindeydi geceler
Çok uzak bir çölde kum içiyordu bir yılan
Çok uzak bir sahilde şimşek çakıyordu
Bir adam oturmuş suya bakıyordu
Mızrap hep aynı tele vuruyordu aynı türküde
Türküsüz dudaklarda pıtraklaşıyordu bozkır
Al türküler kanatlarındaydı allı turnaların
Bir gölge gölgesinde gölgeleri yıkıyordu
Bir adam oturmuş suya bakıyordu

Kalem kırılmak üzereydi o son yazıda
Yazısız kitapları okurken kitapsızlar
Çok susmuştu saçaktaki son serçe
Çok susamış bir şarkıyı şakıyordu
Bir adam oturmuş suya bakıyordu
Su akıp gidiyordu gözlerinin önünden
Önünden kervan geçmeyen handa sayrıydı akıl
Çok beklemişti özüne öncü olacak başı
Her düşünce çıngısı bir düşü yakıyordu
Bir adam oturmuş suya bakıyordu
Karanlık çemkiriyordu suyun öte yakasında
Yakası yırtılmamış yakamoz yoktu suda
Çok derinlerde bir cadı bir ateşin başında
Çok başlı bir yılana günleri takıyordu
Bir adam oturmuş suya bakıyordu
Ve yanıyordu son mızrak akşamın son ateşinde
Ateşine can adanan kara külhanlar aşkına
Sular susamışlardı bir adam gölgesine
Oysa adamın gölgesi gönlüne akıyordu
Bir adam oturmuş suya bakıyordu
<end>

<start>
Süt mavisi bir rüzgârdır akşam
Benzi soluk sahillerin susuzluğundan esen
Sen yoksun sesim yok ne dünde ne yarında
Kar ayazında moraran umudun ayaklarında
Birer diken gibiyiz bu sahilde ben ve sen
Gel artık son güreşte yenik düştüm sabrıma
Süzül dolunay gibi gecenin indiği yerden
Zamanı sokmuş akrep yel kovuyor yelkovan
Bal üretmez arılarla uğuldamakta kovan
Uçup gitti kelebekler çiçeksiz bahçelerden
Gel artık o son ninniyle tara perçemini aşkın
Dursun artık gece gündüz salladığın şu boş beşik
Dök zülfünü onulmaza dertlerimi ondur
Kor dudağınla kalbime bir öpücük kondur
Ört kapıyı daha fazla aşınmasın eşik
Gel artık uğrun-uğrun gülümseyip durma
Cilveli cemren ile beni kışımdan çıkar
Yıllardır çalmasını umduğun saat için
Nicedir beklediğin o çılgın vuslat için
Gir içime mızrak gibi beni dışımdan çıkar
Gel artık bu sahilde sonsuzluğa susadım
Ey sayısız gemilerin değişmeyen yelkeni
Çok türküler eskittik bülbüllerin sesinde
Nedir bekleyen bizi eşiğin ötesinde
Nereye gideceksek gel artık götür beni
Gel artık can aşkıma bunca susamışken
Ömür haclegâhımda hâlâ o ilk ihtişam
Zamanın zemzeminde yıkandım durulandım
Hasretin havlusuyla silindim kurulandım
Sahilimde süt mavisi bir rüzgârdır akşam
<end>

<start>
Zaman dörtnala koşan atların yelesinde
Dök eteğinden taşları Şahmaran
Dem bu demdir
Kanat sevda türküsünü dudaklarımda yine
Aşk alevden elleriyle gülü okşayan erdemdir
Zaman son yapraklara son çığlığı asan yelde
Kanlı dudaklarınla ıslat son ıslığımı
Dem bu demdir
Söndür firûze kanatla hüznün isli çırasını
Aşk zaten elemdir
Zaman kirişi kopan yaydan fırlayan son okta
Yırt yakası açılmamış arzuların gömleğini
Dem bu demdir
Bir gülüşünle bağrımda bin yara açsan ne çıkar
Aşk her yaraya merhemdir
Zaman kayan yıldızların son ışığında ey akrep
Zehirli kuyruğunu sok gözüne gecenin
Dem bu demdir
Bir engerek geçir damarlarımdan
Bana ruhumu emdir
Zaman kor dudaklarda donan bir damla kanda
Vuslat kıyamete kaldı hasret kıyamet gibi
Dem bu demdir
Gönder ejderhalarını yüreğimin çölüne
Ya soksun aşkı içimde binlerce karayılan
Ya beni içimdeki kuyudan çekip çıkar
Şahdamarımdan giren şehlâ engereklerin
Eteğini öptükleri ateşi
Ya ateş söndüren bir suya döndür
Ya beni çek suya uygun biçime
Şâh-ı Mâran nerelerdeydi aklın
Bunca zehri akıtırken içime
Pullanıp bengisular dökünse de Camsâb
Aşk onulmayan veremdir
Zaman zülüflerinin zemheri ayazında
Buz gibi kollarında ısıt beni Şahmaran
Dem bu demdir
O karanlık kuyuda yokluğa yak gönlümü
Varlığım aşka gemdir…
<end>

<start>
Bir hara ki, orada katırla at eşlenir; 
Orda yıldırımların fitili ateşlenir...
* 
Aykırı eserse yel karışır sapla saman
Karınca yollarında ateşten barikatlar
Köhne bir han gibiyse Samanyolu’nda zaman
Kişnemez süvarisi olmayan arık atlar
Ne zaman ki o atlar ya ölür ya taylaşır
    Önlerinde tüm dikey engeller yataylaşır
Menzile erdirir mi akılsız aşksız ruhu
Tarîki bir sarığa düğümlü tarikatlar
Daha ne kadar taşır sırtındaki güruhu
Yuları demir âsâ nalları çarık atlar
Bir yol ki üzülenler bağlana üzen gide
    Kantarma türküleri tutuşur üzengide
Bir yer ki deli bilge/ kıptî padişâhlana
Özene aygırlığa iğdiş ve buruk atlar
Kırıla gem azıda bir kırbaçla şahlana
Bileği prangalı toynağı yarık atlar
Alnında güneşlerle günü bekleyen atlar
    Zamanın yay burcundan yaylanır güne atlar
<end>

<start>
İçimi almıyor dışımın kabı
Sustu ilk çığlığım son emelimde
Hangi sesi arar ölüm mızrabı
İkide bir kopan nevâ telimde? ..
Bir papatya gibi açar elimde
Ecel şerbetine bandığım bıçak
Her gece koynuma bir ölüm girer
Deniz tenli/ alev saçlı/ sımsıcak...
Binlerce örümcek bir sevda örer
Boyutsuz bir beden ne kol ne bacak
Kelebekler düşten bir perde gerer
Ey ruh bu kuytuda kim saklanacak? ..
Ben ki her gece bu haclegâhımda,
Şerbet gibi içeceksem ölümü
Bin vuslat yanarken tek bir âhımda
Sorma bana gönül sağ mı ölü mü? ..
Gökler asılıyken yerin ucunda
Kan tomurcuklanır terin ucunda
İçerim kan ağlar kan içer beni
Hançer kında durur kın biçer beni
Her yenilgim bir zaferin ucunda
Gün çıngısı gibi tekrar doğarım
Şimşek gibi bir hançerin ucunda...
<end>

<start>
Açıkta demirlemiş gemilerden
Islak martı çığlıkları taşınır rıhtımlara
Gün vurmaya görsün denizin ensesine
Bacaklarını uzatıp oturur kumsalda
İhtiyar bir denizanası 
Siya-siya bir türkü sallanır sarhoş sandalda
Öykünüp yorgun bir yengeç sesine
Hangi sedef takunyanın parçası
Yüzükoyun düşmüş midye kabuğu
Diye sorulmaz
Denizin aynasında silik bir çehredir buğu
Kim bilir nice türküler silinip unutuldu
Şu oynak sandalın bordasında
Belli ki çok uzaklardasın çok
Kumsalda yok ayak izlerin
Esen yelden haberini sorarım
Bir daha yükleme martı kanatlarına
Dalgalar ıslatır selamlarını
<end>

<start>
Ödünç özgürlüğümü ürkütüp de geceden
Ödlek özlemlerime son darbeyi vurdu gün
Kadife umutlardan ibrişim düşünceden
Fiyort sevdalarıma dantelalar ördüğün
Dolunaylı geceler şimdi çok uzaklarda
Kaybolan bir kuzudur adresimiz dağlarda
Dikenlere serilmiş bir ipektir düşlerim
Bulutlar gözlerimin pınarında ağlar da
Yosun tutmuş taşlara yapışır gülüşlerim
Aşkımız bir damla su devlerin avucunda
Bir tutam ışık biter bir dikenin ucunda
Bilenir acılarım içimde bıçak-bıçak
Aşkın küheylanını deli gibi yordun da
Yelesi saçlarınca dağıldı salkım saçak
Durgun sular gibiyiz sevdanın fiyordunda
<end>

<start>
Gıcırdak kapısında düşlerimin
Çıngırdardı hep o özge çıngırdak:
Dandini dandini dastana! ..
Bir kuyu ki, indikçe in,
Bir yol ki, menzili mülkümden ırak; 
Derdimi anlasana…
Yatardı aklım şiltesine en dalgalı masalın
Uzanıvermiş gibi üzerine bir salın.
Saldı, sallanırdı; 
Sularda kör balıklar allanır pullanırdı,
Her masala bir mesel yollanırdı.
Uzun olsa da kıssa diyorlardı mesele,
Pestil diye krala sunulurken kösele…
Kıssa, hisse, Ese, Köse,..
Hesapsız havanlarda ezilirdi hendese; 
Tarlalardan balıklar toplanıp sele-sele
Toprağa dişi çıkmamış düşlerim ekilirdi…
Gözü keşiş karısının gözünde,
Başı Aslı’nın dizinde; 
Kerem’in teker-teker dişleri çekilirdi,
Duyardım acısını ta ciğerimde…
Sonra bir Zühre açardı
En Tâhir gecelerde olmadık bir yerimde.
Gözlerim ışıktan iki anahtar; 
Gece zindan, Yusuf yorgun, vakit dar…
Giyindiğim korkular bir dehliz kadar dardı,
Züleyha’nın soğuk eli derimde
Bir solucan gibi hep bıcırdardı…
Diz çökerdi önümde bir kara dev,
Bir avucunda gözlerim, bir avucunda Kafdağı; 
Kaçardım danaların girmediği bostana…
Çıngırdardı ardımdan korkunun çıngırağı:
Dandini! .. Dandini! .. Dandini! ..
Sonrası dastana…
İğneye tırmanıp yıldız toplardım
O elimin ermediği göklerden,
Düşlerimin yarattığı destana…
Kırk deve yüküyle gelmekte sesim
Ayağımın değmediği o yerden
Kervan uğramayan bu bedestâna…
<end>

<start>
Delip geçmek deli kurşun gibi aynaları
Geçebilmek kurşunî yalnızlığında çoğalarak
Benin ötesine
Gözlerini bırakarak camda
Gelip geçmek bir yel gibi yanından tükenişin
Geçebilmek etsiz gölgelerinden ruhların
Tenin ötesine
Olgunluğu bırakarak hamda
Çelip geçmek bir cin gibi cinnetini gecenin
Geçebilmek genetik öfkeleri kuşanıp
Genin ötesine
Bedenini bırakarak gamda
Gülüp geçmek meczup gibi cümle bilinmezlere
Geçebilmek o can denen cenderenin içinden
Cenin ötesine
Eksiğini bırakarak tamda…
<end>

<start>
Sus! ..
Dizilsin can ipine dertlerin düğüm düğüm,
Bakışım anan gibi kucaklasa da seni,
Sen değilsin gördüğüm.
Sende gördükçe beni; 
Çözülür düş yumağı, sökülür tüm ördüğüm.
Sus, sabrın tezgâhında çözülür her kördüğüm…
Sus! ..
Kunduranın sesi öpsün kaldırımlarda 
Yorgun yıldırımları alnının ortasından…
Unutma ki dününde solan gonca güllerin,
Eğilmiş su içiyor günün bakır tasından.
Ve bil ki, zaman denen şu azgın çağlayanda
Suskundur “an”ın sesi.
Öpsün yıldırımları sus,
Kunduranın sesi…
Sus! ..
Kunduranın sesi kuru bir yağmur gibi
Çözsün prangasından çöllerin çığlığını…
Dağlar ne kadar deli olsa da anlayamaz
Derinlikleri saran suların sığlığını…
Şiir şelalesine ermedi haykırışı; 
Suskundu Ran’ın sesi.
Öpsün yıldırımları sus,
Kunduranın sesi…
Sus! ..
Kunduranın sesi kursun zembereğini
Zemheri zamanlarda sıcacık saatlerin…
İnan ki, ufuklara umutla baktığın an,
Gözlerin görmediğin denizlerden de derin.
Uyut öfkelerini sabrın sıcaklığında,
Unutma, koptuğu an başka bir ses duyulmaz; 
Zamanı geldiğinde Sûr’udur İsrafil’in
Suskun duranın sesi! ..
Öpsün yıldırımları sus,
Kunduranın sesi…
<end>

<start>
Şimdi yorumundasın
Yordamsız uykulardan arta kalan bir düşün
Bir düşün
Tırnaksız izdüşümünde uçurum
Uçuk zamanlara kaşındıkça düş
Düş ki düşünesin
Uçmaz uçurum
Uç dallarından uçmağa masmavi
Bir bulut gibi çözer saçlarını
Üç boyutlu bir düşün
Şimdi yatağındasın
Yaralı bir düşün
Nal dövüyor nabzında kanatlı kan atları
Düşüyor bir yara gibi bağrına uçurumun
Zonkluyor kanatları
Kan kişniyor düşünce
Zamanın öksesinde alaca bir düşünce
Kan emiyor dilinden 
Delice bir düşün
Şimdi ayrımındasın 
Bitirilmiş yolların ey bitirim
Çift toynaklı atların gem geverek çizdiği
Yelesiz bir yol çatı
Kuzey güney doğu batı
Her yön bir ok
Yaylan
Çemberinde gül oya düşlerle
Aklın alabildiğince oyalan
Sonra çıkar gözlerini ıraksak gözlüğünden
Gönlünün o kadife kesesine koy
Soy çıplak bakışınla yasak bir meyve gibi
Bin şehvetle kıvranan aşüfte dünyayı
Her ok bir yön
Bakma bön bön
Otur güneşin üstüne dönebildiğince dön
Tırnaksız izdüşümüyle uçurum
Varsın kaşıyadursun çift toynaklı atları
Bir düşün iyi düşün
Sesini duyamazsın dişi çıkmamış düşün
Çak taşını kıvılcım kavında açsın çiçek
Ta tutuşuncaya dek
Alnında taşıyıp da bir türlü görmediğin
Gün kanatlı kelebek
<end>

<start>
Yine yorgun yeşili örüyor parmakların
Sıyrılıp beyazından bayatlamış kışların
Kim bilir kaç yıl sonra gelecek ilkyaz için
Yine kızgın yeşili ateşliyor ellerin
En tiz perdelerinde el değmemiş tellerin
Kim bilir kaç senedir susturulmuş saz için
Yine azgın yeşili kanatıyor dişlerin
Dişi kahkahasında ezelî iğdişlerin
Kim bilir kaç çokluğu çınlatacak az için
Yine süzgün yeşili emiyor gözbebeğin
Gözlerinden anasız doğacak bir bebeğin
Kim bilir hangi çölde donacak ayaz için
Yine bezgin yeşile titriyor dudakların
Kurudukça şebnemler üstünde yaprakların
Kim bilir kaç seherde nemlenen niyaz için
Yine yeşil bir türkü açıyor tomurcuğun
Yüzlerinde doğmamış yüzbinlerce çocuğun
Kim bilir kaç yeşili solduran beyaz için
<end>

<start>
Uyumak istiyorum.
İyi gecelerden geçerek Samanyolu’nda
Bir küheylân türküsünün terkisinde 
Sürüngen susuzluğuyla gittikçe eriyerek
Donmuş bir gün damlasınca
Düşüp bir yıldızın gözbebeğine
Cümle ninnilerden uzak masallardan arınık
Uyumak istiyorum…
Uyumak istiyorum.
Git dünya kendini başkasına sevdir
Ölü serçe tüylerini okşayan elim epridi
Kırk düğümlü türkülerin o pörsümüş ipliğine
Geçirecek avuç-avuç gözlerim yok ki artık
Tırmaladı içimi içimdeki pamuk kedi
Ne boncuk istiyorum ne yumak istiyorum
Yatay bir yağmurun uzanıp kor yatağına
Uyumak istiyorum…
Uyumak istiyorum.
Mavi kuş seslerini bohçaladığım çıkın
Ak başımın altında zonklayan bir taş gibi
Bütün şiirlerimi sana bırakıyorum
Öfkenin ateşine atarak yakman için
Ateş söndüremedi içimdeki ateşi
Suyu dök ver testiyi ben toprak istiyorum
İyi geceler ey zaman
Ne kara istiyorum ne de ak istiyorum
Ne üstüme örtecek bir kelebek kanadı 
Ne altıma serecek bir yaprak istiyorum
Yağmurun söndürdüğü ateşin buğusunda
Toprak kokusu gibi uyumak istiyorum…
<end>

<start>
Bu akşam yine sensiz Boğaz’ın aynasında
Sönüp giden bir günün o solgun çehresi var
Güneşin tunç tasında
Islanan altın sular
Bir anın ortasında
Ayrılacak birazdan mor ile laciverde
İlk yıldız çırpınırken akşamın oltasında
Uyanacak yıldızlar uykusuz tepelerde
Dalacak hülyalara Boğaz gittikçe derin
Suların çehresinde/ yine safran bir hüzün
Tedirgin gölgelerin
Tuvalindeyse yüzün
Budur resmi kaderin
Gün nabzımda zonkluyor belli ki zaman darda
Bizden sonra sevdamız her akşam serin-serin
Esecek bu hasretle tutuşan Üsküdar’da
Mor sulara serpilen pembe kuş seslerini
Erguvan kirpiğiyle süpürecek Üsküdar
Denizin en derini
Senin gözlerin kadar
Gönlümdeki yerini
Kapattım bir örümcek ağınca ince-ince
Nemrud’un ateşidir âhımın en serini
Üsküdar sahilinden el-etek çekilince
Sen yoksun ısıtmıyor hazanımdaki güneş
Sen yoksun ayrımı yok gündüz ile gecenin
Ey kanımdaki güneş
Sen ey doğmayan cenin
Ve canımdaki güneş
Bedbaht ettik seninle bahtiyar akşamları
Bir yüzündür şu gönül zindanımdaki güneş
Bir hüzündür içimde Üsküdar akşamları
<end>

<start>
Akşamın sularında ıslanan saçlarını 
Yıldız yağmurlarında kuruturken gökyüzü
Açılır birer-birer mahmur mağaralarda
Gecenin o kapkara gözleri yarasalar
Serçeler saçaklarda titreşip donar mıydı
O tüysüz kör kediler tüylü türkülerinden
Kelebek kanatları işleyebilselerdi
Mağara mermerine yıldızların tığıyla
Gün telinde memeli bir türküdür her gece 
Gündüzü gece sanan yaramaz yarasalar
Kararırken sularda akşamın alacası
Sırnaşır kamışlara alaturka caz sesi
Mehtabı öpmeseydi o sabah yaz güneşi
Koşmazdı sahillere martılar yalınayak
Göksüz mağaralarda yamçılı yarasalar
Öksüz kayalıklarda yamalı birer yaprak
Gece gardiyanları kamçılı yarasalar
Kollarken karanlığı kumsala kar yağıyor
Martılar sırılsıklam martılar yalınayak
<end>

<start>
Yazı bitti
Son kalemin ucundan damlayan kandı nokta
Virgül çığlıklarıyla yırtıldı bikri bedestenin
Mevsim arastasında sadece kış var
Yaz bitti
Bitti yaz sonuna bitmeyen yazıların
Çilingir sofrasını çoktan topladı sonbahar
Boşalttı yolları atlısı-yayası mitlerin
Gölgeleri gittikçe uzamakta
Sfenkslerin ensesine binmiş piramitlerin

Yazı bitti
Kırılan son tablette kuruyan güldü nokta
O son kahkahasıydı kara ağızlı kuyunun
Karardı son tomurcuk kuru dalında
Yaz bitti
Nasırlandıkça gözler kirpiklendi el ayası
Son türküsünü içti bu sabah bülbül
Son kurşununu yedi bu akşam onulmaz yara

Yazı bitti
Tuvallerde tamamlanmamış resim var
Yaz bitti yazının bittiği yerde
Tırmanmakta dağlara kış
Kararıyor sulara düşen akça yıldızlar						
Alkış - alkış
Mehtap göz kırpmıyor yakamozlara
Aşk da kalmadı âlemde
Senin bana yakınlığın ne ki
Benim bana vuslatım bir gün batımı ötemde
Kalemim kör fırçam sağır ama
Tuvalimde bitmiş bir resim var
Yeni bir türkü isteme benden
Nicedir dilimde tutukladığım
Bir kuş ötümü sesim var
Ne sabahlar tükettim gün ermeden akşama
Nice yay parçaladım temreni paslı okta
Yaz bitti/ yazı bitti
Son kalemin ucundan damlayan kandı nokta
<end>

<start>
İçimden geçiyorum,
Bir trenin tünelini yudumladığı gibi…
Bir yanımda yükselen benlik dağları,
Bir yanımda uğultusu umut uçurumunun…
Aşıyorum yaşanmamış çağları,
Mahkûmun avluyu adımladığı gibi…
Yüküm hasret, vagonlarım pişmanlık,
Boğduğum öfkemdir bir zifir gibi
Boğum-boğum savurduğum dumanlar…
Buğulu camlarımda terleyen sevdaları,
Kim düşünür, kim yorumlar, kim anlar? 
Şimdiden yansımış gönül aynama
Tünelin çıkışında beni bekleyen resim…
Ağıtları dudaklarında donmuş çocukların
Apansız yırtılan çığlıklarıdır sesim…
İçimden geçiyorum,
Bir atın bozkırı dörtnala geçtiği gibi…
Her çalının dalında bir yüreğim asılı,
Her dikenin ucunda bir aşkım kan çiçeği…
Heybemin bir gözünde yalana yeminlerim,
Bir gözünde kaş yok…
Nalımın dokunduğu bunca taş arasında,
Bir kıvılcım sıçratacak taş yok…
Coşturduğum ırmağın ezelden kördür gözü,
Koştuğum dağlar ufuksuz, düştüğüm toprak sağır,
Ezeli eyerimden hatıra kalan sızı,
Tutuşur her nefeste böğrümde mahmuz izi,
Yediveren kan gülüdür sırtımda açan yağır…
Bir gözümde yedi derya, bir gözümde karalar,
Alın yazımı rüzgâr kuyruğumla karalar…
Yelemden esen yeller yokluğa özge yorum; 
Bozkırın ortasında hasreti kişniyorum…
İçimden geçiyorum,
Leyla’nın saçlarında taranan sevda gibi…
Bir elimde susuzluk, bir elimde sonsuzluk,
Büyütür gözbebeğim her kumu bir dağ gibi…
Sürülür gözlerime dualar kuş teleğince,
Her kum gönül çölümde kaybolan Mecnun olur,
Her kum yürek parçalar içimde Leyla diye…
Tutuşur bir ahımın alevinde bin Aslı,
Bir gözümde ateş, bir gözümde kül…
Ürker ötüşünden muhabbet kuşlarının
Sevda pınarından su içen gönül…
Sen ey gönül sazım, bir inle hele; 
Her parmağım ateşten bir mızraptır
İçimde gerilen ibrişim tele…
Nihavent taksime nihayet verir,
Sevda perdesinde mahzun bir Eviç,
Varlığım özge bir varlıkta erir; 
Bir elimde yokluk, bir elimde hiç…
İçimden geçiyorum,
Musa denizinden bir yunus geçer gibi…
Bir yanımda su, bir yanımda su; 
Önümde ve arkamda suların uğultusu…
Bir damlacık suda bin “arz-ı mev’ud”
Arz eder ahvalimi bir istidâ gibi,
Sıyrılır kozasından bir ışık bulut-bulut; 
Musa’nın titrediği o ulu nidâ gibi…
Bir dilimde Tur-i Sina’nın sesi,
Bir dilimde Fir’avn’ın geçersiz tövbesi…
Alnımda şimşek gibi denizi yaran âsâ,
Kıvrılırken engerek uykusuna gözümde; 
Belki de bin-bir çiçek açacaktı sözümde,
Dilim bir alev gibi yalanı yalamasa…
İçimden geçiyorum,
Bir ceylan yavrusunun avcıdan kaçtığı gibi…
Bir gözümde ölüm, bir gözümde hayat,
Kulağımda hedefsiz okların kor nefesi…
Açardı yüreğimde aşk gülü asra inat,
Ananın yavrusuna bağrını açtığı gibi…
Topuğumda kanayan çaresizliğin sesi
Dilimde diken olup batar mıydı elime,
Durmasaydı sularda ışığın titremesi? 
Ya açaydı dilimde o aşk denen kelime,
Sonsuzluğun meltemi bir ese, bir eseydi; 
Ya gönül dergâhıma sevda hiç gelmeseydi…
Ya bir ok öldüreydi değdiği anda beni,
Ya kan tutmamalıydı şu ödünç canda beni…
Kement olmuş boynuma avcımın merhameti,
Her ok bir başka yayın geniş istikameti…
Koşuyorum, sırtımda hayatım lime-lime; 
Bir mızrağın ucunda kanayan emelime…
İçimden geçiyorum,
Serazat bir dervişin yola düştüğü gibi…
Bir elimde çanağım, bir elimde çomağım,
Gözlerime bir yağmur sonrasını seriyor
Heybem ile sırtımın arasında donan ter,
Kim demiş ki yokluğa seğiriyor yanağım,
Kim demiş ki en güzel güller yanakta biter? 
Yıkamazsam içimde dumanlanan bu dağı,
Yeşerir mi şu kuru çomağımın budağı? 
Eprimezse sırtımda beni gizleyen aba,
Bu dağda doğru odun bulur muyum acaba? 
Umudum, topraklara belenen ayak izi,
Hududum, yüzsuyumla beslenen gün denizi…
Gülüşüm, gül dalında kurutulmuş ısırgan,
Isırılıp atılmış söylenmedik sözlerim…
Şu çileli yolumda durup verdikçe mola,
Gördüm ki; heybelerden saçılmış tozlu yola
Kuru üzümler gibi avuç-avuç gözlerim…
İçimden geçiyorum,
Bir kurşun geçer gibi bir namlunun içinden…
Dönerim, dört yanımda burgu-burgu yiv ve set,
Bir gözüm ölümü öper, bir gözüm ellerimi; 
Nevâ’ya ayarlayıp tüm gönül tellerimi,
O sevda perdesinde karar kıldım nihayet…
Sesim çıldırışıdır öfkemin kurşun-kurşun,
Barutumun kokusu ölüm dokuyan haset,
Çıkarım çıngı-çıngı, tetik-tetik art arda; 
Yankılanır ölümüm ölümsüz kayalarda…
Çağlayanlar sesimin üzerine dökülür,
Ölümsüz kayalıklar ölümsüzlükte ölür…
Allah bes, bâkiyesi hava renginde heves,
İki lüle gibidir hançeremde iki ses; 
Bir sesim dualara damlayan bülbül sesi,
Bir sesim uydurulmuş eşkıya efsanesi…
İçimden geçiyorum,
Açıktan geçip giden bandırasız gemi gibi…
Ufuk dümen suyumu emiyor ilik-ilik,
Sevdalar, yelkenimde gönül meltemi gibi,
Sarmış dört bir yanımı sınırsız bir mavilik,
Bu susuz ve uykusuz denizin ortasında,
Giden tüm gemilerin dönülmez rotasında; 
Bir seyir ki yordamsız, ışıksız, pusulasız,
Bir seyir ki amansız, limansız, fasılasız,
Dürbünüme akseden ne kara, ne karartı…
Ve sancak direğime çekilen ölü martı
Ölümü haykırıyor, ölümü haykırıyor! 
Kim dümeni tükeniş girdabına kırıyor? 
Binlerce balık gözü pul-pul eriyor suda,
Binlerce deli girdap kuduruyor pusuda…
Güverdi güvertemde baykuşların kanadı,
Akşamın kızıllığı gözlerimde kanadı…
Rotasız, pusulasız, dümende el yordamı; 
Binlerce ölü martı gagalıyor bordamı…
İçimden geçiyorum,
Panayırda kaybolmuş öksüz bir çocuk gibi…
Bir gözümde yağmur, bir gözümde kuş,
Gözyaşlarım deliksiz boncuk gibi,
Güneş, terli avucumda vurulmuş…
İçimden geçiyorum,
Zamanı hıçkıran bir türkü gibi…
Bilinmez kime yakılmış, kimlere yanmış,
Ritminde binlerce darbuka parçalanmış,
Sözleri çalıntı, nağmesi anonim; 
Söyleyen kim, dinleyen kim, çalan kim?
İçimden geçiyorum,
Deri değiştiren bir yılan gibi…
Titrerim sözlerin zemherisinde,
İnandığım gerçeği duydukça yalan gibi…
Toprağı içerim su perisinde,
Gerdeğe girdikçe cin ile peri; 
Kalkar gözlerimden güneş siperi…
İçimden geçiyorum,
Beden candan geçse de, can bedenden geçmiyor…
Ellerim dualarda öylesine büyüdü
Ki, ne kadar zorlasam kolum yenden geçmiyor,
İçimden geçiyorum bir kuşun huzuruyla; 
O kadar daraldım ki, içim benden geçmiyor…
<end>

<start>
Yanağımda bir damla yaş şu deniz
Toprak
Bırak ırak gözlerimi
Bakışlarım avucumda
Bak ellerim tertemiz
Ben benim öbür ucumda
Dağ gibi çınarımda tespih püskülümce kök
Yakarınca
Yunmuşum yayla karınca
Dök eteğinden karınca
Karınca dualarımı
Ağız dolusu ah deme ağaran şafaklarıma
Ey fosforu solgun güneş soluklan
Güğümünden bahtımın yıldızını dök
Neye yarar bundan geri avuç içi kadar gök
Çök ey hecin
Bu güvercin
Gayrı konmaz çatıya
Umuduma uludukça kışlar
Ulu gölgeler devrilir dehlizlerime
Hani nerde umuda uçurduğum kuşlar
Kim bağladı bu yarayı bağrıma
Kimler astı dağları titreyen dizlerime
Soldu gergefimdeki o renkler o nakışlar
Dün giden göçmen kuşlarım bugün nerde kışlar
Gayrı ey deli tay gözlerini yum
Sen ey içimdeki haylaz kelebek
Yeni bir baharı istemiyorum
Ve sen gözlerimde dinlenen bulut
Nasıl bir susun
Susamış gönlüme Allahaşkına
Eski sağnaklardan bir yudum su sun
Yolu yudumladık yorgunuz belli
O yüzdendir kuruluğu dilimin
Son düğümünü de attık kilimin
Ne kirkit ne mekik ne yumak
Ey sessizlik ne korkunç uğultusun
Ey zaman birlikte yaşamadık mı
Ey alnı ak kâğıtlar dost idik hep sizinle
Eşiverin kalemimle sevdama bir gönül
Ve örtün üzerime kitabımı
Uyumak istiyorum artık uyumak
N’olur serçeler susun
<end>

<start>
Önce kuşlar terkettiler bir akşam
dikenlere serilen o yorgun maviliği
sonra ağaçlar yürüdü apansız
dudağı uçuklamış gecenin sahiline
bir martı denizini içiyordu dağların
damlıyorken sulara bir martının iliği
Yaylanıyor kollarında yaylanın
yosma bir baharın incecik beli
delik bir buluttan sular sızıyor
altında ölüme susamış bir su
sabahın ipini çözmek üzere
dağın ensesinden son seher yeli
Bir kavak ovanın orta yerinde
tepesinde bir ev iki odalı
bir serçe bir parça gökyüzü yırtmış
yavrusunun yarasını sarıyor
bir güvercin karanlığa uçuyor
ağzında kanayan bir zeytin dalı
<end>

<start>
Alırım tozlarınızı kirpiklerimle
ıslak iki sürüm
iki gözkapağım iki fırça
yol eder yüzünüzü kirpik-kirpik yürürüm
sürükler kara cellat leylâ’yı sürüm sürüm
ışıktan zindanımda sızlarım parça parça
yandıkça leylâsızlar
yanımda leylâ sızlar
bu vahasız çöllerde dondukça bakışlarım
tuz-buz olur sevdamı saran sırça
soyundukça çırılçıplak sular
bunca prangalarımla hürüm
çıkarlar saklandıkları yerden kuytular
ta ciğerinizi görürüm
Her akşam nedamet hanında
ağırlarsınız umut bezirgânımı
her gece bir kol dolarsınız belime elsiz
bir bağlama verirsiniz elime telsiz
telli senem aşkına bir türkü bağlayamam
bir türlü ağlayamam
siz her gece o nedamet hanında
ağırlarken umut bezirgânımı
iki elim iki yanımda
arar sabaha dek öbür yanımı
Ve her sabah bir yol atarsınız önüme
bir yol ki pörsümüş kırk düğümlü ip
bir sahra serersiniz ki gönlüme
bezirgânlar firar kervanlar seyip
deve böğürtüsüyle bağlayıp gözlerimi
yüklersiniz sırtına her devemin bir devi
verirsiniz elime dilimi edip yular
umurunuzda mıdır gözü bağlı bedevî
bu vahasız çöllerde deveyi nerde sular
<end>

<start>
Nefesin Boğaz yeli, saçların Fenerbahçe,
Deli edersin deli, gel Kadıköylü Serçe…
Seni anlatır bana kuş dilinden her lehçe; 
Şarkımızı söylüyor yel, Kadıköylü Serçe…
Nerdesin ey can kuşum, nerdesin alın yazım? 
Sensin hep ilk dileğim, Tanrı’dan son niyazım.
Yıllardır hasretinle inliyor gönül sazım; 
Bir ah ile kopacak tel, Kadıköylü Serçe…
Hayat bir rüya ise, sevda istemez yorum,
Uykusuz geceleri günlere ekliyorum…
Kadıköy rıhtımında bu akşam bekliyorum; 
Elin kanda olsa da gel, Kadıköylü Serçe…
Bu şarkı senin şarkın, dilin döndükçe susma,
Uzatarak hasreti bağrımıza taş basma,
Bize aşkımız yeter, her söze kulak asma; 
Bırak ne derse desin el, Kadıköylü Serçe…
<end>

<start>
Hasretimsin, vuslatımsın, heyecânımsın benim,
Mührü var alnında aşkın; Mihricân’ımsın benim…
Sende buldum sevdaların mihrini ey sevgili; 
Mührü var alnında aşkın; Mihricân’ımsın benim…
İlkbahârım, sonbahârım, her zamânımsın benim,
Dîlde aşkım, telde şarkım, tende cânımsın benim. 
Can senindir, gel sevindir sende çarpan kalbimi; 
Mührü var alnında aşkın; Mihricân’ımsın benim…
<end>

<start>
Kılıçtan keskin
Kıldan çok ince,
Yaşarsın keskin,
Elden çok ince.
Erenler kârı
Su eyler koru,
Arıdan arı,
Gülden çok ince.
Koruduğu öz,
Taşıdığı göz,
Söylediği söz
Dilden çok ince.
Can gözünde sel,
Duygudaki tel,
Gönüldeki yel,
Yelden çok ince.
Gökleri söker,
Zekadan çıkar,
Çölü de yakar,
Çölden çok ince.
Duyan hislenir,
Aklar haslanır,
Sesten seslenir,
Zilden çok ince.
Se-den se-yi sor
Aşk dediğin kor
İzahatı zor.
Halden çok ince.
<end>

<start>
Çalış dağlar yara yara,
İnsan ol insana yara,
Bir güzelden hediyedir; 
Bağrımdaki derin yara.
Kazan kazan koy kazana,
Dilerim herkes kazana,
Bugün hizmet edebilsem; 
Yarin kabrimi kazana.
Doğup ölmek bir karardır,
Kin tutma özü karartır,
Çok üşüyen ocak yakar; 
Fazla ısınan karartır.
Kötü bir söz alma dile,
Seni harcar dile dile,
Ben sana iylik dilerim; 
Sen de bana iylik dile.
Sefil Selimî'yi ele,
Tutmalısınız el ele,
Kendin kabahat işleyip; 
Suçunu yükleme ele.
<end>

<start>
Hepimiz insan oğluyuz
Sen bendensin, ben sendenim.
Aynı imana bağlıyız,
Dünyaya hakim dindenim.
Yık kibiri sözleri duy,
Resul'e uy, Ali'ye uy.
Hak nuru taşıyan bir soy,
Ben oniki imamdanım.
Çaresizdir ilim bilim,
Çözemedi hiçbir alim,
Aşk ehline esir ölüm,
Nihayetsiz Kur'an'danım.
Ne tereddüt ne de kuşku,
Sefil Selimî'nin aşkı,
Ademdedir Rahman köşkü,
Böyle diyen insandanım.
<end>

<start>
İlim irfandır,
İtikat taşı.
Yoldur erkândır,
İltifat taşı.
Evveli başta,
Oku her yaşta.
Bırakmaz boşta,
Nezaket taşı.
Sevgi öz bağlar,
Sözü söz bağlar.
İtibar sağlar,
İtaat taşı.
Kendinle döğüş,
Güzelleş değiş.
Rahmettir bağış,
Mürüvvet taşı.
Ermemek nedir? 
Gönlünü yudur,
Büyüklük budur,
Feragat taşı.
Pusu kurar tor,
Yola engel kor,
Dost var düşman var
Nasihat taşı.
Gerçek tam dindar,
En seçkin önder.
Dinsinler ender,
Marifet taşı.
Göklere uzan,
Servettir izan,
Saygınlık kazan,
Maharet taşı.
Etmezsen inat,
Bulursun kanat,
Öğren bir sanat
Meziyet taşı.
İntizar alma,
Haklıysan yılma.
Sıkışıp kalma,
Cesaret taşı.
Yalan kıvırma,
İtip devirme.
Yüz göz çevirme,
Sadakat taşı.
Yükünü alır,
Yerine ölür,
Kuiların olur,
Maddiyat taşı.
Cahil dert açar
Bırakır kaçar,
Zorluklar geçer,
Metanet taşı.
Haraç ve mezat,
Edelim özet,
Etrafı gözet,
Merhamet taşı
Ecel vurur ok,
Gidip dönen yok.
Aç gözlüler çok,
Kanaat taşı.
Eziyet verme,
Selimi yerme.
Hoş tut hor görme,
Haysiyet taşı.
<end>

<start>
Misale bak, al hissenden vazgeçme,
Bir böcektir, dağlar söker karınca.
Ne cazip iş görür, her işten seçme,
Mehengi meydana döker kannca.
Haznesine erzakını bol yığar,
Eseri en meşhur esere değer,
Suya köprü kurar kendini boğar; 
Yaşamak azmine bakar karınca.
Yolu var, yolsuza yol tarif eder,
Hakkında denilen varmış nider,
Yeri karıştırır taşlan dider; 
Tarla sürer, ekin eker kannca.
Dünya kurulalı söylenir namı,
Neyle inşa etmiş, o muhkem damı,
Karanlığa ışık saçar göz camı; 
Ocağını erken yakar karınca
Merdan'ı punduna düşürmüş yenmiş,
Ne avara durmuş, ne de üşenmiş,
Derin düşündükçe derine inmiş; 
Kazdıkça derinden çıkar karınca.
Zindanlarda yaşar sanki pek suçlu,
Kitaplardan özlü, tarihten içli,
Makinadan sağlam, insandan güçlü,
Fabrikadır teker teker karınca.
Sen seni, ben seni bildiğimiz gün,
Bu örnekten bir pay aldığımız gün,
Ey Sefil Selimi, öldüğümüz gün,
Kabrimize toprak çeker karınca.
<end>

<start>
Ağacın dalı,
Köküne karşı,
Yolcunun yolu
Yüküne karşı.
Araştır neden,
Kötülük eden,
Uzağa giden
Yakına karşı.
Garez dolanlar,
Cahil olanlar,
Yeşil yolanlar,
Ekene karşı.
Değilsen ot,
Gayret göster net.
Sen de ihya et,
Yakana karşı.
Yeri korur gök,
İtirazı yok.
Ya dik, ya ek,
Sökene karşı.
Ayarla işi,
Destekle yaşı
Hazır su taşı,
Yakana karşı.
Yürü çağır aç,
En ileri geç,
Ey se-se'yi seç,
Sıkana karşı.
<end>

<start>
Vuruldum yetmiş yerimden,
Şehit düşütüm Kerbelâ'da.
Kanlarım aktı serimden,
Şah'a koştum Kerbelâ'da.
İkrarıma sadık kaldım,
Hüseyin'e yoldaş oldum.
Kafir'e çok kılıç çaldım,
Mezar eştim Kerbelâ'da.
Hedef etti Yezit bizi,
Dinmez içimdeki sızı,
Esir aldı, gelin kızı,
Ben de şaştım Kerbelâ'da.
Evlad-ı Resul'ün yası,
Budur davaların hası,
Nerede Ali'nin sesi,
Susuz piştim Kerbelâ'da.
Sefil Selimî'de keder,
Bu dert benim ile gider,
Yası olan ağıt eder,
Derdi deştim Kerbelâ'da.
<end>

<start>
Her kişiyi sev,
Kırmamaya bak,
Makul söyle sav.
Yormamaya bak.
Deren derilmiş,
Seren serilmiş,
Yerer yerilmiş,
Yermemeye bak.
Sağlam diri ol,
Bilgi sevgi dol.
Neyine sağ sol,
Görmemeye bak.
Saf al kanına,
Acı canına,
Şerrin yanma,
Varmamaya bak.
Kendini tanı,
Koru vatanı,
Düzelt hatanı,
Durmamaya bak.
Vücut hisarı,
Kudret eseri,
Benlik kusuru,
Sarmamaya bak.
Sefil Selimi,
Yoksa deli mi? 
Zalim zulümü
Sormamaya bak.
<end>

<start>
Gümrah kaynak,
coşkun göze
Selimizdir Kızılırmak.
Hayat verir saza söze,
Dilimizdir Kızılırmak.
Bu membaın ürünü bol,
Kafan boşsa bilgiyle dol.
Ülkemize açıyor kol,
İlimizdir Kızılırmak.
Menbaı sulardan duru,
Tanı, tanıt, hem de koru,
Sivas'tır intişar yeri,
Gülümüzdür Kızılırmak.
Genç neslin kalem gücü,
Sevginin kutsal ağacı,
Meyvesini koymaz acı,
Dalımızdır Kızılırmak.
Adım adım yöremizdir,
Örf adet töremizdir,
Sermayemiz paramızdır,
Yolumuzdur Kızılırmak.
Haklı olan etmez sükut,
Evvel oku, sonra okut,
Cebinde kıymetli yakut,
Lâlemizdir Kızılırmak.
İnce anlam, derin mana,
Benzetme sapa samana
Hükmeder uzun zamana,
Yılımızdır Kızılırmak.
İkram izzet, edep, haya,
Rengi saftır, olmaz boya,
Dinle, dinlet doya doya,
Telimizdir Kızılırmak.
Can bağı, kan damarıdır.
İlim irfan imarıdır.
Mantık, şuur hamurudur,
Halimizdir Kızılırmak.
Edebiyat, kültür sanat,
Beldemizde açar kanat,
Yetkili geçerli senet,
Pulumuzdur Kızılırmak.
Sefil Selimî'niz ozan,
Akıllar kantarı mizan,
Bütün sorunları çözen,
Elimizdir Kızılırmak.
<end>

<start>
Diri miyim, ölü müyüm,
Dilimdeki seslenen kim? 
Akılsız bir deli miyim,
Gönlümdeki haşlanan kim?
Baka bildiğim her yerde,
Örtmez onu hiçbir perde,
Cahil der ki "Göster nerde? "
Ruhumda ki süslenen kim?
Şüphemle merakım bitsin,
Yol bilen elimden tutsun,
Biri bana tarir etsin,
Canımda ki beslenen kim?
Kaçmak isterim kaçamam,
Seçmek çok zordur seçemem,
Tek bir yönünü açamam,
Köşkümde ki yaslanan kim?
Kendini bağrım da saklar,
Sefil Selimî'yi aklar,
Her canlıyı her an yoklar,
İnsandaki rastlanan kim?
<end>

<start>
Erenler coşup da Sema ederken,
Mevlâna meyini sunar Konya'da
Salikler malikler önderler varken,
Her ilmin ışığı yanar Konya'da.
Evliya enbiya üç ile beşlar,
Şehitler, gaziler, oniki eşler,
Secdeye eğilir en ulu başlar,
Pervane misali döner Konya'da.
Alimler, Veliler, Dervişler pirler,
Âşıklar, maşuklar muhipler erler,
Kırklar meclisinde hu çeken hürler; 
Ehramın altına iner Konya'da.
İnleşir hak için ah çeker teller,
Ademe hoş değer bu ilde yeller
Sokakta bahçede ehli dil kullar
Şükr ile Mevlâ'yı anar Konya'da.
Devreler içinde uygun sözüm var,
Viraneye dönmüş yanmış özüm var,
Sefil Selimi'yem dinmez sızım var,
Emlenir sarılır diner Konyada.
<end>

<start>
Ali kimdir, Muhammed kim,
Dersen aç ta Kur'an'a bak.
Hak binaya olmuştur him,
Kemiklerle derine bak.
Vücut hakkın şamdanıdır,
Devriyatın mintanıdır.
Dünya Sırat meydanıdır,
Kıldan ince yerine bak.
Dört harfi okursan yüzde,
Manasını ara özde,
Mimin noktaları gözde,
Bedeniyin sırrına bak.
Her yapıda bir şekil var,
Kimi geniş, kimi dar,
Muhammed'i bilirsen yar,
Güneşteki nuruna bak.
Sırrı gafiller çözemez,
Kara kalem ağ yazamaz,
Takdiri kimse bozamaz,
Kara yere girene bak.
Sefil Selimî'ye hızır,
İsmi ile olur hazır,
Ali ile buldum huzur,
Aya ziya verene bak.
<end>

<start>
Hakaret sanma,
Yetiş ki kurtar.
Sırtını dönme
Katış ki kurtar.
Ne diyorum duy,
Bu mintanı giy,
Benliğini soy,
Yatış ki kurtar.
Kimliğin adın,
Yok tuzun tadın,
Odunsun odun,
Tutuş ki kurtar.
Sefil Selimi
Yoksa çalımı,
Kokla gülümü,
Bitiş ki kurtar.
<end>

<start>
Anlamanız şart,
Lokman iseniz.
Bende ince dert,
Derman iseniz.
Her sırdan gizli,
İmandan özlü,
Ay Yıldız gözlü; 
İnsan iseniz.
Zaman hayat yer,
Dinle kulak ver.
Gönlümde yer yer
Mihman iseniz.
Şifası olan,
Kuş dili bilen,
Ebedi kalan,
Merdan iseniz.
Damardaki kan,
Cananındır can,
Bir damlayım ben,
Umman iseniz.
Bağrını döver,
Övdükçe över,
Selimi sever,
Sultan iseniz.
<end>

<start>
Kainata hayat veren,
İlim, tahsil, kültür, mahsûl.
Dünyamızda temel kuran
İlim, tahsil, kültür, mahsûl.
Okumakla geçsin yaşın,
Bu konuyu iyi düşün,
Olmalıdır esas işin,
İlim, tahsil, kültür, mahsûl.
Aya füze atacaksın,
Yıldızlara yeteceksin,
Cansıza ruh katacaksın,
İlim, tahsil, kültür, mahsûl.
Işık saçacaksan yurda,
O bırakmaz bizi darda,
Önderlik edecek ferde,
İlim, tahsil, kültür, mahsûl.
Feni ileri götüren,
Dinsizi dine getiren,
Hamı olgunca yetiren,
İlim, tahsil, kültür, mahsûl.
Proje ile planda,
Abidedir her alanda,
Dertlere çare bulanda,
İlim, tahsil, kültür, mahsûl.
Medeniyet beşiğinde,
Bombaların fişeğinde,
Ürünlerin başağında,
İlim, tahsil, kültür, mahsûl.
Davamızın vekilidir,
Alemlerin okuludur,
Kişilerin akılıdır,
İlim, tahsil, kültür, mahsûl.
Evet demelidir buna,
Bacı kardaş baba, ana; 
Sefil Selimî'den yana,
İlim, tahsil, kültür, mahsûl.
<end>

<start>
Görünmez amma duyulur
Seyranî söz mayasıdır
Bakışı kantar sayılır
Seyranî göz mayasıdır.
Kırk kez düşün bir kez konuş,
Tanışabilirsen tanış.
Kendi imanına danış
Seyranî öz mayasıdır.
Rengi yoktur almaz boya,
Seçemezsin katma suya
Gözler kamaştıran ziya,
Seyranî köz mayasıdır.
Ne eksilir ne de artar,
O kurtarmış sen de kurtar
Yeri tartar, göğü tartar
Seyranî hız mayasıdır.
Onda tavır, onda eda,
Ezgi avaz usûl nida
Sefil Selimî'ye gıda,
Seyranî haz mayasıdır.
<end>

<start>
Sadık olan dost ararsan,
Mezarlıkta mezar taşı.
Yıkılmaz mekan ararsan,
Mezarlıkta mezar taşı.
Kurda kuşa vermez seni,
Kalleş değil vurmaz seni,
Kırılsa da kırmaz seni,
Mezarlıkta mezar taşı.
Ziyarete gelsen beni,
O karşılar ancak seni,
Her davanın önü sonu,
Mezarlıkta mezar taşı.
Sefil Selimî'nin dostu,
Kara yerin altı üstü,
Ne küstürdü ne de küstü,
Mezarlıkta mezar taşı.
<end>

<start>
Sevgi saygı ve muhabbet,
Ne alınır, ne satılır.
Hürmette yaşar Muhammet,
Ne bulunur, ne yutulur.
Hakk'ın evi halkın evi,
Yenmeli kin denen devi,
Nezaket aşkın göz ağı,
Ne çalınır, ne atılır.
İsyancıya bahane çok,
Aşk ehline inancı yok,
İnsanlığı var eden Hak,
Ne bilinir, ne tutulur.
Bu gerçeğe yumamam göz,
Götüren ten saklayan öz,
Bahis mevzu şu birkaç söz,
Ne yolunur, ne ütülür.
Sefil Selimi de Huda,
Şartlarını eyler eda,
Yükselen, akseden seda,
Ne silinir, ne yetilir.
<end>

<start>
Kibar ve narin,
Ne bir ne iki.
Bu derya derin,
Ben de bir saki.
Gelmek istersen,
Bilmek istersen,
Bulmak istersen,
İllâ çok oku.
Eserin hani? 
Cihanı tanı,
Evveli sonu,
Araştır teki.
Bir baş bir beden,
Her gelip giden,
Habersiz neden,
Seçemez Hakk'ı
Serilen çeşit,
Neylere eşit,
Sen seni işit,
Olursun baki.
Dıkılma zora,
Etmezsin para,
Düşersin yere,
Kazan yüz akı.
Hayatta pirler,
Göremez körler,
Köpürür terler.
Taşır şer yükü.
Sefil Selimi
Tanrı kalemi,
Aşk meşk âlemi,
Muhabbet gökü.
<end>

<start>
Altındır sükut,
Ah o can nerde? 
Ne say ne sakit,
Kalsa da yerde.
Yalanı öldür,
Düşeni kaldır,
Çiğleri oldur,
İlaçtır derde.
Asıl iş tüzük,
Sen öyle gözük,
Ne keder yazık,
Kalırsan zorda.
Sırtında şelek,
Olursun helak,
Çalış asalak,
İnsan ol yurda.
Dert çeker hayın,
Oynarsa oyun,
Sizler de deyin,
Kaç kuruş hurda?
Önce söz anla,
Gönülden dinle.
Şer işi önle,
Her ziyan serde.
Duyduysan duyur,
Hasları kayır,
İzah et doyur,
Çaresiz zorda.
İki se- aşık,
Aydınlık ışık,
Tez geçer keşik,
İnlersen zarda.
<end>

<start>
Söylen benim aradığım,
Hani nerde hani nerde? 
Aşk ile eridiğim,
Dostlar yoksa yok mu burda?
Altun değil pulunuzum,
Kabul edin kulunuzum,
Bir kenarda yalınızım,
Düştüm türlü çeşit derde.
Yol sorarım yol gösterin,
Yolu bulan kul gösterin,
Öpeyim, has el gösterin,
Zulümkâr olmasın ferde.
Sermayem var sazdan sözden,
Ehli dile yandım özden,
Haber verin nolur sizden,
Sefil Selimî'niz zarda.
<end>

<start>
Toprak ile su olmasa,
Bu alem diri olmazdı.
Hava ile gün olmasa,
Varlığın biri olmazdı.
Et-kemikten yapılan ten,
İçindeki dolaşan kan,
İnkarı olmuyor saf can,
Gözlerin feri olmazdı.
İnsan hayvan, dağ, taş ile,
Zengin, fakir, beyle köle,
Yeygi, geygi, gada, belâ; 
Hayırı şeri olmazdı.
Ne akraba ne de hısım,
Zikr olmazdı tek bir isim,
Ayrılmazdı cisim cisim,
Ufakla iri olmazdı.
Gökte bulut, yıldızla ay,
Kara, deniz, ırmak, çay; 
Dostla düşman, okla yay
Kolayı, zoru olmazdı.
Uzak, yakın, kıyı kenar,
Çevre bucak, yanmaz yanar,
Durur yürür dönmez döner,
Devriyat turu olmazdı.
Sağlam, sakat, çürük, hasta,
Vasıta, vesait posta,
Binaları kuran usta,
Erkekle karı olmazdı.
Ana, baba, kardeş, bacı,
Sevda, nefret, tatlı, acı; 
İğne iplik, kendir kücü,
Al, yeşil, sarı olmazdı.
Söylenmezdi evet-hayır,
Ne uyanık, ne de uyur
Zulüm, keder, ova, bayır; 
Ormanla koru olmazdı.
Dövüş, kavga, karışık küs,
Yağmurla kar, tipiyle sis,
Akıl, fikir, düşünce his; 
Yaş ile kuru olmazdı.
Uzun kısa, soylu soysuz,
Adap erkan, huylu huysuz,
Bilinmeyen tüylü tüysüz,
Gılmanla huri olmazdı.
Köy kasaba, şehir, oba,
Yapmak, yıkmak, gayret çaba,
Ekmek, biçmek, yaba, aba,
Buğdayla darı olmazdı.
Ondan bulduk çoğu azı,
Onu bunu sizi bizi,
Göremezdik kışı yazı,
Çiçekle arı olmazdı.
Dört anasır esas konu,
Bu deygimin önü sonu,
Doğru, eğri, eski, yeni; 
Dünyanın yeri olmazdı.
Sefil Selimî'nin sözü,
Dört madde, her şeyin özü,
Olamayız buna razı,
Olmasa varı olmazdı.
<end>

<start>
Yad yok, dost çoktur,
Sen sen olursan,
İlâhi takdir,
Örnek alırsan.
Kudretin seyri,
Körlere ayrı,
Gayrisin gayri,
Gayri solursan.
Dağlarla dere,
Ekli düz yere,
Kendini ara,
Düşkün kalırsan.
Hariçle dahil,
Olgunla cahil,
Su ile sahil
Aynı dalarsan.
Yakınlıklar zor,
Enginleri tor,
Can gözüyle gör,
Şayet dilersen.
Ya yaz, ya yazıl,
Azıcık üzül,
Eloğlu rezil,
Çalar çalarsan.
Alırsan sakla,
Özünü yokla,
Se-Se'yi akla,
Güldür gülersen.
<end>

<start>
Yola gel iz sür,
İzden ize git.
Göle dal öz yer,
Özden öze git.
Sütündür toklar,
Tütündür yoklar,
Çetindir dikler
Düzden düze git.
İnceler narin,
Gün sonu yarın
Yaylalar serin,
Yazdan yaza git.
Örnekleri tut,
Gururunu at,
Anlayışın kıt,
Yüzden yüze git.
Uğraşın neyle,
Doğruyu söyle,
Kanaat eyle.
Azdan aza git.
Se-den se-ye yel,
Sen de aşık ol.
Nazik tatlı dil,
Sözden söze git.
<end>

<start>
Kıymet ver oku,
Özünde taşı,
Bu sevda yükü,
Gözünde taşı.
Yada bildirme,
Sakla öldürme,
Sakın çaldırma,
Sözünde taşı.
Serde kıla yaz,
Dudak dile yaz,
Hatta tele yaz,
Sazında taşı.
Her göz bakamaz,
Bilek bükemez,
Kimse çekemez,
Nazında taşı.
Kulak fark etmez,
Güç kuvvet yetmez,
Yanar hiç tütmez,
Közünde taşı.
Azgın yara mı,
Dert mi çare mi? 
Ak mı kara mı,
Yüzünde taşı.
Boğma boğulma,
Eğme eğilme,
Çöküp dağılma,
Dizinde taşı.
Selimi kaçma,
Sefil olgeçme,
Gizli tut açma
Yazında taşı.
<end>

<start>
Baktığını yakıyorsun,
Güneş midir gözündeki? 
Şimşek gibi çakıyorsun,
Hikmet midir özündeki?
Kırk güzelin eşi misin? 
Muhammet'in kaşı mısın? 
Hüseyin'in başı mısın? 
Kanlar nedir yüzündeki?
Gökte gezen İsa mısın? 
Tur dolaşan Musa mısın? 
Kılıç mısın, asa mısın? 
Ali'midir sözündeki?
Ayet misin, Kur'an mısın? 
Sorgu sual soran mısın? 
Şelimî'yi yoran mısın? 
Âşıkın mı izindeki?
<end>

<start>
Köyümüzde ne var diye sorarsan,
Yeygisiz, geygisiz üzgün pek fazla.
Sınıkçılık öğren kırık sararsan,
Döğüşten, çekişten ezgin pek fazla.
Aç kalanlar akşam sabah yel yutar,
Zenginin köpeği yatakta yatar; 
Bazısı kediye hizmetçi tutar,
Canından vaz geçen bezgin pek fazla.
Bir şişe gaz kaldı, o da bitiyor,
Şaştımaşı burnumuzda tütüyor,
Tüm evcek horanta hasta yatıyor,
Bağırsak ishali, bozgun pek fazla.
Yeğenlerin etti beni çok taciz,
Emmin ile dayın geçimden aciz,
Halanın fesi de edildi haciz,
Bu yıl alacağa gezgin pek fazla.
Ahıra kurduğun tahtalı uçtu,
Yemsizlikten demkeş güvercin kaçtı,
Camızyağı bize biraz borç açtı,
Sığıra salamıyok kuzgun pek fazla.
Elli kuruş savsan bir mektep atsak,
Sende yoğ ise oğlağı satsak; 
Miras kel kuzuyu davara katsak,
Kurtlar yer mi ola azgın pek fazla.
Yazacağım çok ya kağıt param yok,
Züğürt bir aşığım, yüzde karam yok.
Haksız iş yapanla benim aram yok; 
Sefil Selimi'ye kızgın pek fazla.
<end>

<start>
Riya kin yalan
Ölse rahatız.
Şeytanlar talan,
Olsa rahatız;
Her kişi hazır,
Duyarsa Hızır,
Dünyaya huzur
Gelse rahatız.
Islanan gözler,
Dertliler sızlar,
Kederli yüzler,
Gülse rahatız.
Çiçeksiz dağı,
Süslendir çağı.
Karınca dağı,
Delse rahatız.
Torların toru,
Şerlerin şeri,
Yürekten kiri,
Silse rahatız.
Ne kadar iyi,
Çağır dost deyi.
Gönül aşk suyu,
Dolsa rahatız.
Çiğ keller çok,
İtikatı yok.
Herkes karnı tok
Kalsa rahatız.
Hatayı kesse,
Se ye se esse,
Gıssadan hisse
Alsa rahatız.
<end>

<start>
Nasıl bir âşıktı derseniz eğer,
Pirden destur almış Ruhsatî Baba.
Kıymetini bilen azmış meğer,
Dünyaya bir gelmiş Ruhsatî Baba.
İlâhi varlığın sır tutmuş kabı,
Her zaman özünde taşımış Rabb'ı,
Hiç kimse içmemiş içtiği abı,
Aşk sarhoşu olmuş Ruhsatî Baba.
Çürük tahtalara çivi çakmamış,
Deryayımış kenarını yıkmamış,
Kendi aleminden dışarı çıkmamış,
Yaradanı bulmuş Ruhsatî Baba.
Çanak çömlek değil, çer çöp belleme,
O bir dervişândır postun elleme.
Yemin ederim ki kendi kelleme,
Ummanlara dalmış Ruhsatî Baba.
Ham insana uzak Mevlâ aşığı,
Can gözünün feri ahret ışığı,
Sanat sarayının altın eşiği,
Eskimeden kalmış Ruhsatî Baba.
Meşkle muhabbetle coşmuş da coşmuş,
Sevgi potasında hallolmuş pişmiş,
Mürüvvet denilen varlığa düşmüş,
Doldukça dolmuş Ruhsatî Baba.
Yazı tarif etmez, sözü tarif etmez
Anlatmak ne mümkün çünkü güç yetmez
Aklımdan gitse de gönlümden gitmez,
Sevilmeyi bilmiş Ruhsatî Baba.
Kangal kazasıdır Deliktaş köyü,
Sivas ilimizin manevî suyu,
Huzuruna geldik görelim deyi
Gizli haber salmış Ruhsatî Baba.
Ben onu seslerim o beni sesler
Bomboş yüreğimi döşeyip süsüler
Bu Sefil Selimi dudağın ıslar,
Tadından tat çalmış Ruhsatî Baba
<end>

<start>
Sevdiğim tabiatın akla karasın
Çekerim derdini ölüm saçsa da,
Bağrımda saklarım derin yarasın,
Kanımı düşmanca çekip içse de.
Gezerim aşkıyla yatak bilmeden,
Usanmadı beni yere çalmadan,
Geri durmuyorum sevip gülmeden
Umulmadık yerden dertler saçsa da
Methetmeye ömrüm kısa geliyor,
Türlü çeşit sözü sinem deliyor,
Saklayıp aşıkı her gün yalıyor,
Bırakıp kendini nere kaçsa da.
Affeder kötünün tekmil suçunu,
Kollarına dolar gelep saçını,
Evine nakleder er geç göçünü
Bırakmaz dışarıda yıllar geçse de.
Tabiata aşık oldum ağlarım
Varımı yoğumu ondan sağlarım,
Bağrımı bağrına basıp dağlarım
Sefil Selimî'nin kanın içse de...
<end>

<start>
Kötü zana hedef olma,
Söylerlerse gel sağır ol,
İyilikten geri kalma,
Geniş düşün kul ağır ol.
Fenalığa meyil verme,
Yaramazdan müşkül sorma,
Olur olmaz bahse girme,
Hazineye mal, değer ol.
Bu bir irfan bilenlere,
Hakk'a muti olanlara,
Deniz bulup dalanlara,
Sefil Selimi bul bağır ol.
<end>

<start>
Temenni dilek,
Al beni sakla.
Ne aş ne yelek,
Gel beni sakla.
Sabır hazine,
Bas var izine
Yatır özüne.
Bul beni sakla.
Az ile çokluk,
Açlıkla tokluk,
Sanma ki yokluk
Bil beni sakla.
Ödlekler korkar,
Makas kıl kırkar
Canavar ürker,
Hal beni sakla.
Bilenden danış,
Şahsınla tanış,
Zamanlı konuş
Yıl beni sakla.
Var ise pulun,
Virane yolun,
Rengiyim gülün,
Gül beni sakla.
İşin şakası,
Derya yakası,
Derin yukası,
Göl beni sakla.
Alimle bilgin,
Alakan ilgin,
Olgundan olgun,
Ol beni sakla.
Selimi getir,
Hatır sor hatır,
Mezara götür,
Öl beni sakla.
<end>

<start>
Cehaleti yıkıp aşka ermeden,
Senden bana haber verilir sanma.
Benliği imana esir vermeden,
Can yurdunda sultan görülür sanma.
Şeklin neye henzer, neye işaret,
Gel aslını tanı behey haşarat,
Hakkı temsil eder sendeki suret,
Bu bir ince anlam erilir sanma.
Herkes malik türlü çeşit akıla,
Kin insan başına belâdır belâ.
Vücut kan kalesi denilen kale,
Yolu çok geçit yok girilir sanma.
Kendi âlemimde buldum her seyri.
Bin parça eyledim çözdüm bir seyri.
Sefil Selimî'de olan sır seyri
Ateştir içinde durulur sanma.
<end>

<start>
Çare bürünen güzel,
N'olur yakında savuş,
Kara görünen güzel,
Etme bakın da savuş.
Yanıma gelmez isen,
Yön verip gülmez isen,
Dert verip almaz isen,
Bir söz dokun da savuş.
Oturalım gel buyur,
Söz eyle beni doyur,
Deme olmaz hayır,
Elden çekin de savuş.
Yüreğin tuttu yara,
Giyindim diye kara,
Koydum aşkı nara,
Yakma sakın da savuş.
Sefil Selimî'n bitti,
Aklı şuuru yitti,
Bakışın esir etti,
İnsaf takın da savuş.
<end>

<start>
Dolu dizgin giden atlı,
Hızlı gitme dur selâm ver.
Sohbet edek tatlı tatlı,
Hal hatır et sor selâm ver.
Yolu düzgün eden nedir,
Surat astın neden nedir,
Senden dosta giden nedir? 
Benden ona var selâm ver.
Açısan sofra acıyım,
Aşık, maşuku saçıyım,
Eğlen seninle göçüyüm,
Barhanamı sar selâm ver.
Madem durdun konuş durma,
Aman sırra kadem basma,
İncittimse dayan küsme,
Affet mazur gör selâm ver.
Gideceksen uğur ola
Gözün kan yaş dola dola,
Sefil Selimî'den ele,
Soranlara ver selâm ver.
<end>

<start>
Bazı coşarım, sel gibi,
Çünkü Sefil Selimî'yim.
Bazı açarım gül gibi,
Çünkü Sefil Selimî'yim.
Ölen ile ölürüm ben,
Gelen ile gelirim ben,
Nasıl aşksız olurum ben,
Çünkü Sefil Selimî'yim.
Acı çekseniz duyarım,
Yiyip içseniz doyarım,
İnsanları pek severim,
Çünkü Sefil Selimî'yim.
Yer benimle gök benimle,
Alem tekmil, tek benimle,
Hakk'ın işi çok benimle,
Çünkü Sefil Selimî'yim.
<end>

<start>
Tipim sevilmeyen bir tip,
Özüme gir gör sen seni.
Dış tarafım sanki boş küp,
Sözümde dur sor sen seni.
İçim kara dışım kara,
Pazara çek etmem para,
İnsanlardaki sırrı ara,
Çözüme var yor sen seni.
Öteki ben, beri ki ben,
Öncelikle gafleti yen,
Nefsin atından hemen in,
İzimi sür sar sen seni.
Yad yabancı kimse yoktur,
Amma görüntüsü çoktur,
Kendisini bilen haktır,
Yüzümü yer vur sen seni.
Hemen ayık kalma düşte,
Mevlâ'nın esrarı döşte,
Sefil Selimî'yem işte,
Lüzuma er kır sen seni.
<end>

<start>
Nefsi, kibiri öldür,
Kıranlar kırsınlar seni,
Özünü sevgiyle doldur,
Vuranlar vursunlar seni.
Hiç kimseye yara açma,
Canlıyı sev, sevil kaçma; 
Sınıf ayırma kul seçme,
Yoranlar yorsunlar seni.
Kıymet veren kıymet bulur,
Şer kimseye belâ gelir,
Yaradan yardımcı olur,
Yaranlar yarsınlar seni.
Yıkılanı tut düşmesin,
Yolunu bulsun şaşmasın,
Kimseye kuyu eşmesin,
Sürenler sürsünler seni.
Konuşalım düzgün düzgün,
Durmayalım üzgün üzgün,
Surat asma durma azgın,
Saranlar sarsınlar seni.
Açıkta gez ortaya çık,
Kusur kabahatini yık,
Ey Sefil Selimi ayık,
Görenler görsünler seni.
<end>

<start>
Seyranî'den söz etmek zor.
Dildir lisana sır vermez.
Yaktı beni alevden sor,
Küle dumana sır vermez.
Durduğu yer köşkler köşkü
Ne tereddüt ne de kuşku
Bambaşka aşk, onun aşkı
Yada yabana sır vermez.
Şuurumu kayıp ettim,
Attım gururumu attım,
Çırak olmak için gittim,
Hiçbir insana sır vermez.
Ayağına düştüm gene,
Gafletimi yene yene,
Vardım dedim beni dene,
Sapa samana sır vermez.
Acılandım tadım kaçtı,
Söz anahtar sözü açtı.
Hep sarraflar paha biçti,
İnci mercana sır vermez.
Yazmamak yazmaktan iyi,
Saçmaladım şiir deyi,
Bu bey Âşıkların beyi,
Sahte ozana sır vermez.
Yücelerden daha yüce,
Anlamak lazım iyice,
Sahip olmuş ulu güce,
Güçsüz sultana sır vermez.
Hal bilene açık özü,
Peşinden sürükler bizi,
İbret doludur her sözü,
Dosta düşmana sır vermez.
Âşık mı Sefil Selimi,
Aşkında buldu ilimi,
Seyranî yendi ölümü,
Mezar kazana sır vermez.
<end>

<start>
Kapı tapı gez,
Birden bini sor,
Bu esrarı çöz,
Sırdan seni sor.
Her can bir çeşit,
Ne dersem işit,
Kim kime eşit,
Pir'den bunu sor.
Tuzaktır zeka,
Düşersin faka,
Sanma ki şaka,
Serden teni sor.
Benliğin kürkü,
Çektiğin korku,
Araştır farkı,
Erden canı sor.
Yediğin zehir,
Gözyaşı nehir,
Batınla zahir,
Nurdan tanı sor.
Alemin cemi,
Binası himi,
Elifi mimi,
Yarden dini sor.
Selimiye kâr,
Sefilliği var,
Lisanında der,
Ferden beni sor.
<end>

<start>
Özden çilli bu yarayı,
Söktüm söktün sökemedim.
Patlak vermez kör yarayı,
Çektim çektim çekemedim.
Beni sanki esir almış,
Ağzımaca sile dolmuş,
Her damara bin kök salmış,
Yaktım yaktım yakamadım.
Dert cinsinden sergi serdim,
Dertlilere uğrak verdim,
Hepsine baş oldu derdim,
Yıktım yıktım yıkamadım.
Nereye gideyim şaştım,
Sefil Selimî'yi deştim,
Derdin kuyusuna düştüm,
Çıktım çıktım çıkamadım.
<end>

<start>
Kovanda arı,
İnler şahane,
Arıdan arı,
Dinler şahane.
Pazar bu Pazar,
Kim okur kim yazar? 
İnceler süzer,
Anlar şahane.
Nasihat öğüt,
Herkesi eğit,
Lekesiz kağıt,
Canlar şahane.
Gönülde gözde,
Yürekte sözde,
Sizlerle bizde,
Kanlar şahane.
Aşkla kayna coş,
Dünya hayat hoş,
Geçmiyorsa boş,
Günler şahane.
Terk eyle kini,
Yıkmadan teni,
Uyarır seni,
Ünler şahane.
Sefil Selimi
Boş mu dolu mu? 
Sevda ilimi,
Bunlar şahane.
<end>

<start>
Aklım fikrim kabul etmez,
Ben yaparım el taşlanır,
Gönlüm doğru yola gitmez; 
Tez saparım yol taşlanır.
Gözlerim hep yanlış görür,
Derman diye zehir verir,
Eşşek zırlar, köpek ürür,
Sabırlı bol bol taşlanır.
Giderim iz süre süre,
Eşiğe yüz süre süre,
Ecel gelir biter süre,
Ay taşlanır, yıl taşlanır.
Dolanırım dağı taşı,
Bana derler ki aşk taşı,
Ağaçları yaptık aşı,
Aşı tutmaz dal taşlanır.
Sefil Selimî'niz sunar,
Sevenleri söyler anar,
Diyorlar ki bülbül konar; 
Bahçedeki gül taşlanır.
<end>

<start>
Şiir yazıyorsan doğru dürüst yaz,
Patlar da kabımdan çıkarsam şaşma.
Kırkbeş yıl çalıştım âşık olan az,
Kızıp da kendimi yakarsam şaşma.
<end>

<start>
Dereye dere,
Taşlara taştır.
Karaya kara,
Hoşlara hoştur.
Yaylalara yaydır,
Çaylara çaydır.
Aylara aydır,
Kışlara kıştır.
Kediye kedi,
Adiye adi.
Cadıya cadı,
Keşlere keştir.
Yüreğe yürek,
Direğe direk,
Uzağa ırak,
Eşlere eştir.
Yağıza yağız,
Cığıza çığız,
Ağza ağız,
Dişlere diştir.
Öyleyse niye,
Diyorsun diye,
Seçkin hediye,
Kaşlara kaştır.
Töreye töre,
Kiraya göre,
Yaraya çare,
İşlere iştir.
Se'lerdeki Se,
Sulardaki su,
Sulaktaki su,
Yaşlara yaştır.
<end>

<start>
Kara yer üstünde karalı dağlar,
Eriyip karışır yine toprağa.
Gelenle sevinir, gidenle ağlar,
Çürüyüp karışır yine toprağa.
Eksilmez tartısı kısayıp uzar,
Elinde kalemi hem yazar, bozar,
Canlıda cansızda katresi gezer,
Üreyip karışır yine toprağa.
Çeşitli deseni vardır sayılmaz,
Kucağına yatan aşık ayılmaz,
Sevdası tatlıdır, yense de doyulmaz,
Sürüyüp karışır yine toprağa.
Sefil Selimi der dağlardan yıldım,
Eriyip çürüyüp yığlı kaldım,
Üreyip sürüyüp koynuna daldım
Yürüyüp gideriz yine toprağa.
<end>

<start>
Sözüm hot ben hot
Alırsan ucuz.
Manası kat kat
Bulursan ucuz.
Ne güzel dilek,
Kirleri silek,
Sırları bilek,
Bilirsen ucuz.
İnceyle kaba,
Sığmaz dar kaba,
Yürekten tövbe,
Dilersen ucuz.
Sonradan görmüş,
Yalayıp yermiş,
Hakk a söz vermiş,
Olursan ucuz.
Seversen yok, yok.
Kân kisbi çok.
Gönlü gözü tok,
Solursan ucuz.
Acep kim nerede,
Işık fenerde,
Hep ahu zarda,
Kalırsan ucuz.
Kalıyorsun geç,
Ab-ı Zemzem iç,
Öz kaynağı seç
Dolarsan ucuz.
Biçilmez baha,
Gelmez bir daha,
Bedava aha,
Yelersen ucuz.
Harcama çağı,
Koparma bağı,
Şu engel dağı,
Delersen ucuz.
Sefil Selimi
Dünya pulumu,
Yeşil alımı,
Ellersen ucuz.
<end>

<start>
Mevcut her desen,
Boş kalmaz kesen,
Alıcı isen,
Sergi bu sergi.
Bulur pundunu,
Bozar fendini,
Az gör kendini,
Sorgu bu sorgu.
Dara gerersen,
Kibir kırarsan,
Şahsın yerersen,
Yergi bu yergi.
Süzer her gözü,
Almaz kin tozu,
Hisse can gözü,
Görgü bu görgü.
Cihanı sarar,
En alâ karar,
Herkese yarar,
Kurgu bu kurgu.
Selimi'de can,
Andığını an,
Et kemikle kan,
Dergi bu dergi.
<end>

<start>
Göz yaşımın damlaları,
Yüzlerimde nem yapıyor,
Kalemimim hamleleri,
Şiirimi tüm yapıyor.
Kaymak köyle batak Dalmış,
Adı değişmiş Kehle olmuş,
Kendine denk ahbap bulmuş,
On boyadan dem yapıyor.
Menşirli'den kabak Nuri,
Yılan yiyor diri diri,
Lüle Emin, Tavşan Bahri; 
Dövüşmekle nam yapıyor.
Pozantı'dan dırmık Rasim,
Polatlı'dan hızar Asım,
Siverek'ten mundar Kasım,
Cesetlerden dam yapıyor.
Erdemliden çinko Sait,
İzin için gördü kayıt,
Çürükyer'den sağlam Sayit,
Eğer söküp gem yapıyor.
Holdurların edi Mehmet,
Para yiyor demet demet,
Saralinin oğlu Ahmet,
Maymunlara yem yapıyor.
Amasyalı kara çalı,
Adanalı tosbağ Veli,
Şarkışlalı berber Ali,
Dans öğrendi tam yapıyor.
Kuşkayah gevrek Tahsin,
Çok ütüldü oldu mahzun,
Tuzhisarlı çeyrek Muhsin,
Kirpiğinden çam yapıyor.
Cinayetçi dul Fahriye,
Nisbet yüzünden Zehriye,
Nikahsız vardı Gahri'ye,
Duvağına sim yapıyor.
Köslü Musto, akrep Kadir,
Turist geldi kurdu çadır,
Edremitli tırtıl Nadir,
Tırtıllardan cam yapıyor.
Dazlak başlı zıt Mustafa,
Kel ilâcı koymuş rafa,
Ter dökerek kova kova,
Seni beni zem ediyor.
Bolayırlı süngü Zeki,
Bin vurgunda tuttu yükü,
Bulhasanlı kavlak Baki,
Sene ezip gam yapıyor.
Zım zort Halit bödük İsa,
Hep yuttular kasa kasa
Boduç Hilmi çardak Musa,
Olgunları ham yapıyor.
Gözün aydın bir müjdem var,
Hiç üzülme yağarsa kar,
İsmet, Ömer ve Kör Haydar,
Kar sürüp kum yapıyor.
Elmalı'dan kelek Salih
Beserekten davul Melih,
Üsküdarlı kayık Falih,
Fırtınaya zam yapıyor.
Kulaksızın fıçı Gazi,
Üleşlerin boço Gazi,
Hak düşmanı çiçi Gazi,
Müslümanı Rum yapıyor.
Anlat bunu dört bir yana,
Bir şey kazanamadın yine,
Sefil Selimi bu sene,
Dertleriyle him yapıyor.
<end>

<start>
Arkadaşım gamla keder,
Beni didik didik dider,
Has gül eksem diken eder,
Har üstüne har yağdırır.
Yaralara ilaç sürmez,
Zulüm eder aman vermez,
Basımdaki karı görmez,
Kar üstüne kar yağdırır.
Eritti beni tuz gibi,
Harcadı elde koz gibi,
Kora düştüğüm az gibi
Kor üstüne kor yağdırır.
Sefil Selimî'yi yaktı,
Kenara çekilip baktı,
Kolay diye zora soktu,
Zor üstüne zor yağdırır.
<end>

<start>
Dilim boğazıma kaçtı,
Senden ayrı kaldıkça yar.
Nutkum durdu rengim uçtu,
Senden ayrı kaldıkça yar.
Bedenimde deprem oldu,
Çile beni teslim aldı,
Gönlümdeki her şey öldü,
Senden ayrı kaldıkça yar.
Ne hayalsin ne de düşsün,
Bütün güzellere başsın,
Herkes bana dedi; "Taşsın",
Senden ayrı kaldıkça yar.
Şafak atmaz, güneş doğmaz,
Gökten yere rahmet yağmaz,
Selimi beş para değmez,
Senden ayrı kaldıkça yar.
<end>

<start>
İçtim dudak kâsesinden
Deli etti yâr badesi.
Hayat buldum busesinden; 
Kulu etti yâr badesi.
Gönlüm ardı sıra akar,
Üzerime ateş döker,
Bir nazara sinem yakar,
Çalı etti yâr badesi.
Bağladı saçında tele,
Verdi beni seher yele,
Kaptırdı âşıkı sele
Gölü etti yâr badesi
Halıyım iplik olmuyor,
Kirkidim ele almıyor,
Meramım yerin bulmuyor; 
Çulu etti yâr badesi.
Tezgahına elim ermez
Dergâhını gözüm görmez
Âşıkıyam halim sormaz
Dulu etti yâr badesi.
Dost dilinden sarhoş oldum
Dert imiş elinden aldım.
Sefil Selimî'yem öldüm; 
Salı etti yâr badesi.
<end>

<start>
Aşkın oku ile ile
Vurdun yâr beni yâr beni.
Harap ettin bile bile,
Vurdun yâr beni yâr beni.
Bedenimden kanım sızar,
Damlaları adın yazar,
Şifası yok, yarem azar
Vurdun yâr beni yâr beni.
Dert deryası oldu içim,
Gidiyor ahrete göçüm,
Bilmiyorum neydi suçum
Vurdun yâr beni yâr beni.
İntizara varmaz dilim,
Aşkın ister Sefil Selim
Tutmaz oldu elim kolum,
Vurdun yâr beni yâr beni.
<end>

<start>
Biraz şor edek
Yare yarasın.
Bilerek gidek,
Herkes arasın.
İrşad olsun tor,
Kolaylaşsın zor,
Yanlış, eksik, hor,
Yakın varasın.
Sen kendini yer,
Dert dertliyi yer,
Hepimizi yer,
Yerden sorasın.
Telaşe niye,
Kalırsın yaya,
Ölüm var diye
Temiz durasın
Ölüsün diril,
Yan morul morul,
Ya sev ya vurul,
Sefa süresin.
İşte ben buyum,
Sen söyle neyim,
Bir damla suyum,
İç ki göresin.
Bakım yap kısma,
Pürüne basma,
Budarken kesme,
Fidan uzasın.
Çekirdeği ek,
Marazını sök,
Filizlensin kök,
Bıyık burasın.
Cehilde cefa,
Olgunda sefa,
Ermişte şifa,
Çoktur eresin.
Sefil Selimi
Tatlı balımı,
Sohbet gülümü,
Sevip deresin.
<end>

<start>
Bir zerrecik su
Gözlerdeki yaş,
Diyeceğim şu:
Sözlerdeki yaş.
Konup göçüyor,
Tez tez geçiyor.
Eyvah kaçıyor,
Bizlerdeki yaş.
Amansız rakip,
Çok güçlü takip,
Gider birikip,
Sizlerdeki yaş.
Mutlak görüştür
Sonsuz yarıştır,
Kırış kırıştır,
Yüzlerdeki yaş.
Sefil Selimi,
Açar kelimi,
Kırar belimi,
Özlerdeki yaş.
<end>

<start>
Ayla güneş döne döne,
Erer yeniden yeniye,
Tazelenir günden güne,
Sürer yeniden yeniye.
Razı olmaz yoğa, vara,
Çekmez onu hiçbir dara; 
Kaygı umut vara vara,
Varır yeniden yeniye.
Arzu bizi rahat koymaz,
Karın doyar, gözler doymaz
Devirler devire uymaz,
Girer yeniden yeniye.
Hasmını getirir dize,
Kulu harcar eze eze,
Sorun açar ki taptaze,
Serer yeniden yeniye.
Hemi yaşat, hemi yaşa,
Emeğini verme boşa,
Gönül derde düşe düşe
Sarar yeniden yeniye.
Yara vurur izi gitmez,
Sefil Selimi güç yetmez.
Ömür biter eksik bitmez,
Türer yeniden yeniye.
<end>

<start>
Yığdı tığladı,
Yeri yer eden,
Yağdı sığladı,
Kan kar eden.
Ne kadar geniş,
Gayret et tanış.
Sendedir konuş,
Seri ser eden.
Düzlükte dağlık,
Karanlık ağlık,
Dağıtır sağlık,
Eri er eden.
Tan ile kuşluk,
Güzellik hoşluk,
Hayallik düşlük
Hürü hür eden.
Deryaya kıyı,
Her ırkın soyu,
Kürenin suyu,
Nuru nur eden.
Tarihlerde şan,
Her an onu an,
Senden önce sen,
Yârı yâr eden.
İşte tek diri,
Önünde sürü,
Ruhunda yeri,
Turu tur eden.
Gizliyse neden,
En eski deden,
Se se'ye giden,
Kârı kâr eden.
<end>

<start>
Güreş tutalım,
Yıkışmayalım.
Çalım satalım,
Çekişmeyelim.
Olduysak ortak,
Düşünek tartak.
Kusuru örtek,
Çıkışmayalım.
Sana az ve çok,
Artı eksi yok,
Ya acı, ya tok
Sıkışmayalım.
Suçlu bulma kaşa,
Ekmeğe aşa,
Vurup baş başa
Tokuşmayalım.
Yad bizi nider,
Terk eyler gider,
El nefret eder,
Kokuşmayalım.
Demek ki niçin,
İnsanlık için,
Yansa da için,
Takışmayalım.
İleri geri,
Eti ciğeri,
Arada deri,
Bakışmayalım.
Pür dikkat kesil
Olursun mesul,
Biz bize nasıl,
Yakışmayalım.
Ey Selimi coş,
Sopa yumruk taş,
Tartışmalar boş,
Çatışmayalım.
<end>

<start>
Ne pırtı, ne parti,
Neyi var neyi yok? 
Kur terazi tartı,
Tart hiçbir şeyi yok.
Şayet ki sorarsan,
Aslını ararsan,
Dal yüzüp girersen,
Deryadır suyu yok.
Sofraya koyacak,
Anlayan doyacak,
Şöyledir diyecek; 
Belli bir huyu yok.
İzahı aşıyor,
Cihâna düşüyor.
Ebedî yaşıyor,
Senesi ayı yok.
Kimseye eş değil,
Görünür düş değil,
Uçuyor kuş değil,
Kanadı tüyü yok.
İsa'da, Musa'da,
Uzunda kısada,
Neşede tasada,
Soyludur soyu yok.
Okunur yazılmaz,
Eskimez bozulmaz,
Bir safa dizilmez,
Yakışır boyu yok.
Selimi münasip,
Nasiptir bu nasip,
Kaçamazsın küsüp,
Irdiği kıyı yok.
<end>

<start>
Kabristan çok mezar taşır
Adı yoktur, şanı yoktur.
Bir gezen var haşır haşır
Kendisi var, canı yoktur.
Ya bu kimdir kim bilecek
Hayatta baki kalacak
Onunla eşit olacak,
Bir benzeri fani yoktur.
Ne bilmece ne faldır,
Ondaki bir başka haldır.
Bilmeyenler maldan maldır,
Bilenlere mani yoktur.
Beyin tarlasını sürmüş,
Aklınca suyunu vermiş.
Hakkın cemalini görmüş,
Evveli var, sonu yoktur.
Bin cepheden bin top attım,
Etrafında düşe yattım,
Yunus dedim, derde battım; 
Ünü vardır, teni yoktur.
Sefil Selimi ne dersin,
Saçmalarsın herze yersin.
Öven övsün, yeren yersin
Yunus'un hiç kini yoktur.
<end>

<start>
Hayat dediğin
Enis yokuştur.
Eksik gediğin,
Sonu çekiştir.
Genişlerle dar,
Görenlerle kör,
Olgunlarla tor,
Düzelt yakıştır.
Kutnuyla keten,
İÇ içe katan,
Yan yana tutan,
Dikiş dikiştir.
Arar yitiren,
Eker yetiren,
Nehre götüren,
Suda akıştır.
İşin gücün zor,
Darardıysa ser,
Şayet yoksa yer,
Akla sıkıştır.
Se'de Se'yi duy,
Deli eder zay,
Sayısını say,
Hece dakıştır.
<end>

<start>
Dağı taşı del,
Düzgün yol eyle,
Daha yakın gel,
Darı bol eyle.
Oku öğren bil,
Şakımalı dil,
Fenalığı sil,
Lafı bal eyle.
Yan gelip yatma,
Fiyaka satma,
Cahillik etme,
Nefsi kul eyle.
İnsan olmak zor,
Sağlam, sakat, tor,
Özde yansın kor,
Kibri kül eyle.
Sefil Selimi,
Yoksa ölü mü? 
Bahar seli mi,
Duru göl eyle.
<end>

<start>
Şaşkınların arasında,
Döne döne yön arıyom.
Umutsuzluk deresinde,
Bir tek mutlu gün arıyom.
Hal bilmezler pazarında,
Dirilerin mezarında,
Ölülerin üzerinde,
Can yitirdim, can arıyom.
Düşenleri kaldır maya,
Ağlayanı güldür meye,
Cehaleti öldürmeye,
Yana yana ben arıyom.
Ejderhaya boyun vermem,
Aç kurtlara koyun vermem,
Patırtıya ziyan vermem,
Öd yaracak ün arıyom.
Fikirlerin bağlarında,
Gül bitmeyen dağlarında,
Sollarında, sağlarında,
Bir dikensiz yan arıyom.
Sefil Selimidir adım,
Kesilmiyor hiç feryadım,
Avrupa'da adım adım,
Bir köhnecik han arıyom.
<end>

<start>
Sık sık öpülür,
Yerdeki yüzler.
Rehber yapılır,
Serdeki yüzler.
Kutsal teminat,
Kutlu emanet,
Mü'min mü'minat,
Zardaki yüzler.
Niyetin özü,
Ayetin gözü,
Hayatın sözü,
Erdeki yüzler.
Asuman zemin,
En ulvî yemin,
Sahibimimin
Sırdaki yüzler.
Gücün kuvvetin,
Ruhu şefkatin,
Aşkı kudretin,
Nurdaki yüzler.
Meşkin kitabı,
Maşuk hitabı,
Sağlar bitabı,
Yârdeki gözler.
Söz senet mühür,
Evvele ahir,
Batınla zahir,
Pirdeki yüzler.
Nihayet sesler,
Emsalsiz süsler,
Selimi besler,
Yerdeki yüzler.
<end>

<start>
Kayıp etme tut,
Tutamazsan zarar,
Ehlullah'a git
Gitmezsen zarar.
Sakın kırma pot,
Gül de ottur ot,
Çiğlikleri at,
Atmazsan zarar.
Her vefa yerde,
Gel olma hurda,
Kaldığın yerde,
Yatmazsan zarar.
Gezme ser seyip,
Zıddiyet ayıp,
Aşk mubah deyip,
Tatmazsan zarar.
Sefil Selimi,
Açtım dilimi,
Bala gülümü,
Katmazsan zarar.
<end>

<start>
Yar senin yoluna mayın dizseler
Üstüne aşkınla basar giderim
Parçalayıp yüzüm yüzüm yüzseler
Derimi duvara asar giderim
Lime lime ayırsalar tenimi
Arşa kadar kapatsalar önümü 
Damarımdan kazısalar kanımı
Dağları yerlere yasar giderim
Kollarımı kırık kırık kırsalar
Kemiğimi yarık yarık yarsalar
Ölsün diye mavzer ile vursalar
Yarama fişeği basar giderim
Kara taşa urgan ile sarsalar
Canımı sinemden çekip ırsalar
Sefil Selimi'yi dara gerseler 
Ümidi bedenden keser giderim
<end>

<start>
Kafam sema gözüm bulut yağmur bol
Ufkumu buladıp sel etme vazgeç
Kelime pınarım taşmış iken dol
Bent tutup çevremi göl etme vazgeç
Fikir kümelerim sır vermez yada
Umut bebelerim düşer feryada
Bir tek canlı kalmaz yalan dünyada
Çözme gam bohçasın gel etme vazgeç
Hayat yıldızlarım parlayıp söner
Ah çeksem buz tutar deryalar donar
Zar etsem ay güneş dayanmaz yanar
Söyletip caihanı kül etme vazgeç
Beyin çekirdeğim yer gök atası
Ruhum et kemiğim ilim sitesi
Bedenim alemin yedi kıtası
Gez beni yad eli yol etme vazgeç
Toprakta ısıda suda gökteyim
Her cisaim gizli noktayım
Sefil Selimi'yim varda yoktayım
Sana sen gibiyim el etme vazgeç
<end>

<start>
Tatlı canımdan geçerim
Seni gördüğüm anda
N’olur beni ret eyleme
Sana vardığım anda
Bir acayip hale girer
Bedenimdeki canım
Sarhoşlara dönerim ben
Aşka erdiğim anda
Cennet olsa yerim yurdum
Hizmet etse melekler
Cennet bana zindan olur
Sensiz durduğum anda
Canım seninle yaşasın
Kalmasın bir tarafta
Can bedeni terk eyleyip
Kabre girdiğim anda
Bir isminden başka şeye
İnan ki dilim dönmez
Sen gelmezsen halim harap
Sorgu verdiğim anda
Bu Sefil Selimi inler
Her saniye dost diye
Ancak huzur duyuyorum
Kendim yorduğum anda
<end>

<start>
Ah edip çırpınan bülbüle döndüm
Biçare dolaşır güle varamam
Aramaktan bitkin düştüm yorgunum
Kendime gelip de dosta varamam
Bilen var mı acep aşkın bağını
Beyhude geçirdim gençlik çağını
Aşrmaya uğraştım karlı dağını
Susuz bir çöldeyim göle varamam
Sefil Selimi'yim can üze üze
Sarpları geçtim de ulaştım düze
Avcıyım basarım izlerden ize
Hasbahçeye giden yola varamam
<end>

<start>
Ademin gönlünde yaşayan Hüda
İnsandan seslenir sen ve ben değil
Kudret nidasıdır duyduğun nida
Tenin Rahman evi boş bir in değil
Başımı kesip de mızrağa takma
Köşküm hak köşküdür devirip yıkma
İmam hazineme kafanı sokma
Vücut mülkün ahır değil han değil
Her yöne hakimdir Rabbimin dini
Din içinde kabul etmem bir kini
Kâfir diye ilan etseniz beni
Döşüm ziyarettir özüm kin değil
Ey Sefil Selimi göremiyorsan
Deryadan çekinip giremiyorsan
Vazgeçip bir pir’e veremiyorsan
Taşıma o canı o can can değil
<end>

<start>
Sevdiğim ant içip söz vermiş iken
Bilmem ki nedense küs kalmış bana
Sevda can evime köşk kurmuş iken
Habersiz göç etmiş yas kalmış bana
Vardım hanesine virana dönmüş
Bir tarafı uçmuş bir yanı yanmış
Kimseler kalmamış ocağı sönmüş
Tandırın başında is kalmış bana
Acı acı baktım kalan her şeye
Vesika aradım bulurum diye
Tek tesellim oldu gördüğüm rüya
Kulağım da çınlar ses kalmış bana
Hangi yana baksam, gariplik çökmüş
Sefil Selimi’ye dert sille çekmiş
Dost gittiği yere gözyaşı dökmüş
Elemli kederli his kalmış bana
<end>

<start>
Sadık olan dost ararsan
Mezarlıkta mezar taşı
Yıkılmaz mekan ararsan
Mezarlıkta mezar taşı
Kurda kuşa vermez seni
Kalleş değil vurmaz seni
Kırılsa da kırmaz seni
Mezarlıkta mezar taşı
Ziyarete gelsen beni
O karşılar ancak seni
Her davanın önü sonu
Mezarlıkta mezar taşı
Sefil Selimi’nin dostu
Kara yerin altı üstü
Ne küstürdü ne de küstü
Mezarlıkta mezar taşı
<end>

<start>
Sen ağladın benim için zar ettin
Sazım senden başka dost bulamadım
Bağrıma yaslandın kolumda yattın
Sazım senden başka dost bulamadım
Kedere battımsa benden çok battın
Sızladın inledin gam ve yas tuttun
Dilime söz verdin sese ses kattın
Sazım senden başka dost bulamadım
Her türlü halimi sevdin hoş gördün
Doktoru dermanı sen oldun derdin
Sefil Selimi’ye eşsiz aşk verdin
Sazım senden başka dost bulamadım
<end>

<start>
Ne görülmüş şeydir ne duyulmuş şey
Bülbülünen gülün kaynaşmaması
Hayret vericidir vay canına vay
Yaprağınan dalın kaynaşmaması
Ustalar tezgahta ipi çul eder
Düzgün çaba dağ devirir yol eder
Bir insanı sağır eder lal eder
Dudağınan dilin kaynaşmaması
Kafa bir dağ ise akıl madendir
Bir yerde bir olan bir yerde bindir
Hemi hoş değildir hem de çirkindir
Kullarınan kulun kaynaşmaması
Çoklar aza ağlar çoğa süs verir
Beraberlik mahsulünü has verir
Ey Sefil Selimi bozuk ses verir
Tellerinen telin kaynaşmaması
<end>

<start>
Lime lime limelendim elinden
Limem feryat eder dost yetiş yetiş
Pare pare parelendim elinden
Paremden kan gider dost yetiş yetiş
Oylum oylum duman çıkar serimden
Gece gündüz bizar oldu zarımdan
Külümü savurdu yıllar yerimden
Ölüyorum heder dost yetiş yetiş
Bunaldı imdat et Sefil Selimi’e
Medet çağırıyor dilde kelime
Razı olamıyom sensiz ölüme
Dert sinemi dider dost yetiş yetiş
<end>

<start>
Kur’an dile geldi, ayet seslendi
Yer gök tasdik etti bir Muhammed’i
Ruhlar bedenleşti fertler hislendi
Güneş tavaf etti nur Muhammed’i
Buraklar emrine oldular hazır
Melekler onula buldular huzur
Her iki cihanda emsalsiz nazır
İlan etti Cibril pir Muhammed’i
Aşkı ariflere bitmez sermaye
İmkan ara cemalini görmeye
Sefil Selimi razı canı vermeye
Açtır kalp gözünü gör Muhammed’i
<end>

<start>
Kıyamet kopuyor deseler bile
Mahşer yerlerinde ararım dost dost
Tenimi kabire koysalar bile
Sorgu sualciden sorarım dost dost
Geceden gündüzden zamandan andan
Seni seviyorum bedende candan
Dünya ikimize olsa da zindan
Aşkınla bir çadır kurarım dost dost
Umulmadık anda çevirse ölüm
Sırat köprüsüne uğrasa yolum
Halatla zincirle bağlansa kolum
Sesini duyarsam kırarım dost dost
Yıldırımlar çarpsa dahi serime
Ateşler koyulup yansa derime
Başka birisini sevsen yerime
Sefil Selimi’yi vururum dost dost
<end>

<start>
Kara kaş altında kara gözlerin
Ne malmış sevdiğim sileyim mi ben
Örtüp gizlediğin güzel yüzlerin
Görmeyi görmeyi öleyim mi ben
Gezerim peşinden gördüğün yoktur
Perişan halimi sorduğun yoktur
Açtığın yareyi sardığın yoktur
Yareli yareli dağlayım mı ben
Gönlümüm koparıp aldın elimden
Daha ne istersin Sefil Selim'den
İsminde çürüyor aciz dilimden
Susuz güller gibi solayım mı ben
<end>

<start>
Dünya devletleri duysunlar beni
Savaş çirkin barış güzel hayat hoş
Mamur et ihya et süsle her yanı
Savaş çirkin barış güzel hayat hoş
Silahlar üreten fabrikayı yık
Öldüren her şeyin tamamını yak
Kim olursa olsun yaşatmaya bak
Savaş çirkin barış güzel hayat hoş
İnsanın özünde ruhunda yatan
Herkesi yaratan cana can katan
Eğer adam isen sen senden utan
Savaş çirkin barış güzel hayat hoş
Cephede askeri doğuran ana
İntizar etmesin benimle sana
Sefil Selimi’yi sokmayın kana
Savaş çirkin barış güzel hayat hoş
<end>

<start>
Gurbet ateşiyle kavruldum yandım
Hasret beni teslim aldı sinem ey
Ayrılık derdiyle yıkandım yundum
Acıları bana kaldı sinem ey
Kederler sinemde barınak kurdu
Elemler sinemi sımsıkı sardı
Yaslar en insafsız yerimden vurdu
Azgın yaralarla doldu sinem ey
Istırap eliyle derimi yüzer
Sefil Selimi’yi ezdikçe ezer
Çile gemileri bağrımda yüzer
Taştı gam deryası oldu sinem ey
<end>

<start>
Elinden içtiğim mey ile bade
Zehir miydi ey dost vay yıktı beni
Külhana çevirdi tenini sade
Morul morul tümden oy yaktı beni
İnan ki sözümde yoktur hiç hilaf
Yoluna can koydum olsam da telef
Her tarafım sanki kor ile alev
Yerle gök arası duy sıktı beni
Derdin yüreğimi kemirdi oydu
Eritti derimi sırf kemik koydu
Sefil Selimi de dertlere doydu
Görmeye gel ne olur tan vakti beni
<end>

<start>
Dünya sana gelen gaflete düşer
Sırrına ermeden gider acayip
Seni ziyarete gelir her insan
Bir devran sürmeden gider acayip
Esrar sende midir yoksa bizde mi
Bağrında saklarsın olgunu hamı
Hayat ummanında vücutlar bir gemi
Gün be gün durmadan gider acayip
Yıllar seneleri su gibi içer
Haftalar ayları devirir geçer
Sefil Selimi de bu yoldan geçer
Anlayıp sormadan gider acayip
<end>

<start>
Can arıya can arıya
Can canda can arıya,
Arıya insan arıya,
Benzer tende can arıya.
Gül dikene gül dikene
Gül sararmış gül dikene,
Gülü bağrına dikene; 
Güller bir derman arıya.
İbret için bak dört bir yana,
Kül olursun yana yana
Dostlar oturup yan yana,
Gönül hoş zaman arıya.
Neylersin Sefil Selimi,
Bendin tutmuyor Selimi
Arıyım yaptım balımı,
Gitmesin n'olur arıya.
(Kul Yanmasın)
<end>

<start>
Çok düşün az konuş,
Az az ye, az uyu.
Özden de öz konuş,
Az söyle yaz deyi.
Yarasın her cana,
Sendeki al kana,
Saklarlar son ana,
Söz güzel söz deyi.
Çiğ lakırdı çene,
Kin katıyor kine.
Sükut et, sus dene,
Oku çek, çöz yayı.
At, kılıç, saat yer,
Aynı an olsun gör,
Çeşit aç, sergi ser,
Kaş teri, göz suyu.
Ne tuzludur ne çorak,
Ot-çayır yer kurak,
Duru su aş gerek,
Deliksiz düz uyu.
Se-den aşk sunar,
Dost olan dost anar,
Ne yakar ne yanar,
Küle kül köz huyu.
<end>

<start>
Hor görme Rahmanın kudreti kulda 
Kul yanmasın Sefil Selimi yansın 
Her maharet mevcut el oğlu elde 
El yanmasın Sefil Selimi yansın
Ey Sefil Selimi acı her cana 
Yakıp kimseyi düşürme isyana 
Yanan bir şey fayda vermez insana 
Gül yanmasın Sefil Selimi yansın
<end>

<start>
Ayşe Döne kalık kaldı,
Fatma'ya yer bulamıyom.
Çalık çolak, düğür oldu,
Satmaya er bulamıyom.
Kır kısırak gulun attı,
Katırlar çamura battı,
Yaşlı gölük sele gitti,
Yatmaya yer bulamıyom.
Oğlanlar hep tahsil etti,
Bir kaçı şeytana taptı,
Çoğunu turist kaptı,
Atmaya fer bulamıyom.
Beşi hırsız onu katil,
Birbirine verir fitil,
Dördü küçük henüz sitil,
Tutmaya kar bulamıyom.
Kızların dokuzu kaçtı,
İkisi kıçını açtı.
Üçü de eroin içti,
Çatmaya şer bulamıyom.
Bugün moralim çok kırık,
Koşturdum ayağım yarık,
Altı çocuk kaldı arık,
Gütmeye ser bulamıyom.
Geçimim kıtı kıtına,
Sözüm geçmiyor hatuna,
Selimî'nin aşk atına,
Yetmeye tur bulamıyom.
<end>

<start>
Gez bileni gez alanı,
Alanı alana bağla.
Bu alan ki aşk alanı; 
Bulanı bulana bağla.
Ne bulandır ne de bulan
Ne dolandır ne de dolan
Aşık olup aşkça dolan
Dolanı dolana bağla.
Neler taşır bu ten küpü,
Nasıl şekil, nasıl yapı,
Herkesin sorduğu kapı,
Geleni gelene bağla.
Yunus derdi, Tanrı derdi,
Saf bedeni Huda yurdu,
Sevdi sevdiğine erdi,
Bileni bilene bağla.
Yunus taşımış boş sevda,
Hani kim var aynı tavda,
Lav karışır akar lavda
Olanı olana bağla.
Benzerlik aradım bende
Dedim adam hadi sende
Aynı mana birde binde
Kılanı kılana bağla.
Yunus Emre Yunus Emre
Talip ol İlâhî Emre,
Suya düşmüş olmuş cemre
Dalanı dalana bağla.
Ebedi şâd olsun ruhu,
Gönül deryasının Nuh'u
Yürekte sızısı ahı
Öleni ölene bağla.
Aşktan daha büyük var mı
Aşıklık Yunus'a zor mu
Dava çalmak sanki ar mı
Çalanı çalana bağla.
Can kemikten, kemik candan
Kan damardan, damar kandan
O sendendir sen de ondan
Kalanı kalana bağla.
Yaz Yunus'u satır satır
Sefil Selimi yap hatır
Al dergaha odun götür
Yılanı yılana bağla.
<end>

<start>
Deryalardan yaygın suyum,
Dalgalanıp coşuyorum.
Dünya kadar enim boyum,
Buna ben de şaşıyorum.
Ne canım var ne de kanım,
Ufuklara dört bir yanım,
Alem oldu adım şanım,
Her varlıkta yaşıyorum.
En evveli adem benim,
Mevki, makam, kıdem benim,
Kuran yazan dedem benim; 
Onun için şişiyorum.
Bütünlüğün anasıyım,
Arzın geniş binasıyım,
Çeşitlerin kınasıyım,
Renkten renge düşüyorum.
Teşkil ettim güneş ayı,
İster uyan, ister uyu,
Sefil Selimî'nin payı; 
Tende bir can taşıyorum.
<end>

<start>
Yüzük olup takılayım,
Yâr elinin parmağına.
Âşık olup çekileyim,
Yâr yolunun çarmığına.
Kâkülüne tel olayım,
Siyah gözüne dolayım,
Balık misali dalayım,
Yâr selinin çermiğine.
Yollarında gül biteyim
Gam yükümü ben atayım
Kuş dilinden hem öteyim,
Yâr balının irmiğine.
Tarlasında yeşil ekin,
Biçileyim deste çekin.
Saplarımı bile takın,
Yâr elinin dırmığına.
Sevdiği başında tele,
Sefil Selimî'dir köle; 
Yolcu oldum çile çöle,
Yâr halinin gümrüğüne.
<end>

<start>
Benim bedenimde yara başladı
Dağlardan amansız çöktü bağrıma
Kaydı sıra sıra bana taşları,
Felek külfetini çekti bağrıma.
Elaman bağırttım duyulmaz oldu,
Uyudu talihim ayılmaz oldu,
Derdimin çeşnisi sayılmaz oldu,
Çile bostanını ekti bağrıma.
Altında kalmışım devrilmez dağın
Sefil Selimî'de dert yığın yığın
Dünya kurulalı geçen her çağın,
Elemi zehrini döktü bağrıma.
<end>

<start>
Göz dediğin göz,
Bakanın gözü,
Gözlediğin göz,
Hakanın gözü.
Yükümüze bir,
Kökümüze bir,
İkimize bir,
Bakanın gözü.
Ateş mi döktü? 
Aslı'yı çekti.
Kerem'i yaktı,
Yakanın gözü.
Meyveden daldan,
Ağızdan dilden,
Ayrılmaz gülden,
Dikenin gözü.
Tur dağında kor,
Git Musa'dan sor,
Ben ateşim der,
Yakanın gözü.
Düşürür aha,
Biçilmez baha,
Can verir ruha,
Akanın gözü.
Selimi yönsüz,
Olunmaz onsuz
Bidayet sonsuz
Mekanın gözü...
<end>

<start>
İçimde dert yükü yaralar kanar.
Sevdiğim karşımda dargın baktıkça.
Derdimi bilmeyen sarhoştur sanar,
Nazlı yar geriden gergin baktıkça.
Aşkın kudretinden gözlerim döner,
Çektiğim bu sızı ölünce diner,
İçimde bir ocak sönmeden yanar,
O yar öyle sargın sargın baktıkça.
Dert çekip karataş bağrında yattım.
Acıyı, zulümü cefayı tattım.
Keder kuyusunun dibine battım,
Ağladım güzelim durgun baktıkça.
Sakın kınamayın Sefil Selimi
Aşk dönderdi dönen aciz dilimi.
Gezmeye koyuldum beden ilimi,
Maşukum gel deyip yorgun baktıkça.
<end>

<start>
Her aşığın sevdiği var yâri var
Benim yârimdeki başkalık başka.
Güzel çoktur ayrı ayrı yeri var
Benim yerimdeki başkalık başka.
El âlemin yari tarife sığar,
Ya boyun eğdirir ya boyun eğer
Yaşar ölür veya, doğurur doğar,
Benim yerimdeki başkalık başka.
Pek çoğunun köşkü vardır oturur,
Çoğu sever sevdiğini batırır,
Söylemem duyanlar aklın yitirir
Benim yerimdeki başkalık başka.
İmkanı yok gelmez söz ile dile.
Benzetmek olmaz ki bülbüle güle.
Çokları anlatır üç beş harf ile,
Benim yerimdeki başkalık başka.
Yandığımı bilir kendisi yanmaz,
Yemek istiyorum yenilmez yenmez
Bu nasıl güzeldir bir türlü denmez
Benim yerimdeki başkalık başka.
Değerli madeni sarraflar seçer,
Övmek ister iken bir baha biçer,
Kimisi dost için başından geçer,
Benim yarimdeki başkalık başka.
Kimi sever sevdiğini fark eder,
Kimi sever belâlara gark eder,
Kimi sever geçinemez terk eder
Benim yerimdeki başkalık başka.
Sefil Selimî'yem bilmem öteyi,
Aşka düşen kabul etmez hatayı,
Unutturdu ana, baba atayı,
Benim yarimdeki başkalık başka.
<end>

<start>
Misafir olduğum hanede köyde,
Yüzler başka başka öz başka başka.
Her vardığım ilde, ayrı bir gayda,
Teller başka başka saz başka başka.
Aynı tezgah ayrı ayrı dokumuş,
Kimileri cahil, kimi okumuş,
İdare makamı meğer tek imiş; 
Yollar başka başka söz başka başka.
Mevsim olur yazlı kışlı baharlı,
Adamlar ver sitem, cilve, kahırlı
Denizler dalgalı, ufuk pır pırlı,
Çöller başka başka, toz başka başka.
Kara beyaz gece gündüz seçilir,
Aynı kefen uzun kısa biçilir,
Duru akan berrak sular içilir,
Seller başka başka buz başka başka.
Sırlamış kovanı yapmış balını,
Uğratmış sarp dağa çıkmaz yolunu,
Sefil Selimi gör gurbet elini,
Diller başka başka, göz başka başka.
<end>

<start>
Âşıklar aşk ile yaşar,
Ahüzara belendikçe.
Kaynadıkça kaynar coşar,
Zordan zora belendikçe.
Zarım zorum kazanç kârım
Tam olmadım kaldım yarım,
Elimden alınır varım,
Vardan vara belendikçe.
Vara vardım, yoğu gördüm,
Azlıkta en çoğu gördüm,
Kara yerde ağı gördüm,
Yerden yere belendikçe.
Kısmetimi aldım erden,
Uyandım kalktım çok erden,
Aklımı oynattım serden,
Serden sere belendikçe.
Haberim yokken kerimden,
Kemiğimden ve derimden,
Ses yükseldi her yerimden,
Sırdan sıra belendikçe.
Hayret ettim ibret aldım,
Bir Sefil Selimi oldum,
Var içinde varsız kaldım,
Vardan vara belendikçe.
<end>

<start>
Şöyle garip bencileyin,
Diyen Yunus, denilen ben.
Reva görüp inceleyin,
İnce derde yenilen ben.
Musluk suyu, su musluğu
İçerek besler haslığı,
Bize vermişler taşlığı,
Susuz kalıp yanılan ben.
Boş kap kalayı neylesin,
Vur kalayı pak eylesin
Ne desin nasıl söylesin; 
Rafa konulup anılan ben.
Birkaç cümle kar ayazı
Üç beş binlik çalgı sazı
Aşık eder kazı kozu,
Savaştayım ben ilen ben.
Kimler ıssız kimler garip,
Ah çekerim durup durup,
Dert sinemde gurup gurup,
Hem de dertsiz sanılan ben.
Yunus konak, bense eşik,
Her yanımız delik deşik.
Sefil Selimi de keşik,
Kabdan kaba konulan ben.
<end>

<start>
Muhammed'e beli dedim,
Rahman benim kul benimdir.
Kur'an Hakk'ın dili dedim,
Ayet benim, dil benimdir.
Her sıfatı var eyleyen,
Hor görmeyip yâr eyleyen,
Güle karşı zar eyleyen,
Bülbül benim, gül benimdir.
Âşık maşuk fark etmeyen,
Ayrı gayrı din gütmeyen,
Hiç kimseye kin tutmayan,
Ölü benim Sal benimdir.
Şuuruma oldum malik,
Özümde saklanır Halik,
Kafam derya, aklım balık,
Balık benim, göl benimdir.
Okuyanın kitabıyım,
Konuşanın hitabıyım,
Aydın fikrin mehtabıyım,
Yolcu benim, yol benimdir.
Aşka düşüp dost arayan,
Kul olup Hakk'a yarayan,
Huda'ya doğru yürüyen,
Ayak benim, el benimdir.
Mekanımdır çevre bucak,
Nefesimdir soğuk sıcak,
Aşkım alev, tenim ocak; 
Ateş benim, kül benimdir.
Hayalim yok, düşüm yoktur,
Anlaşılmaz işim yoktur,
Yalınızım eşim yoktur,
Dünya benim, mal benimdir.
Sefil Selimî'nin varı,
Bir babda zararı kân,
Her kovanda halis arı,
Arı benim, bal benimdir.
<end>

<start>
Yürü hele dayı yol sona ersin,
Durma terin aksın yorulup bıkma.
Koru dola payı el sana versin,
Kırma yârin baksın kırılıp yıkma.
Karayı ak etme, akları kara,
Parayı yok tutma, pakları ara,
Yarayı çok satma, çokları tara,
Vurma varın çıksın, darılıp çıkma.
Derdi ima etme, hali arz eyle,
Yurdu hama gitme, dili gürz eyle,
Merdi gama atma, âli tarz böyle,
Sorma darın sıksın, gerilip kokma.
Bende sen, sende ben, falanla filan,
Canda can, kanda kan, bilenle bulan,
(Sin) de (Sin) ,anda an, alanla olan,
Görme erin eksin, serilip akma.
<end>

<start>
Yara alıp yaralandık,
Yaraladı cahil bizi.
Safa girip sıralandık,
Karaladı gafil bizi.
Her cihette bulduk huzur,
Emir aldı bizden hızır,
Sohbetlerde olduk hazır,
Pareledi bu hal bizi.
Mevta olduk ölmedik,
Hayattan geri kalmadık,
Alı yok dava çalmadık.
Mest eyledi ehil bizi.
Uyuyorken ettik secde,
Ayık olup geldik vecde,
Namaz kıldık kaynar sacda,
Korudu, Hak melal bizi.
Tel oluruz başta saça,
Af yazarız bazı suça,
Taşımayız kara peçe
Kıldı Huda helâl bizi.
Giyiniriz, türlü hırka,
Karışırız, sahi kırka,
Bağlıyız, Kur'an'da çarka,
Böyle kıldı, zülâl bizi.
Âlem içinde âlemiz,
Dillere gelen kelâmız,
Her vücutta var sılamız,
Tutamadı, mahal bizi.
Nadan dedi. "Bunlar sığır",
Duyduk amma, olduk sağır,
Yeryüzüne olduk bağır,
Bereledi, melal bizi.
Sefil Selimi olma asi,
Bire bağla tekmil naşı,
Ademiz dünya anası,
Bırakmadı, celâl bizi.
<end>

<start>
Kıyak çek, yağ yak,
Yerin bol olur.
Kandırmaya bak,
Kârın bol olur.
Her şey tersine,
Gıv ver hırsına,
Tav kat forsuna
Varın bol olur.
Omuz tapıkla,
İş yap kopukla,
Eş ol sapıkla,
Yârin bol olur.
Kolla hırsızı,
Yolla arsızı,
Salla barsızı,
Barın bol olur.
Koru yardım et,
Her gün Hacc'a git,
Çalış Hakk'a yet,
Serin bol olur.
Susma cevap ver,
Anlat ya da sor,
Çıkartırsan zor,
Zorun bol olur.
İki yüzlü söz,
Düğümünü çöz,
Anla hisse sez,
Sorun bol olur.
Sefil Selimi,
Ali Veli mi? 
Kokla gülümü,
Zarın bol olur.
<end>

<start>
Sevda bahçesinde güller açarken,
Sen de açıl, sen de mor bir sümbül ol.
Gönül göklerinde kuşlar uçarken,
Sen de şakı, sende şeydâ bülbül ol…
Ha Hüseynî olmuş, ha Bestenigâr; 
Bu şarkı sesinle dinlenir ey yâr…
Sen de bu şarkıyı neş’eyle söyle; 
Mutluluğu üçe dörde katlasın.
Pervaneler gibi dönüver şöyle; 
Seven sevsin, kıskananlar çatlasın! ..
Ha Hüseynî olmuş, ha Bestenigâr; 
Bu şarkı sesinle dinlenir ey yâr…
Mahmur gözlerinle mahur bestesin,
Sende sevda mızrabına esin var.
Neva tellerini geren sestesin; 
Aşkın şarkısında senin sesin var…
Ha Hüseynî olmuş, ha Bestenigâr; 
Bu şarkı seninle dinlenir ey yâr…
NOT: İlk iki nakaratta geçen “sesinle” sözcüğü, son nakaratta “seninle” olarak okunmalıdır…
<end>

<start>
Sen gönül göklerimin Süreyya yıldızıydın,
Ben bende kaybolurken bulmuştum bende seni…
Her akşam yüreğimde dinmeyen bir sızıydın; 
Her sabah gün yeliyle duyardım tende seni…
Yüzünde ben deseni,
          Bulmuştum bende seni,
                    Sen beni unuttuysan; 
                              Unuttum ben de seni…
Gülüşün cemresiydi gelen cümle kışların,
Mühürdü yüreğimde Süreyya bakışların,
Gönlümün gergefine ördüğün nakışların; 
Soluyor, solduruyor o son desende seni…
Yüzünde ben deseni,
          Bulmuştum bende seni,
                    Sen beni unuttuysan; 
                              Unuttum ben de seni…
<end>

<start>
Bir tesbihtir ömrümüz; otuz üç, doksan dokuz,
Devredip durur felek, varlık içinde yokuz…
Güreşir gönlümüzde her gece “ben” ile “biz”
“Ben”de birleşen “ben”iz; “ben”e bende değiliz…
Kara bir kar sineği binmiş dağ ensesine; 
Bin yordamsız meltemi meftun eder sesine…
Bezirgân mı şu çölde yakın eden ırağı? 
Kaç seda ünlemekte devenin çıngırağı?
Sevda yüklü şu kervan hasrete mi gider hep? 
Kılavuz denen akıl, neden hep topal merkep?
Mansur’u mahkûm edip o lafz-ı Enelhakk’a; 
Hakkı ketmeden kıptî tavassut eder Hakk’a…
Yaratan’ın aşkıyla gönülden bir “ah” demek; 
Bir hecenin özünde bin kerre Allah demek…
Ey beynimin içinde bıcırdayan örümcek,
Ey melek yüzlü şeytan, gönlümden elini çek!
Gönlüm ki, dağı zerre; asırları an bilir,
Beni bir ben bilirim, bir de Yaratan bilir…
Ne oturdum bir “üstâd” rahle-i tedrisinde; 
Ne alnım karalandı bir kandilin isinde…
Zamanın gırtlağında hıçkırdım yudum-yudum; 
Bir ölünün gözünde, gözü açık uyudum…
Beynimin sahrasına bu gayyayı ben eştim; 
Aklın çorak çölünde cehlimle cedelleştim…
Her gülüşün sonunda bin baharı kışladım; 
Her doğum sancısında ölümü alkışladım…
Bir mirasyedi gibi harcadım sermayemi; 
Bir mürşit hırkasına bağlamadım gayemi…
Bu kemik mi çatısı bir avuç kan ve etin? 
Bekliyorsa yolumu sahibi emanetin;
Umurumda değildir ne aferin, ne de yuh; 
Menzile engel değil yoluma çıkan güruh…
Ömür bir tesbih gibi; doksan dokuz, otuz üç,
Gerçek değil ne mahfe, ne onu tartan hörgüç…
Sahraya kılavuzsuz seyiplenmiş deveyim; 
Bırakın “Hak Bir” diye gevişimi geveyim…
Bezm-i Elest’te bana “gel” dediğinden beri; 
Dilimde O’nun adı, gönlümde Peygamberi…
Günahlarım kamburum, boynum eğri, nalım yok; 
Gönlümde çiçek açtı gözüme saplanan ok! ..
Ey Sırat tâcirleri; çıkın, çıkın aradan! 
Çölü çemenzâr eder diler ise Yaradan…
Irak sandığınız yer, benim için bir adım; 
Yaşamak için öldüm, ölmek için yaşadım…
<end>

<start>
Ebemin kuşağında yeşerir ışıldardı,
Ebemkuşağı gibi güneşin yedi rengi…
Derler ki, gün güneşin gece bağrını yardı
Ve renksizler kurt gibi saldırıp yedi rengi…
Uçarken takılıyor kanadı serçelerin; 
Sanırsınız ebemin kuşağı bir kuş ağı…
Üşüyor gökçe renkler o boz renginde yerin,
Yaylandıkça yağmura ıslak ebemkuşağı…
Gülüyor bin ağıtla çehrelerdeki çengi,
Ağlıyor ağı için, kurtulan kuş ağından…
Gün soldurmuş güneşin verdiği yedi rengi,
Ebemkuşağı düşmüş ebemin kuşağından…
<end>

<start>
Üçler, yediler, kırklar,
elliler, ayaklılar…
Sizler; bahtı gün karalı
ve alnı ay aklılar…
Hayatın can telinde
ya bağlama, ya tar’dınız. 
Uyuturdunuz zamanı salıncağında bir ney’in; 
yatay uykular için eteğinde feleğin,
güne dikey yatardınız…
Üçler, yediler, kırklar,
elsizler, ayaksızlar…
Sizler ki; sahralarda
el nasır, ayak sızlar
bir halde yürürdünüz gün izi bırakmadan,
feyekûn tufanına kün izi bırakmadan.
Toplayıp heybenize ayak izlerinizi,
aşk üfleyip âsânıza “ney”lediniz.
Kırbanızdaki suyu kırk çöle kumluyorken,
neden karardı böyle,
güneşe n’eylediniz? ..
Susadıkça heybenizden bir bulut kullandınız,
çullanmadınız sofrasına hanedânların.
Can ilmekli bir halıyken,
taş eşikte çul’llandınız…
İçirip cümle deryayı gönlünüze bir nefeste; 
her nefeste beste-beste 
balıklara pullandınız…
Kırklar, yediler, üçler,
ikide bir görünüp kaybolmayın çölümde! ..
Bir gönül var bende, bir gölgedeyim,
siz nereye yollandınız? 
Gönlümün gölgesinde bekliyorum bir emri,
sevgiliyi beklerce…
Hani nerde hay sesiniz, hey sesiniz? 
Şu çığlık mı ney sesiniz? 
Siz ki bâkirdiniz kelebeklerce,
niye birden dullandınız?
Gönül gözü görmeyenin gözlerine perdesiniz.
Hangi seferde kaldınız, ah hangi seherdesiniz? 
Biliyorum, gökte değil; gökçe gönüllerdesiniz.
Göğünüz inmiş toprağa; yıldız-yıldız yerdesiniz.
Kör mü oldu gönül gözüm? Nerdesiniz, Nerdesiniz? ..
<end>

<start>
Ben ki, dipsiz deryâmı yudumlayan adayım,
Bin ağıttan süzülen o tek bir damladayım…
Ruhumda kâinatı nokta eden yüce sır,
Gönlümün aynasından âmâ gözüme yansır…
Dünyanın ortasına dikilmiş bir direğim,
Göğsümde bir tay gibi bukağılı yüreğim…
Çiğnendikçe özümde çoğalırım ard arda,
Eşiğim sonsuzluğa açılan kapılarda…
Altında duran benim nedamet taşlarının,
Ellerim kanadıdır Ebabil kuşlarının…
Ruhumu hallaç gibi savurur Sûr’un sesi,
Hançer gibi bağrımda uyur Mansûr’un sesi…
Gecenin aynasında karardıkça beyazım; 
Bir hatt-ı selis gibi belirir alın yazım…
Işığı sunmak için boyun büken mum gibi,
Çölleri denizlere düğmeleyen kum gibi;
Yandı ve yağdı çöle çileyi çözen çile.
Zerreye zerre oldum hep küçüle küçüle…
Uludu benliğimi arkamdaki güruhum,
Kapladı kâinatı ben küçüldükçe ruhum…
Gönlümde kerrelere katladıkça kerreyi; 
Anladım her zerremde devreden bin kürreyi…
O kadar küçüldüm ki, bu söz istemez yorum; 
O kadar küçüldü ki, dünyayı görmüyorum…
Ben ki, dipsiz deryâmı yorumlayan adayım; 
Bin ağıttan süzülen o bir tek damladayım…
<end>

<start>
Gün vurur mızrap-mızrap, tarih bir türkü söyler,
Gök durur, ırmak durur; türküler Türk’ü söyler! ..
Çağların ötesinde, yüzyılların sesinde; 
Atatürk Türk’ü söyler, Türk Atatürk’ü söyler…
Damlalar deniz olur,
     Sen-ben erir; biz olur,
          Cumhuriyet, çağlara
               Uzayan bir iz olur…
Ufkumuz bayrağımız, gönlümüz gönderimiz,
Cumhuriyet yolunda Atatürk önderimiz…
*   *   *
Sanılır ki dünümüz; kılıç sesi, nal sesi...
Sevgiler gönlümüzde çiçek açan dal sesi.
Bilimde meş’aleyiz; türkümüz barış bizim; 
“Yurtta sulh, cihanda sulh” Mustafa Kemal sesi…
Doğarız güneş gibi,
    Ay-yıldıza eş gibi,
         Parmağıyız bir elin; 
              Yaşarız kardeş gibi…
Ufkumuz bayrağımız, gönlümüz gönderimiz,
Cumhuriyet yolunda Atatürk önderimiz…
*   *   *
Gömülür mü tarihe, tarihi yazan millet? 
Yazdık al kanımızla gökyüzüne hürriyet! ..
Kalbimiz Türk-Türk atar rüzgârında bayrağın; 
Sevdasın başımızda ey nazlı Cumhuriyet…
Sözlerin süzgün eşi,
    Özlerin özgün eşi,
         Parlıyor ufkumuzda
              Cumhuriyet güneşi…
Ufkumuz bayrağımız, gönlümüz gönderimiz,
Cumhuriyet yolunda Atatürk önderimiz…
*   *   *
Birleşir bir ülküde yaşarız ulus gibi,
Sevgimiz tüm cihanı kaplamış fanus gibi,
An gelir Köroğlu’nca dağlara diz çöktürür; 
Mevlâna melteminde eseriz Yunus gibi…
Bayrağıma al gelir,
    Yıldıza Hilâl gelir,
         Göğsünde Cumhuriyet; 
              Mustafa Kemal gelir…
Ufkumuz bayrağımız, gönlümüz gönderimiz,
Cumhuriyet yolunda Atatürk önderimiz…
<end>

<start>
Beynim bir kum saati, boğulmuş ortasından; 
Süzüyor damla damla ölçüsüz zamanları.
Kubbe kubbe çınlayan yorgun kafatasından
Döküp de bir kalıba yaşanmamış anları; 
Giydi bir postal gibi aklımın ayak sesi…
Gözlerim endazedir en taze endamlara; 
Ölçüyor güzelliği alnımda karış karış…
Direktir kirpiklerim o duvarsız damlara.
Dondukça gözyaşımın lâ sesinde yakarış; 
Donar bakışlarımda ıslanan durak sesi…
Yüreğim terazidir dirhemsiz demler için; 
Tartıyor ruhumdaki med-cezir arasını.
Kısrak menevişini kişneyen gemler için,
Sıyırıp dolunayın son vuslat darasını; 
Giydiriyor sevdaya yorgun bir firak sesi…
Ruhum ki bir şölendir boyutsuz bedenlere; 
Pişirir gözlerimde binlerce cin etimi…
Sunar kanımı İblis uyuşmayan genlere.
Haykırırken hançerem mukaddes cinnetimi; 
Sızlar şahdamarımda şehlâ bir orak sesi…
<end>

<start>
Kanlı bir dudakta tutuşmuş gibi; 
Kırlara bin buse saçan gelincik…
Bengisu taşıyan bir kuşmuş gibi; 
O dağdan bu dağa uçan gelincik…
Derilmiş bir hece yiğit sözünden,
Bir damlacık vuslat sevda özünden,
Kan emiyor gibi göğün gözünden; 
Vadiden vadiye kaçan gelincik…
Baharı besleyen ana kış gibi,
Cümle mevsimleri sınamış gibi,
Dağların dudağı kanamış gibi; 
Yayla yanağında açan gelincik…
Gizli sevdasına kıymışçasına,
Gönül rehberine uymuşçasına,
Birden ezan sesi duymuşçasına; 
Utançtan kızaran bir çan gelincik…
Bulmak için o bozkırda dengini,
Sığlıklara aratmakta engini,
Eritip güneşin yedi rengini; 
Bir damlacık kanda içen gelincik…
Leyla’nın zülfünü gerip geceye,
Aşkı çözmüş doksan dokuz heceye,
Dalıp Mecnun gibi o bilmeceye; 
Her an halden hale geçen gelincik…
Bir gece gökteki sessiz şelâle,
Dökerken yıldızdan binlerce lâle, 
Kaptırıp gönlünü nazlı Hilâl’e; 
Bayrağın rengini seçen gelincik…
Sen ey kan çiçeği, ey nazlı çile,
Gönlündeki sevda gelir mi dile? 
Gönülsüz bir gelin edası ile
Yayladan yaylaya göçen gelincik…
<end>

<start>
Zamanın öfkesidir yüzün çağ aşımında
Antik güller yeşertir alnının kırışığı
Gözlerin birer hançer uyutur gibi kında
Bakışın sahralarda donan yıldız ışığı
Çağların soluğudur geceni saran buğu
Yüreğin tokmağıdır saatsiz sarkaçların
Çatlarken avucunun içinde yer kabuğu
Taranır son sfenksin dişlerinde saçların
Yine hangi nedimen kanserli memesinden
Çölün enginliğine emzirmekte sığlığı
Taşlaşan hançerende hapsedilmiş sesinden
Bu kaçıncı çıldıran Firavun’un çığlığı
<end>

<start>
Ergen eğreltilerde patlayan şebnemlerdi
O nemli kuytuları yırtan aygırlığımız…
Bin ömrü bir lahzaya hangi rüya demlerdi; 
Havaya hava çizen o hercai Havva Kız
Sevda semaverinden fincana dolmayaydı? ..
Bezminde bir Ecenin
Nedir hükmü gecenin? 
Cânan olmazdı cenin; 
İki can eriyip de bir cana dolmayaydı…
Uçurum kısrakları; yele, köpük ve sakız…
O demler ki, avuçta kor söndüren demlerdi.
O Havva ki, sırrını saçlarıyla setredip,
Dudağında dağlanan dilini bademlerdi.
Bir mumun alevini bin arzuyla titretip,
Havva’yı hatmedenler hep aynı Âdemlerdi…
Kaleminde sevdalar tomurcuklanan edip,
Sözlerini edebin dizginiyle gemlerdi.
Hangi şair yaşardı nefsini azat edip,
Şehvet şıvgınlarını şiirden yolmayaydı? ..
Son kısrak sağrısında karalarken akları,
Sevda bahçelerinde son çiçek solmayaydı…
Bin arzuyla kişneyen uçurum kısrakları,
Her sorunun başına eklenen “mâdem”lerdi…
Kısrak uçurumları önünde olmayaydı; 
Hangi Mecnun sahrada yılanları yemlerdi? ..
Çölde çıldıran maya,
Koşar olmaz olmaya…
Aşkı kabartan maya:
Âdem ile Havva’yı yoğuran ol mayaydı…
Uçurum kısrakları ıslattıkça kumları; 
Çeker bir vaha gibi kısrak uçurumları…
<end>

<start>
Değirmi bir ay gibi asıldı gözlerime
Terli avuçlarıma alamadığım yüzün…
Sonra saçların yağdı sönmeyen közlerime; 
Saçların ki, ruhumdan çekilen sırma hüzün,
Saçların ki, bir dünya içimde darmadağın,
Saçların ki, o en tiz meyanı türkümüzün,
Saçların ki, buğusu gönül denen bardağın,
Saçların ki, savrulan ışığı bin gündüzün…
Ve gülüşün; nabzımda atışı bir şafağın,
Bir gülüş ki, özünde hurilerin cilvesi,
Bir arzu ki, denize yıkılışı bir dağın,
Yanakların Havva’nın yasaklanmış meyvesi,
Yetim hakkınca haram bir lokmadır dudağın…
Vuslatın kınsız hançer, hasretin darağacı,
Suskunluğun sessizce kışa dönüşü güzün,
Gözün bal görünümlü baldıran gibi acı,
Bakışın çığlığıdır dağlanan bir öksüzün…
İsyanlar saldırırken riyasız sözlerime,
Değirmi bir ay gibi asıldı gözlerime
Terli avuçlarıma alamadığım yüzün…
*  *  *
Sıladaki son gece gibi ürkek ve sıcak,
Ellerimin içinde ne kadar az ellerin…
Ellerimin üstünden uçup havalanacak
Tedirgin güvercinler gibi beyaz ellerin…
Ellerindir sevdaya son ilmeği bağlayan,
Ellerimin kışında geciken yaz ellerin.
Ellerin dağ pınarı yüreğimde çağlayan,
Erilmez emellere bir imtiyaz ellerin.
Ve bakışın içimde bir çocuktur ağlayan,
Bir bakış ki, özünden gözleri nihan eder.
Bir sevda ki, vuslata bin hasreti dağlayan,
Bir umut ki, düştüğü zerreyi cihan eder; 
Bir kor ki, bin zindanı külünde çerağlayan…
Bakışın yüzbinlerce göz işledi derime,
Gönül penceresinde iki pervaz ellerin…
Ellerin iki ölüm ilmeği kaderime; 
Çığlık-çığlık ellerin, avaz-avaz ellerin…
Gözlerin ne kadar çok, ellerin ne kadar ak,
Mezardaki ilk gece gibi ürkek ve sıcak; 
Ellerimin içinde ne kadar az ellerin…
<end>

<start>
Ey sevgili, o doyulmaz aşkın yine naz elinde,
Yüzbinlerce “yed-i beyzâ” yeşerdi niyaz elinde.
Nice âşık dil açarken söylenmedik söz ufkuna,
Bir âh olup da tutuştu bin nağmeli saz elinde.
Esiyorken nice sevda poyrazında bin bir kışın,
Senin aşkın zemheriden zambak deren yaz elinde.
Bu nice sevda ki ey yâr, hasretine can dayanmaz,
Bir elimizde ölüm var, bir elimiz haz elinde.
El sallarız bu sahilden sana dönen sallar için,
Kirli bir mendil gibiyiz hayatın beyaz elinde.
Senin aşkındır şairin şaşkın ilhamıyla açan,
El yazması sevdaların solgun beytü’l gazelinde.
Beyhude mi vuslatına gönderilen bunca niyaz? 
Ey sevgili, o doyulmaz aşkın yine naz elinde…
<end>

<start>
Lodos tenli bir İstanbul şarkısında
sevdim seni Cevriye
Dalga-dalga vurdun sahillerime
Burgaç-burgaç martı çığlıklarında
köpük-köpük öptüm ıslaklığını 
Servi boylu bir geceyi bekleyen
gündüze demirli bir kumsal gibi
oylum-oylum oyulurken yüreğim
leylim saçlarında ördüm 
o en ıslak yağmuru
Beli bükük bir İstanbul sokağında
buldum seni Cevriye
Omuz omuza yaslanmış ve akşama çömelmiş
o yorgun evlerin tedirgin cumbalarında
çimerken pencereler bakırdan bir leğende
saklanıp rengi uçuk zamanın arkasına
sevdamı soluyarak bir melteme nefessiz
sana işmar eyledim saksıdaki setresiz
ve fessiz
fesleğende
Memeleri terlemiş bir İstanbul akşamında
ıslandım sana Cevriye
Belalı bir yağmurun kolunda
yosma bir gece hıramanken Beyoğlu’nda
ve çiğnenirken onuru en kabadayı kaldırımların
yapıştı dişlerime sedef beyazlığında
bir çocuk gülüşünün kalıbı olan sakız
Sen ey sevdaların gel-git zamanı
Sen ey yüreğimden beni sağan kız
Lodos tenli bir İstanbul şarkısında 
sevmiştim seni
Gül gamzeli bir İstanbul akşamıydın Cevriye
Nerde yüzün
nerde sesin
nerdesin 
Dün çöktüm İstanbul’un ufkuna gece gibi
İstanbul’da İstanbul ve aşkta hüzün yoktu
sen yoktun tüm sevda sahilleri ıssızdı
sırı dökük aynalarda yüzün yoktu
fosforundan sıyrılmıştı tüm yıldızlar Fosforlum
Karakolda ayna yoktu görevdeydi devriye
başkomiser odasında yalnızdı
seni sordum Cevriye
son sarhoşun da sızdı
aşkın yüreğimde bir damga gibi durur
Andolsun fosforuna kolların damgasızdı
<end>

<start>
Gittin bir akşamüstü akşamcıl gülüşünle
Sürüyüp eteğinde en taze akşamları
Günün dönemecinden düne dökülüşünle 
Sararttın gözlerimde firûze akşamları
Kervankıran’ı ufka birlikte astığımız
O en güzel akşamlar bizim akşamımızdı
Nerde mor bulutlardan yaptığın yastığımız
Güneşin yedi rengi bir sarıya mı sızdı
Alı yok şimdi gülün yanımda yoksun diye
Çakılıp durdu zaman sarı bir ikindiye
Seher yeliyle bize bugün de yok mu haber
Son serçe can veriyor ruhumda sızım-sızım
Sen gittin o en güzel akşamlarla beraber
Ben şu gün zindanında nicedir akşamsızım
Giderken alıp gittin ruhumun yarısını
Verdiğin bütünlerin hiç birisi tam değil
Boyadın ikindiye hasretin sarısını
Gözlerime sunduğun bu morluk akşam değil
Yüreğim bir yarasa gibi tutsak şu inde
Beratını yazacak yargıcın diviti yok
Güneş günü yıkıyor zamanın leğeninde
İkindi sularımda akşamın çiviti yok
Ya gel gönül ufkumda akşam güneşimce sön
Ya beni yaprak gibi eteğinde sürü git
Ya alıp götürdüğün akşamlarla geri dön
Ya göm beni ikindi sahilime yürü git 

Daha gün ortasında başladı akşam sızım
Biliyorum yine bu akşam da akşamsızım
<end>

<start>
Bir ter damlası gibi süzüldün şakağımdan
Ölüme öykünerek şahdamarın üstüne
Alnımın ortasına küçük bir nokta koyup
Varla yok arasında işte bu çizgi dedin
Bir kuş teleği gibi uzandın sereserpe
Yorgun yorumlarımın yatağına her gece
Her sabah kulağıma bir volkanı kükretip
Gün boyu duyacağın yalnız bu ezgi dedin
Bir kaval sesi gibi tutuştun nefesimde
Soluduğum türküden solucan gibi geçtin
Kör gözümü asıp da gönlümün duvarına
Özünü göreceğin biricik gözgü dedin
Av bendim avcı bendim sav bendim savcı bendim
Suç bendim sorgu bendim yanılmaz yargı bendim
Her akşam bin ölümü giydirdin bir ten gibi
Her sabah bu hâlime değişmez yazgı dedin
<end>

<start>
Bozkır ufuklarında mor akşamı soluyan
Bir kara tren gibi geçtin içimden yine
Buhar-buhar duman-duman ey yar
Ey buğulu bardakta susadığım bengisu
Vefasız yar merhametsiz zalim yar
Ne zaman son bahçeme uğrayacak ilkbahar
Adları konulmamış çocuk çığlıklarınca
Yırtılınca düdük sesi trenin
Yırtıldım nesebi gayrı sahih akşamın
Bakire çarşafında
Yırtıldı fırtınada coğrafyası gözümün
Tarih düşürdüm güne takvim gibi yırtıldım
Öldüm aslanlar gibi başım dik ve alnım ak
Ölüm korkusu denen canavardan kurtuldum
Bak çiçeğe durdu dallar yeniden
Yeniden esmeye başladı rüzgâr
Serin-serin
Üzülme yaşarken öldüğüm için
Nerde ellerin
Beni hayata bağlayacak düğüm için
Sensizim kurşun gibi geçtin içimden ey yar
Binlerce kibrit çaktık bir ateş yakmak için
Neden bunca hasretlik
Bir gül bırakmak için
Ne zaman son bahçeme uğrayacak ilkbahar
<end>

<start>
Her seher dilde bir gül
Biter Allah aşkına
O dil ki olur bülbül
Öter Allah aşkına
Pişmek öylesine zor
Nasıl yandım bana sor
Üzeri küllenen kor
Tüter Allah aşkına
O nice bezirgândır
Ki ipeği imandır
Endazesi zamandır
Satar Allah aşkına
Nefsi takıp peşine
Koşturur kin leşine
Güya din kardeşine
Çatar Allah aşkına
Özde yok dilinde nur
Sözde Hakk’ı savunur
Ameliyle avunur
Yatar Allah aşkına
Ruhunda kibrin yeli
Savrulur deli-deli
Uzanan düşkün eli
İter Allah aşkına
Emreder ki yüce din
Sevgiyi sebil edin
Bunca nifak bunca kin
Yeter Allah aşkına
<end>

<start>
Ağlıyorsam görüyorum demek
Renklerin gizlediği mercana
Ayaklarım değdiği an bildim
Elif görünürmüş kimi mertek
Canı ölüm/ ölümü can bildim
Hiç derdim olmadı aşktan yana
Yüreğim yerlerde sürüm-sürüm
İstersen öl de uğruna ölürüm
Gül deme bana
Öfkemdir yılışık yağmurlara 
Gözlerimden salladığım sular
Kokusunu bildiğim çiçeğin
Rengini görünce böyle kara
Asıldım eteğinden gerçeğin
Hayallerimde koptukça yular
Sana gelen yolu kime sorsam
Seviyorum seni ağlıyorsam
Gül deme bana
Doyasıya ağlayayım bırak
Gülmek gömmektir derine derdi
Her kahkaha bir korkudan yılış
Ağlamak varken anlayarak
Gülmek midir sence bu yırtılış
Gönül tellerimi bir el gerdi
Bağladı benliğimdeki bana
Sen zamana tutsak zaman sana
Gül deme bana
<end>

<start>
Ne zaman koşan bir çocuk görsem
Koparır dizginlerini içimde bir at
Başlar yüreğimde bir deli koşu
Dermansız dizlerime inat
Ne zaman korkmuş bir çocuk görsem
Yıldırımlar yırtılır gönlümün yaylasında
Bir cadı taranır tırmıktan tarağıyla
Karabasan çehreli korkunun aynasında
Ne zaman gülen bir çocuk görsem
Ellerimden binlerce kelebek kanatlanır
Çiçekler giyinirken en güzel aydınlığı
Gönlümde ve dilimde tüm acılar tatlanır
Ne zaman ağlayan bir çocuk görsem
Bulutlar asılır kirpiklerimden
Birden kapkara olur yedi renk gökkuşağı
Ateş bir testere şimşek hızıyla
Biçer benliğimi benden aşağı
<end>

<start>
Bizim köyün etekleri dantelli
Desenleri bin çiçeğin özüdür
Gelinin sevdası yüzünden belli
Yiğitlerin sözü “erkek sözü”dür
Bizim köyün yaşlıları pehlivan
Gün boyunca toprak ile güreşir
Balı ballandırıp dururken kovan
Arı dalda yaprak ile güreşir
Bizim köyün yaylaları yaylanır
Gül emzirir deresinin suları
Dağlarında zorlu kışlar eğlenir
Fırtınalar sık koparır yuları
Bizim köyün kadınları er gibi
Bazı Nene Hatun bazı Telli’dir
Başları gök ayakları yer gibi
Gönülleri gözlerinden bellidir
Bizim köyün çocukları büyüktür
Boz tarlaya yıldızları ekerler
Dünya derviş için heybede yüktür
Zorlukları tesbih edip çekerler
Bizim köyün etekleri ovadır
Yolcuya han garip kuşa yuvadır
<end>

<start>
Yordamsız yağmurlarca denize yağan bir çöl
Bir çöl ki her nefeste kendi özlemince öl
Kişner kum dalgaları küheylan atlar gibi
Dağılır dakikalar tülden kanatlar gibi
Mekâna yaslanarak zamanı zamanladım
Her anın bir zerremde öldüğünü anladım
Bir çöl ki bu çölde kum su gibidir sular kum
Her düşümde bir ecel şerbeti içer uykum
Bir uyku ki bir düşü bin kâbusa yandırır
Her hafakan yeni bir ölüme uyandırır
Bir yer ki yarasaya yazgısı yasaklanır
Yıldızlar bir kuytuda ya ölür ya saklanır
Bin senedir bu çölde sürüp gider seferim
Kaçıncı celp kâğıdı bu kaçıncı seferim
Bir limedir her elim çerinin çarığından
Elimde kalan üç tuğ serdarın sarığından
Üç kere üçe böldüm serdarın üç tuğunu
İlk kez bu çölde gördüm suyun kuş tuttuğunu
<end>

<start>
Derler ki yılı gün yelpazelermiş
Dedemin yel gibi estiği yerde
Hançeri denize saplı dururmuş
Suların ateşe kestiği yerde
Kan rengi laleler/ güller açarmış
Mürşidinin “kadem” bastığı yerde
Zaman birden gemi azıya almış
Devranın dizgini kastığı yerde
Hâlâ taş kesilmiş beklermiş atı
Amcamın babamı astığı yerde
Kendisi dillerde bir nam-ı giran
Yorganı göklerde/ yastığı yerde
Sonra ben doğmuşum güneş batarken
Kaderin anama küstüğü yerde
Derler ki boğazı sıkınca kement
El konuşur dilin sustuğu yerde
<end>

<start>
Birden bitiverir ıssız yollarda
Yazın kuş sesinde eriyen rüzgâr
Bir türkü yakar ki kuru dallarda
Sanırsın dal değil çürüyen rüzgâr
Hıçkırır yarlarda bir figan gibi
Yakası yırtılmış Mihriban gibi
Dağılır yollarda toz-duman gibi
Dağların burcunu bürüyen rüzgâr
Sanki bir leventtir elinde pala
Bir nâra atar da yekinir dala
Ansızın şahlanır kalkar dörtnala
Önce ağır-ağır yürüyen rüzgâr
Mutsuz bir gelindir harman yerinde
Gizli sevdası var kanar derinde
Ümitler üşürken eteklerinde
Kuru yaprakları sürüyen rüzgâr
<end>

<start>
Yokluğu eğiriyor her nefes ince ince,
Emiyor yüreğimi şu girdap yudum-yudum.
Benliğim o sevdanın sahiline gelince; 
Yarabbi, hangi “ben” in gözlerinde uyudum
Ki, ruhum silkeliyor titreyen tende beni?
Gayrı istemiyorum şu bana bende beni,
Bir fanus gibi gönlüm sarıyor sende beni…
Sonsuz derinliğime örtülen kara sığlık,
Yüzünü görmediğim ölümün ensesi mi? 
Bu çığlık, her saniye içimi oyan çığlık; 
Sabâ perdelerinden süzülen “dön” sesi mi? 
Bu kor, can güneşinde erimesi mi buzun?
Ömür ne kadar kısa, yolu ne kadar uzun; 
Menzili sende biten zavallı ruhumuzun…
Dualar, ellerimin yandı ayalarında; 
Yüklenirken kâinat bir karınca sırtına…
Kaç gönül parçaladık niyaz kayalarında? 
Yarabbi, dinmez mi hiç bu sahilde fırtına? 
İçimde darmadağın mavi kubbenin camı…
Gördük ki yokluk imiş her varlığın encâmı; 
Eyvah! .. Neden yaşadık biz bunca serencâmı?
<end>

<start>
Emerdik şahdamarından her gece
Yıldızların sularda en şûhunu
Koynumuzda öldü son Kervankıran
Giyinip en fettan kadın rûhunu
Bazen dağ gibiydik som delikanlı
Bazen dağ başında bir topak kardık
Ayağımız yerden kesildiği an
Göksel bir sevdâyla erir akardık
Şakaya gelmezdi şahinliğimiz
Hey dedik mi yer yerinden oynardı
Bir sapan taşıyla kırıldı ayna
Zifir karanlıkmış aynanın ardı
Nerdeyiz saat kaç nedir bu sesler
Neden gümüş hançer eridi kında
Belli ki o bâkir akşamı vurduk
Zamanın bittiği yol ayrımında
<end>

<start>
Koşar yılkı yaylalara
İp koparan düşünceler
Kaynağı belirsiz dere
Altın kum sürür dibinde
Bulanık düşleri çeler
Altın sayılsa da sükût
Buçuk bir umuttur binde
Yılan deliğinde yakut
Kelepir kan dolaştırır
Kör yüreğe bağlı damar
Gözbebeğinde mayasır
Şehla gösterir parmağı
Zamanın attığı şamar
Ta ense kökünde ulur
Ezelden beridir ağı
Altın kadehte sunulur
Her gece bir tüylü umut
Gıdıklar esrik düşleri
Kırılan bu kaçıncı put
Zevs’in gözlerinden ırak
Eros’un dolgu dişleri
Yağan dolularla erir
Sakın sunma kele tarak
Saçı beyninde yeşerir
<end>

<start>
Kuşların kanadında bahar kırıntıları
Unutulmuş bir şarkı sözüne benzer gülüm.
Nerde mızrabı telde eriten o yer gülüm? 
Sessizlik, meyanıdır en tiz perdede sesin; 
Ben engine çıkarım sen indikçe yukarı,
Kırk oktavlı sesimde sen hangi perdedesin? 
Hasretin Hüzzamına bağlama Nevâkârı,
Nerde açsa her çiçek özüne benzer gülüm; 
Ne olur, neredeysen bana bir ses ver gülüm…
Kuşların kanadında boyalı kuş sesleri
Akşam kızıllığını şafağa çeker gülüm.
Vuslatın kağnısında kırıldı teker gülüm,
İçir yayla gözlere çiğ ıslağında çimi,
Konsun kor dudaklara oyalı kuş sesleri.
Kavurur sessizliğin bir çöl gibi içimi,
Yoğurur yüreğimi mayalı kuş sesleri.
Hedefsiz hayallere gün tetik çeker gülüm,
Vuslatın kurşunları hasrete seker gülüm.
Sen ki ey yâr, ey bahar, ey anadan görgülüm,
Ne olur, neredeysen bana bir ses ver gülüm…
Kuşların kanadında sonbahara kanadım,
Kanadım yudum-yudum, bir damla ses ver gülüm.
Benden özge o sesi söyle kim sever gülüm? 
O ses ki, Yaratan’dan bu gece son dileğim,
Bu gece sana doğru atacağım son adım.
Sendin hayat pınarım, sensin ölüm meleğim,
Sen ey gönül telime mızrap olan muradım; 
Beni son türküm ile hançeremden der gülüm,
Aşkı Sabâ telinden gönlüme gönder gülüm.
Gözü sevda pınarı, saçı vuslat örgülüm; 
Ne olur, neredeysen bana bir ses ver gülüm…
<end>

<start>
Oy dedikçe meltem mihrican olur; 
Oyulur yüreğe oy çukurları…
Candan kan sunulan bir fincan olur
Korkunun kazdığı boy çukurları…
Dişsiz bir ağza sen dehen desen de,
Boyut dudak büker kör hendesende…
Sonbaharda sam yelleri esende,
Döngele doldurur toy çukurları…
Sahrada takılan sevda izine,
Ulaşır serabın en semizine…
Önce bir yâr gibi yatır dizine,
Sonra çırılçıplak soy çukurları…
Sula hendeseyi o son hesapta,
Her çukur yeşerir bir ulu kapta…
Topla çukurları bir demet yap da; 
Çakır bir çukura koy çukurları…
<end>

<start>
Son rüzgârın kanadında son kuşlara inat
Sonbaharın türküsünde dil eriten dallar
Son sarı yaprağını sararken son umuda
İçinde zembereği boşalan o son saat
Yıkarken akrebini dibi görünmez suda
Yelkovanı zamanın gün yeline mandallar
İlk meltemin sildiği bekâretten habersiz
Dul çiçeklere vurgun bâkire kelebekler
Her nefeste zamanın nefesiyle ürperir
Gözlerde gün karası tül kanatları fersiz
Ömrünün hazanında nice ilkbahar erir
Kelebekler hazanın o son hüznünü bekler
<end>

<start>
Bir yasak meyveydi bölüştüğümüz
O kıvrak yağmurlarında yorgun ikindilerin
Hoyratça paylaşılırken en sıcağı sevdaların
En soğuk ateşlerdi üşüyen payımızda
En deli gönlümüzde göverirken gökyüzü
En ıslak gökkuşağıydı gerilen yayımızda
Tırnaklarımızla soyduk o en yasak meyveyi
Kabuklarını vereceğimiz kısrak yoktu
Ve tek bir okum vardı nicedir sadağımda
Çuvala sığacak mızrak yoktu
Bir elmalı pastaydı buluttan çıkan güneş
Sen gökçe bir gülüşe geçirirken yüzünü
Aşk notasız bir şarkı ten kelimesiz şiir
Arzu ecellere denk vuslat ölümlerle bir
Son dönemecindeydik ikide bir olmanın
Yarısını sen yedin daldaki tek elmanın
Ben öbür yarısını
Hâlâ bütündü elma zirvedeki o dalda
Can rengine boyadı gözlerim bu masalda
Denizin mavisini sahranın sarısını
Sonra başladı nedamet yağmurları
Nedimesinden hâmile kalırken Kleopatra
Kertenkele kuğuyla kıydı muta nikâhı
Çöller bir damla yaştı Leyla’nın gözlerinde
Tutuştu hançeremde Mecnun’un dinmez ahı
O alev ummanında gök titrerken derinde
Az daha işliyorduk biz o ıslak günahı
Ve sustu gönlümüzün göklerinde çan sesi 
Uyandı uykusundan mor sabahlıkla zaman
Kumruların duaya durduğu kutlu andı
Ben anadan üryan deli
Sen babadan kızoğlan kız
Uzattı gökkuşağı gönlümüze birer dal
Her dala bir kök düştü
Gökten düşmedi üç elma biterken masal
Elmadan başımıza yekpâre bir gök düştü
<end>

<start>
Can özüdür mayası dünyanın
Can simidi arar can denizinde
Kan suyuyla döndükçe değirmen
Can mı dayanır ölüme 
Börk gelmiştik fes gittik
Çığlıkların en tizinde
Yırtılırken hayâsı dünyanın
Kös sesleriyle pes gittik
Varsa yeni bir şey söyle gülüm
Gözlerimle çölleri eliyorum
Varmak için can attığın menzilin
Yedi konak ötesinden geliyorum
Bu nasıl yol göstermektir böyle
Basıp da izlerimin üstüne
Buruşturup atamazsın türkümü
Bin yıl önce duyduğun sesten geliyorum
Biz ki cümle duraklara es geldik
Ve en uzun türkülere ses gittik
Sen uğraşırken zamanı takmak için güne
Biz güneş heybemizde
Silinmeyen o izde
Yarınlardan yürüyoruz düne
Çığlıkların en tizinde
Yırtılırken hayâsı dünyanın
Kös sesleriyle pes gittik
Varsa yeni bir yol göster gülüm
O yolları biz çoktan eskittik
<end>

<start>
Ey dinmez susuzluğu gönlüme içiren su
Sustu mu sahralarda sonsuzun uğultusu
Bir uykuyum ki düşüm cümle düşlere yorum
Ölümlerde yaşadım ölmekten korkmuyorum
Özümledim kabuktan ayırdığım özleri
Denedim sonsuzluğu görmeyen o gözleri
O gözlerle gördüğüm serap olsa ne çıkar
Bir gün çökecek bina harap olsa ne çıkar
Bir girdabım ki suyum bende devreder durur
Bende olursam bana benliğim bende kurur
Kumu su sandığımız susuzluk gölündeyiz
Vuslat bahçesi diye hasretin çölündeyiz
Söyle ey sonsuzluğu sırra gizleyen vaha
Hangi kervan götürür bizi buradan sabaha
<end>

<start>
Bir türkü çığlaşır çağlara karşı
İçimde koptukça bir kopuz teli
Eserken başımda sevdanın yeli
Bülbül figan eder bağlara karşı
Düğümleyip sarıklara eceli
Direnir ölüler sağlara karşı
Tan yakasındadır sabahın eli
Bir dolunay doğar dağlara karşı
Uyur karanlığı uykusuzluğum
Serpilir gönlüme bir avuç yıldız
Düşlerim yorumsuz düşüncem ıssız
Çatlak dudağında kanar toprağın
Kınına sokulmuş korkusuzluğum
Sen bir gece belki bir karlı dağın
Doğarsın burcundan doğacak ayla
Ben bendeki oku bu kırık yayla
Salamam bağrına solgun şafağın
Belki de bir ışık ırmağındasın
Beyaz ellerinde bir bakır tasın
Duyuyor yüreğim serinliğini
Bilmeden gurubun derinliğini
İki beyaz martı çığlık çığlığa
Uçuyor kapkara bir karanlığa
Bu marazlı mambo bu arsız arya
Sensiz gecelerce uzayıp gider
Çelemez gönlümü sarışın Marya
Coşturamaz beni bu kıvrak tango
Alango
Umudu düğümle sabır bendine 
Sakın dağ ceylanım ağlara karşı
Alango sürmez bu karanlık yine
Bir dolunay doğar dağlara karşı
<end>

<start>
Avuçlarımda çoktan hasat zamanı geldi
Yüreğimden sevdanı başak-başak al da git
Viranhaneme girme/ penceremden bak yeter
Her geçişte kapımı iki kere çal da git
Gerçek değil düş ise seninle vuslatımız
Bir düşümde benimle bir ömürlük kal da git
Çöz zülfün zincirini yorgun bileklerimden
Beni gönlünce kurak bir sahraya sal da git
Yüreğim bir umman ki kaç kadırga gömülü
Gel sen de bu deryaya bir kerecik dal da git
Ve öyle uzaklaş ki gönül sahillerimden
Beyaz bir martı gibi ufukta ufal da git
<end>

<start>
Huysuz helezonlar çizer
Havaya yordamsız yargı
Beyinlere boncuk dizer
Yüreğe işleyen burgu
Emeklerden süzülen ter
Donup kaldıkça bir hiçte
Yaraya sarılan sargı
Dışı okşamaktır içte
Kaval öykünürse orgu
Ses dolambacında yiter
Saplanır atoma kargı
Ve “uygarlık” orda biter
<end>

<start>
Akdeniz’de ıslanan eteğini Toros’un
Bir gecelik Harran’ın yanık bağrına serin
Sorun fırtınalardan yerini Barbaros’un
Yaz günü rengindeki başaklar denizinden
Malazgirt şimşeğinin silinmeyen izinden
Mevlâna meltemiyle kalyonları gönderin
Bir gecelik Konya’da demirlesin donanmam
Bir susadım ki içsem yedi deryayı kanmam
Kaldırın bir ezanlık kapağını bentlerin
Duyayım Erciyes’ten sesini leventlerin
Dağlarda şenlik mi var bu kaçıncı kadırga
Yorgunum benim için bir nâra at kasırga
<end>

<start>
Söyle bana dargın mısın
N’olur öyle mahzun bakma
Canevinden vurgun musun
N’olur öyle mahzun bakma
Bakışında bin bir ışık
Kirpik kirpiğe dolaşık
Ben ki bir çileli âşık
N’olur öyle mahzun bakma
Uyup ellerin sözüne
Ateş düşürme özüne
Döküp zülfünü yüzüne
N’olur öyle mahzun bakma
Yüzünde sevda nakışı
Bahara döndürür kışı
Ben bilirim o bakışı
N’olur öyle mahzun bakma
Gelmiştim gönül köşküne
Döndürdün beni şaşkına
Bir tanem Allah aşkına
N’olur öyle mahzun bakma
<end>

<start>
Yüce Tanrım seni yazmış gönlüme
Silemezsin, çiz de bitsin bu çile…
Seneler bin düğüm atmış ömrüme
Çözeceksen çöz de bitsin bu çile…
O zülüfler gecelerin harmanı 
O gülüşler nice derdin dermanı
Sana ermek bana katlin fermanı
Yazacaksan yaz da bitsin bu çile…
Seni andım yine her derdim azar
Kaderim kördüğüm olmuş kim çözer 
Sinenin sol köşesinden bir mezar
Kazacaksan kaz da bitsin bu çile…
<end>

<start>
Onlar ki, kibrin gözüne melâmeti mil ettiler; 
Süzüp tevazu tülünden, sevgiyi sebil ettiler…
Onlar ki, Hak dergâhında ve Süphan’dan yanaydılar; 
Kırşehir’de Hacı Bektaş, Konya’da Mevlana’ydılar…
Onlar ki, sonsuz âlemi kucaklayan fanustular,
Kimi zaman Hacı Bayram, kimi zaman Yunus’tular…
Onlar ki, Meczûb-u Mevlâ, sevda ile deliydiler; 
Onlar ki, Şems-i Tebrizî, Şeymus-u Enzelî’ydiler…
Onlar ki, genç yaşlarında aksakallı kocaydılar; 
Gâh Molla Güranî’ydiler, gâh Nasreddin Hoca’ydılar…
Onlar ki, fetvalarıyla feshederlerdi fermanı; 
Ellerine yüz sürenler bulurdu derde dermanı…
Onlar ki, nice devranı sürüyorlardı bir demde; 
Onlar ki, yaşıyor hâlâ bugün her iki âlemde…
<end>

<start>
Onlar ki suruydular o küheylan atların
Kaç kez geçip gittiler üstünden sıratların
Onlar ki can börküne takılı tuğ idiler
Gâhi birer sergerde gâhi Başbuğ idiler
Onlar ki uçurumdan uçmağa geçerlerdi
Bir günün kırbasından bin ömür içerlerdi
Onlar ki cihad üzre zulümü öldürdüler
Ecelin can burcunda ölümü öldürdüler
Onlar ki kanat-kanat bir ovaya indiler
Tevhid ile yıkanıp Tekbir’i giyindiler
Onlar ki gaybı görüp eflâkı duyuyorlar
Onlar ki birer hançer kınında uyuyorlar
<end>

<start>
Onlar ki gönlümüze bağlar dillerimizi
İnleten onlardır hep gönül tellerimizi
Onlar ki bir nağmeyi süzdüler bin târiften
Melekler meşkeylemiş sanki Hacı Ârif’ten
Onlar ki erbâbıydı hem hüznün hem de ney’in
Gülzâra bahar gelir sesinde Şevki Bey’in
Onlar ki bin nağmeyi verirlerdi bir seste
Bin bahçeden derlenmiş deste idi her beste
Onlar ki Itrî idi Tamburî Cemil idi
Söyleten gönülse de söyleyenler dil idi
Onlar ki Kaynak’tılar onlar ki Pınar’dılar
Yesâri Âsım gibi asırlık çınardılar
Nağmeler kutsallaşır sevdâ gibi din gibi,
Varsa mızrabı telde Münir Nureddin gibi
Onlar ki dilimizde suskun zaman sesinde
Onlar ki gönüllerde esen keman sesinde
                               *
Musıki sarmaşığı bu güne dallar atmış
Yüce Mevlâ besteyi bestekârla yaratmış
Dün Hammamizâdeyse bugün Tokatlıoğlu
Bugün sanat çınarı dünkünden daha ulu
Sevenler gözyaşınca akıtır gözden sesi,
Akşamın hüznü ile dinleyen Özdenses’i
Ansızın bülbül gibi konar kalbe yavaşça
Uçup “Boğaziçi”nden Alaaddin Yavaşça
Avni Anıl’ın tarzı nabızla eş gibidir
Sevdânın seher yeli Âmir Ateş gibidir
Adı geçmeyenlerin gönlümüzde adları,
Siz ey ses mimarları musıki üstâdları
N’olur esirgemeyin bu mutluluğu bizden
Ses verin gönlümüze gönül tellerinizden
<end>

<start>
Onlar ki bin sabırla bir düğüm çözerlerdi
Onlar ki tek bir sözü dokuz kez süzerlerdi
Onlar ki seferlerde şimşek gibi çakarken
O İlâhî sevdayla mestane gezerlerdi
Onlar ki özlerinde tükenip yiterlerdi
Onlar ki Hak önünde eriyip biterlerdi
Onlar ki benlikleri uyuturken gönülde
Tutuşup Tekbîr ile cihana yeterlerdi
Onlar ki dünde durup yarına bakarlardı
Ölümü serpuşlara tuğ gibi takarlardı
Hilâl ışısın diye küfrün karanlığında 
Her seher bir ufukta güneşi yakarlardı
<end>

<start>
ANNECİĞİM
Anneciğim, okşa beni; 
Sanma koçun kuzu kalır.
Gözyaşlarım kurusa da,
Yanağımda tuzu kalır…
Gözünde en güzel bakış,
Yüzün göklerdeki nakış,
Bir gün dinse de bu akış; 
Yüreğimde izi kalır…
Sıcaklığın hep elimde,
Çorabımda, mendilimde…
Bir gün lal olsa, dilimde
Yine “anne” sözü kalır…
Dua sensin dileğimde,
Amacımda, ereğimde,
Yıllar geçse, yüreğimde
Bu sevginin özü kalır…
Yüzün gözlerime perde,
Gülüşün devadır derde,
Elinin değdiği yerde; 
Ne ağrı, ne sızı kalır…
Sadettin Kaplan
BABAM EVE 
  GELİNCE
Ses kalın, sevgi ince,
Büyürüz o sevince…
Yuvamız neşe dolar; 
Babam eve gelince…
Kocamandır elleri,
Ekmek kokuyor teri,
Çekeriz perdeleri; 
Babam eve gelince…
Dev gibidir gözümde,
Dili vardır sözümde,
Çoğalırım özümde; 
Babam eve gelince…
Sadettin Kaplan
KARDEŞİM
Alışmaya çalıştığım,
Sonraları alıştığım,
Her şeyimi bölüştüğüm; 
Papatya yüzlü kardeşim…
Her derdine katlanırım,
Sevgisiyle tatlanırım,
Onunla kanatlanırım; 
Menekşe gözlü kardeşim…
Kalbi çiçek gibi açık,
Tut elinden kırlara çık,
Ben büyüğüm, oysa küçük; 
Kelebek sözlü kardeşim…
Bazen gücenir, darılır,
Sonra boynuma sarılır,
Kaşımı çatsam kırılır; 
Duygulu, nazlı kardeşim…
Onda sevgim iki katlı,
Bir bedeniz çift kanatlı,
Konuşması öyle tatlı; 
Dili bal özlü kardeşim…
Sadettin Kaplan
DEDEMİN 
SECCADESİ
Sıcacık, yumuşacık
Dedemin seccadesi.
Her an göklere açık
Dedemin seccadesi…
Küçük bir halı gibi,
Ninemin şalı gibi,
Bir bahar dalı gibi; 
Dedemin seccadesi…
Çiçek açıyor gibi,
Işık saçıyor gibi,
Bazen uçuyor gibi
Dedemin seccadesi…
Nakışlar huzur yolu,
Çiçekler dolu-dolu,
Küçük bir Anadolu
Dedemin seccadesi…
Dört yanında Ayyıldız,
Parlıyor yaldız-yaldız…
Son üç senedir yalnız
Dedemin seccadesi…
Sadettin Kaplan
DUR KELEBEK
Tel bacaklı, tül kanatlı,
Çiçek tenli, gül kanatlı,
Ne de nazlı, ne de tatlı…
Al kelebek, mor kelebek,
	Beni bekle, dur kelebek! ..
Dinle beni, etme inat; 
Örselenir o tül kanat.
Belki ömrün birkaç saat…
Al kelebek, mor kelebek; 
	Uç, kendini yor kelebek…
Hor görme küt böcekleri,
Bir bir dolaş çiçekleri.
Anla bütün gerçekleri…
Al kelebek, mor kelebek; 
	Bilmiyorsan sor kelebek…
Sadetti Kaplan
SAMUR KEDİM
Boncuk gözler pırıl pırıl,
Pamuk kedim samur kedim…
Ne söylersin mırıl mırıl? 
Pamuk kedim samur kedim…
Sepetin düşlerde gemi; 
Gökte yüzdürür gecemi.
Kuşlara dokunma e mi? 
Pamuk kedim samur kedim…
Ne okulun var, ne kursun; 
Hep aynı şeyi okursun.
O yumakla ne dokursun? 
Pamuk kedim samur kedim…
Eyvah vazo! .. Yaktın beni! ..
Yaramazlık yoktu hani? 
Kaç, görmesin annem seni,
Pamuk kedim samur kedim…
Bahçeyi mi eşeledin? 
Patilerin çamur kedim…
Annemden mi azar yedin? 
Pamuk kedim samur kedim…
Sadettin Kaplan
İKİ ÇİÇEK
Bu sabah biraz erken
Henüz güneş doğarken
Tozpembe bir kelebek
Penceremden girerek
O tül kanatlı gonca
Yanağım konunca
Sevinçle uyanmışım
Annem öptü sanmışım
Baktım karşımda annem
Gülen gözlerinde nem
Odamda iki çiçek
Bir melek bir kelebek
Sadettin Kaplan
KURBAĞA KARDEŞ
Kurbağa kardeş kurbağa kardeş
Nerden böyle
Haydi söyle	

“Pazarrrrrdan pazarrrrdan”
Yürüyüşün neden böyle
Balon gırtlak
Gözler patlak

         “Nazarrrrrdan nazarrrrdan”
Çok şaşırdım demek öyle
Sana da mı nazar
Ucuz muydu pazar
“Vırrrrak Vırrrrrak”
Anlat bakalım gel otur şöyle
Nelere göz attın
Ne alıp ne sattın
“Yoktu ki parrram yoktu ki parrram”
Kurbağa kardeş kurbağa kardeş
Nedir bu çalım
Dur konuşalım
“Yakamı bırrrak yakamı bırrrak”

                                Sadettin Kaplan

               *
NERDE KUŞLAR? 
                (Hasta bir çocuğun başucunda…)
Yaşlarda mı eridiler
Gözlerine dolan kuşlar? 
Uçtular mı birer-birer
Avucunda solan kuşlar? ..
Sen ki, ey İlâhî beste,
Bir sen mi kaldın kafeste? 
Gittiler mi her nefeste 
Yüreğini bulan kuşlar? ..
Daha bitmedi ki savaş,
Neden solukların yavaş? 
Nerde senin ile sırdaş
Ve arkadaş olan kuşlar? ..
Bakma öyle güzel peri,
Korkma, dönemezler geri
Gözlerinden ümitleri
Pençe-pençe yolan kuşlar…
N’olur bir kez gülsün yüzün,
Yakışmıyor sana hüzün.
Çekirge olurlar güzün,
Baharları çalan kuşlar…
Kalbimde yuva oymuşum,
Seni oraya koymuşum.
Sen burda kal gerçek kuşum,
Uçup gitsin yalan kuşlar…
Sadettin Kaplan
ÖKSÜZ ÇOCUKTAN 
       ANNESİNE
Uykum geldiği zaman 
Dizini özlüyorum
Gözümü açtığımda 
Gözünü özlüyorum
Su olup sana aksam
Kabrine gül bıraksam
Hangi çiçeğe baksam
Yüzünü özlüyorum
Gözlerini yum derdin
Yat uyu yavrum derdin
Ölmemeye söz verdin
Sözünü özlüyorum
Sadettin Kaplan
PAYTAK ÖRDEK
Paytak ördek paytak ördek
Yürüsene paytak paytak
Süzüp durma gözlerini
Bağırsana “Vaaak! Vaaak! ”
Paytak ördek paytak ördek
Neden suya can atarsın
Yeşil çimenler dururken
Gider çamura batarsın
Sevmezsin kuru toprağı
Toprakta ayak izlerin
Sanki bir çınar yaprağı
Süzüp durduğun gözlerin
Birer nazar boncuğudur
Paytak ördek paytak ördek
Sihirli kapıyı açabilir misin
Alıp beni kanatlarının arasına
Masal ülkesine uçabilir misin
Sadettin Kaplan
SAYIKLAMA
Anne alnım sıcak mı? 
Çok mu solgun yanağım? 
Yarın gün doğacak mı? 
Uçuyor mu yatağım?
Anne, ağrım artıyor…
Bak, bak şu çirkin adam
Defterimi yırtıyor! 
Nerede kaldı babam?
Cadılar koparacak
Güllerimi, bırakma! 
Anne, anne çok sıcak; 
Ellerimi bırakma! ..
Sadettin Kaplan
NOT: Çocuklara yönelik şiirler, şairin “Nisan Tomurcukları” ve 
“Arıya Konan Çiçek” adlı çocuk şiirleri kitabından alınmıştır.
<end>

<start>
Bir zamanlar zemheri bir sokakta üşürmüş
Cümle ateş böceği başına üşüşürmüş
Ateş böceklerinin çakmayan kibritleri
Denizlerden çalınan ıslak yakamozlarmış
Titredikçe zemheri saçak sarkıtlarında
Titrermiş elleri tüm ateş böceklerinin
Sevdayı harlatacak ateş yakamazlarmış
Ne zaman ki zemheri ateşe olmuş âşık
O gün bu gün dumanın zülüfleri dolaşık
Bir yatak sermiş rüzgâr her gece dolunaya
Beyaz geniş yumuşak
Terlemiş kollarında zemheri o ateşin
Ölümsüz bir sevdayla ta ölünceye kadar
Ve ıslak aleviyle ateşe doyup gitmiş
Ne zaman ki zemheri ateşi koyup gitmiş
Dumanlar bacalardan sevdayı soyup gitmiş
<end>

<start>
Kimlere yarandın, kime yar oldun? 
Nice niyaz geçti, senden haber yok…
Dağların burcunda donan kar oldun; 
Kış geçti, yaz geçti, senden haber yok…
Dal oldum kışlara direnen ey yar; 
Umutla bekledim bahara kadar.
Gönül göklerimden telli turnalar
Avaz-avaz geçti, senden haber yok…
Derlerdi vuslatı bin ömre değer; 
Vuslatın hasrete yanmakmış meğer.
Sadece ben değil, sana ölenler,
Aşkından vazgeçti, senden haber yok…
<end>

<start>
Şiirden’in şiir emen bir akrep,
Bakışın ağulu şiirdenince…
Neden sen gelirsin düşünceme hep,
Neden sen çıkarsın şiir denince? ..
Hani, kış güneşi günde üşür de,
Seyreği ısıtır dolaşıp gürde…
Dilini gönlünün taşına sür de; 
Bana bir söz söyle şiirden ince…
<end>

