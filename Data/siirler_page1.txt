<start>
Gözlerim gözünde aşkı seçmiyor 
Onlardan kalbime sevda geçmiyor 
Ben yordum ruhumu biraz da sen yor 
Çünkü bence şimdi h....................
<end>

<start>
Ben 
senden önce ölmek isterim. 
Gidenin arkasından gelen 
gideni bulacak mı zannediyorsun? 
Ben zannetmiyorum bunu. 
İyisi mi, beni yaktırırsın, 
odanda ocağın üstüne korsun 
                    içinde bir kavanozun. 
Kavanoz camdan olsun, 
şeffaf, beyaz camdan olsun 
                    ki içinde beni görebilesin... 
Fedakârlığımı anlıyorsun: 
vazgeçtim toprak olmaktan, 
vazgeçtim çiçek olmaktan 
                        senin yanında kalabilme....................
<end>

<start>
Biz ince bel, ela göz, sütun bacak için sevmedik güzelim
Gümbür gümbür b....................
<end>

<start>
Seni düşünmek güzel şey, ümitli şey.
Dünyanın en güzel sesind....................
<end>

<start>
Seviyorum seni
ekmeği tuza banıp yer gibi
Geceleyin ateşler içinde uyanarak
ağzımı dayayıp musluğa su içer gib....................
<end>

<start>
Nasıl etmeli de ağlayabilmeli
                     farkına bile varmadan?
Nasıl etmeli de ağlayabilmeli
                    ayıp....................
<end>

<start>
Tahir olmak da ayıp değil Zühre olmak da
hattâ sevda yüzünden ölmek de ayıp değil,
bütün iş Tahirle Zühre olabilmekte
yani yürekte.
Meselâ bir barikatta dövüşerek
meselâ kuzey kutbunu keşfe giderken
meselâ denerken damarl....................
<end>

<start>
Sen sabahlar ve şafaklar kadar güzelsin
sen ülkemin yaz geceleri gibisin
saadetten haber getire....................
<end>

<start>
``Nazım Hikmet vatan hainliğine devam ediyor hala, 
Amerikan emperyalizminin yarı sömürgesiyiz, dedi Hikmet
Nazım Hikmet vatan hainliğine devam ediyor hala.´´
Bir Ankara gazesinde çıktı bunlar, üç sütun üstüne, 
kapkara haykıran puntularla, 
bir Ankara gazetesinde, fotoğrafı yanında Amiral Vilyamson'un
66 santimetre karede gülüyor, ağzı kulaklarında, 
Amerikan amirali ....................
<end>

<start>
Erkek kadına dedi ki: 
- Seni seviyorum, 
ama nasıl? 
avuçlarımda camdan bir parça gibi kalbimi sıkıp 
parmaklarımı kanatarak 
kırasıya, 
çıldırasıya... 
Erkek kadına dedi ki: 
- Seni seviyorum, 
ama nasıl? 
kilometrelerce derin, kilometrelerce dümdüz, 
yüzde yüz, yüzde bin b....................
<end>

<start>
Yaşamak şakaya gelmez, 
büyük bir ciddiyetle yaşayacaksın
bir sincap gibi mesela, 
yani, yaşamanın dışında ve ötesinde hiçbir şey beklemeden, 
yani bütün işin gücün yaşamak olacak.
Yaşamayı ciddiye alacaksın, 
yani o derecede, öylesine ki, 
mesela, kolların bağlı arkadan, sırtın duvarda, 
yahut kocaman gözlüklerin, 
beyaz gömleğinle bir laboratuarda
insanlar için ölebileceksin, 
hem de yüzünü bile görmediğin insanlar için, 
hem de hiç kimse seni buna zorlamamışken, 
hem de en güzel en gerçek şeyin
yaşamak olduğunu bildiğin halde.
Yani, öylesine ciddiye alacaksın ki yaşamayı, 
yetmişinde bile, mesela, zeytin dikeceksin, 
hem....................
<end>

<start>
Ben içeri düştüğümden beri güneşin etrafında on kere döndü dünya
Ona sorarsanız: ’Lafı bile edilemez, mikroskopik bi zaman...’
Bana sorarsanız: ‘On senesi ömrümün...’
Bir kurşun kallemim vardı, ben içeri düştüğüm sene 
Bir haftada yaza yaza tükeniverdi
Ona sorarsanız: ’Bütün bi hayat...’
Bana sorarsanız: ‘Adam sende bi hafta...’
Katillikten yatan Osman; ben içeri düştüğümden beri 
Yedibuçuğu doldurup çıktı.
Dolaştı dışarda bi vakit, 
Sonra kaçakçılıktan tekrar düştü içeri, altı ayı doldurup çıktı tekrar.
Dün mektubu geldi; evlenmiş, bi çocuğu olacakmış bah....................
<end>

<start>
23 Sentlik asker
Mister Dalles, 
sizden saklamak olmaz, 
hayat pahalı biraz bizim memlekette.
Mesela iki yüz gram et alabilirsiniz, 
                                                                  koyun eti, 
                                                Ankara'da 23 sente,
yahut iki kilo kuru soğan, 
                            yahut bir kilodan biraz fazla mercimek, 
                            elli santim kefen bezi yahut, 
                            yahut da bir aylığına
                                   yirmi yaşlarında bir tane insan.
erkek, 
ağzı burnu, eli ayağı yerinde, 
üniforması, otomatiği üzerinde, 
yani öldürmeğe, öldürülmeğe hazır, 
belki tavşan gibi korkak, 
         belki toprak gibi akıllı
                   belki gençlik gibi cesur, 
                             belki su gibi kurnaz
                                      (her kaba uymak meselesi) , 
belki ömründe ilk defa denizi görecek, 
belki ava meraklı, belki sevdalıdır.
....................
<end>

<start>
Dağın üstünde: 
akşam güneşiyle yüklü olan bir bulut var dağın üstünde.
Bugün de: 
s....................
<end>

<start>
Benim ilk çocuğum, ilk hocam, ilk yoldaşım
				         19 yaşım	
Sana anam gibi hürmet ediyorum 	
        				         edeceğim
Senin ilk arşınladığın yoldan gidiyorum
				         gideceğim
Benim ilk çocuğum, ilk hocam, ilk yoldaşım
			                      19 yaşım
		*
Çok uzaklarda yuvarlanıyor başım
Oturuyor 19 yaşım
		yatağımın başucunda 
		ellerimin avucunda
		bana diyor ki; 
		- kafamızda getirelim geri
		   o delikanlı günleri cancazım, 
		   o dehşetli güzel günleri...
		*
Köpüklü şahlanışların dönüm yeri..
Dünyanın altıda biri; 
		kan içinde doğuran ana..
İstasyondan istasyona
		yalınayak
		tankları kovalayarak
		açlıkla yarış...
Şarkıların boyu kilometre
		ölümün boyu bir karış...
		*
Kafkas; 
	güneş
Sibirya; 
	kar
Seslenebildiğiniz kadar ses-	
			-lenin
24 saatte 24 saat Lenin
	 	 24 saat Marks
		 24 saat Engels
Yüz dirhem kara ekme....................
<end>

<start>
O mavi gözlü bir devdi.
Minnacık bir kadın sevdi.
Kadının hayali minnacık bir evdi, 
                             bahçesinde ebruliii
                             hanımeli
                             açan bir ev.
Bir dev gibi seviyordu dev.
Ve elleri öyle büyük işler için
                             hazı....................
<end>

<start>
Ağa Camii;
Havsalam almıyordu bu hazin hali önce
Ah, ey zavallı cami, seni böyle görünce
Dertli bir çocuk gibi imanıma bağlandım;
Allahımın ismini daha çok candan andım.
Ne kadar yabancısın böyle sokaklarda sen!
Böyle sokaklarda ki, anası can veri....................
<end>

<start>
Behey 
Berkley! 
Behey on sekizinci asrın filozof peskoposu. 
Felsefenden tüten günlük kokusu 
başımızı döndürmek içindir. 
Hayat kavgasında bizi 
dizüstü süründürmek içindir.
Behey 
Berkley, 
Behey Allahın 
Cebrail şeklindeki Ezraili, 
Behey on sekizinci asrın en filozof katili! 
Hâlâ geziyor İskoçya köylerinde 
adımlarının sesi. 
Hâlâ uluyor adımlarının sesine 
tüyleri kanlı bir köpek. 
Hâlâ 
her gece titreyerek 
görüyor gölgeni İskoçya köylüleri 
evlerinin 
camlarında! 
Hâlâ 
kanlı beş parmağının izi var 
o beyaz buzlu camlar gibi şimal akşamlarında!
Behey 
Berkley! 
Behey meyhane kızlarının kara cübbeli kavalyesi, 
Kıralın şövalyesi, 
sermayenin altın sesi, 
ve Allahın peskoposu! 
Felsefenden tüten günlük kokusu 
başımızı döndürmek içindir. 
Hayat kavgasında bizi 
dizüstü süründürmek içindir!
Her kelimen 
kelepçelerken 
bileklerimizi, 
kıvrılan 
bir yılan 
gibi satırların 
sokmak istiyor yüreklerimizi. 
Beli hançerli bir İsaya benziyor resmin. 
Sivriliyor kitaplarından ismin 
sivri yosunlu ucundan 
kızıl kan 
damlıyan 
yeşil bir diş gibi. 
Her kitabın 
diz çökmüş önünde Rabbın 
kara kuşaklı bir keşiş gibi.. 
Sen bu kıyafetle mi bizi kandıracaktın, 
inandıracaktın? 
Biz İsanın vuslatını bekleyen 
bir rahibe değiliz ki!
Behey 
Berkley! 
Behey tilkilerin şahı tilki! 
Çalarken satırların zafer düdüğü, 
küçük bir taş parçasının en küçüğü 
imparatorların imparatoru gibi çıkınca k....................
<end>

<start>
Yıl 1918-1919 
Ve 
Karayılan Hikâyesi
Ateşi ve ihaneti gördük 
ve yanan gözlerimizle durduk 
bu dünyanın üzerinde. 
İstanbul 918 Teşrinlerinde, 
İzmir 919 Mayısında 
ve Manisa, Menemen, Aydın, Akhisar; 
Mayıs ortalarından 
Haziran ortalarına kadar 
yani tütün kırma mevsimi, 
yani, arpalar biçilip 
buğdaya başlanırken 
yuvarlandılar.
Adana, 
Antep, 
Urfa, 
Maraş: 
düşmüş dövüşüyordu...
Ateşi ve ihaneti gördük, 
Ve kanlı bankerler pazarında 
Memleketi Alman’a satanlar, 
Yan gelip ölülerin üzerinde yatanlar 
düştüler can kaygusuna 
ve kurtarmak için başlarını halkın gazabından 
karanlığa karışarak basıp gittiler. 
Yaralıydı, yorgundu, fakirdi millet, 
en azılı düvellerle dövüşüyordu fakat, 
dövüşüyordu, köle olmamak için iki kat, 
iki kat soyulmamak için.
Ateşi ve ihaneti gördük, 
Murat nehri, Canik dağları ve Fırat, 
Yeşilırmak, Kızılırmak, 
Gültepe, Tilbeşar ovası, 
gördü uzun dişli İngiliz’i. 
Ve Aksu’yla Köpsu, 
Karagöl’le Söğüt gölü 
ve gümüş basamaklı türbesinde yatan 
büyük, aşık ölü, 
şapkası horoz tüylü İtalyan’ı gördü. 
Ve Çukurova, 
kıyasıya düzlük, 
uçurumlar, yamaçlar, dağlar kıyasıya 
ve Seyhan ve Ceyhan 
ve kara gözlü Yürük kızı, 
gördü mavi üniformalı Fransız’ı. 
Ve devam ettik ateşi ve ihaneti görmekte. 
Eşraf ve ayan ve mütehayyizanın çoğu 
ve ağalar: 
Bağdasar ağadan 
Kellesi Büyük Mehmet Ağaya kadar, 
düşmanla birlik oldular. 
Ve inekleri, koyunları, keçileri sürüp, götürüp, 
gelinlerin ırzına geçip, 
çocukları öldürüp 
v....................
<end>

<start>
Yarısı burdaysa kalbimin
                               yarısı Çin’dedir, doktor.
Sarınehre dğru akan
                            ordunun içindedir.
Sonra, her şafak vakti, doktor, 
her şafak vakti kalbim 
        Yunanistan’da kurşuna diziliyor.
Sonra, bizim bu....................
<end>

<start>
Yaşım yirmi
Lenin sağ
Kızıl Meydan'da
Yüz....................
<end>

<start>
Açlık ordusu yürüyor 
yürüyor ekmeğe doymak için 
ete doymak için 
kitaba doymak için 
hürriyete doymak için.
Yürüyor köprüler geçerek kıldan ince kılıçtan keskin 
yürüyor demir kapıları yırtıp kale duvarlarını yıkarak 
yürüyor ayakları kan içinde. ....................
<end>

<start>
Sende; ben, kutba giden bir geminin sergüzeştini, 
Sende; ben, kumarbaz macerasını keşiflerin, 
Sende uzaklığ....................
<end>

<start>
Dörtnala gelip Uzak Asya'dan
Akdeniz'e bir kısrak başı gibi uzanan
bu memleket, bizim.
Bilekler kan içinde, dişler ken....................
<end>

<start>
Değil birkaç 
            değil beş on 
                      otuz milyon 
                                            aç 
                                                   bizim!
Onlar 
           bizim! 
Biz 
              onların! 
Dalgalar 
                  denizin! 
Deniz 
                   dalgaların!
Değil birkaç 
            değil be on 
                    30.000.000 
                             30.000.000! 
Açlar dizilmiş açlar! 
Ne erkek, ne kadın, ne oğlan, ne kız 
sıska cılız 
          eğri büğrü dallarıyla 
                          eğri büğrü ağaçlar! 
Ne erkek, ne kadın, ne oğlan, ne ....................
<end>

<start>
Başım köpük köpük bulut, içim dışım deniz, 
ben bir ceviz ağacıyım Gülhane Parkı'nda, 
budak budak, şerham şerham ihtiyar bir ceviz. 
Ne sen bunun farkındasın, ne polis farkında.
Ben bir ceviz ağacı....................
<end>

<start>
Kapıları çalan benim 
kapıları birer birer.
Gözünüze görünemem
göze görünmez ölüler.
Hiroşima'da öleli 
oluyor bir on yıl kadar.
Yedi yaşınd....................
<end>

<start>
Gönlümle baş başa düşündüm demin; 
Artık bir sihirsiz nefes gibisin. 
Şimdi tâ içinde bomboş kalbimin 
Akisleri sönen bir ses gibisin.
Mâziye karışıp sevda yeminim, 
Bir anda unuttum seni, eminim 
Kalbimde kalbine yok bile kinim ....................
<end>

<start>
Akşamdı adı bahar mı gül mü güz mü ilk görüşte gülmeye başlamıştı biraz dalgın sesi titrek selam vermemiştim oysa belkide kırdım istemeyerek hızlı hızlı yürüyordu kaşını almış dudağını boyamıştı yüzü sonbahar hüznü güneşe benziyordu gülüşü birden bire geldi beklemiyordum keskin bir bıçak gibi saplandı aklıma hep böyle cana yakın mı bakar acaba? Akşamdı uzak bir deniz kenarında oturmuş efkar yakıyordum karanlık tutmuştu yolları kimbilir kimin k boynundaydı kolları gecelerdir kötümserdim sakallarımı uzatmış durup durup uzaklar....................
<end>

<start>
O şimdi ne yapıyor
şu anda, şimdi,şimdi?
Evde mi, sokakta mı,
çalışıyor mu, uzanmış mı,
ayakta mı?
Kolunu kaldırmış olabilir,
--- hey gülüm,
beyaz, kalın bileğini nasıl da çırçıplak ede....................
<end>

<start>
Uykuların kaçar geceleri
Bir türlü sabah olmayı bilmez
Dikilir gözlerin tavanda bir noktaya
Deli eden bir uğultudur başlar kulaklarında
Ne çarşaf halden anlar, ne yastık
Girmez pencerelerden beklediğin aydınlık
Kapanır yatağına çaresizliğine ağlarsın
Onun unutamadığın hayali
Sigaradan derin bir nefes çekmişcesine dolar içine
Sevmek ne imiş bir gün anlarsın
Bir gün anlarsın aslında her şeyin boş olduğunu
Şerefin, faziletin, iyiliğin, güzelliğin
Gün gel....................
<end>

<start>
Ben bu gönül tezgahında
Aşk dokudum, aşk okudum
Erenlerin dergahında
Aşk okudum, aşk dokudum
Her güçlüğü bile bile
Göznuruyla, sabır ile
Yumak yumak, çile çile
Aşk dokudum, aşk okudum
Bir ömür y....................
<end>

<start>
Bir gün gelir de unuturmuş insan
En sevdiği hatıraları bile
Bari sen her gece yorgun sesiyle
Saat on ikiyi vurduğu zaman
Beni unutma
Çünkü ben her gece o saatlerde
Seni yaşar ve seni düşünürüm
Hayal içinde perişan yürürüm
Sen de karanlığın su....................
<end>

<start>
Evin içinde bir oda, odada İstanbul
Odanın içinde bir ayna, aynada İstanbul
Adam sigarasını yaktı, bir İstanbul dumanı
Kadın çantasını açt....................
<end>

<start>
Aşk başlamadan güzel,
Kalplerde heyecan
Bakışlarda korku olduğu za....................
<end>

<start>
Ben acılar denizinde boğulmuşum
işitmem vapur düdüklerini, martı çığlıklarını
Dalgalar her gün bir başka kıyıya atar beni
Duyarım yosunların benim için ağladıklarını....................
<end>

<start>
Kaderde senden ayrı düşmek de varmış
Doğrusu bunu hiç düşünmemiştim..
Seni tanımadan
Hele seni böyle deli divane sevmeden 
Yalnızlık güzeldir diyordum
Al başını, kaç bu şehirden
Ufukta bir çizgi gibi gördüğün dağlara
Rüzgarın iyot kokularını taşıdığı denizlere git 
Git gidebildiğin yere git diyordum
Oysa ki, senden kaçılmazmış
Yokluğuna bir gün bile dayanılmazmış.
Bilmiyordum.
Yine de dayanmağa çalışıyorum işte
Bir kır çiçeği koparıyorum gözlerine benzeyen
Geçen bulutlara sesleniyorum ellerin d....................
<end>

<start>
Ben senin en çok sesini sevdim
Buğulu çoğu zaman, taze bir ekmek gibi
Önce aşka çağıran, sonra dinlendiren
Bana her zaman dost, her zaman sevgili
Ben senin en çok ellerini sevdim
Bir pınar serinliğinde, küçücük ve ak pak
Nice güzellikler gördüm yeryüzünde
En güzeli bir sabah ellerinle uyanmak
Ben senin en çok gözlerini sevdim....................
<end>

<start>
Ben seni sevdim mi? Sevdim, kime ne
Tuttum, ta içime oturttum seni
Aldım, okşadım saçlarını, öptüm
İçtim yudum yudum güzelliğini
Ben seni sevdim mi? Sevdim elbette
Bendeydi özlemlerin en korkuncu
Çı....................
<end>

<start>
Mustafa Kemal’i düşünüyorum; 
Yeleleri alevden al bir ata binmiş; 
Aşıyor yüce dağları, engin denizleri, 
Altın saçları dalgalanıyor rüzgarda, 
Işıl ışıl yanıyor mavi gözleri.
Mustafa Kemal'i düşünüyorum; 
Yanmış, yıkılmış savaş meydanlarında, 
De....................
<end>

<start>
Ben bir Ayten'dir tutturmuşum
Oh ne iyi 
Ayten'li içkiler içip sarhoş oluyorum
Ne güzel
Hoşuma gitmiyorsa rengi denizlerin
Biraz Ayten sürüyorum, güzelleşiyor
Şarkılar söylüyorum
Şiirler yazıyorum, Ayten üstüne
Saatim her zaman ya Ayten’e beş var
Ya Ayten’i beş geçiyor.
Ne yana baksam gördüğüm o
Gözümü yumsam aklımdan Ayten geçiyor
Bana sorarsanız mevs....................
<end>

<start>
Unut demek kolay gel bana sor bir de,
Unutamıyorum işte unutamıyorum,
Birşey var şuramda beni kahreden,
Şuramda tam yüreğimin üstünde,
Çakılı duran birşey var,
Elimde değil söküp atamıyorum.
Dalıp dalıp gidiyor gözlerim derinlere,
Kimi görsem biraz sana benziyor,
Seni hatırlatıyor şu bulut, şu gökyüzü,
Şu kayalıkla....................
<end>

<start>
Sen uykusuzluk nedir bilir misin
Tırnaklarınla yastığını parçaladın mı
Gözlerini tavana dikip
Düşündüğün oldu mu bütün gece
Ve bütün bir gün
Belki gelir ümidiyle bekledin mi hiç?
Gelmeyince
Seni aramayınca
Ölesiye ağladın mı?
Sonra çekilip en koyusuna yalnızlıkların
Ona ait ne varsa
Bir bir hatırladın mı
Sen günden güne erimeyi bilir misin
Dev bir ağacın vakarı....................
<end>

<start>
Yıkılmak,ezilmek her gün biraz daha
Dostlar değişiyor aldanmalar değil,
Aksimizden eser yok şimdi o sularda
Çirkin olan biziz aynalar....................
<end>

<start>
Güzel olan 
her günü seninle tekrar tekrar yaşamak
erimek yarını olmayan zamanlarda
durdurmak bir yerde bütün saatleri
bütün kuralları kırıp parçalamak
sonra varmak o yerlere
mevsimlere dur demek
kar yağarken çiçek açtırmak ağaçlara
güneşi bir akşam saatinde tutup bırakmamak
sonra doldurmak ayışığını kadehlere
delicesine içmek
ve unutabilmek her şeyi ansızın
sevmek seni en yücesiyle sevgilerin
birlikte geçmiş, gelecek bütün çağları aşmak
güzel olan
sevmek seni Tanrılar gibi
seninle Tanrılaşmak
Bir gün bu akan sele dur diyeceğim
göreceksin
ne bu şehirler kalacak
ne bu duygusuz sürü
bu korkunç kalabalık
her vapur seni getirecek bana
bütün istasyonlarda seni bekleyeceğim
kapılar sana açılacak
senin için söylenecek şarkılar
şiirler senin için yazılacak
her ev....................
<end>

<start>
Beni hatırladıkça için ürperecek, 
Boşa....................
<end>

<start>
Bu kadar yürekten çağırma beni! 
Bir gece ansızın gelebilirim.
Beni bekliyorsan, uyumamışsan, 
Sevinçten kapında ölebilirim.
Belki de hayata yeni başlarım, 
İçimde küllenen kor alevlenir, 
Bak....................
<end>

<start>
Sanırdım gündüzdü onlarla gecem
İçimde ümitti dost bildiklerim
Ne zaman yıkılıp yere düştüysem
Bırakıp da gitti dost bildiklerim
Hepsi varken baharımda, yazımda: 
Kışın bir burukluk kaldı ağzımda....................
<end>

<start>
Yollarımız burada ayrılıyor, 
Artık birbirimize iki yabancıyız.
Her ne kadar acı olsa, ne kadar güç olsa
Her şeyi evet, her şeyi unutmalıyız.
Her kederin te....................
<end>

<start>
Bir ayak sesi duymayayım
Kapıya koşuyorum
Gelen sen misin diye
Bir siyah saç görmeyeyim
Yüreğim burkuluyor
Ağlamaklı oluyorum
Her şey bana seni hatırlatıyor
Gökyüzüne baksam
Gözlerinin binlercesini görürüm
Bir rüzgar değse yüzüme
Ellerini düşünmeden edemem
Yaktığım bütün sigaraların dumanları sana benzer
Tadı senden gelir
Yediğim yemişlerin
İçtiğim içkilerin
Ve içimdeki bu dayanılmaz sıkıntı
Bu emsalsiz hüzün
Seni beklediğim içindir....................
<end>

<start>
Falcı kadın yalan söylüyor yalan
Bizi birbirimiz için yaratmış Tanrımız
Nasıl mümkün değilse
Yıldızları toplamak gökyüzünden
Öylesine imkansız bir şey aşkımız
Kurudu gölgesinde oturduğumuz ağaçlar
Bahçelerde sevdiğin çiçekler kalmadı
Sadece hatıralarda ebedi olan
Vazgeçeme....................
<end>

<start>
En eski yalnızlığımdır aşk benim
Gitgide büyüyen karanlıklarla
Ne zaman sevdiysem kavruldu tenim
Bir ateşin açtığı yanıklarla
Sabahı ....................
<end>

<start>
Sen kum nedir bilmezsin
Deniz görmedin ki.
Yum gözlerini zamanı düşün, 
Deniz bir gözünde
Kum bir gözündedir.
Sen taş nedir bilmezsin
Dağa çıkmadın ki.
Yürü ufukl....................
<end>

<start>
Büyük dertler birbirinden
Sıralanır, sıralanır
Gönül her gün bir yerinden
Yaralanır, yaralanır.
Yüzleri var türlü ....................
<end>

<start>
Bugün bütün iyi kalpliliğim üzerimde
Cümle düşmanlarımı affettim
Yediğim meyvalardan
Kokladığım çiçeklerden af diliyorum
Yerde yürürken gördüğüm 
Sebebsiz kanına girdiğim
....................
<end>

<start>
Aşk mıydı o, aşkımsı bir şey miydi 
Neydi çekip kendine, beni bağlayan 
Kanatan dudağımı, tenimi dağlayan 
Elleri ta içimde o dev miydi
Etime bir alev değmişçesine 
Nasıl da yakardı öptüğü zaman 
Bir su gibi akıp gitti avuçlarımdan 
Yorgunum şimdi bin yıl sevmişç....................
<end>

<start>
Ayrılık diye bir şey yok. 
Bu bizim yalanımız.
Sevmek var aslında, özlemek var, beklemek var. 
Şimdi neredesin? Ne yapıyorsun?
Güneş çoktan doğdu.
Uyanmış olmalısın. 
Saçlarını tararken beni hatırladın, değil mi? 
Öyleyse ayrılmadık. 
Sadece özlemliyiz ve bekliyoruz.
Zamanı hatırlatan her şeyden nefret ediyorum. 
Önce beklemekten. 
Ömür boyunca ya bekliyor ya bekletiyor insan. 
İkisi de kötü, ikisi de hazin tarafı yaşantımızın.
Bir çocuğun önce doğmasını bekliyorlar, 
Sonra yürümesini, konuşmasını, büyümes....................
<end>

<start>
Bütün yollar aşktan geçiyor, görüyor musun? 
Bir aşk çizgisi var her şeyden öte
O çizgiden başka bütün çizgiler
Aşkı tüketmede
Kimi dik çizgilerin kimi paralel
Eğri büğrüsü, düzgünü, kalını, incesi
Ve bir gün sarıyor bütün çizgileri
Ö....................
<end>

<start>
Bir gün bir yalnızlığa düştüm yine. Başımı
ellerimin arasına aldım, sessizce ağlamaya başladım .
Önümde yarıya gelmiş bir konyak şişesi 'beni iç'
diye fısıldıyordu, 'beni iç'. Sonra yalvarmaya başladı:
'Ne olur' dedi 'ne olur haydi iç beni'.
Bir bardak doldurdum, tepeme diktim .
Şişe rahatladı, sustu. Hani ellerimiz birbirine
değince nasıl oluyorduk? İşte öyle oldum .
Hani bakışlarımız buluştuğu zaman, bir başka
türlü atması vardı yüreklerimizin. Onu hatırladım .
Sonra bir tren hareket etti. Sabahtı. Karşıkarşıyaydık .
Konuşuyorduk. Ben s....................
<end>

<start>
hava kararmıştı
yağmur yağıyordu
dudakları sımsıcaktı
elleri....................
<end>

<start>
Ne hasta bekler sabahı,
Ne taze ölüyü mezar.
Ne de şeytan, bir günahı,
Seni beklediğim kadar.
Geçti istemem gelmeni,
Yokluğunda buldum seni; 
Bırak vehmimde gölgeni
Gelme, artık neye yarar?
<end>

<start>
İnsan bu, su misali, kıvrım kıvrım akar ya; 
Bir yanda akan benim, öbür yanda Sakarya.
Su iner yokuşlardan, hep basamak basamak; 
Benimse alın yazım, yokuşlarda susamak.
Her şey akar, su, tarih, yıldız, insan ve fikir; 
Oluklar çift; birinden nur akar; birinden kir.
Akışta demetlenmiş, büyük, küçük, kâinat; 
Şu çıkan buluta bak, bu inen suya inat! 
Fakat Sakarya başka, yokuş mu çıkıyor ne,
Kurşundan bir yük binmiş, köpükten gövdesine; 
Çatlıyor, yırtınıyor yokuşu sökmek için.
Hey Sakarya, kim demiş suya vurulmaz perçin? 
Rabbim isterse, sular büklüm büklüm burulur,
Sırtına Sakaryanın, Türk tarihi vurulur.
Eyvah, eyvah, Sakaryam, sana mı düştü bu yük? 
Bu dâva hor, bu dâva öksüz, bu dâva büyük! ..
Ne ağır imtihandır, başındaki, Sakarya!  
Binbir başlı kartalı nasıl taşır kanarya?
İnsandır sanıyordum mukaddes yüke hamal.
Hamallık ki, sonunda, ne rütbe var, ne de mal,
Yalnız acı bir lokma, zehirle pişmiş aştan; 
Ve ayrılık, anneden, vatandan, arkadaştan.
Şimdi dövün Sakarya, dövünmek vakti bu ân; 
Kehkeşanlara kaçmış eski güneşleri an! 
Hani Yunus Emre ki, kıyında geziyordu; 
Hani ardına çil çil kubbeler serpen ordu? 
Nerede kardeşlerin, cömert Nil, yeşil Tuna; 
Giden şanlı akıncı, ne gün döner yurduna? 
Mermerlerin nabzında hâlâ çarpar mı tekbir? 
Bulur mu deli rüzgâr o sedayı: Allah bir! 
Bütün bunlar sendedir, bu girift bilmeceler; 
Sakarya, kandillere katran döktü geceler.
Vicdan azabına eş, kayna kayna Sakarya,        
Öz yurdunda garipsin, öz vatanında parya!
İnsan üç beş damla kan, ırmak üç beş damla su; 
Bir hayata çattık ki, hayata kurmuş pusu.
Geldi ölümlü yalan, gitti ölümsüz gerçek; 
Siz, hayat süren leşler, sizi kim diriltecek? 
Kafdağını assalar, belki çeker de bir kıl! 
Bu ifritten sualin, kılını çekmez akıl! 
Sakarya, sâf çocuğu, mâsum Anadolunun,
Divanesi ikimiz kaldık Allah yolunun! 
Sen ve ben, gözyaşiyle ıslanmış hamurdanız; 
Rengimize baksınlar, kandan ve çamurdanız! 
Akrebin kıskacında yoğurmuş bizi kader; 
Aldırma, böyle gelmiş, bu dünya böyle gider! 
Bana kefendir yatak, sana tabuttur havuz; 
Sen kıvrıl, ben gideyim, Son Peygamber Kılavuz!
Yol onun, varlık onun, gerisi hep angarya; 
Yüzüstü çok süründün, ayağa kalk, Sakarya! ..
(1949)
<end>

<start>
Sokaktayım, kimsesiz bir sokak ortasında; 
Yürüyorum, arkama bakmadan yürüyorum.
Yolumun karanlığa saplanan noktasında,
Sanki beni bekleyen bir hayal görüyorum.
Kara gökler kül rengi bulutlarla kapanık; 
Evlerin bacasını kolluyor yıldırımlar.
İn cin uykuda, yalnız iki yoldaş uyanık; 
Biri benim, biri de serseri kaldırımlar.
İçimde damla damla bir korku birikiyor; 
Sanıyorum, her sokak başını kesmiş devler...
Üstüme camlarını, hep simsiyah, dikiyor; 
Gözüne mil çekilmiş bir âmâ gibi evler.
Kaldırımlar, çilekeş yalnızların annesi; 
Kaldırımlar, içimde yaşamış bir insandır.
Kaldırımlar, duyulur, ses kesilince sesi; 
Kaldırımlar, içimde kıvrılan bir lisandır.
Bana düşmez can vermek, yumuşak bir kucakta; 
Ben bu kaldırımların emzirdiği çocuğum! 
Aman, sabah olmasın, bu karanlık sokakta; 
Bu karanlık sokakta bitmesin yolculuğum!
Ben gideyim, yol gitsin, ben gideyim, yol gitsin; 
İki yanımdan aksın, bir sel gibi fenerler.
Tak, tak, ayak sesimi aç köpekler işitsin; 
Yolumun zafer tâkı, gölgeden taş kemerler.
Ne sabahı göreyim, ne sabah görüneyim; 
Gündüzler size kalsın, verin karanlıkları! 
Islak bir yorgan gibi, sımsıkı bürüneyim; 
Örtün, üstüme örtün, serin karanlıkları.
Uzanıverse gövdem, taşlara boydan boya; 
Alsa buz gibi taşlar alnımdan bu ateşi.
Dalıp, sokaklar kadar esrarlı bir uykuya,
Ölse, kaldırımların kara sevdalı eşi...
Başını bir gayeye satmış bir kahraman gibi,
Etinle, kemiğinle, sokakların malısın! 
Kurulup şiltesine bir tahtaravan gibi,
Sonsuz mesafelerin üstünden aşmalısın!
Fahişe yataklardan kaçtığın günden beri,
Erimiş ruhlarınız bir derdin potasında.
Senin gölgeni içmiş, onun gözbebekleri; 
Onun taşı erimiş, senin kafatasında.
İkinizin de ne eş, ne arkadaşınız var; 
Sükût gibi münzevî, çığlık gibi hürsünüz.
Dünyada taşınacak bir kuru başınız var; 
Onu da, hangi diyar olsa götürürsünüz.
Yağız atlı süvari, koştur, atını, koştur! 
Sonunda kabre çıkar bu yolun kıvrımları.
Ne kaldırımlar kadar seni anlayan olur...
Ne senin anladığın kadar, kaldırımları...
III
Bir esmer kadındır ki, kaldırımlarda gece,
Vecd içinde başı dik, hayalini sürükler.
Simsiyah gözlerine, bir ân, gözüm değince,
Yolumu bekleyen genç, haydi düş peşime der.
Ondan bir temas gibi rüzgâr beni bürür de,
Tutmak, tutmak isterim, onu göğsüme alıp.
Bir türlü yetişemem, fecre kadar yürür de,
Heyhat, o bir ince ruh, bense etten bir kalıp.
Arkamdan bir kahkaha duysam yaralanırım; 
Onu bir başkasına râm oluyor sanırım,
Görsem pencerelerde soyunan bir karaltı.
Varsın, bugün bir acı duymasın gözyaşımdan; 
Bana rahat bir döşek serince yerin altı,
Bilirim, kalkmayacak, bir yâr gibi başımdan...
<end>

<start>
Ak saçlı başını alıp eline,
Kara hülyalara dal anneciğim! 
O titrek kalbini bahtın yeline,
Bir ince tüy gibi sal anneciğim!
Sanma bir gün geçer bu karanlıklar,
Gecenin ardında yine gece var; 
Çocuklar hıçkırır, anneler ağlar,
Yaşlı gözlerinle kal anneciğim!
Gözlerinde aksi bir derin hiçin,
Kanadın yayılmış, çırpınmak için; 
Bu kış yolculuk var, diyorsa için,
Beni de beraber al anneciğim! ...
(1926)
<end>

<start>
Zindan iki hece, Mehmed'im lâfta! 
Baba katiliyle baban bir safta! 
Bir de, geri adam, boynunda yafta...
     Halimi düşünüp yanma Mehmed'im!         
     Kavuşmak mı? .. Belki... Daha ölmedim!
Avlu... Bir uzun yol... Tuğla döşeli,
Kırmızı tuğlalar altı köşeli.
     Bu yol da tutuktur hapse düşeli...
     Git ve gel... Yüz adım... Bin yıllık konak.
Ne ayak dayanır buna, ne tırnak!         
Bir âlem ki, gökler boru içinde! 
Akıl, olmazların zoru içinde.
Üstüste sorular soru içinde:
     Düşün mü, konuş mu, sus mu, unut mu? 
     Buradan insan mı çıkar, tabut mu?
Bir idamlık Ali vardı, asıldı; 
Kaydını düştüler, mühür basıldı.
Geçti gitti, birkaç günlük fasıldı.    
     Ondan kalan, boynu bükük ve sefil; 
     Bahçeye diktiği üç beş karanfil...
Müdür bey dert dinler, bugün 'maruzât'! 
Çatık kaş.. Hükûmet dedikleri zat...
Beni Allah tutmuş, kim eder azat? 
     Anlamaz; yazısız, pulsuz, dilekçem...
     Anlamaz; ruhuma geçti bilekçem!
Saat beş dedi mi, bir yırtıcı zil; 
Sayım var, maltada hizaya dizil! 
Tek yekûn içinde yazıl ve çizil! 
     İnsanlar zindanda birer kemmiyet; 
     Urbalarla kemik, mintanlarla et.
Somurtuş ki bıçak, nâra ki tokat; 
Zift dolu gözlerde karanlık kat kat...
Yalnız seccâdemin yününde şefkat; 
     Beni kimsecikler okşamaz mâdem; 
     Öp beni alnımdan, sen öp seccâdem!
Çaycı, getir, ilâç kokulu çaydan! 
Dakika düşelim, senelik paydan! 
Zindanda dakika farksızdır aydan.
     Karıştır çayını zaman erisin; 
     Köpük köpük, duman duman erisin!
Peykeler, duvara mıhlı peykeler; 
Duvarda, başlardan, yağlı lekeler,
Gömülmüş duvara, baş baş gölgeler...
     Duvar, katil duvar, yolumu biçtin! 
     Kanla dolu sünger... Beynimi içtin!
Sükût... Kıvrım kıvrım uzaklık uzar; 
Tek nokta seçemez dünyadan nazar.
Yerinde mi acep, ölü ve mezar? 
     Yeryüzü boşaldı, habersiz miyiz? 
     Güneşe göç var da, kalan biz miyiz?
Ses demir, su demir ve ekmek demir...
İstersen demirde muhali kemir,
Ne gelir ki elden, kader bu, emir...
     Garip pencerecik, küçük, daracık; 
     Dünyaya kapalı, Allaha açık.
Dua, dua, eller karıncalanmış; 
Yıldızlar avuçta, gök parçalanmış.
Gözyaşı bir tarla, hep yoncalanmış...
     Bir soluk, bir tütsü, bir uçan buğu; 
     İplik ki, incecik, örer boşluğu.
Ana rahmi zâhir, şu bizim koğuş; 
Karanlığında nur, yeniden doğuş...
Sesler duymaktayım: Davran ve boğuş! 
     Sen bir devsin, yükü ağırdır devin! 
     Kalk ayağa, dimdik doğrul ve sevin!
Mehmed'im, sevinin, başlar yüksekte! 
Ölsek de sevinin, eve dönsek de! 
Sanma bu tekerlek kalır tümsekte! 
     Yarın, elbet bizim, elbet bizimdir! 
     Gün doğmuş, gün batmış, ebed bizimdir!
(1961)
<end>

<start>
Aç kapıyı haber var, 
Ötenin ötesinden.
Dudaklarda şarkılar, 
Kurtuluş bestesinden.
Biz geldik, bilen bilsin.
Gönül gönül girilsin.
İnsanlar devşirilsin,
Sonsuzluk destesinden.
<end>

<start>
Ruhumu eritip de kalıpta dondurmuşlar; 
Onu İstanbul diye toprağa kondurmuşlar.
İçimde tüten bir şey; hava, renk, eda, iklim; 
O benim, zaman, mekan aşıp geçmiş sevgilim.
Çiçeği altın yaldız, suyu telli pulludur; 
Ay ve güneş ezelden iki İstanbulludur.
Denizle toprak, yalnız onda ermiş visale,
Ve kavuşmuş rüyalar, onda, onda misale.
İstanbul benim canım; 
                       Vatanım da vatanım...
                                  İstanbul,
                                  İstanbul...
Tarihin gözleri var, surlarda delik delik; 
Servi, endamlı servi, ahirete perdelik...
Bulutta şaha kalkmış Fatih'ten kalma kır at; 
Pırlantadan kubbeler, belki bir milyar kırat...
Şahadet parmağıdır göğe doğru minare; 
Her nakışta o mana: Öleceğiz ne çare? ..
Hayattan canlı ölüm, günahtan baskın rahmet; 
Beyoğlu tepinirken ağlar Karacaahmet...
O manayı bul da bul! 
                         İlle İstanbul'da bul! 
                                   İstanbul,
                                   İstanbul...
Boğaz gümüş bir mangal, kaynatır serinliği; 
Çamlıca'da,  yerdedir göklerin derinliği.
Oynak sular yalının alt katına misafir; 
Yeni dünyadan mahzun, resimde eski sefir.
Her akşam camlarında yangın çıkan Üsküdar,
Perili ahşap konak, koca bir şehir kadar...
Bir ses, bilemem tanbur gibi mi, ud gibi mi? 
Cumbalı odalarda inletir ' Katibim'i...
Kadını keskin bıçak,
                         Taze kan gibi sıcak.
                                    İstanbul,
                                    İstanbul...
Yedi tepe üstünde zaman bir gergef işler! 
Yedi renk, yedi sesten sayısız belirişler...
Eyüp öksüz, Kadıköy süslü, Moda kurumlu,
Adada rüzgar, uçan eteklerden sorumlu.
Her şafak Hisarlarda oklar çıkar yayından
Hala çığlıklar gelir Topkapı Sarayından.
Ana gibi yar olmaz, İstanbul gibi diyar; 
Güleni şöyle dursun, ağlayanı bahtiyar...
Gecesi sünbül kokan
                         Türkçesi bülbül kokan,
                                      İstanbul,
                                      İstanbul...
<end>

<start>
Gâiblerden bir ses geldi: Bu adam,        
Gezdirsin boşluğu ense kökünde! 
Ve uçtu tepemden birdenbire dam;         
Gök devrildi, künde üstüne künde...
Pencereye koştum: Kızıl kıyamet!
Dediklerin çıktı, ihtiyar bacı!          
Sonsuzluk, elinde bir mavi tülbent, 
Ok çekti yukardan, üstüme avcı.
Ateşten zehrini tattım bu okun.      
Bir anda kül etti can elmasımı.      
Sanki burnum, değdi burnuna "yok"un,    
Kustum, öz ağzımdan kafatasımı.
Bir bardak su gibi çalkandı dünya; 
Söndü istikamet, yıkıldı boşluk.     
Al sana hakikat, al sana rüya!      
İşte akıllılık, işte sarhoşluk!
Ensemin örsünde bir demir balyoz,
Kapandım yatağa son çare diye. 
Bir kanlı şafakta, bana çil horoz,  
Yepyeni bir dünya etti hediye.
Bu nasıl bir dünya hikâyesi zor;    
Mekânı bir satıh, zamanı vehim.   
Bütün bir kâinat muşamba dekor,
Bütün bir insanlık yalana teslim.
Nesin sen, hakikat olsan da çekil! 
Yetiş körlük, yetiş, takma gözde cam!     
Otursun yerine bende her şekil;    
Vatanım, sevgilim, dostum ve hocam!
.
.
.
.
Aylarca gezindim, yıkık ve şaşkın,
Benliğim bir kazan ve aklım kepçe.         
Deliler köyünden bir menzil aşkın,
Her fikir içimde bir çift kelepçe.
Niçin küçülüyor eşya uzakta?       
Gözsüz görüyorum rüyada, nasıl? 
Zamanın raksı ne, bir yuvarlakta? 
Sonum varmış, onu öğrensem asıl?
Bir fikir ki, sıcak yarada kezzap,  
Bir fikir ki, beyin zarında sülük.     
Selâm, selâm sana haşmetli azap;         
Yandıkça gelişen tılsımlı kütük.

Yalvardım: Gösterin bilmeceme yol!        
Ey yedinci kat gök, esrarını aç!    
Annemin duası, düş de perde ol! 
Bir asâ kes bana, ihtiyar ağaç!
Uyku, kaatillerin bile çeşmesi;      
Yorgan, Allahsıza kadar sığınak.  
Teselli pınarı, sabır memesi;         
Size şerbet, bana kum dolu çanak.
Bu mu, rüyalarda içtiğim cinnet,   
Sırrını ararken patlayan gülle?      
Yeşil asmalarda depreniş, şehvet; 
Karınca sarayı, kupkuru kelle...
Akrep, nokta nokta ruhumu sokmuş,       
Mevsimden mevsime girdim böylece.    
Gördüm ki, ateşte, cımbızda yokmuş,     
Fikir çilesinden büyük işkence.
.
.
.
.
Evet, her şey bende bir gizli düğüm;       
Ne ölüm terleri döktüm, nelerden!
Dibi yok göklerden yeter ürktüğüm,         
Yetişir çektiğim mesafelerden!
Ufuk bir tilkidir, kaçak ve kurnaz;  
Yollar bir yumaktır, uzun, dolaşık.  
Her gece rüyamı yazan sihirbaz,  
Tutuyor önümde bir mavi ışık.
Büyücü, büyücü ne bana hıncın?   
Bu kükürtlü duman, nedir inimde?
Camdan keskin, kıldan ince kılıcın,          
Bir zehirli kıymık gibi, beynimde.
Lûgat, bir isim ver bana halimden; 
Herkesin bildiği dilden bir isim!   
Eski esvaplarım, tutun elimden;    
Aynalar, söyleyin bana, ben kimim?
Söyleyin, söyleyin, ben miyim yoksa,      
Arzı boynuzunda taşıyan öküz?     
Belâ mimarının seçtiği arsa;         
Hayattan muhacir, eşyadan öksüz?
Ben ki, toz kanatlı bir kelebeğim, 
Minicik gövdeme yüklü Kafdağı,  
Bir zerreciğim ki, Arş'a gebeyim, 
Dev sancılarımın budur kaynağı!
Ne yalanlarda var, ne hakikatta,   
Gözümü yumdukça gördüğüm nakış.      
Boşuna gezmişim, yok tabiatta,   
İçimdeki kadar iniş ve çıkış.
.
.
.
.
Gece bir hendeğe düşercesine,  
Birden kucağına düştüm gerçeğin.          
Sanki erdim çetin bilmecesine,
Hem geçmiş zamanın, hem geleceğin.
Açıl susam açıl! Açıldı kapı; 
Atlas sedirinde mâverâ dede.      
Yandı sırça saray, ilâhî yapı,          
Binbir âvizeyle uçsuz maddede.
Atomlarda cümbüş, donanma, şenlik;     
Ve çevre çevre nur, çevre çevre nur.       
İçiçe mimarî, içiçe benlik;  
Bildim seni ey Rab, bilinmez meşhur!
Nizam köpürüyor, med vakti deniz;          
Nizam köpürüyor, ta çenemde su. 
Suda bir gizli yol, pırıltılı iz; 
Suda ezel fikri, ebed duygusu.
Kaçır beni âhenk, al beni birlik;    
Artık barınamam gölge varlıkta.    
Ver cüceye, onun olsun şairlik,     
Şimdi gözüm, büyük sanatkârlıkta.

Öteler öteler, gayemin malı;          
Mesafe ekinim, zaman madenim.
Gökte saman yolu benim olmalı;  
Dipsizlik gölünde, inciler benim.
Diz çök ey zorlu nefs, önümde diz çök!   
Heybem hayat dolu, deste ve yumak.      
Sen, bütün dalların birleştiği kök; 
Biricik meselem, Sonsuza varmak...
<end>

<start>
Ben bu gurbet ile düştüm düşeli, 
Her gün biraz daha süzülmekteyim. 
Her gece, içinde mermer döşeli, 
Bir soğuk yatakta büzülmekteyim. 
Böylece bir lâhza kaldığım zaman, 
Geceyi koynuma aldığım zaman, 
Gözlerim kapanıp daldığım zaman, 
Yeniden yollara düzülmekteyim. 
Son günüm yaklaştı görünesiye, 
Kalmadı bir adım yol ileriye; 
Yüzünü görmeden ölürsem diye, 
Üzülmekteyim ben, üzülmekteyim
<end>

<start>
Kafesli evlerde ağlar çocuklar,
Odalarda akşam olurken henüz.
O zaman gözümün önünde parlar,
Buruşuk buruşuk, ağlayan bir yüz.
Ne vakit karanlık kaplasa yeri,
Başlar çocukların büyük kederi; 
Bakınır, korkuyla dolu gözleri:
Ya artık bir daha olmazsa gündüz?
Gittikçe kesilir derken sedalar,
Gece; bir siyah el gözümü bağlar; 
Duyarım, içime sığınmış, ağlar,
Bir ufacık çocuk, bir küçük öksüz...
1924
<end>

<start>
göz kaptırdığım renkten, kulak verdiğim sesten, 
affet senden habersiz aldığım her nefesten...
<end>

<start>
Elimde, sükutun nabzını dinle,
Dinle de gönlümü alıver gitsin!
Saçlarımdan tutup, kor gözlerinle,
Yaşlı gözlerime dalıver gitsin!
Yürü, gölgen seni uğurlamakta,
Küçülüp küçülüp kaybol ırakta
Yolu tam dönerken arkana bak da,
Köşede bir lahza kalıver gitsin!
Ümidim yılların seline düştü,
Saçının en titrek teline düştü,
Kuru yaprak gibi eline düştü,
İstersen rüzgara salıver gitsin!
                                       (1923)
<end>

<start>
Tohum saç, bitmezse toprak utansın! 
Hedefe varmayan mızrak utansın!
Hey gidi Küheylan, koşmana bak sen! 
Çatlarsan, doğuran kısrak utansın!
Eski çınar şimdi Noel ağacı; 
Dallarda iğreti yaprak utansın!
Ustada kalırsa bu öksüz yapı,
Onu sürdürmeyen çırak utansın!
Ölümden ilerde varış dediğin,
Geride ne varsa bırak utansın!
Ey binbir tanede solmayan tek renk; 
Bayraklaşamıyorsan bayrak utansın!
<end>

<start>
Sen, kaçan ürkek ceylânsın dağda,
Ben, peşine düşmüş bir canavarım! 
İstersen dünyayı çağır imdada; 
Sen varsın dünyada, bir de ben varım!
Seni korkutacak geçtiğin yollar,
Arkandan gelecek hep ayak sesim.
Sarıp vücudunu belirsiz kollar,
Enseni yakacak ateş nefesim.
Kimsesiz odanda kış geceleri,
İçin ürperdiği demler beni an! 
De ki: Odur sarsan pencereleri,
De ki: Rüzgâr değil, odur haykıran!
Göğsümden havaya kattığım zehir,
Solduracak bir gül gibi ömrünü,
Kaçıp dolaşsan da sen, şehir şehir,
Bana kalacaksın yine son günü.
Ölürsün... Kapanır yollar geriye; 
Ben mezarla sırdaş olur, beklerim.
Varılmaz hayale işaret diye,
Toprağında bir taş olur, beklerim...
<end>

<start>
İhtilal acentası...
Solun tam da ortası.
Moskof ’un oltası..
Eli, zulüm muştası.
Tek ümidi, cuntası
İnkılap, avantası...
Nemrut, onun atası...
Ölüm yolu, rotası..
Namlı servet çantası..
Ünlü küfür softası..
(1968)
<end>

<start>
Aynalar, bakmayın yüzüme dik dik; 
İşte yakalandık, kelepçelendik! 
Çıktınız umulmaz anda karşıma,
Başımın tokmağı indi başıma.
Suratımda her suç bir ayrı imza,
Benmişim kendime en büyük ceza! 
Ey dipsiz berraklık, ulvi mahkeme! 
Acı, hapsettiğin sefil gölgeme!
Nur topu günlerin kanına girdim.
Kutsi emaneti yedim, bitirdim.
Doğmaz güneşlere bağlandı vade; 
Dişlerinde, köpek nefsin, irade.
Günah, günah, hasat yerinde demet; 
Merhamet, suçumdan aşkın merhamet! 
Olur mu, dünyaya indirsem kepenk:
Gözyaşı döksem, Nuh tufanına denk?
Çıkamam, aynalar, aynalar zindan.
Bakamam, aynada, aynada vicdan; 
Beni beklemeyin, o bir hevesti; 
Gelemem, aynalar yolumu kesti.
<end>

<start>
bir gençlik, bir gençlik, bir gençlik...
"zaman bendedir ve mekân bana emanettir! " şuurunda bir gençlik...
devlet ve milletinin büyük çapa ermiş yedi asırlık hayatında ilk ikibuçuk asrını aşk, vecd, fetih ve hakimiyetle süsleyici; üç asrını kaba softa ve ham yobaz elinde kenetleyici; son bir asrını, allah'ın kur'an'ında "belhüm adal" dediği hayvandan aşağı taklitçilere kaptırıcı; en son yarım asrını da işgal ordularının bile yapamayacağı bir cinayetle, türkü madde plânında kurtardıktan sonra ruh plânında helâk edici tam dört devre bulunduğunu gören... bu devirleri yükseltici aşk, çürütücü taklitçilik ve öldürücü küfür diye yaftalayan ve şimdi, evet şimdi... beşinci devrenin kapısı önünde dimdik bekleyen bir gençlik...
gökleri çökertecek ve yeni kurbağa diliyle bütün "dikey"leri "yatay" hale getirecek bir nida kopararak "mukaddes emaneti ne yaptınız? " diye meydan yerine çıkacağı günü kollayan bir gençlik...
dininin, dilinin, beyninin, ilminin, ırzının, evinin, kininin, öcünün davacısı bir gençlik...
halka değil hakka inanan, meclisinin duvarında "hakimiyet hakkındır" düsturuna hasret çeken, gerçek adaleti bu inanışta ve halis hürriyeti hakka kölelikte bulan bir gençlik...
emekçiye "benim sana acıdığım ve yardımcı olduğum kadar sen kendine acıyamaz ve yardımcı olamazsın! ama sen de, zulüm gördüğün iddiasiyle, kendi kendine hakkı ezmekte ve en zalim patronlardan daha zalim istismarcılara yakanı kaptırmakta başıboş bırakılamazsın! ", kapitaliste ise "allah buyruğunu ve resul ölçüsünü kalbinin ve kasanın kapısına kazımadıkça serbest nefes bile alamazsın! ", ihtarını edecek... kökü ezelde ve dalı ebedde bir sistemin aşkına, vecdine, diyalektiğine, estetiğine, irfanına, idrakine sahip bir gençlik...
birbuçuk asırdır yanıp kavrulan, bunca keşfine ve oyuncağına rağmen buhranını yenemeyen ve kurtuluşunu arayan batı adamının bulamadığını, türkün de yine birbuçuk asırdır işte bu hasta batı adamında bulduğunu sandığı şeyi, o mübarek oluş sırrını çözecek ve her sistem ve mezhep, ortada ne kadar hastalık varsa tedavisinin ve ne kadar cennet hayali varsa hakikatinin islâm'da olduğunu gösterecek ve bu tavırla yurduna islâm âlemine ve bütün insanlığa numunelik teşkil edecek bir gençlik...
"kim var! " diye seslenilince, sağına ve soluna bakınmadan, fert fert "ben varım! " cevabını verici, her ferdi "benim olmadığım yerde kimse yoktur! " duygusuna sahip bir dava ahlâkını pırıldatıcı bir gençlik...
can taşıma liyakatini, canların canı uğrunda can vermeyi cana minnet sayacak kadar gözü kara ve o nisbette strateji ve taktik sahibi bir gençlik...
büyük bir tasavvuf adamının benzetişiyle, zifiri karanlıkta ak sütün içindeki ak kılı farkedecek kadar gözü keskin bir gençlik...
bugün, komik üniversitesi, hokkabaz profesörü, yalancı ders kitabı, çıkartma kağıdı şehri, muzahrafat kanalı sokağı, fuhş albümü gazetesi, şaşkına dönmüş ailesi ve daha nesi ve nesi, hasılı, güya kendisini yetiştirecek bütün cemiyet müesseselerinden aldığı zehirli tesiri üzerinden silkip atabilecek, kendi öz talim ve terbiyesine, telkin ve telbiyesine memur vasıtalara kadar nefsini koruyabilecek, tekbaşına onlara karşı durabilecek ve çetinler çetini bu işin destanlık savaşını kazanabilecek bir gençlik...
annesi, babası, ninesi ve dedesi de içinde olsa gelmiş ve geçmiş bütün eski nesillerden hiç birini beğenmeyen, onlara "siz güneşi ceketinizin astarı içinde kaybetmiş marka müslümanlarısınız! gerçek müslüman olsaydınız bu hallerden hiçbiri başımıza gelmezdi! " diyecek ve gerçek müslümanlığın "ne idüğü"nü ve "nasıl"ını gösterecek bir gençlik...
tek cümleyle, allah'ın, kâinatı yüzüsuyu hürmetine yarattığı sevgilisinin âlemleri manto gibi bürüyen eteğine tutunacak, o'ndan başka hiçbir tutamak, dayanak, sığınak, barınak tanımayacak ve o'nun düşmanlarını ancak kubur farelerine denk muameleye lâyık görecek bir gençlik...
bu gençliği karşımda görüyorum. maya tutması için otuz küsür yıldır, devrimbaz kodamanların viski çektiği kamıştan borularla ciğerimden kalemime kan çekerek yırtındığım, kıvrandığım ve zindanlarda çürüdüğüm bu gençlik karşısında uykusuz, susuz, ekmeksiz, başımı secdeye mıhlayıp bir ömür allah'a hamd etme makamındayım. genç adam! bundan böyle senden beklediğim, manevî babanın tabutunu musalla taşına, anadolu kıtası büyüklüğündeki dâva taşını da gediğine koymandır.
surda bir gedik açtık; mukaddes mi mukaddes! 
ey kahbe rüzgâr, artık ne yandan esersen es! ..
Allah'ın selâmı üzerine olsun! "
<end>

<start>
Aşk korkuya peçedir, korku da aşka perde,
Allah'tan nasıl korkmaz, insan Onu sever de...
<end>

<start>
Tel tel ve iplik iplik dikseler de ağzımı; 
Tek ses duysalar; Allah... Yoklayanlar nabzımı.
1973
<end>

<start>
Sırtımda, taşınmaz yükü göklerin;
Herkes koşar, zıplar, ben yürüyemem!
İsterseniz hayat aşını verin;
Sayılı nimetler bal olsa yemem!
Ey akıl, nasıl delinmez küfen?
Ebedi oluşun urbası kefen!
Kursa da boşluğa asma köprü, fen,
Allah derim, başka hiçbir şey demem!
<end>

<start>
Bu yağmur... bu yağmur... bu kıldan ince
Nefesten  yumuşak yağan bu yağmur...
Bu yağmur... bu yağmur... bir gün dinince.
Aynalar yüzümü tanımaz olur.
Bu yağmur kanımı boğan bir iplik
Tenimde acısız yatan bir bıçak
Bu yağmur yerde taş ve bende kemik
Dayandıkça çisil çisil yağacak.
Bu yağmur delilik vehminden üstün; 
Karanlık kovulmaz düşüncelerden.
Cinlerin beynimde yaptığı düğün
Sulardan, seslerden ve gecelerden.
<end>

<start>
Aman efendim, aman! 
Galiba Âhir Zaman! 
Manzarası yurdumun,
Tufan gününden yaman! 
Göz görmez aydınlıkta; 
Asümanedek duman.
Yer dumanmış ne çıkar,
Duman dolu âsüman.
Türk evi delik deşik; 
Yıkı dökük hânüman.
Duraksız itiş kakış; 
Süresiz karman-çorman.
Anne çocuk doğurur,
Köpek soyundan azman.
Beyinler zıpzıp kadar,
Mideler koskocaman.
Aziz fikir buğdayı,
Katıra mahsus saman.
Boş lâf, hep dalga dalga; 
Uçsuz bucaksız umman.
Hayvanlık orkestrası:
Eşek, birinci keman.
Orman keleş, nebat kel; 
Nebat adamlar orman.
Midelerde ihracat,
Günde beş milyon batman.
Milli servet matbaa,
Bilmem kaç milyar harman.
Yangın evinde satranç; 
Plân, reform ve uzman.
Tam bir buçuk asırdır,
Maymunlardan eleman.
Bizdeki hale nispet
Maymun taklitten pişman.
Hangi yol Türke uygun,
Hangi parti tercüman? 
Çıkamaz meydanlara; 
Camide mahpus iman! 
Silah küfrün belinde,
Küfrün elinde, ferman.
Cehle sorarsan ilim; 
Zehre sorarsan, derman.
Rahmet, meçhul kelime; 
Bilinmez isim, Rahmân.
Kutsal kitaptır fuhuş; 
Ahlâk, okunmaz roman.
Tarih, kontra gerçeğe; 
Hürriyet hakka düşman.
Millete kasdedenin
İsmi milli kahraman.
Yere batsın bu dünya,
Bu dünyadan hayr uman! 
Genç adam, at yorganı! 
Sana haram, uyuman! 
Aman, efendim aman! 
Efendim, aman, aman!
<end>

<start>
Anne girdin düşüme.
Yorganın olsun duam;
Mezarında üşüme.
Anlamam, anlatamam.
Düşen düştü peşime,
Artık vadeler tamam...
<end>

<start>
Bir oda, yerde bir mum, perdeler indirilmiş; 
Yerde çıplak bir gömlek; korkusundan dirilmiş. 
Sütbeyaz duvarlarda çivilerin gölgesi 
Artık ne bir çıtırtı ne de bir ayak sesi… 
Yatıyor yatağında dimdik, upuzun, ölü; 
Üstü, boynuna kadar bir çarşafla örtülü. 
Bezin üstünde ayak parmaklarının izi; 
Mum alevinden sarı, baygın ve donuk benzi. 
Son nefesle göğsü boş, eli uzanmış yana; 
Gözleri renkli bir cam; mıhlı ahşap tavana. 
Sarkık dudaklarının ucunda bir çizgi var; 
Küçük bir çizgi, küçük, titreyen bir an kadar. 
Sarkık dudaklarında asılı titrek bir an; 
Belli ki, birdenbire gitmiş çırpınamadan. 
Bu benim kendi ölüm, bu benim kendi ölüm; 
Bana geldiği zaman, böyle gelecek ölüm
<end>

<start>
Her şey, her şey şu tek müjdede; 
Yoktur ölüm, Allah diyene
Canım kurban, başı secdede, 
İki büklüm, Allah diyene
Akıl, kırık kanadı hiçin; 
Derdi gücü 'nasıl' ve 'niçin'...
Bağlı, perçin üstüne perçin, 
Benim gönlüm Allah diyene...
<end>

<start>
Gökte zamansızlık hangi noktada?
Elindeyse yıldız yıldız hecele!
Hüküm yazılıyken kara tahtada
İnsan yine çare arar ecele!
Gençlik... Gelip geçti... bir günlük süstü;
Nefsim doymamaktan dünyaya küstü.
Eser darmadağın, emek yüzüstü;
Toplayın eşyamı, işim acele!
(1972)
<end>

<start>
Akıl akıl olsaydı adı gönül olurdu
Gönül gönlü bulsaydı bozkırlar gül olurdu..
<end>

<start>
Eve dönmez bir akşam;
Ve gün yüzlü çocuğu,
Sorar: Nerede babam?
Bakarlar, oldu, bitti;
Gelir, derler çocuğa,
Baban attaya gitti.
Uzar gider bu atta;
Ve neler neler olmaz
Ve kim bilir ve hatta;
Bir mahşer gerisinde;
Babası döner bir gün,
Oğlunun derisinde...
<end>

<start>
Düşünüyorum: O'ndan evvel zaman var mıydı? 
Hakikatler, boşluğa bakan aynalar mıydı?
<end>

<start>
Sen gül diyarının yapma gülüsün! 
Aynı yapmacıkla Çoban Sülü’sün! 
Yoktur izlediğin bir dava yolu; 
Bir bu yan, bir şu yan, büküntülüsün! 
Türk’e zıt sermaye merkezlerinden, 
Bir zikzaklı yolda hep, güdülüsün! 
Milli yekparelik gelmez işine; 
Bu yüzden parçalı, bölüntülüsün 1
Ve devlete mason biraderlerin
Tam da maslahata denk ödülüsün! 
Ne sır sendeki bedava oluş! 
Problemler içinde en müşkülüsün! 
Fikir dağlar boyu kocaman kitap; 
Sen de o kocaman kitabın bir virgülüsün! 
Böyleyken ustasın gözbağcılıkta; 
Cüceler sirkinin baş Herkülüsün! 
Gözyaşı ve çığlık vatanında sen, 
Hüzün bahçesinin şen bülbülüsün! 
Büzülmüş susarken mahzun hakikat, 
Davuldan ziyade gümbürtülüsün! 
Teokratik rejim olmaz deyip de, 
Peşinden müslüman görüntülüsün! 
Kolera, vergiler, zamlar, enflasyon; 
Bir felaketsin ki, binbir türlüsün! 
Gelirsiz giderli bütçelerinle, 
Her yıl, milyar milyar köpürtülüsün! 
Okka okka vicdan satıl alırsın; 
Topuzu altından oy baskülüsün! 
Bir gökdelen sanır seni gören göz; 
Bilmez ki, temelden çöküntülüsün! 
Büyük Kongre, dikiş tutturduğun yer; 
Meclise gelince söküntülüsün! 
Bağlısın hak bilmez yeminlilere; 
Hakkı bilenlerden çözüntülüsün! 
Üçbuçuk mebusa kaldı diye fark, 
Kimbilir, ne kadar üzüntülüsün! 
Millet gökten adam dilensin, dursun! 
Ümit fakirinin keşkülüsün! 
Kuzum, senin neren Anadolludur? 
Türk’ e Amerikan püskürtülüsün! 
Farkın şu ki, eski Başbakanlardan, 
Sen o belaların son püskülüsün!        
                                            ( 1971 )
<end>

<start>
Ağlasam sesimi duyar mısınız, 
Mısralarımda; 
Dokunabilir misiniz, 
Göz yaşlarıma, eller....................
<end>

<start>
İstanbul'u dinliyorum, gözlerim kapalı
Önce hafiften bir rüzgar esiyor; 
Yavaş yavaş sallanıyor
Yapraklar ağaçlarda; 
Uzaklarda, çok uzaklarda,
Sucuların hiç durmayan çıngırakları
İstanbul'u dinliyorum, gözlerim kapalı.
İstanbul'u dinliyorum, gözlerim kapalı; 
Kuşlar geçiyor, derken; 
Yükseklerden, sürü sürü, çığlık çığlık.
Ağlar çekiliyor dalyanlarda; 
Bir kadının suya değiyor ayakları....................
<end>

<start>
Neler yapmadık su vatan için!
Kimimiz öldük;
Kimimiz nutuk söyledik.....................
<end>

<start>
Bedava yaşıyoruz, bedava; 
Hava bedava, bulut bedava; 
Dere tepe bedava; 
Yağmur....................
<end>

<start>
Ne hoş, ey güzel Tanrım, ne hoş
Magillerde sefer etmek! 
Bir sahilden çözülüp gitmek
Düşünceler gibi başıboş.
Açsam rüzgara yelkenimi; 
Dolaşsam ben de deniz
Ve bir sabah vakti, kimsesiz
Bir limanda bulsam kendimi.
Bir limanda, büyük ve beyaza.
Merca....................
<end>

<start>
Ey bir muharebe meydanında
Avuçları kanımla dolu, 
Kafası gövdemin altında, 
Bacağı kolumun üstünde, 
Cansız uyuyan insan kardeşim! 
Ne adını biliyorum, 
Ne günahını. 
İhtimal aynı ordunun neferleriyiz, 
İhtimal düşman. 
Belki de tanırsın beni. 
Ben İstanbul' da şarkı söyleyen 
Tayyareyle Hamburg'....................
<end>

<start>
Bekliyorum
Öyle bir havada gel ki, 
vazgeçmek mümkün olmasın!....................
<end>

<start>
Birincisi o incecik, o dal gibi kiz,
Simdi galiba bir tüccar karisi.
Ne kadar sismanlamistir kim bilir.
Ama yinede de görmeyi çok isterim,
Kolay mi? ilk gözagrisi.
Ikincisi Münevver Abla, benden büyük
Yazip yazip bahçesine attigim mektuplari
Gülmekten katilirdi, okudukça.
Bense bugünmüs gibi utanirim
O mektuplari hatirladikça.
............................çikar
............................durduk mahallede
..........................................halde
...........................adlarimiz yan yana yazilirdi duvarlara
.......................................yangin yerlerinde.
Dördüncü....................
<end>

<start>
Mahallemizde
Senden başka ağaç olsaydı
Seni bu kadar sevmezdim.
Fakat ....................
<end>

<start>
Nerde böyle hüzünlenmek o zaman;
İçip içip ağlamak,
Uzaklara dalıp şarkı söylemek;
Hafta sekiz ben eğlenti....................
<end>

<start>
Bakakalırım giden geminin ardından....................
<end>

<start>
Neden liman deyince
Hatırıma direkler gelir
Ve acık deniz deyince....................
<end>

<start>
Beni bu güzel havalar mahvetti, 
Böyle havada istifa ettim 
Evkaftaki memuriyetimden. ....................
<end>

<start>
Tüyden hafif olurum böyle sabahlar
Karsı damda bir güneş parçası,
İçimde kuş cıvıltıları, şarkılar;....................
<end>

<start>
Kargalar, sakın anneme söylemeyin! 
Bugün toplar atılırken evden kaçıp 
Harbiye Nezaret....................
<end>

<start>
Biri bir koca görür rüyasında:
Yüz lira maaşlı kibar bir adam.
Evlenir, sedire taşınırlar.
Mektuplar gelir adreslerine:
$en ....................
<end>

<start>
Ne atom bombası,
Ne Londra Ko....................
<end>

<start>
Uyuşamayız, yollarımız ayrı; 
Sen ciğercinin kedisi, ben sokak kedisi; 
Senin ....................
<end>

<start>
İstanbul'da Boğaziçi'nde, 
Bir fakir Orhan Veli'yim; 
Veli'nin oğluyum, 
Tarifsiz kederler içinde.
Rumelihisarı'na oturmuşum; 
Oturmuş da bir türkü tutturmuşum;
'....................
<end>

<start>
Gel benim canimin içi, gel yanima;
Ipek çoraplar alayim sana;
....................
<end>

<start>
Her sey birdenbire oldu.
Birdenbire vurdu gün isigi yere;
Gökyüzü birdenbire oldu;
Mavi birdenbire.
Her sey birdenbire o....................
<end>

<start>
Annemi ölmüş gördüm rüyamda
Ağlayarak uya....................
<end>

<start>
Bu şehirde yağmur altında dolaşılır
Limandaki mavnalara bakıp
Şarkılar mırıldanılır geceleri.
Bu şehrin sokakları çoktur,
Binlerce insan gelir gider sokaklarında..
Her akşam çayımı getiren
Ve bir Beyaz Ru....................
<end>

<start>
Gün olur, alır başımı giderim,
Denizden yeni çıkmış ağların kokusunda
Şu ada senin, bu ada benim,
Yelkovan k....................
<end>

<start>
Her gün bu kadar güzel mi bu deniz?
Böyle mi görünür gö....................
<end>

<start>
Gün dogmadan,
Deniz daha bembeyazken çıkacaksın yola.
Kürekleri tutmanın şehveti avuçlarında,
İçinde bir iş görmenin saadeti,
Gideceksin;
Gideceksin iri pınarların çalkantısında.
Balıklar çıkacak yoluna karşıcı;....................
<end>

<start>
Benim de mi düşüncelerim olacaktı,
Ben de mi böyle uykus....................
<end>

<start>
Kimimiz Ahmet Bey, 
Kimimiz Ahmet Efendi; 
Ya Ahmet Ağayla Ahmet Beyfendi?....................
<end>

<start>
Rüzgar tersine esiyor... Niçin? 
Eski günler geri mi gelecek? 
Kımıldıyor kozasında böcek
Bildiği hayata doğmak için.
Neden içimize doldu vehim? 
Ah ümit, ümit yollar boyunca
Düşünmez miydi aksam olunca
Ha....................
<end>

<start>
Seni sevmek..Evet haklısın,kötü kızım. Suçluyum seni sevdiğim için Gece gündüz benim olman için ettiğim dualar Bir gecede olsa,rüyama girmen için 
Dilek ağacına bağladığım umutlar Döktüğüm gözyaşları sana olduğu iç....................
<end>

<start>
Çay bardağında 
Bırakılan dudak payı
Kadar bile
Uzak kalamam
Gözlerine
Yakın olsun isterim
Ellerime ellerin
Yanındaki beton binaya
Yaslanması gibi
Köhne bir evin
Seni bir çivi
Gibi çaktım
Çünkü beynime
Ve toplayıp
Bütün kerpetenleri
Attım denize
<end>

<start>
İki rayı gibiyiz
bir tren yolunun
yakın olması
neyi değiştirir
son istasyonun
<end>

<start>
yol kenarındaki
yağmur mazgallarını
kumbara sanıp
harçlığımı atardım
bu yüzden en çok 
denizden alacaklıyım.
<end>

<start>
Her satırı
mendireğe dizili karabatağa benzeyen
bir mektup bırakarak
balıkçı koyundan
sisler içinde uzaklaşan kayık gibi
bir sabah usulca ayrıldın
koynumdan
Bütün yolcularını
boğaz köprüsünün çaldığı
araba vapurunun
boş seferleri
gibi yalnızca rüzgar
gezinir sensiz
yüreğimde
Durgun bir sudur aslında deniz
ki çocukların
acemi oltalarını denedikleri
kuytu bir iskelenin
tahtaları altına yazdığım
ayrılık şiirini okudukça
dalgalanır.
<end>

<start>
I 
Ne zaman bir çocuk ölse 
gözü evlerinde 
annesinin kavurduğu 
helvada 
kalır
II 
Yoksul bir çocuk görsem 
yağmur altında üşüyen 
köprü olmak geçer 
hiç değilse 
içimden
III 
Her akşamüstü oyuncakçı 
camekanından 
çocuk ellerinin 
izlerini 
siler
<end>

<start>
Yüreğim ıslaktır benim
Kuytularda ağlamaktan
Ve hafif uçuktur rengi
Kurusun diye kaç kez
Güneşe asılmaktan
<end>

<start>
Ezilmiş bir çocukluk benimkisi
bir iskelenin
vapurların yanaştığı yüzüne asılıdır
üç tekerlekli bisikletimin
lastikleri
Annesiz büyüdüm çünkü
yani serçeydim
kar üstündeki
ve arka bahçesinde
kasabın beslediği kuzu
Dudaklarımı,işte bu yüzden
aile boyu
bir şişeye değdirip
içmeyi severim
gazozu.
<end>

<start>
Kabuğunu koparmadan
ne bir elmayı soyabildim
ne de iyileştirebildim bir yaramı
ama karşıma çıkınca
kızmadım hiç elma kurduna
bendim çünkü bıçağı saplayan
onun yurduna
Şair diyorlar benim için
bilmiyorum oysa
her şiire konmalı mı uyak
her yere nedense
konamıyor tayyare
hay dilimi
arı türkçe soksun; uçak
Kaptan olmak isterdim
aynanın karşısında
eski bir sinema yıldızı 
gibi ağlayan
İstanbul hatlarında
bir fırça hafifliğiyle gidip
gelen vapurlara
Eskimo bir şair dokunuyor omuzuma
ve Kız Kulesi'ni göstererek
bırak artık diyor üzülmeyi
yedi tepeli bu şehirde
şiir okunacak tek yer
elbette denizin ortasındaki
şu küçük buz dağı
Terzi olsa da babam
sökük dikmesini beceremem
beni yalnızca sen anlarsın
iğnenin deliğinden geçsin 
diye ipliklerin
bir anlık ıslatıldığı dudaklara
takılıp kalan annem
<end>

<start>
Denize düşen
Bir oyuncaktır Kız Kulesi.
Soruyorum berber koltuğundan
İki ayna arasında
Akıp giden görüntüme,
Şair olanımız hangisi?
Pencere tüllerine
Gelinlik diye sarılan
O küçük kız nerede şimdi? 
Gemim çoktan battı,
Denize inen tüm filikalarıma
Erkekler bindi.
Duvardaki yangın düğmesini
Örten cam parçasıyım.
Kurtuluşun olacaksa,
Hiç düşünme,
Ayakkabının topuğuyla
Kır beni.
İnanıyorum uzaylılara,
Duymalıyım birilerinden,
Yıldızlardan nasıl
Görünürdü diye
Mahallemizdeki yazlık
Sinema.
Öğrendim saat kulelerini
Kibrit kutularından.
Bağışla beni,
İki dünya savaşının
Yaşanıldığı yüzyılda,
Nüfus cüzdanımdaki 62'den
yaptığım tavşan...
<end>

<start>
Büyüklerle ben yapamıyorum
çocuklar da almıyor beni oyunlarına
devlet dairesinde 
yangından kurtarılmayacak
sıkışmış bir çekmece gibiyim
açılamıyorum sana
Kardeşiyle sokaklarda hep 
bir örnek giydirilen sen 
nasıl sevmezsin eşitliği
yürürken düşen çoraplarını
aynı hizaya getirmek için
annen değil miydi önünde diz çöken
Öpüşme sahnesinin tam ortasında 
içeri girdiğin yazlık sinemanın 
yer göstericisiyim
yürüyorsun fenerimin ışığında
yer: Kız Kulesi
ve sonu ayrılıkla bitecek
hüzünlü bir aşk filmini oynuyor
beyaz duvarında
Bir kez olsun çıkmazken ağzından
seni sevdiğimi 
her gün söylememi yadırgama
bil ki bu şehirde
iskelenin verilmesini
beklemeden atlarım vapurlara
Son karesi gibi Red Kit'in
batan güneşe doğru
sürerken atımı 
gitme kal demeni bekliyorum
ama yalnızca
rüzgar çekiştiriyor atkımı
<end>

<start>
Beyaz adam 
küçücüktü ilk geldiğinde 
ve oturmaktan 
bütün kemikleri sızlıyordu 
büyük teknesinde
Beyaz adam 
kızılderililerin sunduğu yiyeceklerle beslenip 
topraklarına uzandığında büyüdü 
bulutlar arasında 
barış içinde yaşayan 
manitu yerine 
tapmamızı istediği de 
işkence görüp 
çarmıha gerilen 
bir ölüydü
Beyaz adam 
özgürlük adına 
dev bir kadın heykeli dikti 
doğu denizinin kıyısına 
ve her gece 
altında dans ettiğimiz yıldızları 
bayrak diye tutsak etti 
bir bez parçasına
Beyaz adam 
özgürlük gibi adaleti de 
bir kadın heykeliyle simgeledi 
ama elinde terazi tutan 
zavallı kadın 
gözleri bağlı olduğu için 
kendisine tecavüz edenin 
kim olduğunu göremedi...
<end>

<start>
Telefon santralleri
beni sana bağlar sevgilim
nükleer santraller ölüme 
gökyüzünün nerede olduğunu soran
bir vapur dumanına 
yanıt veremiyor hiç kimse
Çocuğunu asma köprüde sallayan 
bir annedir İstanbul
ki onun
içi süt dolu 
biberonudur Kız Kulesi
soğusun diye suya tutulan
Ne kalem kılıçtan
ne kılıç kalemden üstün olsun
öğrensinler birlikte yaşamayı
örneğin kalem
aşk şiirleri yazsın
ve köreldikçe kılıç yontsun
Yalnız kaldığımız an da bile
alırız insan kokusunu
ıssız adasında
üstünden atamamıştır Robinson
yaptığı ilk mastürbasyonda
yakalanma korkusunu
Kendi boşluğuna asılı
birer asansörüz aslında 
ve ben elimde
taze bir karanfil
sıkışıp kaldım 
iki katın arasında
<end>

<start>
Ekmek kırıntıları
serpiyorum cephede
kumtorbaları üstüne
su verirken
evinde generalim
kuşkonmaz çiçeğine
<end>

<start>
Özgürlük kitabının 
sayfaları arasına
cellatların kurduğu
darağacındaki ip
yarım kalan 
sayfayı gösteriyor
okumaya devam edecek
nice insana
Evlilik fotoğraflarının yırtılarak
kırılan çerçevelerin
sokağa atılan 
tahtalarıyla çakılıyor
çocuk tabutları
Hiçbir genç kız
taşımıyor kolyesinde
sevgilisinin fotoğrafını
ama ölüm
sayfaları oyulmuş 
bir aşk romanının
içine gizliyor 
tabancasını...
<end>

<start>
Temiz kalan tek yerdir devrim
        bütün bir yıl
        kirlenen duvarda
        ama görebilmek icin
        asıldığı çividen indirilmelidir
        yapraklari biten takvim
Zorbalara direnmektir devrim
        bir çocuğun
        annesinin çantasından aldığı paraları
        altına gizlediğini
        söylememiştir dövülen
        hiçbir hali
İçinde yaşamaktır devrim
        dikiş kutusunun
        ve toplu iğneler gibi
        bir arada olmayı gerektirir
        karşı koyabilmek icin zulmüne
        makas denilen patronun
Gece ışıklar arasında koşmaktır devrim
        ateş böceklerini
        yakalamak isteyen çocukların
        peşine takılır gün gelir
        yanıp sönen mavi ışıkları
        polis arabalarının
Kağıt bir gemidir devrim
        bütün gemiler
        hurdaya çıksa da sonunda
        taşıdığı özgürlük şiiriyle
        batmadan yüzer nicedir
        dünya sularında
Kim bilir kaç yunus görmüş
        kaç DENİZ GEZMİŞ...
<end>

<start>
Aşkımız bitti
yüreğim burkularak söylüyorum bunu 
çünkü bir yangın kovasının 
içindeki durgun suda
beyaz bir kelebeğin boğulması
gibi garip oldu sonu
Aşk ki ay değil 
güneş tutulması diyordum
dudak büküyordun bana 
oysa ilkokul bahçesindeki çocuklar
ellerindeki isli camların ardından
gülüyorlardı sana 
İnanmamıştın aşkın
bir elbise hırsızı olduğuna 
ama köşesinde
kedinin uyudugu bir yatakta
çırılçıplak bırakmıştı 
her ikimizi de 
Giderken bir buzdağı gibiydin 
sıcak sulara doğru yüzen 
ve doruğunda 
bir çift bale pabucunun
asıldığını söylüyordu 
eteklerindeki telaşlı penguen
Bakakaldım
bindiğin taksinin ardından
onlar ki her mevsim 
sarı birer sonbahar yaprağıdır
terk ettigin kentin sokaklarında
rüzgarla savrulan
<end>

<start>
Kimim ben
ve sakalından bir tek kılın
müzelere giremeyeceğine ağlayan
köse bir peygamberden 
nedir beni
ayıran
Hüzünlü bir çocuk yüzü müyüm
merdiven altındaki
boş rakı şişelerinin
hareketliliğinden anlayan
babasının eve gelip
gittiğini
Bir cüce miyim yoksa
cenaze gününde
annesinin tabutuna 
uzanamayışının ağırlığını
hep omuzlarında
taşıyan
Küçük odaya çıkıyorum
tavan arasındaki
ve bir geminin
dümeni gibi çevirerek
istasyon düğmesini
kayboluyorum bir zamanlar
etrafında ailece toplandığımız
radyo dalgaları
arasında! ..
<end>

<start>
Şemsiye yapımcıları
ıslanmaktan
tek kişiyi koruyacak genişlikte
kesince kumaşları
yağmur değil
yalnızlıktır yağan
Daha da hüzünlendirir her gece
kentin sokaklarını
bekçinin nefesiyle
düdüğün içinde dönen
nohut taneciğinin
yalnızlığı
Ne çok sevinirim bilseniz
bir yılan
mezarıma girerde
göğüs kafesimin kemikleri içinde
kış uykusuna
yatarsa
<end>

<start>
Biri çıkıp öldürsün beni
ve kaza süsü versin
cansız bedenime
nasıl da sevinirdim
ilkokul pencerelerine bayrak asarken
doğduğum kazanın 
her bayram öncesi süslenmesine
Çay bardağı biçiminde yontulsun
mezar taşlarım
ve yaşamdan bir tek yudum
bile alamayacağım için 
üstlerine yatay olarak
bir de kaşık 
konsun
Ne başucuma 
ne de ayak ucuma dikilsinler
biri sağımda
diğeri solumda olsun
ki görenler
mezarı sansınlar
bir çocuğun
Peşlerinde koşturarak papazı
kiliseden çaldıkları
günah çıkarma kulübesinde
şiir kurtuluş örgütünü kuran
kenan evren lisesinden terk çocuklar
mutlaka gelirler cenazeme
her birinin elinde deniz yıldızı
Üzülmeyin dostlarım
ezbere bilirim latince sözcüklerini
hayvanlar ansiklopedisinin 
adını bilmemiş olmaktan 
utanmayacağım asla 
tabutumun içine girecek
ilk böceğin
<end>

<start>
Bir dostun sıcaklığına
öylesine
yaslamak istiyorum ki başımı
ya omuzunu uzat sevgilim
ya da telleri kopuk
bir kemanı
Kanadının altına sığınacak
bir kuş arayan
eskimiş saçak gibiyim sensiz
ya da bütün balinaların
kıyıya vurup
intihar ettiği
bir deniz
Bir hitit çanağıyım
toprağa gömülü
ve sen
ilk kazısını yapan
bir arkeolog ürkekliğiyle
ellerinin arasına
al beni
Tek dileğimdir çünkü benim
sana yakın bir sunay akın
<end>

<start>
eşit olmadığı 
söylenir insanların
aynı boyda olmayan
beş parmağı gibi bir elin
oysa uzanır 
nice yorgun 
emekçinin dudağı
su dolu avucuma
elimin 
eşit olmayan 
beş parmağını
getirince biraraya
<end>

<start>
Dünya böylesine güzel
olur muydu yine
diplomasını çerçeveleyip
para kazanma derdine
düşseydi Dr. Che
yüreğini dağlara asmak yerine
<end>

<start>
Çarmıha gerildiği yaşta İsa'nın
avuçlarımdan tutan
iki çocukla çiviliyim yaşama
aşk bardağını çalkaladığım su olmak
kırılacak eşya taşıyan
bir kamyon gibi gidiyor Ağrıma
Kendi kendime konuştuğum sanılıyor
hep yanımdadır oysa
giderken bıraktığın yüz havlun
bozdun saklambaç oyununu ama
bana gizlendiğim yerden
çık demeyi unuttun
Her gece yatmadan okuduğum
bir kitap olmanı isterdim
kırardım ışıkları söndürmeden
yarım kalan sayfanın ucunu
ki sen buna tenim kırışıyor
yaşlanıyorum derdin
Yokluğundan geri kalan çölde
attığım her adımda
gözlerimden dökülür
hörgücümde taşıdığım sular
sevgilisinin gölgesinden uzak
çölde ağlayan deve ölür
Hava kararırken usulca
bir zenci olup
kalıyorum Salacak kıyısında
ve Kız Kulesi
Ku Klux Klan
gibi duruyor karşımda
<end>

<start>
Her kapı eşiğinde
çocuk mezarı diye takıldığınız
45 numara ayakkabılarımla
içinde etleri çürüyen
bir çocuk cesedi taşıdığımı
nasıl da bildiniz
Hiçbir bardakta
dudak payı bırakmadınız bana
bir kaşık sesini
bile çok gördünüz
şekersiz içerek
çaylarınızı
Bakarak yürüdüm oysa balkonlara 
göz göze
gelebilmek için
çamaşır ipinin arkasına astığı
iç çamaşırlarının
ıslaklığına sürünerek
kanaryasını güneşe çıkaran
bir kadınla
Yanıma yaklaşıp kibrit istediğinizde
ıssız bir adaya düşen
yalnız adamın
dumanı görülsün diye yaktığı
ateşiydi sizlere
uzattığım
Ve siz
her seferinizde
sigaranızı yaktınız
ama açıktan geçen gemiler gibi
yanınıza beni almadan
gittiniz! ..
<end>

<start>
tozlu bir şemsiye durur 
çatı katındaki odanın 
kuytu bir köşesinde 
kumaşındaki eski yağmurların 
hüzünlü kokusuyla
anımsar mısın bilmem 
yağmurun bardaktan 
boşanırcasına yağdığı o günü 
hani şemsiyeyi iyice çekip başımıza 
dudaklarımla hesaplamıştım 
yüz ölçümünü
nicedir sokağa çıkarmıyorum
şemsiyeyi 
korkuyorum çünkü 
kapısı açık kafesinden 
uçan bir kanarya gibi 
beni ikinci kez terk etmenden
yanıt alamayacağımı bilsem bile 
yanına gidip 
sorarım her gün şemsiyeye 
altında elele 
nasıl görünürdük diye
<end>

<start>
Yaşlı bir devrimci
düşürmez hiç ağzından
özgürlük kelimesini
ve yatmadan önce
bir bardak su yerine
denize bırakır
takma dişlerini
<end>

<start>
Geçim parası için 
nice yaşlının
eski İstanbul evlerinden
getirdiği eşyalar
üstüne kar koyulup
satılıyor antik
acılar çarşısında
<end>

<start>
Saçak altına sığınmış 
        göçmen kuşun 
        kar tanecikleri arasında 
        düşen beyaz tüyünü de 
        görebilmek
İşte 
        sevmek
<end>

<start>
benden kısadır boyun
bir köy otobüsünün 
dağa tırmanması
gibi uzanırsın
dudaklarıma
katılmaz oldu nicedir yolumun
tozu dumanına
<end>

<start>
Yoksul bir çocuk görsem, 
yağmur altında üşüyen 
köprü olmak geçer 
hiç değilse içimden...
<end>

<start>
Gidersen yıkılır bu kent, kuşlar da gider 
Bir nehir gibi susarım yüzünün deltasında 
Yanlış adresteydik, kimsesizdik belki 
Sarışın bir şaşkınlık olurdu bütün ışıklar 
Biz mi yalnızdık, durmadan yağmur yağardı 
Üşür müydük nar çiçekleri ürpeririken
Gidersen kim sular fesleğenleri 
Kuşlar nereye sığınır akşam olunca
Sessizliği dinliyorum şimdi ve soluğunu 
Sustuğun yerde birşeyler kırılıyor 
Bekleyiş diyorum caddelere, dalıp gidiyorsun 
Adını yazıyorum bütün otobüs duraklarına 
Öpüştüğümüz her yer adınla anılıyor 
Bir de seni ekliyorum susuşlarıma
Selamsız saygısız yürüyelim sokakları 
Belki bizimle ışıklanır bütün varoşlar 
Geriye mapushaneler kalır, paslı soğuklar 
Adını bilmediğimiz doslar kalır yalnız 
Yüreğimize alırız onları, ısıtırız 
Gardiyan olamayız kendi ömrümüze her akşam
Gidersen kar yağar avuçlarıma 
Bir ceylan sessizliği olur burada aşklar
Fiyakalı ışıklar yanıyor reklam panolarında 
Durmadan çoğalıyor faili meçhul cinayetler 
Ve ölü kuşlar satılıyor bütün çiçekçilerde 
Menekşeler nergisler yerine kuş ölüleri 
Bir su sesi bir fesleğen kokusu şimdi uzak 
Yangınları anımsatıyor genç ölülere artık
Bulvar kahvelerinde arabesk bir duman 
Sis ve intihar çöküyor bütün birahanelere 
Bu kentin künyesi bellidir artık ve susuşun 
İsyan olur milyon kere, hiç bilmez miyim 
Sokul yanıma sen, ellerin sımsıcak kalsın 
Devriyeler basıyor karartılmış evleri yine
Gidersen yıkılır bu kent kuşlar da ölür 
Bir tufan olurum sustuğun her yerde
<end>

<start>
Yabanıl ot kokuları
getiriyor bir rüzgar
kıpırdatıyor suları
Belki sonbahar
vurgun yapamayacak
yol vermeyecek sular
Ve neşeli bir ıslık
tutturmuş şimdi ova
nice acıya karşılık
Aşkı savunmada doğa
<end>

<start>
Dünyanın dışına atılmış bir adımdın sen 
Ömrümüzse karşılıksız sorulardı hepsi bu 
Şu samanyolu hani avuçlarından dökülen 
Kum taneleri var ya onlardan birindeyim 
Yeni bir yolculuğa çıkıyorum kar yağıyor 
Bir aşk tipiye tutuluyor daha ilk dönemeçte
Çocuksun sen sesindeki tipiye tutulduğum
Dönüşen ve suya dönüşen sorular soruyorsun 
Sesin bir çağlayan olup dolduruyor uçurumlarımı 
Kötü bir anlatıcıyım oysa ben ve ne zaman 
Birisi adres sorsa önce silaha davranıyorum 
Kekemeyim en az kasabalı aşklar kadar mahçup 
Ve üzgün kentler arıyorum ayrılıklar için 
Bir yanlışlığım bu dünyada en az senin kadar 
Ve sen kendi küllerini savuruyorsun dağa taşa 
Bir daha doğmamak için doğmak diyorsun 
Ölümlülerin işi bir de mutlu olanların 
Onların hep bir öyküsü olur ve yaşarlar 
Bırakıp gidemezler alıştıkları ne varsa 
Çocuksun sen her ayrılıkta imlası bozulan 
Susan bir çocuktan daha büyük bir tehdit 
Ne olabilir, sorumun karşılığını bilmiyor kimse 
Kötü bir anlatıcıyım oysa ben ve ne zaman 
Bir kaza olsa adı aşk oluyor artık 
Aşksa dünyanın çoktan unuttuğu bir tansık 
Seni bekliyorum orda, o kirlenen ütopyada 
Kirpiklerime düşüyorsun bir çiy damlası olarak 
Yumuyorum gözlerimi gözkapaklarımın içindesin 
Sonsuz bir uykuya dalıyorum sonra ve sen
Hiç büyümüyorsun artık iyi ki büyümüyorsun 
Adınla başlıyorum her şiire ve her mısrada 
Esirgeyensin bağışlayansın, biad ediyorum. 
Çocuksun sen ve bu dünya sana göre değil
Çocuksun sen sesinin çağlayanına düştüm 
Bir çiçeğe tutundum düşerken, ordayım hâlâ 
Sallanıp durmaktayım bir saatin sarkacı
Nasıl gidip geliyor gidip geliyorsa öyle 
Zaman benim işte, nesneleşiyor tüm anlar 
Dursam ölürüm paramparça olur dünya
Çocuksun sen sesinin çağlayanına düştüğüm
Uçurum diyordun bir aşk uçurum özlemidir 
Bırakıyorum öyleyse kendimi sesinin boşluğuna 
Tutunabileceğim tüm umutları görmiyeyim için 
Gözlerimi bağlıyorum geceyi mendil yaparak 
(Gözlerim bir yerlerde daha bağlanmıştı, bunu 
Unutmuyorum unutmuyorum unutmuyorum hiç)
Bir rüzgâr esse ellerin fesleğen kokuyor 
Kırlangıçlar konuyor alnına akşamüstleri 
Bu yüzden bir kanat sesiyim yamaçlarda 
Üzgün bir erguvan ağacıyla konuşuyorum 
Ayrılığın zorlaştığı yerdeyim ve dalgınlığım 
Bir mülteci hüznüne dönüyor artık bu kentte
Çocuksun sen alnına kırlangıçlar konan
Bir bulutun peşine takılıp gittiğimiz yer 
Okyanus diyelim istersen ya da sen söyle 
Batık bir gemiyim orda, seni bekliyorum 
Upuzun bir sessizliğim fırtınalar patlarken 
Gövdem köle tacirlerinin barut yanıkları içinde 
Ve gittikçe acıtıyor yaralarımı tuzlu su
Çocuksun sen, büyümek yakışmazdı hiç 
Gülüşünün kokusuyla yeşerdi bu elma ağacı 
(Soluğunun elma kokması bundandı belki)
Bir elma kokusuna tutundum düşerken 
Sallanıp durmaktayım bir saatin sarkacı 
Nasıl gidip geliyor gidip geliyorsa öyle
Çocuksun sen, çocuğumsun
<end>

<start>
F.E.S. ve öbürleri için
Bir aşk nasıl biterse öyle bitti bu aşk da 
      Uzun bir hastalık gibi 
      Aralıksız dinlediğim alaturka bir fasıl gibi 
      Gökyüzüne bakmayı, dostlara mektup yazmayı 
      Çiçekleri sulamayı unutmuşluğum gibi 
Bitti. 
Bir aşk nasıl biterse öyle bitti bu aşk da 
Yürümeyi yeniden öğrenen felçli bir çocuk gibi 
Sokağa çıkmalıyım şimdi ve çoktandır 
İhmal ettiğim dostlara yeni bir adres bırakmalıyım 
Pencereleri açmalı, kitapları düzenlemeliyim 
Belki bir yağmur yağar akşama doğru 
Yarıda bıraktığım şiirleri tamamlarım 
Aşk da bitti diyordu ya bir şair 
Aşk bitti işte tam da öyle
<end>

<start>
Gün biter gülüşün kalır bende 
anılar gibi sürüklenir bulutlar 
Ömrümüz ayrılıklar toplamıdır 
yarım kalan bir şiir belki de
Aykırı anlamlar arayıp durma 
güz biter sular köpürür de 
kapanmaz gülüşünün açtığı yara 
uçurum olur cellat olur her gece
Her gece yeniden bir talan başlar 
acı ses olur, ses deli bir yağmur 
eski bir eylüle gireriz böylece
Sığındığım her yer adınla anılır 
ben girerim, sokağı devriyeler basar 
bir de gülüşün eklenir kimliğime
<end>

<start>
Burada yağmur yağıyor 
Aralıksız yağıyor günlerdir 
Ama sen yine de şemsiyeni 
Almadan gel ilk otobüsle
Buğulanan camlara usulca 
Yüzünü çiziyorum ki yüzün 
Bir yağmur damlası olup 
Düşüyor yapraklarına gülün
Güller de bozamıyor bu uzun 
Karanlık sessizliğini kentin 
Anılarını yitiriyor sokaklar 
Bezirgânlaşıyor bulvar ışıkları
Tarih de kekemeleşiyor bazan 
Ki o zaman aşktır tek bilici 
Aşksa yürümek gibi bir şey 
Duyabilmek kuşların gelişini
Anısı bizsek eğer bu kentin 
Unuttuğu türküler bizsek 
Acıyı rehin bırakıp bir güle 
Anımsatmalıyız bunları bir bir
Sonra yürümeliyiz seninle 
Sokaklara caddelere çıkmalıyız 
Belki bir aşktır bu kentin 
Belleğini geri getirecek olan
Burada yağmur yağıyor ama sen 
Şemsiyeni almadan gel yine de 
Özletiyor bu çılgın sağanak seni 
Sırılsıklam özletiyor biliyor musun
<end>

<start>
(Cemil Çakır hocaya)
Dudaklarımı kanatırcasına ısırıyorum günlerdir
her sözcük dilimin ucunda küfre dönüyor çünkü
Bir gök gürlese bari diyorum bir sağnak patlasa
bitse bu sessizlik, bu kirli yapışkanlık bitse
ama bir tufan az mı gelir yoksa yine de 
yırtılan ve parçalanan birşeyler olmalı mutlaka
hiç durmadan yırtılan ve parçalanan bir şeyler
Oysa ne kadar sakin bu sokaklar ve bu kent
ne kadar dingin görünüyor bana şimdi gökyüzü
Gidenler nerde kaldılar, özledim gülüşlerini
bir kenti güzelleştiren yalnız onlardı sanki
onlardı çocuklara ve aşka ölesiye bağlanan
kadınları güzelleştiren herhalde onlardı
'Tükürsem cinayet sayılır' diyordu birisi
tükürsek cinayet sayılıyor artık
ama nerde kaldılar, özledim gülüşlerini onların
Uzun uzun bakıyorum kıvrılan sokaklara
tek yaprak bile kımıldamıyor nedense
ve tek tek söndürüyor ışıklarını varoşlar
alnımı kırık bir cama yaslıyorum, kanıyor
kanımın pıhtılarında güllerin serinliği
ve fakat bir cellat gibi yetişiyor pusudaki
Dilimin ucunda küfre dönüyor her sözcük
Yaşamak neleri öğretiyor, düşünüyorum
okuduğum bütün kitaplar paramparça
çıkıp dolaşıyorum akşamüstleri bir başıma
bir uçtan bir uca yalnızlıklar oluyor kent
bulvar kahvelerinin önünden geçiyorum
sırnaşık aydınlar, arabesk hüzünler
bir gazete sayfasında sereserpe bir yosma
Sesler gittikçe azalıyor, kuşlar azalıyor
ve ne zaman yolum düşse vurulduğun yere
kızgın bir halka oluyor boynumda o sokak
Hüznü yalnız atlarımız duyuyor artık
biz çoktan unutmuşuz böyle şeyleri
ama içimde bir sırtlanın dalgın duruşu
ve dilimin ucunda küfre dönüyor her sözcük
İçimde zaptedilmez bir kırma isteği
dizginlerini koparan bir at sanki bu
soluk soluğa kalıyorum her sonbahar
ve sevgilim ne zaman hoşgörülü olsa
bir yolculuk düşüyor aklıma, gidiyorum
bütün gençliğim böylece geçip gitti işte
ama hala bir şeyler var vazgeçemediğim
Hangi duvar yıkılmaz sorular doğruysa
birgün gelirsek hangi kent güzelleşmez
şiirlerim bir dostun vurulduğu yerde yakıldı
geri almıyorum külleri yangınlar çıksın diye
Devriyeler çıkart şimdi, bütün ışıklarını söndür
sorduğum hiçbir soruyu geri almıyorum ey sokak
ve dilimin ucunda küfre dönüyor her sözcük
Dudaklarımı kanatırcasına ısırıyorum günlerdir
bir gök gürlese bari diyorum bir sağnak patlasa
bitse bu kirli ve yapışkan sessizlik, hiç gitmesem
oysa ne kadar sakin sokaklar, kent ve bütün yeryüzü
ipince bir su gibi sızıyorum gecenin tenha göğüne
sessizce çekip gidiyorum şimdi, sessiz ve kimliksiz
Belki yine gelirim, sesime ses veren olursa bir gün
<end>

<start>
Anısı biz olalım bu sokakların
öpüşmediğimiz tek saçak altı
hiç bir otobüs durağı kalmasın
Biz yürüyelim kent güzelleşsin
gürültüsüz sözcükler bulalım
yeni sevinçlere benzeyen
Biz gelince bir yağmur başlar
yüzün çizilir buğulanan camlara
bir uzun karartma biter
akasyalar köpürür birdenbire
ve her avluda adınla anılan
çiçekler sulanır akşamüstleri
Bir arkadaş evine uğrarız yolüstü
bir fincan kahve içeriz, ısıtır bizi
başını sessizce omzuma koyarsın
gülüreyhan olur soluğun
Biz kalırız kuşlar dönüp gelir
her balkonda bir menekşe sesi
Belki yeniden güzelleştiririz
adları değiştirilen parkları
perdeleri hiç açılmayan evlerde 
ışıklar yanar çocuk sesleri duyulur
tanıdık sevinçlerle dolar yeniden
kendi sesini kemiren alanlar
Anısı biz olalım bu sokakların
ve hiç durmadan yağmur yağsın
Biz gürültüsüz sözcükler bulalım
sarmaşıklar fısıldaşsın yine
Gidersek birlikte gideriz 
yeni sevinçler buluruz hüzne benzeyen
<end>

<start>
Sımsıcak konuşurdun konuşunca
ırmak gibi rüzgar gibi konuşurdun
yayla kokuşlu çiçekler açardı sanki
çiğdemler güller mor menevşeler açardı
Sımsıcak konuşurdun konuşunca
   Hâlâ koynumda resmin
Dağları anlatırdın ve dostluğu
bir ceylan gibi sekerdi kelimeler
Sesini duymasam çölleşirdi dünya
dağlar yarılır ırmaklar kururdu
bulutlar çökerdi yüreğime
   Hâlâ koynumda resmin
Gün akşam olur elinde kitaplar
ve bir demet çiçekle çıkıp gelirdin
bir kez bile unutmadın 'merhaba' demeyi
ve en yanık türküleri nasıl da söylerdin
bir dostun vurulduğu gün
   Hâlâ koynumda resmin
Kaç mevsim kırlara çıkıp
çiçekler topladık mezarlar için
Belki ürküttük tarla kuşlarını
belki kurdu kuşu ürküttük
ama aşkı ürkütmedik hiç
   Hâlâ koynumda resmin
Ve hâlâ sımsıcak durur anılar
sımsıcak ve biraz boynu bükük
Ne varsa yaşanmış ve paylaşılmış
yasak bir kitap gibi durmaktadır
ve firari bir sevda gibi
   Şimdi duvarlarda resmin
(1981)
<end>

<start>
Bütün ayraçları kaldırdın ama unuttuğun 
Bir şey vardı yine de, çiçekleri sulamadın
Gökyüzü sarardı o zaman bulutlar kirlendi 
Ve ne kadar az konuşur olduk günboyu
Birden ayrımsadık ki ayrılık orda başlıyor 
Tam da susuşların birbirine eklendiği yerde
Ezberlenecek hiçbir şey yok bu dünyada
Kirletilmemiş bir bulut bile yok artık
Böyle diyorsun her yolculuğa çıkışımda
Yaşadığın kent de sana benziyor gitgide
Ne zaman dönmeyi düşünsem yangın çıkıyor
Ya da erteletiyorum biletimi son anda
Uzun bir sessizlik oluyorsun dağlara baksam
Karşılıksız mektuplar kadar burkuluyor kalbin
Yazdığım şiirler de canımı sıkıyor artık
Fotoğraflarımı yırtıp atıyorum tek tek
Ve ben bütün yapraklarımı döküyorken şimdi
Eylül diyorsun, tam da orda başlıyor ayrılık
Üşüyünce ağlıyorsun yalnızım dememek için
Uçaklar gemiler trenler çiziyorsun duvarlara
Kendine bir deniz bul artık bir de rüzgâr
Parçalanacağın bir uçurum bul bu dünyada
Tek tutkun o kenti bırakıp gelmek olmalı
Ve gelirken havaya uçurmak bindiğin otobüsü
Birden ayrımsadık ki ayrılık orda başlıyor
Tam da çiçeklerin sulanmadığı yerde
Konuşacak bir şeyler bulamıyorsak günboyu
Derim ki ayrılık gündemdedir ne yapılsa
Ve sen bütün ayraçları kaldırdığını sanmıştın
Ama unutmuşsun yine de ayrılık ayracını
<end>

<start>
Kimdi cesaretimi kıran,üstelik
Yeni serüvenlere hazırlarken kendimi
Sesimi cılız,rüzgarımı yelkensiz
Bulan kimdi, ki şimdi geniş zaman
Kipiyle düşürüyor gölgesini anılarıma
Ama kimdi adını bir kadına ödünç verip
Doruklara çekilen büyülü doruklara
Biz Asmin dedik ona,sevgilim,kadınım,
Anamdı belki, ama o çoktandır
Üç bin metrenin altına inmiyor artık
İçimde bir fil sezgisi,kopup gitmeliyim
Dağlara yazmalıyım aşkı ve ayrılıkları
Asminli düşler kurmalıyım ya da birisi
Karşılık bulmalı canımı yakan sorulara
Kim demiyorum kim olursa olsun
Boynu kırılan bir oyuncaksam hırçın
Bir çocuğun elinde, ki celladım
Gözlerimi de oymuştu fırlatıp atarken
Yine de özlüyorum onu, niyetçi
Tavşanlara dönerken beklediklerim
Aynı soruyu sormaktan, minör
Ağrılardan yoruldum,gitmeliyim buralardan
İçimde buharlaşan cıvayı soluyorum artık
Yoruldum yoruldum yoruldum
Gereklilik kipinde yaşamaktan.
<end>

<start>
Karda izler bırakıyorum avcılar peşime düşsün
Bir uçurum kıyısında vursunlar beni ki dünya
Uğuldayıp duran bir uçurum değil miydi zaten
Karda izler bırakıyorum avcılar peşime düşsün
Adımı yazıyorum kar üstüne ve ıslığını çığlık
Gibi incelterek yetişiyor ardımdaki tipi bana
Siliyor adımı bir dal kırarak çam ormanından
Geçmişim kar sessizliğiyle özetleniyor artık
Anılarım buz tutmuştur aşklarım kar yangını
Ömrüm parmak uçlarımda eriyen bir kar tanesi
Karda izler bırakıyorum avcılar peşime düşsün
Kar yağıyorken milyon bekerel hüzün yağıyordur
Derim ki kar ve hüzün bir aşkın seyir defteridir
Yolculuklar ve ayrılıklarla anlatılabilir ancak
Karda izler bırakıyorum avcılar peşime düşsün
Bir uçurum kıyısında vursunlar beni, vursunlar
Bir kahkahayla çekip giderim karlı ovalardan
Şairler vurulmalıdır, hayat yakışmıyor onlara
<end>

<start>
Sen dostumdun benim gülünce güneşler açan
Bulutlara rüzgara asarım suretini her akşam
Her akşam bir mektup yazarım dağlar kadar
Meşeler göğermiş diyorsun, varsın göğersin
Anlamını yitiren bir şeyler mi var şimdilerde
Yazdığım şiirlere yabancıyım, sokaklara yabancıyım
Taşı delemiyor bir çığlık ve apansız 
Su oluyorum ipince, kendime sızıyorum
Dünya yetmiyor bazan, bırakıp gidebilir miyim?
Kuşları ürkütülmüş bir dal gibiydin, öylesine mahzun!
Efkar da yakışırdı sana, ilk kadeh kekik kokardı
Unutalım mı şimdi kente indiğimiz o ilk günü
Sabahlara kadar okuduğumuz o kitapları
Sabahlara kadar düşüncelerimizde yaşattığımız hayallerimizi
Kar aydınlığında yürüdüğümüz o yolları
Sen dostumdun benim gülünce güneşler açan
Bulutlara rüzgara asarım suretini her akşam
Her akşam mektup yazarım dağlar kadar
Kayıp bir adresten geliyor sesin şimdi, üşüyorsun
Unutma dostumsun sen, neredeysen orda ölmek isterim!
<end>

<start>
I
Bekle beni küçüğüm
umudu karartmadan
sevinci yitirmeden bekle
döneceğim bir gün elbet
bekle beni
Bahar geldiğinde
kırlara çıkacaksın
dizboyu otlar üstünde
koş koşabildiğince
ve sakın yitirme neşeyi
Kırların sessizliğinde
yüreğinin sesini dinle
ve orada benim için
küçücük bir yer ayır
ve bekle beni küçüğüm
Doğa pervasızdır biraz
bakarsın en olmaz yerde
masmavi bir su fışkırır
ve suyun ışıldayan göğsünde
sevincin nilüferleri
Bahar şaşırtmasın seni
sırtüstü uzan bir gölgeye
suların, kuşların sesini dinle
ve bekle beni orada
döneceğim küçüğüm
Mapusane türküleri
hüzünlüdür biraz
belki her dinleyişinde
yüreğin burkulmakta
için sızlamaktadır
Ama acılara alışılmaz
birşeyler var değişecek
birşeyler var
değiştirmemiz gereken
önce acılardan başlanacak
Beş on yıl dediğin
pek kolay geçmeyebilir
üstelik bu savaş
bu kahredici kıyım
bitmeyebilir daha uzun süre
Ama sen sahip çıkarak
yaşama ve sevince
bekle beni küçüğüm
acılar bitecek bir gün
sevgiler çiçek açacak
Mapusane türküleri
hüzünlüyse de biraz
yüreğin burkulmasın
için sızlamasın sakın
ve bekle beni küçüğüm
III
Kış kıyamet bir gün
bakarsın çıkıp gelmişim
varsın azgınlaşsın tipi
ve uğuldayadursun
dışardaki rüzgâr
Sakın şaşırma küçüğüm
üşümüş bir serçe gibi
titremesin ellerin
apansız çıkıp geleceğim
kış kıyamet de olsa bir gün
Uğuldayan bu rüzgâr
bu delice yağan kar
ürkütmesin seni
direnmektir artık
bekleyişin öbür adı
Sen türküler söyle
ve gülümse küçüğüm
çünkü sesinin
ırmağıyla yeşerecek
hasretin bozkırları
Bekle beni küçüğüm
umudu karartmadan
sevinci yitirmeden bekle
döneceğim bir gün elbet
beke beni küçüğüm
(Saklı Kalan)
<end>

<start>
Göz değil bunlar kesinlikle değil
irin gibi bir nefret akıyor sadece
Dudaklar yok burun yok alın yok
yüzü yok bu mumyalanmış yüzün
Ölümün rengi gri midir ya da korkunun
Gri midir insan hayvana benzetilirken
Uzun ve pis bir sakal sarkıyor
göğsüme iliştirilen rakamlara
İşte 81 yılından fotğraf
albümlere hiç girmeyecek
<end>

<start>
Yüreği ağzında bir çocuk
Gibi alırken kalemi elime
Beceriksiz, acemi ve olasıya
Yapayalnızım her defasında
Bu sonuncu olsun diyorum
Ömrümün eksiksiz tek şiiri
Yazılsın artık kırk yaşımın
Ve bir aşkın bittiği bu gece
Akbabalar bin yıl kelebekler
Bir mevsim yaşarlarmış ki aşk
Da kısa ömürlüdür, başlar
Gibi biter yaşanmışsa eğer
Yaşanan ne varsa hoşgörünün
Bir parçasıdır artık ama ben
Yine de yakabilirim bu gece
Bütün anılarımı bir şiir için
Sonra irkiliyorum, anılarım yoksa
Dostlarım da terkedilmiştir yangın
Sürüp dururken yurdumda ki o zaman
Kıymeti harbiyesi nedir bu şiirin
Sabaha karşı dilim paslı
Beynim keçeleşmiştir ve yangın
Yalnızlığıma sıçrarken üşüyor
Bütün sözcükler. Umut yoktur
Yüreğim diyorum, kekeme
Alıngan, serseri yüreğim
Sen nerden bilebilirsin
Bir şiirin nasıl yazıldığını
Ahmet Telli
<end>

<start>
Bulutları düşünüyorum kuşları ve aşkı
Tarihleri var da onların hattâ anıları
Vatanları olmadı hiçbir zaman ki onlar
Ayışığına karıştılar yeryüzünden göçerek
Ve bırakarak metal bir uygarlığı geride
Anladım ayaklarımın altındaki dünya değil
Çocuk sevinçleri ipinden koparılmış uçurtmalar
Bulutu ve suyu izliyor soluk bir sonsuzluk
Anladım yüreğimdeki rüzgârla sürükleniyorum
Üşüdüğümü unutuyorum yalnızlığımı da
Yasaksa artık bu ülkeden çıkmamız
Vatansız olduğumuzu bilelim diyedir
Mayınlayarak ömrümüzün kalan kısmını
Anladım vatansızlıktır bir şaire yakışan
<end>

<start>
Acının miladıyla başlayan bir hikayedir bu
yaşayıp gelmişiz ormanlar bir yanarak
her dönemeçte uğultulu uçurumlar
her şafakta uzun uzun kurt ulumaları
Ey masalcı
otur şu geyik postuna
ve anlat şimdi bütün bunları
Önce yaşadıklarımızı koy ortaya
hatamızı ve sevabımızı anlat
görelim nelere kahretmişiz bunca zaman
nelere göğüs germişiz görelim bir bir
bedeli ödenmiş midir şafağın, bilelim
yaşamak
yeni acılara sürgün etse de bizi
Hayatımız göründüğü kadar basit değil
ama anlaşılmaz gibi de değil öyle
çoğunu unuttuk belki şimdiden
belki bitti birtakım bekleyişler
umutlar da bitti bir zaman, sevgiler de
ama unutmayalım
zulüm de biter hayatımızda
<end>

<start>
Yetmiş iki gündür bir dolapta kilitliyim. Yalnızca anahtar
deliğinden hava giriyor ve ölü bir ışık sızıyor içeri. Yalnızlık
hiç de tanrısal değil, görkemli değil. O yalnızca geçmişle
gelecek, ölümle yaşam arasında kocaman bir karanlık nokta.
Geçmişi ve geleceği olmayan, ölümle yaşam arasında irinli bir
leke yalnızlık denilen. Şimdi ne varsa, anahtar deliğinden sızan
havayla ışıkta... (Farkına varsalar, kapatırlar mıydı onu da?) 
Bütün belleğimdekileri yokettim. Elektrikli bir aygıtla yaktım,
jiletle kazıdım. Çığlıkların aralığından uçurdum hepsini, kül
edip savurdum.
Adımdan gayrısını bilmiyorum.
Zamanı yiyip bitirdi karanlık. Gece yoktu. Güneş çoktan
kömürleşmiş ve yeryüzü yapışkan bir karanlıkla örtülmüştü.
Yabanıl sesler geliyordu derinlerden ve karanlığı ince bir bıçak gibi
yırtıyordu. Saklayan kırbaç gibi... Acı duvarını aşan bu
sesler, madeni bir gürültüye dönüyor ve yerkabuğunu
zorluyordu artık. Sesim yoktu. Karanlığın karnında yitirdim
sesimi. Kör bir kuyuda unutulan Yusuf'tum belki. Ama
durmadan soruyorlardı. Tanrılar bilmiyordu sordukları şeyleri,
peygamberler büsbütün hain çıkmıştı. Ama yine de soruyorlar,
soruyorlar, soruyorlar...
Adımdan gayrısını bilmiyorum.
İki şeyi bilmek istiyorum. (Belki aynı şeyi iki kere bilmek
istiyordum.)  Duvarların rengi neydi? Derimin rengi neydi? 
Dokunuyorum duvarlara; parmak uçlarımla, avuçlarımla,
dilimle dokunuyorum. Duvarların bir rengi olmalı. Ama hiçbir
duvarcının, hiçbir ressamın bu rengi bildiğini sanmam. Adı
yoktu bu rengin, kimyası yoktu. Belki renksizliğin rengiydi bu.
Çürüyen bir bedenin kokusuydu duvarların rengi...
Adımdan gayrısını bilmiyorum.
Bir böcek gibi antenlerimi gezdiriyorum bedenimde. Anahtar
deliğinden sızan ölü ışıkta ellerime bakıyorum. Ellerim... Sanki
bir kadının memelerini hiç okşamamış, sicaklığını duymamış.
Ellerim... Her dizesi çığlık olan şiirleri hiç yaratmamış sanki. Ne
beyaz tenliyim artık, ne esmer, ne de kara... Cüzzamlının,
vebalının bir rengi vardır. İrinin bir rengi... Ölünün bile bir
rengi vardır ama derimin rengi yoktu. Belki çürüyen bir kentin
rengiydi bu. Çürüyen bir dünyanın...
Adımdan gayrısını bilmiyorum.
Killi, ayakları üzerinde duramayan bir yaratıktım artık.
Soyumun neye benzediğini unuttum. 'İnsana benziyorlardı'
diye duymuştum bir vakitler. Demek ki şimdi maymun
halkasında insanlık...
Adımdan gayrısını bilmiyorum.
Ağzımı anahtar deliğine dayayıp havayı emiyorum. Böcek
sokması gibi bir yanma duyuyorum boğazımda. Oysa kuru bir
yaprağı bile dalından düşürecek gibi değil bu esinti. Belki
çöle dönmüş toprağa tek yağmur damlasının düşüşü yalnızca.
Çamur gibi bir yağmur damlası... Ama toprak, bu damlayla
çatlatacak bağrındaki tohumu. Çöl, bütün vahalarını bu
damlayla yeşertecek... Genzim yanıyor. İnce bir kan şeridi
sızıyor dudaklarımdan. Kirli, sıcak ve simsiyah...
Adımdan gayrısını bilmiyorum.
Suyum, bir litrelik karton süt kutusu içinde. Yetmiş iki gündür
sakındığım ve hergün ancak bir kere dudaklarımı
değdirdiğim... Dilimi bir köpek gibi değdirdiğim. (Dilin suya
dokunuşu... Bir süngerin denizi yutuşu yani. Bir çölün seraba
kesilmesi bir an için.)  Her gün ancak bir kere değdiriyorum
dudaklarımı suya. Dilimi kaçırıyorum artık. Sünger, bütün
vantuzlarını birden uzatmasın diye... Bataklıktaki suyun da bir
su yanı vardır. Çürüyen bir bedenin bile dayanılabilir
kokusuna. Kutuda kalan son bir yudum su, bu bile değildi
artık. Küstü, öldürdü kendini su...
Su çürüdü...
Adımdan gayrısını bilmiyorum
<end>

<start>
Sülfür inceldi ve en yorgun yerinden kırıldı ayna
Tenhaydı düşlerim, geceydi, çıkıp geldim işte
Su ve ateş bir de gülünç yalnızlığım var sana
Getirebildiğim, kokularını yitirmişti çünkü güller
Suyu dinle  ateşi yak özledim demek bu
Parasız yatılı hüzünlerden ne kalır geriye
Biraz Tamil biraz Türküz ayıptır söylemesi
İntiharsa günahtır külliyen yasak bilirsin
Pısırık bir ihtilal gibi getirdim sana bunları
Bir de belleğim, başıma bela hazin ve komik üstelik
Hatırla eskiyen meydan saatini, çocukluğundur
Tayyare pulları getirdim sana evden kaçışlarımı
İstersen yok say bunları tespih de yapabilirsin
Beni vur saatin altında seni seviyorumdur bu
Şiir yazan bir adamın fotoğrafı var yanımda
Kendini ölümlü sanıyor onu getirdim ganimettir
Büyüdü büyülenerek, taşlayarak kovdu kabilesi onu
Suyun öte yakasında yaşadı, Sisyphos dediler adına
Sülfür inceldi ve en yorgun yerinden kırıldı ayna
Ayna pusluydu bunca yıl nice sır taşımaktan
Kırılmanın sesini duydum ve onu getirdim sana
Unutulmaya geldim işte onarılmaya değil
Kov beni kabilenden ama bekliyorum demek bu
<end>

<start>
Deli kuş bilir misin nedir  
türküler kadar sevdalanmak   
duyabilmek yüreğinde   
bir depremin uğultusunu
Suya düşen bir karanfilse yüreğin
bırak kendini ırmağın türküsüne gülüm
vursun seni o taştan bu taşa
o çağlayandan bu çağlayana
Kavgadan uzak kalmışsan
sevdadan da uzaksın demektir
devinmez yüreğinin mağması
çatlamaz sabrın kara taşı
(Huznun isyan olur)
<end>

<start>
Hiç özlemedim seni 
Özlemek dostluktandır 
dostluğundan öte bulmalıyım seni
Sıcaklığını bulmalıyım 
dokunuşlarını, kenetlenişi 
Terimizle sulanmalı yeryüzü 
güneş terimizle ışıldamalı sabah olunca
Apansız fırtınalar çıkmalı 
sarsılmalıyım
Özlemek 
yanında olmak isteğidir 
gülüşünü görmek biraz da 
Hiç özlemedim seni
Saçlarına gül takmam 
bir ırmak gibi akıtırım ovaya 
soluğunla yanar 
dudaklarımın bozkırı
Akkor halindeki ufuk 
bakır bir tel gibi eriyip gider 
kraterler ortasında kalırım
<end>

<start>
Gün batarken sula fesleğenleri
balkonun kokusu sokağa taşsın
sokaklar kayıp çocuklar gibi
hırçındır, ürkek ve biraz şaşkın
Sular bulutlanır sen susarsın
ve kent çıngıraklı bir yılan kadar
zehirlidir artık sevgilin mahpusken
üstelik kirli bir lekeye döner umutlar
Acılar katlanır mendil yerine
sarışınlaşırsın bu kaçıncı güz
ellerin üşür, çiy düşer çiçeklere
beklediğin mektuplar da gelmez
Bomboş sayfalara dönerken aklın
tecrit'teki kitabı fareler kemiriyor
ve düşlerin sonsuz bir boşluktayken
bir sigara yakıyorsun, tutuşuyor sular
Akşamı geciktirebilirsin belki
suladığın fesleğenlerle, kimbilir
ama vaktin ayırdındadır şimdi
kuşlar, çocuklar ve mahpuslar
Usulca inse de koldemirleri
(Feride için)
<end>

<start>
(Öner' in anası için)
Kayıp duruyor bakışları
duvardaki resme ve kapıya
oğul mu beklediği, sevgili mi
Belli ki yaşıyorlar hala
uzun uzun yaşıyorlar belli ki
bırakıp gittikleri anılarıyla
Çıkıp gelirler bir gün belki
Üşümüştür çünkü toprağın
soğuk yalnızlığında birisi
Öteki arkasında parmaklığın
<end>

<start>
Uğuldayan ve hep uğuldayan 
bir orman kadar üşüyorum şimdi 
yanlış rüzgârlar esiyor dallarımda
yanlış ve zehirli çiçekler açıyor
Kanımda kocaman gözleriyle bir çığlık
Su ve ses kadar beklediğim
ne kaldı geride, bilmiyorum
uzanıp uyumak istiyorum gölgeme
ve sarınmak o kocaman gözlerin
uğuldayan rüzgârlarına
Bir acıyı yaşarım ve zehrinden
çiçekler üretirim kömür karası
uçurum kadar bir yalnızlık 
yaratırım kendime, atlarım 
Anısı yoktur küçük rüzgârların
Yapraklarım yok artık kuşlarım yok 
büsbütün viran oldu dağlarım 
ezberimdeki türküler de savrulup gitti 
ömrümün karşılığı kalmadı sesimde 
sesimde yalnız ormanların gümbürtüsü
Yanlış, daha baştan yanlış 
bir şiirdi bu, biliyorum 
ve belki ömrümüzün yakın geçmişi 
bu kadar doğruydu ancak, kimbilir 
Kalbim unut bu şiiri
<end>

<start>
SOLUK BİR AY DOLANIYOR
KENTİN ÜSTÜNDE HER GECE
HER GECE BİLGE BİR GEZGİN
TAVRIYLA ADIMLIYOR YOLUNU
GÜZ YANIĞI BİR DURGUN
SESSİZLİKLE ÖRTÜLÜ HER ŞEY
VE YIRTILMIŞ BİR TÜL GİBİ 
SAVRULUP DURUYOR ZAMAN
SULARIN SESİNİ DİNLE ŞİMDİ
ORMANIN FISILDAYIŞLARINI
USULCA YARILIYOR DAĞLARIN GÖĞSÜ
BİR AŞKI DİNLENDİRMEK İÇİN
VE GÖZLERİ UZAK YAMAÇLARDA 
ARANIP DURURKEN BİR ŞEYLERİ
SESSİZ VE SAKİN BEKLEMEKTE
BEKLEDİKÇE BİLEYLENEN BİR YÜREK
BELLİ Kİ DAĞLARIN DENİZLERİN 
VE GÖLLERİN ÜZERİNDEN
SIYRILIP GELMEKTEDİR SEHER
BELLİ Kİ YAKINDIR
BELLİ Kİ YAKINDIR DOĞAYI 
VE HAYATI SARSACAK SAAT
<end>

<start>
Anlat bize yürüyüşün güzelliğini
koşunun rüzgarını, köpüren yeleyi
toynakların kızgın kıvılcımlarını
Kişneyen bir tayın sevincini anlat
öfkeyi ve sağırındaki mahmuz yarasını
Masallardaki şehzadeleri anlat bize
Avradın ve silahın kardeşisin ya
feodalın töresini anlat biraz da
ve terkinde karçırdığın kızları
Dağları anlat bize, eşkiya gecelerini
ölümleri ölümsüzlükleri anlat bize
sonra tahta'dan tunca dönüşünü
Senki hepsini görüp yaşayansın
<end>

<start>
evren 
yalnızlıktan da küçükmüş
düşlermiş asıl sonsuz olan.
evren 
umutlardan da küçükmüş
mutsuzluk daha büyükmüş meğer.
evren
sekizinci renge sarınan
metaforlarmış meğer.
evren
 hiçlikten de küçükmüş meğer
yaşamı ve ölümü ezberleyecek kadarmış
evren
küçük bir okyanusmuş meğer
kıyısında yelkenliler batan.
<end>

<start>
Ayağı kayan bir çocuk
Kadar şaşkınım, bilemedim
Düz yolda yürümenin imlâsını
Kanayan dizlerime bakıp da
Ağlamayı öğrenemediğim gibi
Sevgilisi değildim kadınlarımın
Bir papağan tüneğiydim belki
Ama birkaç sözcük öğrendiysem
Kadınlardan öğrendim, yine de
Bilemedim sevgilim diyebilmeyi
Büyülendim ama büyüyemedim
Aklım ermedi aynalara ve suya
Yüzümü gösterip kalbimi neden
Sakladıklarını öğrenemedim
Şaşkınım, cahilim ben bu dünyada
(Çocuksun Sen)
<end>

<start>
Hiç kimse bir aşkı
Onarmaya kalkmasın
Kaybedilmeye değer
En güzel anında bitirilmişse eğer
<end>

<start>
Sen kocaman çöllerde bir kalabalık gibisin,
Kocaman denizlerde ender bir balık gibisin.
Bir ısıtır, bir üşütür, bir ağlatır bir güldürür; 
Sen hem bir hastalık hem de sağlık gibisin.
<end>

<start>
Sana gitme demeyeceğim.
Üşüyorsun ceketimi al.
Günün en güzel saatleri bunlar.
Yanımda kal.
Sana gitme demeyeceğim.
Gene de sen bilirsin.
Yalanlar istiyorsan yalanlar söyleyeyim, 
İncinirsin.
Sana gitme demeyeceğim, 
Ama gitme, Lavinia.
Adını gizleyeceğim
Sen de bilme, Lavinia.
1957
<end>

<start>
Seni bulmaktan önce aramak isterim.
Seni sevmekten önce anlamak isterim.
Seni bir yaşam boyu bitirmek değil de, 
Sana hep, hep yeniden başlamak isterim.
<end>

<start>
Seni saklayacağım inan
Yazdıklarımda, çizdiklerimde,
Şarkılarımda, sözlerimde.
Sen kalacaksın kimse bilmeyecek
Ve kimseler görmeyecek seni,
Yaşayacaksın gözlerimde.
Sen göreceksin, duyacaksın
Parıldayan bir sevi sıcaklığı,
Uyuyacak, uyanacaksın.
Bakacaksın, benzemiyor
Gelen günler geçenlere,
Dalacaksın.
Bir seviyi anlamak
Bir yaşam harcamaktır, 
Harcayacaksın.
Seni yaşayacağım, anlatılmaz,
Yaşayacağım gözlerimde; 
Gözlerimde saklayacağım.
Bir gün, tam anlatmaya..
Bakacaksın,
Gözlerimi kapayacağım..
Anlayacaksın.
<end>

<start>
İnsansız adalet olmaz
Adaletsiz insan olur mu? 
Olur, olmaz olur mu! 
Ama, olmaz olsun
<end>

<start>
Ben sensiz olanlara seni aratıyorum, 
Ben sensiz kalanlara seni yaratıyorum, 
Seni saklayacağım, seni yazıp-andıkça
Kendimi çoğaltıyor, seni kuşatıyorum.
Unutturmayacağım, seni yaşatacağım, 
Kendimi çoğalttıkça, seni kuşatacağım, 
Her zamanda, her yerde sen bende yaşadıkça...
Sen evreninde sana seni aratacağım.
<end>

<start>
Bir gece,
Gecede bir uyku..
Uykunun içinde ben..
Uyuyorum,
Uykudayım,
Yanımda sen.
Uykumun içinde bir rüya,
Rüyamda bir gece,
Gecede ben..
Bir yere gidiyorum,
Delice..
Aklımda sen.
Ben seni seviyorum,
Gizlice..
El-pençe duruyorum,
Yüzüne bakıyorum,
Söylemeden,
Tek hece.
Seni yitiriyorum
Çok karanlık bir anda..
Birden uyanıyorum,
Bakıyorum aydınlık; 
Uyuyorsun yanımda.
Güzelce..
<end>

<start>
Kim o, deme boşuna...
Benim, ben.
Öyle bir ben ki gelen kapına; 
Başdan başa sen.
<end>

<start>
Yalnızlık, yaşamda bir an, 
Hep yeniden başlayan..
Dışından anlaşılmaz.
Ya da kocaman bir yalan, 
Kovdukça kovalayan..
Paylaşılmaz.
Bir düşün'de beni sana ayıran
Yalnızlık paylaşılmaz
Paylaşılsa yalnızlık olmaz.
<end>

<start>
Bir akşam-üstü pencerenden bakıyordun
Ağır ağır, yollara inen karanlığa.
Bana benzeyen biri geçti evinin önünden.
Kalbin başladı hızlı hızlı çarpmaya..
O geçen ben değildim.
Bir gece, yatağında uyuyordun..
Uyanıverdin birden, sessiz dünyaya.
Bir rüyanın parçasıydı gözlerini açan,
Ve karanlıklar içindeydi odan...
Seni gören ben değildim.
Ben çok uzaktaydım o zaman,
Gözlerin kavuştu ağlamaya, sebepsiz ağlamaya.
Artık beni düşünmeye başladığından
Bıraktın kendini aşk içinde yaşamaya..
Bunu bilen ben değildim.
Bir kitap okuyordun dalgın..
İçinde insanlar seviyor, ya da ölüyorlardı.
Genç bir adamı öldürdüler romanda.
Korktun, bütün yininle ağlamaya başladın..
O ölen ben değildim..
<end>

<start>
Gülüş bir yanaşım'dır bir öbür bir kişiye; 
Bir'den iki kişiyi döndürür bir kişiye..
Anılarından kale yapıp sığınsa bile, 
Yetmez yalnız başına bir ömür bir kişiye.
<end>

<start>
Giderken bura için, gelince ora için, 
Gününde ve gecende kendince ora için
Sakladığın kendini böldün iki yarım'a; 
İki kez yaralandın bir yarım yara için.
<end>

<start>
-I-
Ağlamak, 
Unutmak kadar kolaydır inan. 
Sevin ağlayabiliyorsan, 
Sevin ağlıyorsan, 
Gül ağlayabiliyorum diye, 
Gül ağlıyorum, ağlıyorum diye. 
Sana birşey yapamam 
Ağlayamıyorsan...
-II-
Ağlamak, 
Bazı acılarda yetmez, 
Bazı ölümlere..
Örtüsüdür bazı acıların, 
Örter, örtülmez, 
Savunur bir süre.
Ağlayanlar sevinmeli, 
Sevin ağlıyabiliyorsan, 
Acılar art arda dinmeli..
Durur bir nöbetçi gibi, 
Durur bir bekçi gibi, 
Zamana gülmeli - gülmeli..
Sevin ağlayabiliyorsan. 
Unutmanın kardeşidir ağlamak. 
Uyur uyanır yatağında duyguların, 
Düşüncenin kucağında, hep çocuktur 
Ağlamak...
<end>

<start>
BAŞKA-KENDİLERİMİZ İLE
KENDİ-BAŞKALARIMIZ VE
KENDİ-BAŞKALARIMIZ İLE
BAŞKA-KENDİLERİMİZ ARASINDAN
“Akıllı olduğunu düşünemeyecek kadar akıllı
                                       Deli olduğu düşünülmeyecek kadar deli’nin    
                                       niçindenliğini bilmediği sıkıntısı geçiyor
Uyanmak, bir akşam bir adamı yatağından kaldıracak.
Adamın gözleri adama uyanışı anlatacak.
Gözleri gel gel diyecek.
Doğrulmak adamı kucağına alacak.
Adımın birincisi ayağına sarılacak.İkinci adım birincisinin içinden doğacak.
Adımlar ana-oğul babasız sıralanacak.
Adamın gözleri adama bak bak deyecek.
Pencere adamın gözlerini kuşatacak, 
Bakışlarını caddeye serecek
Görüşleri yayılacak.
Caddede insanlar gezinecek.
Oda bu sırada işe karışacak, 
Adamı dışına çıkaracak.
Çıkmak öbür fiillere komutan çıkacak, 
Merdivenlere indir komutunu verecek.
Merdivenler onu bir kapıya itecek.
Kapıya açıl komutu gelecek.
Kapı bu işi adama yaptıracak.
Evin içi dışına dönecek,
Burada adama karış komutu ulaşacak.
Adam saf saf yanaşacak, 
Bakmaya alışmak adama gördürecek.
Görmek adamı sürekli bunaltacak.
Adam gördükçe şaşıracak, 
Şaşırdıkça sürekli görecek.
Adam bilmek fiilini arayacak, 
Ama bulamayacak.
Adam geleni geçeni kendi sanacak.
Bu ne kadar çok kendim deyecek.
Hep başkalarını görecek.
Hani ben, nerede ben deyecek.
Anlamak isteyecek ─ bir istemeseydi─ .
Anlamakla bunu istemek yan yana gelecek
Bir çağ bitecek, biri başlayacak.
Neden-, niçin-, nasıl’a yönelecek ─ ya yönelmeseydi─ .
Anlamak fiili ─ ister istemez─ birden adama verilecek.
Adamın durumu belirecek, hızı gelişecek.
Ayarı insanca bozulacak.
Neleri anlamalı, neleri değil, ayıramayacak.
Başka-kendilerini görünce şaşıracak.
Kendi-başkalarını onlarla karıştıracak.
Önünden boyuna başkaları geçecek, 
Önünden boyuna kendisi geçecek,
Bu ne kadar çok ben deyecek.
Aralarında bir yabancı arayacak.
Kendinde bir yabancı arayacak.
Bu ne kadar çok yan yana ben deyecek.
Ben kendime nereden gireyim deyecek.
Ben kendimden nasıl çıktım deyecek, 
Ne zaman deyecek, niçin deyecek.
─ Deyecek de ne olacak─ 
Olan olacak olduğunca, olacağınca.
Bu andan o ana olanca.
İş işden geçecek.
Adama bir yardımcı fiil birden düşecek.
Adam onu ilkin bir şey sanacak.
Onunla düşünmeye alışacak.
Düşünceleri onunla kör-topal gidecek.
Adam bundan şımaracak.
Dur şununla bir iş göreyim deyecek, 
Eline cebi değecek.
Adam ile tabancası birleşecek.
O anda bütün öbür fiiller ondan geri alınacak.
Adam ateş edecek.
Bütün fiiller ona geri verilecek..
Adam birini vuracak..
Adam kendini vuracak..
Adam beni vuracak. Bilecek..
Ler, siniz.
Perde burada inecek.
Perdenin önündekiler donup kalacak..
Lar, sınız.
Perdenin arkasındakiler bekleyecek..
Ler, siniz.
Bir ölü yerde uzanık yatacak.
Vuranı görenler vurulanı görmek isteyecek.
Tıklım tıklım insanlar eğilecek.
Kim baktıysa görecek.
Yerde kendini görecek.
Hepsi başkayı umduğunda şaşıracak.
Dışlarına binlerce A çıkacak.
A’lar çelik teller gibi dolaşacak.
İçlerine birer nefes Hi dolacak.
Yerde yatanda herkes kendini tanıyacak.
Bir perde aralanacak
Vuran ortaya çıkacak.
Ortaya çıkanda herkes kendini tanıyacak.
Herkes kendini tanıyınca iş bitmeyecek, 
Başlayacak.
(20 Şubat 1955 Pazar-
                                                               21 Şubat Pazartesi, saat 3.20)
<end>

<start>
Konuşmak susmanın kokusudur.
Ya sus-git, ya konuş-gel, ortalarda kalma.
Yalan korkaklığın tortusudur.
Dürüst kaba ol, eğreti saygılı olma.
<end>

<start>
En kısa ceza
Ömür-boyu olandır..
Kimse bilmediğinden.
Kim bilir; 
Belki bir yalan'dır..
Kendiliğinden.
Bir korku'dur belki,
Saklanandır..
Çirkinliğinden.
Bir soru olsa gerek; 
Sorulmadığındandır..
Birden.
<end>

<start>
AŞK ŞARKISI
Ellerini ver, öpeceğim.
Binlerce el içindeyim, 
Şu beyaz çizgilerden gideceğim.
Ellerini ver, ver ellerini..
Seni öldüreceğim.
Gözlerinden gireceğim, 
İçinde yer edeceğim.
Sana oradan sesleneceğim; 
Ellerini ver, ver ellerini..
Seni öldüreceğim.
<end>

<start>
Bunca yıl yaşadım
Elime ne geçtiyse yitirdim
Biraz daha yaşayacağım
Yalnız bir şey biriktirdim
Bir bakış, bir görüş, bir duyu, bir düşünce
Belki aç kalacağım
Suçlanacağım ölünce
Biraz yazdım, artık hep yazacağım
Hüzünden baş alamadım
Görünce
<end>

<start>
Türkiye'de İstanbul ne ise, 
İstanbul'da gece ne ise,
Gecede yürümek ne ise,
Yürürken düşünmek ne ise, 
Seni unutamamacasına düşünmek ne ise, 
Unutamamanın anlamı ne ise, 
Seni sevmek ne ise, 
Saklayayım, yok söyleyeyim derken 
Birden aşka düşmek ne ise. 
Her neyse.
<end>

<start>
ALTINCI GÜN
Benim söylemek için çırpındığım gecelerde,
Siz yoktunuz.
<end>

<start>
Sevgi İle Sevgiye Karşı-Etika-164
Aşka gönül ile düşersen yanarsın. Zekâ ile düşersen kavrulursun.
Akıl ile düşersen çıldırırsın. Duygu ile düşersen gülünç olursun.
      Aşka düşmezsen kalabalığa karışırsın, ezilirsin.
      Sersem sersem bakınıp durma, bir yol seç.
<end>

<start>
ANMAK UNUTMAK
İki tür nokta var
Biri önüne ve ardına bakar, 
Biri ardına bakmaz, 
Ardını noktalar.
<end>

<start>
Geleceğim, bekle dedi, gitti.. 
Ben beklemedim, o da gelmedi. 
Ölüm gibi bir şey oldu..
Ama kimse ölmedi.
<end>

<start>
Beni öyle bir yalana inandır ki,
Ömrümce sürsün doğruluğu.
<end>

<start>
ALDANI-ALDATI
Benim düşlerimin içinde
O uyuyordu, duyuyordum.
Ben bir uykusunda onun,
Bir düş'ünde bulundum..
Uyuyordu,duyuyordu,
Avundum.
Benim düşlerimin içinde
O uyumuyordu, biliyordum.
Ben ne bir uykusunda onun,
Ne de bir düş'ünde bulundum..
Bulunsaydım,
Vururdum.
<end>

<start>
Bir çocuk doğdu, bendim.
Sıraya girdim insanlar içinde.
Alay-bayrak büyüdüm
Odalar, sofalar içinde.
Bir ayna doğdu, gördüm.
Sıraya girdi aynalar içinde.
İşime geldi, aldım,
Çarşılar, pazarlar içinde.
Bunca yıl yüzüne baktım.
Kendisini aşmadı
Olanlar içinde.
Bir sabah uyandım,
Duruyordu karşımda
Düşmancasına,
Bir cam,
Aldanmış,
Kendini ayna sanmış..
<end>

<start>
AŞKIN BALLADI
Andırırsın beni bana, bana beni, 
Dediklerinde, duyduklarında, 
Yazdıklarımda seni bana, bana seni, 
Söylemesem bile, saklamadıklarımda.
Ah hep aklımda, hep aklımda; 
Andırırsın seni sana, sana seni, 
Gözlerinde, kulaklarında, dudaklarında.
<end>

<start>
BİLSEYDİ EĞER
Bir şiir bir geceye değer, 
Bir şiir bir uykuya değer, 
Bir şiir bir uyanmaya değer, 
Bir şiir bir sigaraya değer, 
Bir şiir bir rakıya değer, 
Bir şiir bir şarkıya değer, 
Bir şiir bir türküye değer, 
Bir şiir bir ağrıya değer, 
Diye-diye..
Meğer.
<end>

<start>
Sen bana
Sen desen de, demesen de olur.
Ama ben sana sen deyeceğim.
Düşün dur.
<end>

<start>
Ben size ne yaptım
Çağrı mı, armağan mı, ceza mı
Ne vardı böyle karşıma geçecek
Ben ne yazılar ne çizgiler yitirdim hatırlamadım
Ne var ki sizinki onlar gibi gitmeyecek
Artık olan oldu
Gitmeniz gitmeseniz bir
Ben de düş kursam da kurmasam da
Aklıma yüzünüz gelecektir
Ben size ne yaptım, 
Ne kötülüğüm dokundu size
İnanın - hoş niçin inanacaksınız-
Sizi şu ana kadar tanımazdım
İnanmak, bilmek yakışmaz size
Karşıma çıkmayacaktınız.
Karşımda bir resim gibi şimdi
Kurmadığım düşlerin çizdiği, siz
Hem gözüme hem düşünceme 
Çakılıp kaldınız
Renklerinize ve biçimlerinize
Düş dışı gerçeklerin çizdiği siz
Beni benden çıkardınız
Beni benden aldınız
Göz görmeye-görmeye
Bir uzağa bıraktınız
Kendime dönmeye artık çok geç.
<end>

<start>
Yerin seni çektiği kadar ağırsın, 
Kanatların çırpındığı kadar hafif.. 
Kalbinin attığı kadar canlısın, 
Gözlerinin uzağı gördüğü kadar genç...
Sevdiklerin kadar iyisin, 
Nefret ettiklerin kadar kötü.. 
Ne renk olursa olsun kaşın gözün, 
Karşındakinin gördüğüdür rengin.. 
Yaşadıklarını kâr sayma: 
Yaşadığın kadar yakınsın sonuna; ne kadar yaşarsan yaşa, 
Sevdiğin kadardır ömrün.. 
Gülebildiğin kadar....................
<end>

<start>
o kadar da önemli değildir bırakıp gitmeler,
arkalarında doldurulması mümkün olmayan boşluklar bırakılmasaydı eğer.
utanılacak bir şey değildir ağlamak,
yürekten süzülüp geliyorsa gözyaşı eğer…
belirsizliğe yelken açardı iri ela gözler zamanla,
öylesine derince bakmasalardı eğer…
çabuk unutulurdu ıslak bir öpücüğün yakıcı tadı belki de,
kalp,göğüs ka....................
<end>

<start>
Hayatta ben en çok babamı sevdim
Karaçalılar gibi yardan bitme bir çocuk
Çarpık bacaklarıyla -ha düştü, ha düşecek-
Nasıl koşarsa ardından bir devin 
O çapkın babamı ben öyle sevdim
Bilmezdi ki oturduğumuz semti
G....................
<end>

<start>
sen miydin o yalnızlığım mıydı yoksa
                 kör karanlıkta açardık paslı gözlerimizi
                  dilimizde akşamdan kalma bir küfür
                    salonlar piyasalar sanat sevicileri
               derdim günüm insan içine çıkarmaktı seni
                      yakanda bir amonyak çiçeği
                   yalnızlığım benim sidikli kontesim
                    ne ka....................
<end>

<start>
başka türlü bir şey  benim istediğim: 
ne ağaca benzer, ne de buluta.
burası gibi değil gideceğim memleket
denizi ayrı deniz, ....................
<end>

<start>
Düş bir yaş dalından düşerse
Nereye düşer hiç düşündünüz mü? 
Yerde bir iz kalmayacak....................
<end>

<start>
Diyelim yağmura tutuldun bir gün
Bardaktan boşanırcasına yağıyor mübarek
Öbür yanda güneş kendi keyfinde
Ne de olsa yaz yağmuru
Pırıl pırıl düşüyor damlalar
Eteklerin uça uça bir koşudur kopardın
Dar attın kendini karşı evin sundurmasına
İşte o evin kapısında bulacaksın beni
Diyelim için çekti bir s....................
<end>

<start>
'Okumuş filler ki her birinin
Nice Bostan, Gülistan ezberidir.'
Mavi bir ışık yandı gözlerimde,
Gökyüzü öyle yakın
Çocuklar doğacak çocuklarım
Ve öyle yağmur ki toprak, koklarsın
Ellerin bütün hayvanlar alemi,
Hangi ağacı çalsam açıyor
Uzaylar uslu....................
<end>

<start>
Pencerelerin kenarından
Sarkmış tül perdeleri
Pembe Evin
Uçup uçup yüz sürüyorlar
Karşı tepedeki manastırın selvilerine
Rüzgârla eğilip doğruldukça
Sardunyalar, biberiyeler, 
Hiç korkma
Karada ölüm yok oğlum sana bugün
Leylekler daldı birden göğün acentasına
Gidip-gelme almak üzere Güneye hicret<....................
<end>

<start>
Akdeniz yaraşıyor sana 
       Yıldızlar terler ya sen de terliyorsun 
       Aynı ıslak pırıltı burun kanatlarında 
Hiç dinmiyor motorların gürültüsü 
Köpekler havlıyor uzaktan 
Demin bir çocuk ağladı 
Fatmanım cumbadan çarşaf silkiyor yine 
Ali dumdum anasına sövüyor saatlerdir 
Denizi tokmaklıyor balıkçılar 
      Bu sesler işte sessizliğini büyüten toprak 
      O sesinin sardunyalar gibi konuşkan sessi....................
<end>

<start>
Ustamız Eluard’ın izinden
Kan yasası bu insanın: 
Üzümden şarap yapacaksın
Çakmak taşından ateş
Ve öpücüklerden insan....................
<end>

<start>
Yabancı bir televizyon görüncesinde
Bitkilerin nasıl....................
<end>

<start>
Şu gökteki ay var ya    
Şu boktan şu yarım ay
Bakarsan bakarsan bakarsan
Bi tek sözüme bakıyor benim
                            dolunay olmak için
O bana bakıyo....................
<end>

<start>
Belkim bir kertenkeleydim
piç edilmiş bir yağmurun serini
bir güzelin çirkiniydim
çirkinlerin en güzeli
yeşil koşsa güneşlerin gölgesi
ben en hızlı yeşiliydim
kurbağa yarışlarında annemin
çatal matal kaç çataldım kimbilir
bin dereden bir kendimi getirdim
haydan gelip huya giden bir huysuz
heyheyler içinde bir heydim....................
<end>

<start>
Çekirgeydi Raşko’nun elindeki güvercin 
Raşko’da mengeneydi, bu beynimizde kalsın! 
Çekmişler ıstor....................
<end>

<start>
Bir çift yaprakmış dalında yumuşacık
Tutmuşum tutmuşum ellerinden senin
Düşmüşüz yav....................
<end>

<start>
Ne zaman Mühürdar'a gelirsem Çin'den
Bir güzel susmak geliyor içimden
Bir kız sevmistim gıllıgışlı
Yuvamı yapan bir ....................
<end>

<start>
Farzet hiç ayrılmadık
Gözümde tüt....................
<end>

<start>
Kuşlar vardır, cana benzer havalarda: 
Soguksa kar, baharsa yaprak; 
Bir başına büyür toprakta ömrümüz, 
Güneşle yeşil eller....................
<end>

<start>
Her Donkişotun bir yeldeğirmeni vardır
Benim ki Heybeli’de
Yarı ya....................
<end>

<start>
Bileklerimizi morartmis yeni Alman kelepceleri,
Otobusun kaloriferleri bozuldu Kaman'dan son....................
<end>

<start>
Davaci zengin, davali yoksulsa 
Zenginden yana isler yasa
Davaci yoksul, davali ....................
<end>

<start>
Dün gece seyrimde gördüm cerenim.
Kızlar ne kadar çok seviyorlarmış ki seni
Mosmor olmuş gülyazısı bedenin
Mosmor olmuş gülyazısı b....................
<end>

<start>
Alnımda bir ağustos böceği
Yapraktan bedenim
Ağaçtan bademim
Bu zincirinden boşanmış poyrazda
Uçuyoruz dolunaya doğru
Yel yepelek yelken kürek
Uçuyor....................
<end>

<start>
Koyunlar keçiler ve koçlar için
Ne k....................
<end>

<start>
bir yılan düştü vapurda yanıma
sarıldım denize....................
<end>

<start>
gölköy adında bir yer varmış gelibolu'da 
televizyonda gösterdiler geçen gün. 
gelenek edinmiş köy halkı, 
'ben kendimi bildim bileli bu böyledir' 
diyor muhtar: 
29 ekim’de toptan sünnet ede....................
<end>

<start>
I
Memelerim koparıyor
Yüzyıl süren bir yalnızlık
                           dile gelmişçesine
Nasıl nasıl bir sevinç yarabbi!
Ve ağrıya
        ağrıya tabi,
                ağraya
                    ağraya ağbi...
Nakkaş Tepe de ancak
                        bezmimize böyle gelmiştir
Gelincikleri ve Nazım Hikmet’leriyle
Yerbilimsel bir hapisten sonra
II
İçimdeki karanlığı patlatacağım
Zifiri bir su akacak
               kamışımdan toprağa
Bir kedi yavrulayacak
                       köpek dişli bir kedi
Ve böğürtlenler köpürecek ağzından
Yedikçe
          kendi
                 kendini
                        mayhoş
Ya da Posta Nazırı dedemden kalma
Mors’un en morundan bir karga 
Konacak karşıki direğin doruğuna
Düşmanlarım öyle doldurmuşlar ki onu
Ne kadar taşlasan boş
                    oynamıyor yerinden
Ben kargadan korkmam ama
                      bunun gözleri baykuş
Ve tüyleri güngörmedik deniz dipleri kadar ıslak
Ve ötüyor
        ötüyor
             ötecek
Beni ışığa bağlayan
               (Bağlayın beni ışığa!
                Gerin telleri gerin!) 
                beni  ışığa bağlayan
                             o gelin telleri
                             o gelin telleri
                                  kopuncaya dek...
Akpembe bahar yelkenleriyle
Güneşin rüzgarına gerilmiş
                           bir badem ağacı gibi...
İçimdeki karanlığı patlatacağım
Ve beynimin en ölümcül yaşlarıyla
                                        ağlaya
                                             ağlaya
Yepyeni bir insan
                pırıl pırıl bir can
                                 bitecek toprağa...
III
İki çöpçü geliyordu karşıdan.
Biri
     (Aynen Selahattin-i Eyyubi Haçlılar
     Seferinden, sanırsın, pos bıyıklarıyla
     Tarihin, süpürmeye gelmiş Prens Adalarını) 
Öbürüne
     (Marmara’yı bizim Yaşar Küklopsunun o
     Anavavza gözüyle dünyanın en güzel
     atlarının nered....................
<end>

<start>
En uzun kosuysa elbet
Turkiye'de de Devrim
O, onun en guzel yuz metresini ....................
<end>

<start>
Duru bir yeşildi ortalık
Akşam güneşi kırılmış bir mızrak boyu
Ve çocuk sesleriyle ....................
<end>

<start>
her şey yapılabilir 
bir beyaz kağıtla 
uçak örneğin uçurtma mesela 
altına konulabilir 
bir ayağı ötekinden kısa olduğu için 
sallanan bir masanın 
veya şiir yazılabilir 
süresi ötekilerden kısa 
bir ömür üzerine.
bir beyaz kağıda 
her şey yazılabilir 
senin dışında 
güzelliğine benzetme bulmak zor 
sen iyisi mi sana benzemeye çalışan 
her şeyden 
bir gülden bir ilk bir sonbahardan sor 
belki tabiattadır çaresi 
senin bir çiçeğe bu kadar benzemenin 
ve benim 
bilinci nasırlı bir bahçıvan çaresizliğim 
anlarım bitkiden filan 
ama anlatamam 
toprağın güneşle konuşmasını 
sana çok benzeyen bir çiçek yoluyla
sen bana ışık ver yeter 
bende filiz çok 
köklerim içimde gizlidir 
gelen giden açan soran bere budak yok 
bir şiir istersin 
“içinde benzetmeler olan” 
kusura bakma sevgilim 
heybemde sana benzeyecek kadar 
güzel bir şey yok
uzun bir yoldan gelen 
tedariksiz katıksız bir yolcuyum 
yaralı yarasız sevdalardan geçtim 
koynumda bir beyaz kağıt boşluğu 
her şeyi anlattım 
olan olmayan acıtan sancıtan 
bilsem ki sana varmak içindi 
bütün mola sancıları 
bütün stabilize arkadaşlıklar 
daha hızlı koşardım 
severadım gelirdim 
gözlerinin mercan maviliğine
sana bakmak 
suya bakmaktır 
sana bakmak 
bir mucizeyi anlamaktır
sağa sola bakmadan yürüdüğüm yollar tanıktır 
aşk sorgusunda şahanem 
yalnız kelepçeler sanıktır 
ne yazsam olmuyor 
çünkü bilenler hatırlar 
hem yapılmış hem yapma çiçek satanlar 
bahçıvanlar değil tüccarlardır 
sen öyle göz 
sen öyle toprak ve güneş ortaklığı 
sen teninde cennet kayganlığı iken 
sana şiir yazmak ahmaklıktır
bir tek söz kalır 
dişlerimin arasından 
ben sana gülüm derim 
gülün ömrü uzamaya başlar
verdiğim bütün sözler 
sende kalsın isterim 
ben sana gülüm derim 
gül sana benzediği için ölümsüz 
yazdığım bütün şiirler 
sana başlayan bir kitap için önsöz
sana bakmak 
bir beyaz kağıda bakmaktır 
her şey olmaya hazır 
sana bakmak 
suya bakmaktır 
gördüğün suretten utanmak 
sana bakmak 
bütün rastlantıları reddedip 
bir mucizeyi anlamaktır 
sana bakmak 
Allah’a inanmaktır
<end>

<start>
Soğuk ve şehirlerarası otobüslerde vazgeçtim çocuk olmaktan 
Ve beslenme çantamda otlu peynir kokusuydu babam... 
Ben seninle bir gün Veyselkarani'de haşlama yeme ihtimalini sevdim. 
İlkokulun silgi kokan, tebeşir lekeli yıllarında 
Ankara'da karbonmonoksit sonbaharlar yaşanırdı o zaman
özlemeye başladım herkesi... 
Ve bu hasret öyle uzun sürdü ki, adam gibi hasretleri özlemeye başladım sonra.. 
Bizim Kemalettin Tuğcu'larımız vardı... 
Bir de camların buğusuna yazı yazma imkanı... 
Yumurta kokan arkadaşlarla paylaşılan kahverengi sıralarda, 
solculuk oynamaya başladık.. 
Ben doktor oluyordum sen hemşire, geri kalanlar kontrgerilla... 
Kırmızı boyalarla umut ikliminde harfler yazılıyordu pütürlü duvarlara ve 
Türk Dil Kurumu'na inat bir Türkçeyle... 
Ağbilerimizden öğrendik, S harfinden orak çekiç figürleri türetmeyi.. 
Ankara'ya usul usul karbonmonoksit yağıyordu. 
Ve kapalı mekanlarda sevişmeyi öneriyordu haber bültenleri. 
Oysa Ankara'da hiç sevişmedim ben. 
Disiplin kurulunda tartışılan aşkım olmadı benim.. 
Sınıfça gidilen pikniklerde kıçımıza batan platonik dikenleri saymazsak..
Ankara'ya usul usul kurşun yağıyordu.. 
Ve belli bir saatten sonra sokağa çıkmamayı öneriyordu haber bültenleri. 
Oysa hiç kurşun yaram olmadı benim 
Ve hiç bir mahkeme tutanağında geçmedi adım 
Çatışmaların ortasında sevimli bir çocuk yüzüydüm sadece 
Sana şiirler biriktiriyordum fen bilgisi defterimde, ama sen yoktun 
Ben, senin beni sevebilme ihtimalini seviyordum, suni teneffüs saatlerinde 
Okul servisi seni hep zamansız, amansızca bir lojman griliğine götürüyordu 
Ben, senin benimle Tunalı Hilmi Caddesi'ne gelebilme ihtimalini seviyordum.
Ben, senin beni sevebilme ihtimalini seviyordum.
Yaz sıcağı toprağa çekiyor da tenimin çatlamaya hazır gevrekliğini 
Sonra otobüs oluyordum, kırık yarık yolların çare bilmez sürgünü 
Ne yana baksam dağ ve deniz sanıyordum 
Muş ovasının yalancı maviliğini 
Otobüs oluyordum bir süre 
Yanımızdan geçen kara trenlerle yarışıyordum, yanağım otobüs camının garantisinde 
Otobüs oluyordum 
Bir ülkeden bir iç ülkeye 
Çocukluğuma yaklaştıkça büyüyordum. 
Zap suyunun sesini başına koyuyordum şarkılarımın listesinin 
Korkuyordum 
Sonra iniyordum otobüsten 
Çarşıdan bizim eve giden, ömrümün en uzun, 
ömrümün en kısa, ömrümün en çocuk, 
ömrümün en ihtiyar yolunu koşuyordum. 
Çünkü sonunda annem oluyordum, babam kokuyordum sonunda.. 
Soğuk ve şehirlerarası otobüslerde vazgeçtim çocuk olmaktan 
Ve beslenme çantamda otlu peynir kokusuydu babam 
Ben seninle bir gün Van'daki bir kahvaltı salonunda 
Ben seninle sadece bilmek zorunda kalanların bildiği
bir yol üstü lokantasında 
Ben seninle, Ağrı dağına mistik ve demli bir çay kıvamında bakan 
Doğubeyazıt'ın herhangi bir toprak damında 
Ben seninle herhangi bir insan elinin 
terli coğrafyasında olma ihtimalini sevdim
Ben senin, beni sevebilme ihtimalini sevdim!
<end>

<start>
Sevmek gibi geliyordu her şey,
sevmek gibi gidiyordu kadın
adının anlattığı,canın teni yakmasıydı,
bir bulut evet ama aslolan
bulutun suyu yağmasaydı...
'bir insanı sevmekle başlıyordu her şey'
ve boşanmak için
en az iki şahit gerekiyordu
<end>

<start>
Kente yanlızlık gelirdi sen uyuyunca
Yüzümde mevsim değişirdi uyandığında
Bilmezdin gizliden seni sevdiğimi
Aşkın içimde solardı adın bahardı
Eteğini koştururdun sokağımızda
Sokak sus pus olur sana bakardı
Bilmezdin gizliden izlediğimi
Gözlerim gözlerinden korkardı
Hatırlıyorum adın bahardı
Sokakta bir bayramdı durakta bekleyişin
Sanki sonsuz bir ayrılıktı okula gidişin
Bilmezdin her sabah seni yolcu ettiğimi
Yüreğim yol boyu ardından ağlardı
Hatırlıyorum adın bahardı
<end>

<start>
Adını anmak güzeldi, 
dost ağızlarda sana dair cümlelerin
ıslatılması...
Adını anmak...
Yüksek sesle, kimsesiz gecelerin düşsel
avuntularına sırt çevirip senden söz açmak...
Biraz gülünç, biraz sitemkar...
güzeldi...
Adının Türkçedeki yankısı özeldi...
Seninle yoğurt yemek, kendi Kanlıcanlı, 
Sülalesi Kandilli yoğurtçunun mekanında...
Denize amors durup, yüzüne
cepheden bakmak güneşli bir mavilikte....
güzeldi..
İpe sapa konuşlanmaz bahanelerle elini tutmak, 
yüzünde
Yüzyıllık bir hasreti gidermek güzeldi...
Güzeldi'li geçmiş zamanları düşünüyorum
şimdi...
Cümlelerimiz öznesiz...Umursayan yok, 
Kanlıca'daki yoğurdu...
ve eşikteki öpücük, tarih bilinci olmayan bir
aşkın mührüdür artık...
<end>

<start>
değişen ben değilim
dönüşen savaş
yaşlanmakla ıslanmak aynı şey:
bir yağmurun gölgesinde ihtiyarlamak
şimdi ölüm bile yetmiyor
acılarımızı tartmaya
dostlar
alıngan bir sahili pinekliyorlar
bir merhaba'yı bıçaklar gibi artık
selamlaşmalar
değişen ben değilim
dönüşen savaş
artık zaman bile yetmiyor
yaşadığımızı sanmaya
yine de ışıklar bu kenti
güzelmiş gibi gösteriyor
geceleri...
geceler...
yani
Ahmet Haşim'in kafiyeleri....
seni aklıma düşüren
yerçekimi değil
yalancı yıldızlar
öyle uzaksın ki
üflesem soğuyacaksın
sarılsam okyanus
bir aşka yetecek kadar
ve anımsatacak kadar
sebepsiz bir ölümü,
acılarımız
ve kafiyelerimiz var...
işte hepsi bu kadar....
<end>

<start>
Sen beni sevmekten gidince ben bana borçlu kaldım
Ya sen bana fazla geldin ya ben sana az kaldım
Gitme bir adım öteye gülüm bir adımda gurbet olur
Gitme bir nefes öteye gülüm her nefes hasret olur
Aşk yasaklandı artık halka açık yerlerde
El tutmak yol açıyor diye hesapsız
Susmalara kaldırdık tüm tutuşmaları 
Yasak kelime oyunu yapmak
Yalan söylemek mecburi ve serbest ayyuka çıkmak
Artık yağmur sonraları toprak kokmak yok
Tomurcuklanmak günah
Ve bir insan gözü yüzünden 100 gün ardarda uyumamak
Kimse ölmesin diye 
Kimsenin aklında her sevdalı verdiği sözü geri alacak
Güneşi ayı ve hatta hiç bir tabiat olayı 
Şahit gösterilmeyecek hiç bir sevdaya 
Ne deniyorsa onu atacak kalp
Ve süresi24 saate çıkarılacak meskun mahallerde ağlamanın
Sen sesini alıp gidince ben burda dilsiz kaldım
Ya sen bana fazla geldin 
Ya ben sana az kaldım
Gitme bir adım öteye gülüm bir adımda gurbet olur
Gitme bir nefes öteye gülüm her nefes hasret olur
<end>

<start>
Aşkları da devralır mı
kalp nakli yaptıranlar?
<end>

<start>
Sus pus olmuş puslu bir İstanbul muydu yüzünyoksa çok bildik hüzünler mi taşınmıştı yüzüne.
Dolmabahçe'de, çay tadında...
Divit ucuyla yazılmış bir aşkın sureti vardı avuçlarında, tarih bir başka iklimin kıvamını gösteriyordu.
Ben rehnedilmiş yelkovan gibi...Hani akrep'i seven ama yüreği takvim yokuşlarında...
       Sinemada elinin elimde terleyişinin bir anlamı olmalı, sesinin sesimde yankılanmasının...Sanki perdedekine üzülmüş ya da sevinmişsin de tesadüfen akmış yüzün içime...Yalan! Sen perdeye bakıyorsun, fikrin benim seyir defterimde...Ve ben amerikanca bir filmi kürtçe seyrediyorum.
Kadın, Beyoğlu'nda bir kış akşamında, üstündeki deri montun sahibine küs, soğukluğundan muzdarip yürüyordu...Adam da...Yürümek hiçbir şeyi çözmüyordu, bazı aralık akşamlarında...Parmağında yaralı bir öyküyü taşıyordu adam...Kadının yüzünde bir hüzün...Hüzünlü aralık akşamında bir yüzük...Yüzüğün yüzünde dünya güzeli bir kadının kehaneti...Soğuğun ve karanlığın vehameti! 
       Hayatı, bir başkasının pantolonu gibi küçültülmüş, daraltılmış..İlk sahibinin o pantolonla yaşadığı şeyler, yani pantolonu pantolon yapan anılar, bazı ilkbahar bereleri yüzünden yapılan yamalar, ter tüketen yazlar...Yaşananlara bir beden büyük geliyor artık hayat! 
        Bir aşkı paylaşmak için çok geç, bir paylaşıma aşık olmak içinse erken...Beni sevda yerimden vurdu yine zaman...Şimdi sana söylenecek tek cümle: 
      BENDE SANA YETECEK KADAR BEN KALMADI...
<end>

<start>
Yaşamak uğruna
ölmek bu olsa  gerek
Sevmek uğruna 
acı çekmek bu olsa  gerek
Hayat uğruna 
savaşmak bu olsa  gerek
Peki ya  senin uğruna
Üzülmek niye?
<end>

<start>
Gülüşünde bir mana var, 
Saklayamazsın.
Sarılışında ne düşler, 
Ne düşükler, 
Sakınamazsın.
Aynı yolları, 
Kimsesiz mekanları, 
Birlikte özleme hasreti...
Yalnızlığımın dert ortağı gastrit...
Gülüşünde bir mana var, 
Saklayamazsın.
Bütün iç savaşlarda, 
Rehin alındı bu yürek
Kandıramazsın.
Hangi çekilişin
Büyük ikramiyesi bu, 
En uzak sevişmelerin
Yeni yetme utancı.
Lakin aşk, 
Biraz da utanmaktır yaşamaktan, 
Sakınamazsın...
Yeni yetmelik işine gelince: 
O zaten hepimizin gizli öznesi
Türkçede var.
Bazı dillerde yok.
Gülüşünde bir mana var, 
Saklayamazsın.
Kime niyet kime felaket bu aşk, 
Anlayamazsın.
Ödümüz patlıyor acı çekmekten
Oysa; 
Biraz da acıdır, 
Aşkın mayası.
Kaçınamazsın.
Gülüşündeki manayı saklayamazsın.
Tutunacak yerimiz yok, 
Resmi tutanaklarda.
Gülüşünde bin yıllık hasret var, 
Saklayamazsın.
..........................
Bu yazık karşılaşmanın
Alnımıza çakılıyor anafikri:
Aşka cesaretimiz yoksa
Başka zaman görüşürüz!
<end>

<start>
bir kuğunun boynuna dokunurken…
yol bir yere gitmez
içerde
düz saçlara uğrar
ayak üstü bir akşamüstü
her plansız ürperişin sonu
hüsran
ve hüsran
çok sanat müziği bir kelimedir
yol bir yere gitmez
o bir durma biçimidir
yol yoluyla gidebilir yare
yoldan çıkabilir apansız
ve ömür bitebilir yoldan önce
ama yol bir yere gitmez
o bir durma biçimidir
yaşamak
hızlı bir ölme biçimidir
düşünce ışıktan yavaşsa
erken gidilmelidir
gerdan sözcüğüne
bir kuyumcuda da rastlayabilirsin
bir kasapta da
kalbin sızlamaz
bir kuzu yüreğini vitrinde görünce
o bir beslenme biçimidir
ama korkarsın
kurdun sevdiği havadan
ayakkabı yaparsın yılandan
yol bir yere gitmez
o bir durma biçimidir
her garantiyi istersin hayattan
oysa ölümle yaşam arası
uzun malum ince bir yol
bir yere gitmez 
o bir ölme biçimidir
iyi yolculuklar denmez bir gidene
yapılamaz çünkü
çok yolculuk bir seferde
yolcu denmez her gidene
herkes o yolun taraftarı olmayabilir
hiç bir sürgün
gittiği yolu sevmez mesela
yol bir yere gitmez
o bir susma biçimidir
soğuk bir taşıtın uğultusunda
(ağustos 2000, gevaş)
<end>

<start>
Aşkımız iki gözlüklünün öpüşme çabasıydı; 
gözlükleri çıkarmak hiç aklımıza gelmedi.
Hiç düşündün mü belki 
Belki, eline en yakışan  takı benim elim. 
Belki de en belli olacak yalan, benim söylediğim... 
Belki sen ve belki ben...
Yoksulluk, kirden rengi tanınmayan 
bir beyaz  tutsaklık... 
İnsan kendine iltica edebilir mi?
Ölü olarak ele geçiriliyor en sıcak insan sözleri.. 
Ve hüznüm bir kamu morgunda işe başladı.
<end>

<start>
Yerle yeksan, ıslak saçlı, kem gözlü, 
Kavim göçlerinden bu yana ağlayan 
Ve durmadan 
Cep kanyağı yakıcılığında ezgiler 
Çalan, çaldıran, yakalatan 
Adı bende gizli bir kadındı İstanbul 
Şehre bir yağmur yağdı 
Ben ağladım
Sevilirken ayrılmak mı kaldı Bizanstan 
Yalan dolan yoktu gözlerde sadece ses 
Verilen sözler birdi edilen yeminler sıfır 
Eşyalar alındı fotoğraflar söküldü yerlerinden 
Bir aşkın izlerini yok edecek yeni bir aşk sipariş edildi yeniden
Bir şehre yağmur yağdı 
Ben ağladım
Kim daha çok yalan söndürdü çay bardaklarında 
Hangisi talandı demli öpücüklerin 
Ve buğularda yitirilen kimin adıydı 
Bir aşktan diğerine kaç saatte gidiliyordu 
Soyulur muydu kabuğu hayatın 
Yoksa bütün vitamini kabuğunda mıydı?
Yağmur şehre bir yağdı 
Ben ağladım
Ben ençok seni götürdüm giderken 
Aklımın nakliyesiydi asıl yoran taşıyıcıları 
Yardan düşmüştüm yaralarım yardan armağandı 
Kutsal kitabımdı ziyan edilmiş sevgililer atlası
Ben sevmeyi beceremedim belki de sevilmeyi 
Benim sevmeye engel evcil acılarım vardı
Ben yağmur ağladım bir şehre yağdı 
Ben şehre ağladım bir yağmur yağdı 
Ben bir ağladım şehre yağmur yağdı
Ben... 
Yağmur... 
Ağladım...
<end>

<start>
Dokuzunda kayboldu Mayıs'ın,
Cesedi bulundu
Onikisinde...
Kaçırıldığında da
Kaybolduğunda da
Ve cesetken de
Yakışıklıydı...
Amcamdı...
(Ağustos 1995,İstanbul)
<end>

<start>
Bizi bilirsin; 
avuçla su içmeyi
marifet biliriz, 
yenilmeyi bir de
kendi sahamızda...
bizi bilirsin; 
saçımızı ıslatmayı fiyaka biliriz, 
limonla! 
tesbih yaparız, 
düş kırıklarından..
bizi bilirsin; 
ağzının içinde oturmak isteriz
ve rutubetin en yakıştığı yer biliriz
ağzını...
bizi bilirsin; 
yaşamak biliriz, 
vademiz dolduğunda
avuçlarında gömülmeyi...
<end>

<start>
Berfinim,
içimin güler yüzü,
yaşanılası iklimim hoşgeldin...
(adımın çapraz yazılması kimin umrunda...
denize düşen yılana öykünür biraz da...)
bir aralık sızıverdin işte
ömrümüzün en gevrek zamanı...
çıt diyor kırılıyoruz,
öfke kadar saydamız o zamanlar
ve kırılgan
bıçak kadar!
kızım demeyi öğrettiğin için
o tanrısal kokun
ve gülüşündeki baban için
ki hala zillleri çalıp kaçmak istiyorduk
yarım yamalak aşk kırıntıları
tabakta bırakılmış,yazık atılacak bir sevda
haritası,
hatta el değmemiş delilikler istiyorduk...
çocuktuk daha
büyümeye direniyorduk,
iş toplantılarında lolipop zamanlar
düşlüyorduk
ama sızı verdin işte...
bir avuç yeşil gevrek rokaydık,
mayışmamıza bir limon yetecekti...
biz garsonu bekliyorduk,
sen çıkageldin...
hoşgeldin berfinim..
kızım kızgınlığım..
bilmiyorduk daha,
objektıflerin objektif olmadığını,
ikimize yeter sanıyorduk ikimizin toplamı,
meğer doyurmak zormuş içimizdeki hayvanı...
habersiz geldin,kusura bakma
ortalık biraz dağınıktı..
şimdi hemen toplarız sanıyorduk,
olmamıştık daha...
işin zor kızım 
hem büyüyecek
hem bizi büyüteceksin..
baban mı var,derdin var kızım...
hoşgeldin kızım,
içimin güler yüzü,hoşgeldin...
<end>

<start>
Biz ne zaman içsek,
Köfte geç gelir
Ve oturur muhabbetin terkisine 
Çıplak bir efkar sözcüğü
Biz ne zaman içsek,
Sabah akar meycinin cebine 
Günde kaç kez öpüşür ki akrep ile yelkovan
Biz ne zaman içsek,
İç değilizdir aslında.
Dışımızda bronz bir akşam sözcüğü,
Çırıl bir efkar sözcüğü
Delikanlı kıvamında sevda değilse de
Tabansız sevişmelerdeki el değmemiş pişmanlık
Biz ne zaman içsek, 
iç değilizdir aslında.
Bu alkol ikindisi şiirle
Şimdi burda açılsaydın
Adımın baş harfi gibi
Belki ağustos kokardı ağustos
Sen,
Fikrini ipotek etmiş kiralık sevdalara
Senine boyuna sevilmiş sen 
Yalanı sevdasından büyük sen
Bir bil-sen.
Biz ne zaman içsek seni düşünüyoruz
Genzimizde göl gözyaşları
Biz ne zaman içsek,
İç değilizdir aslında.
Dışımızda bronz bir İzmir akşamı...
<end>

<start>
Artık kısa pantolonlu çocukları
Gençlik parkına götürmüyorlar
Ve anneler trafik lambalarında köylü değiller o kadar
Locadaki farelerden bile kemirgen
Gişeci kadın nur sinemasında
En sevdiğim karate filmi
Tek kollu kahramanımızdı vang yu
Ve ondan çok kollu doğmuştu bruce lee
Ki genç yaşta kaybettik kendisini
Ulan falkonetti seni bir elime geçireceğim var ya
Elektrikler kesilir zengin ve yoksul’un tam ortasında
Ve’nin tam üstünde yani
Hassiktir dense de derinden yurttaşın
Elektrik idaresindeki yurttaşa ne o yurttaş
Zırpa pırta elektrik kesiliyor
Diyebilesi yoktur ki
BİRTEK KOKUDUR GEÇMEYEN ZAMANLA
HER DUYULDUĞUNDA
BİRAZ DAHA KESKİNLEŞEN
O zaman amerikan arabaları bizim evin önünde
Dolmuş eylerken caddeyi
Ümit besen de film yapar niye yapmasın ki furyadır bu
Ama seyretmek suça giriyor canım annem
Zaten bu yumurtalı sandöviçlerle
Kesin kovarlar bizi ki
Korkarım her şiire konuk olacak
Mahur bir otlupeynir kokusu süreyya sinemasında
Mübarekler pikniğe gelmişler
Hayır benim kokoş teyzem
Mübarekler hakkari’ den gelmişler
Okul bitimlerinde çamsakızı ağlamalar yok artık
Filiz beni unutma ki hakkari
Unutulmaya müsait bir yerdir
Mektup yaz yoksa çok kurak geçecek bu yaz
Hep saklayacağım hatıra defterime yazdığın
Yazının yanındaki kan damlayan kalbi
Seni seviyorum filiz
Yemin et! bak vallahi!
Yok artık bu kendini şaşırmış
Kendi edasını kendisi bozan cümleler
Niyazi’nin kısalığı uzunların problemi
Aynı zekanın sırasında oturuyoruz
Bozkırımın çilli çocuğuyla avukat oldu sonra
Kimin neresine değer bu nostaljik kırıntılar
Herkesin sandık odası kendine gizemli
Ama kolejli çocuklar nasıl sevişiyor
Ve kızlar yine kolejli onlarda ve taş gibi
Bu kız varya insanın sevgilisi olsa
Uyku tutmaz adamı
Ama rüyasında başka bir lavuğa vermesin hesabı
Yükseliş’in tuvaletinde kız resmen düşük yapmış
Tabii fevzi de yok
Hepimizin bayıla bayıla yuttuğu
Kolejli çocuk yalanlarını söylesin
Ona kalsa artık sevişmese de olur
Bütün okulu getirip götürmüşlüğü var
Düzliseliliğimize cintonik içiyoruz
Paralı palavralarıyla fevzi’nin
Kolejliden darbe yeme işi ilerideymiş
O zaman bilmiyoruz tabii
Haluk o zaman araba sahibi
Ki biz bisiklet kavgası yapmaktayız daha
Ağbim mustafa’yla
E tabi mobilya dükkanı beş katlı olunca
Olsu yakışır kardeşime ki bazı tandır ısmarlıyor
Siteler dükkana gidince
Nerden baksan kolası ayranı filan
Epey para tutuyor konyalı’dan et yiyorsun kolay değil
Ah pınar! diye girmeli o sokağa
Ey kalçası kendinden güzel kendinden bağımsız insan
O kotu giyiyorsun ya senin değil
Bizim üstümüze
Yapışıyor
Ki levis o zamanherkeste yok
Biz yerli malı dandik kotu
Çamaşır suyuyla amerikanlaştırıyoruz o devir ve
Bir konvers almışım elden düşme ağlaya sızlaya
Babaannem hiçbir marka bilmiyor 
Bu pırtıkları mı aldın diyebiliyor konversim hakkında
Ve bir de filiz vermiş pınar’ın annesi bak sen
Ve kader ve songül ve nazire
Ve şu anda adını sayamadığımız
Diyarbakır mantalitesinin kız çocukları
Yakantop en erotik eğlencedir bize
Ah be melike geçme burdan çekirdek çitleye çitleye
Biliyorsun fena oluyor yakan topun
Ateşli kısmı sen gelince
Annesi kuaför ya deli ediyor melike mahalleninistediği zaman fön çekemeyen kızlarını
SENİN GİBİ GÜZELİNİ BİR DAHA
GÖREMEYECEĞİMİ BİLSEM
NE ARTİSTİ BE
KAPINA MENTEŞE OLURUM
Biliyorum aradan yirmi yıl geçti
Bilmiyorum hangi manasız adamlarla seviştin
Biliyorum çok geç oldu kalkacağız bu dünyadan
Ama seni seviyorum melike
Bu şiire biryerde rastlarsan mutlaka beni ara
Başak dediğin dünyanın en genç orospusu
Sokaktan geçen saçının arkası uzun çocuğu kesiyor
Benim elimi tutarken ki orta ikide henüz
Ben lise birdeyim ki saçlarımı ortadan ayırmaya
Cesaretim yok daha
Seni seviyorum diyor yalandan
Vallahi bak diye and veriyor sahtekar
Ve sahtekarlık benim küçük aşüfteme o kadar yakışıyor
Ve ben kadınların sahtekarlıklarına inanmaya
Öyle erken bir yaşta başlıyorum ki
Biliyorum gülücüğünde tüm erkeklere yer var
Başak’ın
Ama gel gör ki ben o zaman
Böyle entelektüel bakmıyorum hadiseye
Tabii diyorum oğlu sende
Bu burun olduğu müddetçe
Ve skoda bacak durumun düzelmedikçe ki
Herşeyin ameliyatı var bunun yok
Hiçbir kızı tümüyle çıplak göremeyeceksin
Peki saçlarımı ortadan ayırsam? 
Gitmez olum manyaklaşma senin kafan üçgen
O vakit doğumgünü partisi yapmaktır tek çare ki
Bu sene benim üçüncü doğuşum olacak bu
 Ota boka parti veriyoruz dans ederken ilhan
Bir bacağını sabit tutacaksın akabinde tak
Bacağın kızın iki bacağı arasına sızıyor iyi mi
Önce müzük eye of the tiger yeni çıkmış
Ve bittabii sade kola içiliyor o zaman kızlarla
Ortamda içki varsa zaten büyük hadise
Daha kabız zamanlarımız o zaman, o da şundan
Hani pederden gizli tuvalette sigara içmeler sırasında
E malum tuvaleti frost oluyor
Sigara zayi olmasın sebebi o soğukta
Uzayan tuvalet seansları kabız etti netice
Peki hep mi tuvalet ihtiyacı
İclal yengenin yemekli gecelerinde
Az ye hayvan gören de
Seni evde aç bırakıyoruz zanneder
Ama bu börek değil be kardeşim başka bir şey
Ecevit diyor naif amcam bu işi götürür kadrosu var
Demirel’in yok mu
Koskoca demokrat parti tecrübesi var
Ecevit erbakan’la işe girerse sonu olur bence
Ben onu demiyorum kardeşim diyor necdet amcam ki
O ağbeysine kardeşim dediğine göre kesin hır çıkacak
Allahım ne çok aktif siyaset bu
Pasif insanların hayatında
Kaç hükümet düşürdü kaç devrim yaptılar
Tavuk etli rakı sofralarında küçüklüğümün
Bu kadar sever misin memleketi? 
Al! Şımardı işte! 
Hadi gel dee hala mı demirel geyiğine girme
O zaman demirel başbakan olarak var ve
Spor yaptığına dair hiçbir emare yok
Yok artık o rakı sofralarındaki
Umutlu umutsuzluk
Hep parayı buldun bulamadın muhabbeti şimdiki
Sülün abla senin kıymetini o astsubay bimez
Perdenin aralığında görmedi ki seni
Evlendiniz sen de lök diye soyundun
Kostüm zorlama ışık berbat
Hiçbirşey sahiden olmuyor
Ama bizim filmimiz öylemiydi seninle
Yatardık sotaya pencerenin önüne
Ürpertir soğuk gece şehvet neyse işte
Senin odanın ışığı yanar
Nasıl çapkın yüzlük bir ampul
İlk gülme efekti belirir gecede
Hemen susturulur kıkırdayan bizzat gece tarafından
Bir an kaybolur odanın kırsalında
Oyalanırsın on saniye kadar
Derken bir dönersin ki bizim perde aralığına
Allahım sutyen katına! 
Ve sülün bir beyaz sutyendirergenlik çağımın adı
Hani senin assubayın görmediği bile
Hani o gerdek karanlığında alelacele çıkarıp
Yastığın altına tıkıştırdığın
Ben sende kadın meselesini sevdim biliyor musun
Şimdi bırak bu ayakları diyeceksin
Ama samimi söylüyorum
Senden öğrendim tenimde kadın ne iş yaparmış
Eyvah dedim ben şimdi hep bundan isterim
Eteği de mi çıkardın
Yokcanım bu kadarına dayanmaz
Uzayan sokağın abazanları
İşte düşleri de gerçeği de öldürecek kadar soluk
Ve bir son yazısı kadar sevimsiz gecelik
Örttü meselenin üstünü.
Yani demem o ki sülün ablam
Biz bilirdik kıymetini
Assubaya verdiler o başka
Bir fiyakayla geldiler seni istemeye
O zaman sıteyşın reno yeni çıkmış
Bagaj kısmında çocuk taşımak marifet o zaman
İşte besili papyonlu bir yeğeni oraya çıkarmışlar
Sen de bizim arabanın kafa sallayan köpeği ol misali
Gittin netice
Sıteyşın bir kederle
Bir daha ne senin kıymetin bilinir
Ne de biz yatabiliriz herhangibir kimseyle
Senin beyaz sutyenin olmadan...
Yok artık kaldırımlarda çekirdek çitleyip
Ayıp şeyler konuşan mahalle çocukları
Teknoloji diyorlar bilgisayar internet şu bu
Eğer geçmemişsen
İnteraktif bir kahve muhabbetinin eleğinden
Senden bibok olmaz açık söyleyeyim
Yalanı yüzde görmek gözde tanımak dolanı
Diye bir şey vardı ki çetleşmelerde bulunmaz
Yok artı subayevlerinin
Salkım tadında dizilmiş bahçelerinden
Gül çalan varoş romantikleri
Kurutup karşılıksız aşklarına vandallayan
Çağla çalmaya gider mi insan babasıyla
Tam dallas’ın oynadığı saatte ki o saatte
Apartmanı götürsen kimsenin ruhu duymuyor
Eee kolay mı olum lusi’ye rey amcası kaymış
Gerçi o sıra amcası olduğunu bilmiyor muş
Ama olsun netice değişmez
Islak çağlalar cepleri nemlendiriyor ya
Nasıl bahar oluyor anlatamam
Veya kırmızıyla daha dün tanışmış bir kiraz tanesinin
Ki cennetin afişi bir gün yapılacaksa
Mutlaka bu kiraz tanesi de bulunmalıdır
Ağza getirdiği bayram sabahı ekşiliği
Ben seni denedim demiştin ya yeter mi sana
Hala utanırım hatırladıkça
Hani kendi kirazlarım dururken
Senden istemiştim de hani....neyse utandım yine.
Yok artık golf sahası ki
Kalın duvar dikenli tel ardından izliyoruz
Elin amerikalısının bizim mahalledeki golf maçını
Tam yirmi yıl golf sahasının kıyısında oturdu ama
Golfün nasıl oynandığını hala bilmez mahalleli
Bazan aralardan kaçak sızmalar yapardık
Hani gelincik toplama hesabına
VE ANCAK BENİM ÜLKEMDE
KOVALAR ÇOCUKLARI BEKÇİLER
ÇİÇEK TOPLUYORLAR DİYE...
hele bir de golf topu bulduk mu tamamdır
lan oğlum bu topla ne oynuyor bu kerizler
sonra kaldırdılar dikenli telleri
açıldı halkımın parkı halkıma
ama bir daha
asla
gelincik bitmedi orada
bu da kıssamızın acıklı hissesi
bizde faiz yok
hata payı veriyoruz...
ve sevmeyi ne çok severdik
kızları, memleketi
ve faşistlerden ne çok nefret ederdik
faşist dediğin de kurtlu murtlu
elmanın öbür yarısı işte
daha sümüğümüz pantolonumuzda kurumamış
elimizde leo huberman sosyalizmin alfabesi
çeviriyoruz geleni geçeni
hoop nereden geliyorsun bilader
sağcı mısın solcu mu
ben hiçbirşeye karışmıyorum ağbi
yıkın bu ipneyi ot bu!
romantik şiddet diye bir şey verdı yok artık
şiddet öküzleme bir şiddet işte
HERKES KATİL OLDU SONUNDA
OYSA BİR ARA
BAZILARI KAHRAMANDI.
Kim sallar bu kağıt yokluğunda
Çok bölümü tuvalet kağıdına yazılmış şeyleri
Çünkü akasyalar da yok artık
Nasıl açardı bir orospunun
Orasını burasını açması gibi
Bahardan önce gelip baharı çekiştirir gibi
Akasyalar
Yazlık sinemasında ömrümün
Afişi olmalıdır çocukluk bölümünün
Zaten iyi insan bir sevdiği artisti unutmaz
Bir de akasyaları
Eğer ki çocukluğuna açmışsa
Yenir de o biliyorsun
Ondan sonra ne zaman bir kız elini tutsa
Hatırlarsın tadını
Neyse geç oldu ağbiyciğim
Şimdilik bırakalım
İstersen bırakma kağıt bitti zaten
Ama ömür bu hep yazmaya sebep
Nasılsa devam edeceğiz
Yazmaya.
Yaşamaya.
3-4aralık'99, nürnberg-berlin
<end>

<start>
Büyüdükçe, 
sentetik zamanlara
kangren ayaklar bastım, 
izi kaldı
ömrümün...
Kara çaldılar yüzüme
bütün kara parçalarında
elbette
'afrika dahil'
parça başı çalışan
kiralık katildi zaman.
Gülüşüm sivas yangını, 
ağlarsam kızma...
ölmek bile
yakışıyor bazı adama...
<end>

<start>
""Bir tek dileğim var mutlu ol yeter” sözünün
bir kamyon yükü 
anlam taşıdığı günlerdi
Kaldırımlar toz ve kağıt topakları
Ankara’nın
Ankara’nın sonbahar yaprakları
ayvalar sarı
hüzünler olgun
yaz yorgunu gövdeler serili betonlarda
Ben yanımda çok acıklı
epey yol üstü sözler getirmiştim.
“Sanki terk edilmiş bir viraneyim
her yanım dağılmış yıkılmışım ben”
Okul önlük mevsimi
ve kaplanması kitapların
cumhuriyet gazetesiyle
bir ön beslenme çantası kompleksi
malum şu otlu peynir meselesi
Saçlarını süt mısırı örgü yapmış
bir al yüz koca göz görüyorum.
Sanki o tehlikeli yolun başındayım
Aşk’a geliyorum! 
ama yanıma hep
köy zılgıtlı sözler almışım
arabesk kalıyorum
her kent soylu aşkın karşısında
“Bir kulunu çok sevdim” diyorum
“O beni hiç sevmiyor” diyorum
“Kalbimi ona verdim
artık geri vermiyor” diyorum.
temmuz 2000, kemer
<end>

<start>
Yasak bana gözlerini anlamak
Ellerin
Bana yasak
Ah olaydım
Gözünde yaş
Fikrinde telaş
Düşünce suçun
Beraatin olaydım
Fakat yasak 
Yasak bana gözlerini anlamak
Ellerin bana yasak
Ah olaydım
Yüzünde sürgün
Yatağında mülteci
Vatanın
Anayurdun olaydım
Fakat yasak 
Yasak bana gözlerini anlamak
Ellerin, uyruğum
Bana yasak.
<end>

<start>
Sana
yaralarımdan çiçekler,
ilk yardım geceler biraz da
ve yangından kurtarılması imkansız acılar
bırakıyorum...
seni özümün gizinde saklıyorum...
bütün aşklarımın izlerini sayıklayarak
ve aldatarak tüm sevdiklerimi,
sana
cinayetimin ipuclarını bırakıyorum...
vasiyeti olmayan ölüler ülkesinden
(türkülerin sırtındaki muamma!)
yazık bir nakarat bırakıyorum sana
'ben sana gülüm demem,gülün ömrü az olur'
öç biter,
biter şarkı,
yaz olur...
<end>

<start>
bu imkansızlıklar
bu yaralar
hepsi,
hepsi insan işi
sevda diye bağıran yüzün,
bir kitabın en sır satırını
okuyan sesin,
beni bana düşman eden,
ağlamaklı gecelerimin
tek temsilcisi
ve hiçbiryerde şubesi
olmayan yüzün
yani baştan ayağa sen...
bu bakışlar
bu bakır tadı
hepsi,
hepsi insan işi
ve insanın insana ettiği
en yalan yemin: AŞK!
hepsi,
hepsi insan işi...
<end>

<start>
Güzel bahçeli bir ilkokulun penceresinden
dünyaya,
hayret, hasret ve biraz da
bayat bayram şekeri kederiyle bakan,
aklı canbaz,yanağı al,
sesi çilek aroması
bir çocuk oturuyor
gözlerinde...
<end>

<start>
Sonbaharın serin esen rüzgarlarında
Sabahın güneşi, akşamın ayışığında
Arıyorum! 
Kaybettim geceyi ve gündüzü
Yokluğun acıydı hançer misali
Sözlerin acıydı kurşun misali
Ahirette arar bulurum seni
Kendimi unutup unutmam seni
<end>

<start>
Kanıyor takvimden gamsız ağaçsız
evlatlarını döver gibi seven bir sonbahar 
güvertesinde adresini şaşırmış
kayıp bir nisan yağmuru
ömrümün sol anahtarısın
hazan makamının kapısını açan
ne nisanlar gördüm ben
ilkbahardan kaçarken
bir mızrapa tutunan
ne bileyim ben
böyle bir şeydir herhalde
bir mevsimin şarkısı
ya da mevsimlik bir vivaldi sancısı...
ekim kasım işlerini öğrenirken bir keman
ağlamayı bir de,
şarkıya söz yürür,
yeşile aldanır suyun kudreti
ve sen hiçbir zaman
sol anahtarı yaptıracak bir çilingir
bulamazsın
bana kalırsa sen,
ömrümün sonuna kadar,
o şarkının kapısında kalacaksın!
<end>

<start>
Çöle kıyısı olan kentlerin
limanları sıkıcı olur
kuş uçar gemi geçmez, 
kervan zaman içinde.
böyle kentlerde insan
fırtına gibi sever, 
sevdiği için ağlamayı.
hangi türküde sevmekten bahsedilse
ben hicaz olurum
elimi ıslatır elinin teri
ziyan olurum
seni sevmekle ıslanır akşam sefalarım
hangi türküde sevmekten bahsedilse
bu çölde ben
'şair burada yaşadığı kenti çöle benzetiyor'da
bahsedilen şair olurum
<end>

<start>
kolları kesiliyor
takatten
alt kattan sesler
ve penceresinde kız çocuğu bir fesleğen kokusu
inadından olacak
evcil daralmaların
kuş yüreğinin içinde bir kafes besler
nefes almadan
sadece vererek koşar
boylu boyunca yaşamanın içine
zira
soyulunca anlaşılıyor asıl
portakalın mucizesi
hoşçakal tabiat
sağol hatırlattığın için
hoşçakal bilim
elimde
binlerce cevapsız kalmış ahize
yüze kapatılmış yüzlerce telefon
hoşçakal anlatıcı
yerini bulamadım anavatanımın
sesinin haritasında
anlattığını anlayamadım beni affet
doğduğum yer biraz sapa
bilirsin
iki kere hoşçakal der
bütün romantikler
hoşçakal anlatıcı
hoşçakal!
<end>

<start>
böyle zamansız güneşli, 
umulmadık mavi günlerde 
bir bekleme salonu yalnızlığına 
bürünüyorum.. 
iliklerimdeki yitik aşkı 
sarhoş bir unutkanlığa ilikliyorum...
sanki şiirini bilmediğim 
bir fransız akşamında 
kaldırım taşlarını sayıyorum kalbimin.. 
içimde ayak izlerin, 
aylak bir yaz geçiyor avuçlarımdan...
ve ben ne zaman, 
kiminle sevişsem, 
hâlâ seni aldatıyorum!
<end>

<start>
Mona Rosa. Siyah güller, ak güller. 
Geyve'nin gülleri ve beyaz yatak.
Kanadı kırık kuş merhamet ister. 
Ah senin yüzünden kana batacak. 
Mona Rosa. Siyah güller, ak güller.
Ulur aya karşı kirli çakallar, 
Ürkek ürkek bakar tavşanlar dağa.
Mona Rosa bugün bende bir hal var. 
Yağmur iri iri düşer toprağa,
Ulur aya karşı kirli çakallar.
Açma pencereni perdeleri çek, 
Mona Rosa seni görmemeliyim.
Bir bakışın ölmem için yetecek. 
Anla Mona Rosa ben bir deliyim. 
Açma pencereni perdeleri çek.
Zeytin ağaçları, söğüt gölgesi, 
Bende çıkar güneş aydınlığına.
Bir nişan yüzüğü bir kapı sesi. 
Seni hatırlatır her zaman bana.
Zeytin ağaçları, söğüt gölgesi.
Zambaklar en ıssız yerlerde açar 
Ve vardır her vahşi çiçekte gurur.
Bir mumun ardında bekleyen rüzgar, 
Işıksız ruhumu sallar da durur.
Zambaklar en ıssız yerlerde açar.
Ellerin, ellerin ve parmakların 
Bir nar çiçeğini eziyor gibi.
Ellerinden belli olur bir kadın, 
Denizin dibinde geziyor gibi.
Ellerin, ellerin ve parmakların.
Zaman ne de çabuk geçiyor Mona. 
Saat onikidir söndü lambalar
Uyu da turnalar girsin rüyana, 
Bakma tuhaf tuhaf göğe bu kadar.
Zaman ne de çabuk geçiyor Mona.
Akşamları gelir incir kuşları, 
Konarlar bahçemin incirlerine.
Kiminin rengi ak kiminin sarı. 
Ah beni vursalar bir kuş yerine.
Akşamları gelir incir kuşları.
Ki ben Mona Rosa bulurum seni 
İncir kuşlarının bakışlarında.
Hayatla doldurur bu boş yelkeni. 
O masum bakışların su kenarında.
Ki ben Mona Rosa bulurum seni.
Kırgın kırgın bakma yüzüme Rosa. 
Henüz dinlemedin benden türküler.
Benim aşkım uymaz öyle her saza. 
En güzel şarkıyı bir kurşun söyler.
Kırgın kırgın bakma yüzüme Rosa.
Artık inan bana muhacir kızı, 
Dinle ve kabul et itirafımı. 
Bir soğuk, bir mavi, bir garip sızı 
Alev alev sardı her tarafımı.
Artık inan bana muhacir kızı.
Yağmurdan sonra büyürmüş başak, 
Meyvalar sabırla olgunlaşırmış.
Bir gün gözlerimin ta içine bak 
Anlarsın ölüler niçin yaşarmış.
Yağmurdan sonra büyürmüş başak.
Altın bilezikler o kokulu ten 
Cevap versin bu kuş tüyüne.
Bir tüy ki can verir gülümsesen, 
Bir tüy ki kapalı geceye güne.
Altın bilezikler o kokulu ten.
Mona Rosa. Siyah güller, ak güller. 
Geyve'nin gülleri ve beyaz yatak.
Kanadı kırık kuş merhamet ister, 
Ah senin yüzünden kana batacak. 
Mona Rosa. Siyah güller, ak güller.
<end>

<start>
Gelin gülle başlayalım atalara uyarak
Baharı koklayarak girelim kelimeler ülkesine
Bir anda yükselen bir bülbül sesi
-Erken erken karlar ortasında
Güneş dönmüş ışık saçan bir yumurta-
Bana geri getirir eski günleri
...Paslanmış demir bir kapı açılır
Küf tutmuş kilitler gıcırdarken
Ta karanlıklar içinde birden
Bir türkü gibi yükselirsin sen
Fısıldarım sana yıllarca içimde biriken
Söyleyemediğim ateşten kelimeleri
Şuuraltım patlamış bir bomba gibi
Saçar ortalığa zamanın
Ağaran saçın toz toprağını
Bana ne Paris'ten
Newyork'tan Londra'dan
Moskova'dan Pekin'den
Senin yanında 
Bütün türedi uygarlıklar umurumda mı
Sen bir uygarlık oldun bir ömür boyu
Geceme gündüzüme
Gözlerin 
Lale Devrinden bir pencere
Ellerin
Baki'den Nefi'den Şeyh Galib'den
Kucağıma dökülen 
Altın leylak
III
Ölüler gelmiş çitlembikler sarmaşıklarla 
Tırmanmışlar surlarıma burçlarıma
Kimi ırmaklardan yansıma
Kimi kayalardan kırpılma
Kimi öteki dünyadan bir çarpılma
İçi ölümle dolu
Dönen bir huni
Doğarken güneş
Kesilmiş ölü yüzlerden
Bir mozayik minyatürlerden
Dokunur tenimize
Soğuk bir azrail ürpertisiyle ay
Ve birden senin sesin gelir dört yandan
Menekşe kokulu sütunlardan
Komşu dağlardaki nergislerden leylaklardan
Gözlerine ait belgeler sunulur
Ey aşkın kutlu kitabı
Uçarı hayallere yataklık eden
Peri bacalarının yasağı
Gönlümün celladı acı mezmur
Bana bıraktığın yazıt bu mudur
Ölüm geldi bana düğün armağanın gibi
Senden bir gök 
Senden yıldızlar ördüler
Ateş böcekleri
O gece dört yanıma
Ey bitmeyen kalbimin samanyolu destanı
Sen bir anne gibi tuttun ufukları
Ve çocuklar gülle anne arasında
Seninle güller arasında
Tuhaf bir ışık bulup eridiler
Çocuklar dağ hücrelerinde erdiler
Aramızdaki sırra
Bir de ay ışığında büyüyen fısıltılar
Gençlik monologları
Seni alıp kaybolmuş zamanın çağıltısından
Bana getiren
Yasamız vardı
Öfkeyle yazardın sen bir yüzüne
Ölür ölür okurdum öbür yüzünde ben
Senin kalbinden sürgün oldum ilkin
Bütün sürgünlüklerim bir bakıma bu sürgünün bir süreği
Bütün törenlerin şölenlerin ayinlerin yortuların dışında
Sana geldim ayaklarına kapanmaya geldim 
Af dilemeye geldim affa layık olmasam da
Uzatma dünya sürgünümü benim
Güneşi bahardan koparıp
Aşkın bu en onulmazından koparıp
Bir tuz bulutu gibi
Savuran yüreğime
Ah uzatma dünya sürgünümü benim
Nice yorulduğum ayakkabılarımdan değil
Ayaklarımdan belli
Lambalar eğri
Aynalar akrep meleği
Zaman çarpılmış atın son hayali
Ev miras değil mirasın hayaleti
Ey gönlümün doğurduğu
Büyüttüğü emzirdiği
Kuş tüyünden
Ve kuş sütünden
Geceler ve gündüzlerde
İnsanlığa anıt gibi yükselttiği
Sevgili
En sevgili
Ey sevgili 
Uzatma dünya sürgünümü benim
Bütün şiirlerde söylediğim sensin
Suna dedimse sen Leyla dedimse sensin
Seni saklamak için görüntülerinden faydalandım Salome'nin Belkıs'ın
Boşunaydı saklamaya çalışmam öylesine aşikarsın bellisin
Kuşlar uçar senin gönlünü taklit için
Ellerinden devşirir bahar çiçeklerini
Deniz gözlerinden alır sonsuzluğun haberini
Ey gönüllerin en yumuşağı en derini
Sevgili
En sevgili
Ey sevgili 
Uzatma dünya sürgünümü benim
Yıllar geçti saban ölümsüz iz bıraktı toprakta
Yıldızlara uzanıp hep seni sordum gece yarılarında
Çatı katlarında bodrum katlarında
Gölgendi gecemi aydınlatan eşsiz lamba
Hep Kanlıca'da Emirgan'da
Kandilli'nin kurşuni şafaklarında
Seninle söyleşip durdum bir ömrün baharında yazında
Şimdi onun birdenbire gelen sonbaharında
Sana geldim ayaklarına kapanmaya geldim 
Af dilemeye geldim affa layık olmasam da
Ey çağdaş Kudüs (Meryem)   
Ey sırrını gönlünde taşıyan Mısır (Züleyha)   
Ey ipeklere yumuşaklık bağışlayan merhametin kalbi
Sevgili
En sevgili
Ey sevgili 
Uzatma dünya sürgünümü benim
Dağların yıkılışını gördüm bir Venüs bardağında
Köle gibi satıldım pazarlar pazarında
Güneşin sarardığını gördüm Konstantin duvarında
Senin hayallerinle yandım düşlerin civarında
Gölgendi yansıyıp duran bengisu pınarında
Ölüm düşüncesinin beni sardığı şu anda
Verilmemiş hesapların korkusuyla
Sana geldim ayaklarına kapanmaya geldim 
Af dilemeye geldim affa layık olmasam da
Sevgili
En sevgili
Ey sevgili 
Uzatma dünya sürgünümü benim
Ülkendeki kuşlardan ne haber vardır
Mezarlardan bile yükselen bir bahar vardır
Aşk celladından ne çıkar madem ki yar vardır
Yoktan da vardan da ötede bir Var vardır
Hep suç bende değil beni yakıp yıkan bir nazar vardır
O şarkıya özenip söylenecek mısralar vardır
Sakın kader deme kaderin üstünde bir kader vardır
Ne yapsalar boş göklerden gelen bir karar vardır
Gün batsa ne olur geceyi onaran bir mimar vardır
Yanmışsam külümden yapılan bir hisar vardır
Yenilgi yenilgi büyüyen bir zafer vardır
Sırların sırrına ermek için sende anahtar vardır
Göğsünde sürgününü geri çağıran bir damar vardır
Senden ümit kesmem kalbinde merhamet adlı bir çınar vardır
Sevgili
En sevgili
Ey sevgili
<end>

<start>
Anne ölünce çocuk 
Bahçenin en yalnız köşesinde
Elinde bir siyah çubuk 
Ağzında küçük bir leke
Çocuk öldü mü güneş 
Simsiyah görünür gözüne
Elinde bir ip nereye
Bilmez bağlayacağını anne
Kaçar herkesten 
Durmaz bir yerde
Anne ölünce çocuk 
Çocuk ölünce anne
<end>

<start>
Yine akşam oldu, 
Yalnızlık omuzlarıma çivisini çaktı yine, 
Uzaklık aynı gerçi, 
Heryerdeyken olan uzaklığın pek değişmedi, 
Yine akşam oldu orda olduğu gibi, 
Görebiliyorum seni burdan da, 
Aynısıydı ordayken de, 
Uzaklıktan korkmuyorum belki de, 
Orada da aynıydı uzaklık gerçi 
Donuklaşmış oldu artık bu, 
Bir o kadar da hüzünlü romanlar gibi, 
Galiba ben baştan kaybetmişim, 
Belki de ben baştan kazanmışım, insanlık kaybetmiş...
<end>

<start>
Karın yağdığını görünce 
Kar tutan toprağı anlayacaksın 
Toprakta bir karış karı görünce 
Kar içinde yanan karı anlayacaksın
Allah kar gibi gökten yağınca 
Karlar sıcak sıcak saçlarına değince 
Başını önüne eğince 
Benim bu şiirimi anlayacaksın
Bu adam o adam gelip gider 
Senin ellerinde rüyam gelip gider 
Her affın içinde bir intikam gelip gider 
Bu şiirimi anlayınca beni anlayacaksın
Ben bu şiiri yazdım aşık çeşidi 
Öyle kar yağdı ki elim üşüdü 
Ruhum seni düşününce ışıdı 
Her şeyi beni anlayınca anlayacaksın
<end>

<start>
Peygamber çiçeğinin aydınlığında ara
Sana doğru uzanan çaresiz ellerimi.
Sırrımı söylüyorum vefakar balıklara:
Yalnız onlar tutacak bu dünyada yerimi.
Koyverip telli pullu saçlarımı rüzgara,
Bir çocuğun ardına düşen heykellerimi
Peygamber çiçeğinin aydınlığında ara...
Bir çevre sağ elimden bulanık suya düştü
Ve boğazımı sıktı parmaklar ince, uzun.
Günahkar toprağıma saçından bir tel düştü; 
Sana ne olmuş Rosa, bir derde tutulmuşsun.
Bir ekmek kadar aziz fikirler böyle pişti:
Noel ağaçları ve manolyalar kahrolsun,
Bir çevre sağ elimden bulanık suya düştü...
Şu şapkayı çıkarıp atıyorum ırmağa; 
Her şeyim sizin olsun, hep sizin kesik başlar.
Rüyasında örümcek başlarsa ağlamağa,
İçine gül koyduğum tüfek ölmeğe başlar.
Günahını sırtına yüklenen kaplumbağa
Gibi ölüm önünde öz benliğim yavaşlar.
Öyleyse şu şapkayı fırlatayım ırmağa.
Bu erkekler kokuyu kediler gibi alır
Ve kediler her gece sürünür yastıklara.
Denizleri bahtiyar eden günler kısalır; 
Satılmayan çiçekler, zehirli ve kapkara,
Unutulmuş erkekler ve kadınlara kalır.
Bir geyiğin gözleri düşer eriyen kara
Ve erkekler kokuyu kediler gibi alır.
Ve yalnızlık, sigara külü kadar yalnızlık! 
Ve toprağın rüyaya yılan gibi girişi.
Sana da, Monna Rosa, taş bebeği bıraktık,
Ellerinde kılçıklı balıkların bir dişi.
Senin hatıran gibi büyük, yeni, karanlık; 
Senin hatıran kadar Allah ve şeytan işi...
Ve yalnızlık, sigara külü kadar yalnızlık!
Bugün yalnız yağmura tahammül edeceğim; 
Ta boğazıma kadar çıkan deli yağmura.
Tüyüme horozdan çok itimat edeceğim,
İtimat edeceğim şu belalı yağmura.
Ruhuma bayrak yapıp ben teslim edeceğim
Asılmış bir adamın iki eli yağmura.
Bugün yalnız yağmura tahammül edeceğim.
Bir tren ışığına, güneşe çekmek seni
Ve bir şehir yaratmak, ruhundan Gülce diye.
Parçalanan gemiyi ve yırtılan yelkeni
Katıvermek sessizce söylenen bir türküye.
Ve sonra bir köşede öldürmek ölmeyeni
Ve son vermek bitmeyen, bu bitmeyen şarkıya,
Bir tren ışığına, güneşe çekmek seni.
Sana tavuskuşunun içime girdiğini
Son, en son söz olarak söylemek istiyorum.
İçime girdiğini, tüyünü yolduğunu
Son, en son söz olarak söylemek istiyorum.
İçimde tavusların bir bir kaybolduğunu,
Bana da bir çift ak kanat kaldığını
Son, en son söz olarak söylemek istiyorum.
Peygamber çiçeğinin aydınlığında ara
Sana doğru uzanan çaresiz ellerimi.
Sırrımı söylüyorum vefakar balıklara; 
Yalnız onlar tutacak bu dünyada yerimi.
Koyverip telli pullu saçlarını rüzgara.
Bir çocuğun ardına düşen heykellerimi
Peygamber çiçeğinin aydınlığında ara...
1952, Kış (Yılbaşı Gecesi)
<end>

<start>
Kendinden birşeyler kattın
Güzelleştirdin ölümü de
Ellerinin içiyle aydınlattın
Ölüm ne demektir anladım
Yer değiştiren ben değildim
Farklılaşan sendin
Sendin bana gelen aynalarla
Sendin bana gelen sendin
Artık ölebilirdim 
Bütün İstanbul şahidim
Ben kandan elbiseler giydim
Bundan senin haberin var mı
<end>

<start>
Çocuk düşerse ölür çünkü balkon
Ölümün cesur körfezidir evlerde
Yüzünde son gülümseme kaybolurken çocukların
Anneler anneler elleri balkonların demirinde
İçimde ve evlerde balkon
Bir tabut kadar yer tutar
Çamaşırlarınızı asarsınız hazır kefen
Şezlongunuza uzanır ölü
Gelecek zamanlarda
Ölüleri balkonlara gömecekler
İnsan rahat etmeyecek
Öldükten sonra da
Bana sormayın böyle nereye
Koşa koşa gidiyorum 
Alnından öpmeye gidiyorum
Evleri balkonsuz yapan mimarların
<end>

<start>
Saçlarını kimler için bölük bölük yapmışsın
Saçlarını ruhumun evliyalarınca örülen
Tarif edilmez güllerin yankısı gözlerin
Gözlerin kaç kişinin gözlerinde gezinir
Sen kaç köşeli yıldızsın
Fabrika dumanlarında resmin
Kirli ve temiz haritaları doldurmuşsun
Hâtırasız ve geleceksiz bir iç deniz gibi
Aşka veda etmiş topraklarda durmuşsun
Benim geçmiş zaman içinde yan gelip yattığıma bakma
Ben geleceğin kara gözlü zalimlerindenim
Bir tek köşen bile ayrılmamışken bana
Var olan ve olacak olan bütün köşelerinin sahibi benim
Ben geleceğin kara gözlü zalimlerindenim
Sen kaç köşeli yıldızsın
(1954, Nisan)
Evlerinin içi ayna döşeli
Ayna hâtıra gözler ve sevmek
Benim aşkım bin bir köşeli ah bin bir köşeli
Bir köşe gidince bin köşe yeniden gelecek
Ayna hâtıra gözler ve sevmek
Evlerinin içi kabartma bahar
Köşelerinde keklik gibi bakıp duran saksılar
Halıları öpe öpe nakış yapar nakış gibi ayaklar
Siz söyleyin insan seve seve ölmez ne yapar
Köşelerde keklik gibi bakıp duran saksılar
Evlerinin içi yeni güllerden
Görülmemiş güneşleri görülmemiş gözlerine getiren
Sağ köşedeki entari sol köşedeki şapka
Beni katil suların ortasına bıraka
Katil sular güneşi gözlerinden götüren
Evlerinin içi gurur döşeli
Benim aşkım bin bir köşeli ah bin bir köşeli
(1954, Mayıs)
Sen geldin ve benim deli köşemde durdun
Bulutlar geldi ve üstünde durdu
Merhametin ta kendisiydi gözlerin
Merhamet saçlarını ıslatan sessiz bir yağmurdu
Bulutlar geldi altında durduk
Konuştun güneşi hatırlıyordum
Gariptin yepyeni bir sesin vardı
Bu ses öyle benim öyle yabancı
Bu ses saçlarımı ıslatan sessiz bir kardı
Dişlerin öpülen çocuk yüzleri
Güneşe açılan küçük aynalar
Sert içkiler keskin kokular dişlerin
İçinden geçilen küçük aynalar
Ve güldün rengârenk yağmurlar yağdı
İnsanı ağlatan yağmurlar yağdı
Yaralı bir ceylan gözleri kadar sıcak
Yaralı bir ceylan kalbi gibi içli bir sesin vardı
Sen geldin benim deli köşemde durdun
Bulutlar geldi üstünde durdu
Merhametin ta kendisiydi gözlerin
(1954, Mayıs)
Taşların ortasında Leylâ'nın gözleri
Leylâ köşe köşe göz göz şiirin ortasında
Ben Leylâ'yı bulduğumdan yahut kaybettiğimden beri
Leylâ ya o adamın bardağında ya o dağın ortasında
Ben Leylâ gibi güneş doğarken uyanamam
Şehir gece gündüz benim içime uyur
Leylâ'yı götürüp Londra’nın ortasında bıraksam
Bir bülbül gibi yaşamasını değiştirmez çocuktur
Leylâ diyorsam kesik yanaklarıyla Leylâ
Üç köşeli dünyasıyla
Okuyla yayıyla yaylasıyla acımasıyla
Leylâ diyorsam şu bizim gerçek Leylâ
Biz seni işte böyle seviyoruz Leylâ
O gitti bize ağlamak kaldı kala kala
(1954, Aralık)
Beni yeraltı sularına karşı iyi savun
Tırnağını taşa sürten yitik keçilere karşı
Bu çeşmenin üç köşesinden hangisinden su içecek
Senin bahtsız ve mesut Eyyub'un
Atların en güzel biçimini sessizce kalbime indiriyor
İçimde İstanbul çalkanırken bozbulanık çeşme
Bir dans için can vermeğe hazır bekliyorum
Sen orda gelirayak kuklalara insan gibi konuşmasını öğretme
Su akıyor birikiyor kan lekeleri
Kurtulsam diyorum bir eser buna engel
Öyle büyüyor öyle çoğalıyorsun
İstanbul kalmıyor
Hangi köşesinde huzur o köşesinde sen
Hangi köşesinde yeni çağlara uygun odalar
Ben bölünmez bir şairsem
Sen bölünmez bir anne
Bir çeşme
(1956, Haziran)
<end>

<start>
Ah benim sevgim çiçek örneği
Çarpılmışların kinini yeniler
Beni alnımdan vurmak ister
Saraların iftiraların gençliği
Bilirim geçmektir sevgi
Ölümün en yumuşak en ayarlı yerinden 
Çünkü çocuklar geçer
Ölümün en yumuşak en ayarlı yerinden
Zarif vakitlerin seçkin kadınları
Hazırlardı kızlıklarında (doğum)ları
Kaçmakla kurtulamadıkları
Arada uyguladıkları
Çölden farklı olmayan bu korku
Çocukların bu korkudan olur neşeleri
Siyah sepete baktıkça her biri
Sıcak hoşluğunu anlarlar ölmenin
O gün gün ışığından mahrum
Mahrum bırakılmış genç kızlar
Anneleriyle parka çıkarlar
Anneleriyle anneleriyle anneleriyle
<end>

<start>
Sıcak yaz göklerinde
Önde uzanan ovada
Birden bir ışık sağdan
Bir ışık soldan çıkar
Ve bunlar
Şimşek hızıyla birbirlerine ulaşırlar
Bunu halk adak için uğur sayar
Derler: Leyla ile Mecnun buluştular
Bu göz açıp kapama anında
Ne varsa dile muradında
Mutlak yerine gelir arzun
Yerde kavuşmayanlar gökte kavuşurlar
Ve bir uğurlu anda
Kavuşmak isteyenleri kavuştururlar
<end>

<start>
Bir lamba yanıyor, hafif ve sarı; 
Garip bir yolculuk, tren ve Gülce.
Bir hançer bölüyor, ah, rüyaları:
Bir rüya, bir hançer, bir el; ve, ve, ve...
Lambalar yanıyor, hafif ve sarı; 
Gece kar yağacak sabaha kadar.
Toprakta et, kemik çıtırtıları...
Yarı ölüleri bir korku tutar
Değince bir taşa kafatasları.
-Ölüler ki yalnız tırnakları var,
Ve yalnız burkulmuş diz kapakları...-
Bir lamba yanıyor, hafif ve sarı,
Açıyor elini göğe bir kadın.
Uzuyor, uzuyor, uzuyor saçları
Uğrunda ölen güzel kızların...
Bir lamba yanıyor, hafif ve sarı; 
Esmer delikanlı, hatıra ve kan.
Yeşil gözlü kızın hıçkırıkları
Sızıyor bir kapı aralığından; 
Lambalar yanıyor, hafif ve sarı.
Lambalar yanıyor, hafif ve sarı; 
Çocuklara açar mağaraları
Gün görmemiş kuşlar ve örümcekler.
İlan-ı aşk eden dil balıkları
Aşina suları çabuk terkeder...
Lambalar yanıyor, hafif ve sarı; 
Bakıyor ateşe, küle böcekler.
Köpekler parçalar kanaryaları
Mektupları bir boz ağaç kurdu yer.
Baykuşlar ötüyor harabelerde; 
Yanıyor lambalar, hafif ve sarı.
Bir kaza kurşunu bulur her yerde
Süvarisiz şaha kalkan atları...
Bir ruhun ışığı vardır göklerde,
Lambalar yanıyor, hafif ve sarı; 
Ötüyor baykuşlar harabelerde.
Bir lamba yanıyor, hafif ve sarı; 
Titriyor yıldırım düşmüş gibi yer.
Bekledi arzuyla karanlıkları
Anneler, babalar, erkek kardeşler.
Ta içinde duyar ani bir ağrı,
Bir hüzün şarkısı tutturur gider
Anneler, babalar, erkek kardeşler.
Lambalar yanıyor, hafif ve sarı; 
Her yatak dopdolu, bir yatak bomboş.
Bir neşe şarkısı tutturur gider
Birinci, ikinci, üçüncü sarhoş; 
Kurşunlar sıkılır göklere doğru,
Serçe yavruları yuvada titrer.
Lambalar yanıyor, hafif ve sarı...
Bir lamba yanıyor, hafif ve sarı; 
İnce yelkenleri alıyor yeller.
Titretir kalpleri ve bayrakları
Gemiden toprağa uzanan eller.
Lambalar yanıyor, hafif ve sarı,
Bir yosun köküne hasret kalacak
Gizli hazineler, su yılanları...
İnce yelkenleri alıyor yeller; 
Bir lamba yanıyor, hafif ve sarı.
Beyaz pelerinli hür tayfaları
Kendine bağlıyor siyah kediler; 
Titriyor gönüller ve kara bayrak,
Bir yosun köküne hasret kalacak
Gemiden toprağa uzanan eller.
Bir lamba yanıyor, hafif ve sarı.
Bir lamba yanıyor, hafif ve sarı,
Garip bir yolculuk, tren ve Gülce.
Bölüyor bir hançer, ah, rüyaları:
Bir rüya, bir hançer, bir el; ve, ve, ve...
1952, Yaz
<end>

<start>
Güneşin yeni doğduğunu sana haber veriyorum
Yağmurun hafifliğini toprağın ağırlığını
Ve bütün varlığımla kara yılan seni çağırıyorum
Seni çağırıyorum parmaklarımdan süt içmeğe
Pamuğun ağırlığını yapan dağın hafifliğini
Sana haber veriyorum yeni doğduğunu güneşin
Ben güneyli çocuk arkadaşım ben güneyli çocuk
Günahlarım kadar ömrüm vardır
Ağarmayan saçımı güneşe tutuyorum
Saçlarımı acının elinde unutuyorum
Parmaklarımdan süt içmeğe çağırıyorum seni
Ben güneyli çocuk arkadaşım ben güneyli çocuk
Ben çiçek gibi taşımıyorum göğsümde aşkı
Ben aşkı göğsümde kurşun gibi taşıyorum
Gelmiş dayanmışım demir kapısına sevdanın
Ben yaşamıyor gibi yaşamıyor gibi yaşıyorum
Ben aşkı göğsümde kurşun gibi taşıyorum
Seni süt içmeğe çağırıyorum parmaklarımdan
Kara yılan kara yılan kara yılan kara yılan
<end>

<start>
Sen kış güneşi misin
Yakarsın ısıtmazsın
Bir ırmağın ortası yoksa 
Seni mi hatırlayacağım
Bu dünyada olup bitenlerin 
Olup bitmemiş olması için
Ne yapıyorsun
Sizin evin duvarları taştan
Dumanı da mı taştan
Seni kız arkadaşlarından
Sevinç gözyaşları içinde 
Öpen olmayacak mı
Ezberlediğin şiir
Beklediğin adam
<end>

<start>
Sen bana yeni yılsın her dakika
Her dakika bir yaşıma daha giriyorum
Sen benim üstüne titrediğim güzel ve yeni
Saatim kadar saadetimin gözbebeği zamansın
Ben bin parçaya bölündüm her parçasında 
Her parçasındayım kırkayak sesli boğuk arkadaşlığın
Çalkantısız Üniversitenin yalnızlığın ve ağlamanın
Erkek ağlar mı diyeceksin
Hayberin kapısı ağlar mı erkek ağlar mı
Ben yel gibi erkekler ağlar diyorum
Bir dakika ağlar yılbaşı dakikasında
Daha gözlerimin gerçek yaşları belirmeden
Ağlamak diye bir şey yoktur diye bir şey
Yüzme bilmeyen bir uyurgezer yüzer ya
Çürük ve havada asılı tahtalar üstünde 
Hafif kedi ayaklarıyla yürür gerçekten yürür ya
Sen benim ağlamamı erkeklığıme
Uyanan ölmeyen yenilenen
Azgın kışlar içinde keskin baharlar bulan
Seni bulan yeniden bulan tekrar tekrar bulan erkekliğime say
Bütün bir yıl bütün bir yaşama boyu
Gizli heybelere binbir gece eşyası doldurduğuma say
Ben otomobilleri böylesine yankısız sağır komam
Öyle bir isyan şiiri var ki ben onu yakalayacağım
Bu yunan şehrinin düzenini öper ve yalvarırım
Şehrin ölümünü yanlış anlama
Gözleri kör oldu doğrudur ama o kadar
Ve şehrin gözlerini geri verme dakikalarıdır bu yılgın çanlar
Senin odan günışığı en güzel müzik bana
Farklılıklar odası
Giden tren buharları içinde örümcek ağı
Sen güzel örümcek ağı yaşamakla yaşamamak
Doğduğumuz şüpheyle öldüğümüz şüphe arasına gerilmiş
Garip bulut farklı müzik güzel örümcek ağı
Ben bir yabancı buğunun kokusunu alıyorum
Bu kokuyu alıyorsam onulmaz kıskançlık yaramdandır
Benim garipliğime bakma benim kıskançlığıma bakma benim
İncilerin ilk gerçek ve yeni yorumunu bulur gibi oluyorum
Bu inciler denizlerin en karanlık noktalarında bile yoktur
Benim ak ve kara kayalar içinde bulduğum inciler
Bu inciler sen olmasan bende bile yoktur
Oldukları yerde bile
<end>

<start>
Annemin bana öğrettiği ilk kelime
Allah, şahdamarımdan yakın bana benim içimde
Annem bana gülü şöyle öğretti
Gül, Onun, o sonsuz iyilik güneşinin teriydi
Annem gizli gizli ağlardı dilinde Yunus
Ağaçlar ağlardı, gök koyulaşırdı, güneş ve ay mahpus
Babamın uzun kış geceleri hazırladığı cenklerde
Binmiş gelirdi Ali bir kırata
Ali ve at, gelip kurtarırdı bizi darağacından
Asyada, Afrikada, geçmişte gelecekte
Biz o atın tozuna kapanır ağlardık
Güneş kaçardı, ay düşerdi, yıldızlar büyürdü
Çocuklarla oynarken paylaşamazdık Ali rolünü
Ali güneşin doğduğu yerden battığı yere kadar kahraman
Ali olmak bir hedef her çocukta
Babam lambanın ışığında okurdu
Kaleler kuşatırdık, bir mümin ölse ağlardık
Fetihlerde bayram yapardık
İslam bir sevinçti kaplardı içimizi
Peygamberin günümüzde küçük sahabileri biz çocuklardık
Bediri, Hayberi, Mekkeyi özlerdik, sabaha kadar uyumazdık
Mekkenin derin kuyulardan iniltisi gelirdi
Kediler mangalın altında uyurdu
Biz küllenmiş ekmekler yerdik razı
İnanmış adamların övüncüyle
Sabırla beklerdik geceleri
Şimdi hiçbirinden eser yok
Gitti o geceler o cenk kitapları
Dağıldı kalelerin önündeki askerler
Çocukluk güzün dökülen yapraklar gibi
<end>

<start>
Uçurtmamı rüzgâr yırttı dostlarım! 
Gelin duvağından kopan bir rüzgâr...
Bu rüzgâr yüzünden bulutlar yarım; 
Bu rüzgâr yüzünden bana olanlar...
O ceviz dalları, o asma, o dut, 
Gül gül, mektup mektup büyüyen umut...
Yangından yangına arda kalmış tut.
Muhabbet sürermiş bir rüzgâr kadar.
(1951)
<end>

<start>
Bu kuklaların kukla olmadığı besbelli
Ne söyledilerse tıpıtıpına gerçek besbelli
Altın saçlarını yana atışı yok mu Lilinin
Lilinin yağdan kıl çekercesine inanışı
Lilinin yağdan kıl çekercesine yaşayışı yok mu
Kuklalar titremesin ne yapsın
Adam konuşmasını bilmezse ne yapsın
Kuklaların kukla olmadığı besbelli
Lilinin çekip gideceği besbelli
Lilinin dönüp geleceği besbelli
Ekmek ha bakkalın olmuş ha Cabaret de Paris'nin
Sen herhangi bir ekmek yiyeceksin işte Lili
Ekmek ne kadar Allahınsa Lili de o kadar Allahın Lili
Yüzün ruhun kadar aydınlık ya Lili
Gönlün soğuk sular güzel aynalar gibi ya Lili
Anladın ya kutunun içinden çıkan mendil
Olamaz Üsküdardan geçeriken bulduğun mendil
-Bizi bırakıp nereye gidiyorsun Lili
Demek bizi bırakıp gidiyorsun Lili
Sen daima güzeller güzelini bulursun Lili
Sen istesen de taş yürekli olamazsın
Sen daima güzeller güzeli olursun Lili
Demek gideceksin arkana dönüp bakmayacaksın
Hangi kuş hangi şafakta ölecek görmeyeceksin
Öyleyse al bu kürkü bu veda kürkünü Lili
Tüyleri şiirler olan bu mahcup kürkü
Sen daima Sultanlar Sultanı olursun Lili
Demek sen gidiyorsun Lili
Bizi öpmeden mi gideceksin Lili
Lilinin güneşin altında duruşu yok mu
Perdeleri sıyırıp çirkin adamı burnundan yakalayışı yok mu
Eline bavulunu alışı yollara koyuluşu yok mu
Çirkin adamın güzel adam oluşu yok mu
Yaklaşıp onu saçlarından yakalayışı
Uzaklaşıp yollarda yol oluşu yok mu
Lilinin bir tavşan gibi koşuşu
Keklik gibi dönüp bakışı ve yıldırım gibi koşuşu yok mu
Adam da tam o zaman kapıdan çıkmaz mı dışarı
Lilinin adamın boynuna çocukça ve çılgınca atılışı yok mu
Ben konuşmasını bilmem Lili
<end>

<start>
Doğuda bir baba vardi
Batı gelmeden önce
Onun oğullari batıya vardı
Birinci oğul batı kapılarında
Büyük törenlerle karşılandı
Sonra onuruna büyük şölen verdiler
Söylevler söylediler babanın onuruna
Gece olup kuştüyü yastıklar arasında
Oğul masmavi şafağin rüyasında
Bir karaltı yavaşça tüy gibi daldı içeri
Öldürdüler onu ve gömdüler kimsenin bilmediği bir yere
Baba bunu havanın ansızın kabaran gözyaşından anladı
Öcünü alsın diye kardeşini yolladı

İkinci oğul Batı ülkesinde
Gezerken bir ırmak kıyısında
Bir kıza rastladı dağların tazeliginde
Bal arılarının taşıdığı tozlardan
Ayna hamurundan ay yankısından
Samanyolu aydınlığından inci korkusundan 
Gül tütününden doğmuş sanki
Anne doğurmamış da gök doğurmuş onu
Saçlarını güneş destelemiş
Yıllarca peşinden koştu onun
Kavuşamadı ama ona
Batı bir uçurum gibi girdi aralarına
Sonra bir kış günü soğuk bir rüzgâr 
Alıp götürdü onu
Ve ikinci oğulu
Sivri uçurumların ucunda
Buldular onulmaz çılgınlıkların avucunda
Baba yağmurlardan anladı bunu
Yağmur suları aci ve buruktu
İşin künhüne varsın diye
Yolladı üçüncü oğlunu
Üçüncü oğul Batıda
Çok aç kaldı ezildi yıkıldı
Ama bir iş buldu bir gün bir mağazada
Açlığı gidince kardeşlerini arayacaktı
Fakat batinin büyüsü ağır bastı
İş çoktu kardeşlerini aramaya vakit bulamadı
Sonra büsbütün unuttu onları
Şef oldu buyruğunda birçok kişi
Kravat bağlamasını öğrendi geceleri
Gün geldi mağazası oldu onu parmakla gösterdiler
Patron oldu ama hala uşaktı
Ruhunda uşaklık yuva yapmıştı çünkü
Bir gün bir hemşehrisi onu tanıdı bir gazinoda
Ondan hesap sordu o da
Sırf utançtan babasına
Bir çek gönderdi onunla
Baba bu kağıdın neye yarayacağını bilemedi
Yırttı ve oynasınlar diye köpek yavrularına attı
Bu yüklü çeki
İyice yaşlanmıştı ama
Vazgeçmedi koyduğundan kafasına
Dördüncü oğlunu gönderdi Batıya

Dördüncü oğul okudu bilgin oldu
Kendi oymak ve ülkesini
Kendi görenek ve ülküsünü
Günü geçmiş bir uygarlığa yordu
Kendisi bulmuştu gerçek uygarlığı
Batı bilginleri bunu kutladı
O da silindi gitti binlercesi gibi
Baba bunu da öğrendi sihirli tabiat diliyle
Kara bir süt akmıştı bir gün evin kutlu koyunundan

Beşinci oğul bir şairdi
Babanın git demesine gerek kalmadan
Geldi ve batının ruhunu sezdi
Büyük şiirler tasarladı trajik ve ağır
Batının uçarılığına ve doğunun kaderine dair
Topladı tomarlarını geri dönmek istedi
Çöllerde tekrar ede ede şiirlerini
Kum gibi eridi gitti yollarda

Sıra altıncı oğulda
O da daha batı kapılarında görünür görünmez
Alıştırdılar tatlı zehirli sulara
Içkiler içti
Kaldırım taşlarını saymaya kalktı
Ev sokak ayırmadi
Geceyi gündüzle karıştırdı
Kendisi de bir gün karıştı karanlıklara
Baba ölmüştü acısından bu ara

Yedinci oğul büyümüştü baka baka ağaçlara
Baharın yazın güzün kışın sırrına ermişti ağaçlarda
Bir alinyazısı gibiydi kuruyan yapraklar onda
Bir de o talihini denemek istedi
Bir şafak vakti Batıya erdi
En büyük Batı kentinin en büyük meydanında
Durdu ve tanrıya yakardı önce
Kendisini değistiremesinler diye
Sonra ansızın ona bir ilham geldi
Ve başladı oymaya olduğu yeri
Başına toplandı ve baktılar Batılılar
O aldırmadı bakışlara
Kazdı durmadan kazdı
Sonra yarı beline kadar girdi çukura
Kalabalık büyümüş çok büyümüştü
O zaman dönüp konuştu :
Batılılar !
Bilmeden
Altı oğlunu yuttuğunuz 
Bir babanın yedinci oğluyum ben
Gömülmek istiyorum buraya hiç değişmeden
Babam öldü acılarından kardeşlerimin
Ruhunu üzmek istemem babamın
Gömün beni değiştirmeden
Doğulu olarak ölmek istiyorum ben
Sizin bir tek ama büyük bir gücünüz var :
Karşınızdakini değistirmek
Beni öldürseniz de çıkmam buradan
Kemiklerim değişecek toz ve toprak olacak belki
Fakat değişmeyecek ruhum
Onu kandırmak için boşuna dil döktüler
Açlıktan dolayı çıkar diye günlerce beklediler
O gün gün eridi ama çıkmadı dayandı
Bu acıdan yer yarıldı gök yarıldı
O nurdan bir sütuna döndü göğe uzandı
Batı bu sütunu ortadan kaldırmaktan aciz kaldı
Hâlâ onu ziyaret ederler şifa bulurlar
En onulmaz yarası olanlar
Ta kalblerinden vurulmuş olanlar
Yüreğinde insanlıktan bir iz tasıyanlar
<end>

<start>
Güneştir düşen turuncusunda menekşeler sunarım
Gece artık hiç dönülmeyecek yerlerdeki o sevgiliye 
Çocuklara kekik toplıyan o sevgiliye
Bir kekik uzatan çocuk anne deyince
Deniz dibinden çatı çeken
Çocuk üstüne arkadaş üstüne
Güneştir düşen yeşilinde bir yüz döner
Değişmiyen o gençliğiyle sevgili
Ölümden sonraki kurtulma gibi
Döner döner de gelir karşıma
Deniz dibinden cıkan ahtapot ölüleri
Eski utanmaları çeker su yüzüne
Güneştir kırmızı ve ben en çömezi bir rengin
Altın hatıralar hükümetinin
Bitmeyen sultanı o sevgiliye adanmış
Soy utanc soy anış soy sevgi
Gel artmaz azalmaz ey sevgi
<end>

<start>
Ben geldim geleli açmadı gökler
Ya ben bulutları anlamıyorum
Ya bulutlar benden bir şey  bekler
Hayat bir ölümdür aşk bir uçurum
Ben geldim geleli açmadı gökler
Bir yağmur bilirim bir de kaldırım
Biri damla damla alnıma düşer
Diğerinde durup göğe bakarım
Ne şehir ne deniz kokan gemiler
Bir yağmur bilirim bir de kaldırım
Nedense aldanmış bir gece annem
Bir kadın gömleği giydirmiş bana
İşte vuramadı gökler bana gem
Dinmedi içimde kopan fırtına
Nedense aldanmış ilk gece annem
Biri çıkmış gibi boş bir mezardan
Ortalıkta ölüm sessizliği var
Bana ne geldiyse geldi yukardan
Bana ne yaptıysa yaptı bulutlar
Biri çıkmış gibi boş bir mezardan
İyi ki bilmiyor kalabalıklar
Yağmura bakmayı cam arkasından
İnsandan insana şükür ki fark var
Birine cennetse birine zindan
İyi ki bilmiyor kalabalıklar
Yağmur duasına çıksaydık dostlar
Bulutlar yarılır gökler açardı
Şimdi ne ihtimal ne imkan var
Göğe hükmetmekten kolay ne vardı
Yağmur duasına çıksaydık dostlar
Ben geldim geleli açmadı gökler
Ya ben bulutları anlamıyorum
Ya bulutlar benden bir şey bekler
Hayat bir ölümdür aşk bir uçurum
Ben geldim geleli açmadı gökler
<end>

<start>
Denizin kentini yaktım
Vızıldayıp duran kafamın ortasında
Denizin kentini yaktım
Hurma şırıltılarıyla
Denizin kentini yaktım
Beni çocukluğumdan koparan
Denizin kentini yaktım
Bir kent kadın kabuklarından
Denizin kentini yaktım
Miras kalmış bir alevle
Denizin kentini yaktım
Veli ağaçlarla kalbi atan mermerle
Tanrıyı anarak kalbi atan
Cami sütunları boğdu
Sararmış gözyaşlarıyla
Kararmış denizin kentini
İstanbul ey sevgili şehir
Dön dön karadan gelen sesime
Son veren zaman yatırında 
Denizden getirilen biçimine
<end>

<start>
Ey yeşil sarıklı ulu hocalar bunu bana öğretmediniz
Bu kesik dansa karşı bana bir şey öğretmediniz
Kadının üstün olduğu ama mutlu olmadığı
Günlere geldim bunu bana öğretmediniz
Hükümdarın hükümdarlığı için halka yalvardığı
Ama yine de eşsiz zulümler işlediği vakitlere erdim
Bunu bana söylemediniz
İnsanlar havada uçtu ama yerde öldüler
Bunu bana öğretmediniz
Kardeşim İbrahim bana mermer putları
Nasıl devireceğimi öğretmişti
Ben de gün geçmez ki birini patlatmayayım
Ama siz kağıttakileri ve kelimelerdekini ve sözlerdekini
				nasıl sileceğimi öğretmediniz
Bir kentten daha geçtim
Buğdayları yakıyorlardı
Yedikleri pirinçti
Birbirlerine açılan borular gibi üfürüyorlardı
Sonra birbirlerinden borular gibi çıkıyorlardı
Pirinçler gibi çoğalıyorlardı
Atlarını yalnız atlarını cana yakın buldum
Öpüp çıkıp gittim yelelerini
<end>

<start>
Kadın azaltır çocukları için
Kullanmasını yabancıları genç gördükçe
Adam konuşurken eli kaybolur kızlarla
Neden getirmeyi unutmasın
Nişanlı sabun demesini
Bilmeyenlere denir
Ben yaşarken kirli 
Ne kirli adamlar vardı
Yıkadılar sonra anladım
Ölü olduğumu
II.
Yıkadılar sonra anladık ölü olduğunu
Alıp götürdük gelin gibi öğleyin
Kesip durduk geyikleri
Kuşları balıkları eski çiçekleri
Nişanlı ölü nedir
Bilmeyenlere denir
Dalgın bir vaktinizde
Bozmayasınız diye geleneği
Taşlara bağladığımız
Siz yunmuş ölüleri
Ne aşkı ne neşesiyle
Dünya
Onmakta bizi
Gelin gömün bari
<end>

<start>
Ülkedeki kuşlardan ne haber vardır
Mezarlıklardan yükselen bir bahar vardır
Aşk celladından ne çıkar madem ki Yar vardır
Yoktan da vardan da Öte bir var vardır
Hep suç bende değil
Beni yakıp yakan bir nazar vardır
O şarkıya özenip söylenecek mısralar vardır
Sakın kader deme
Kaderin üstünde bir kader vardır
Ne yapsalar boş
Göklerden gelen bir karar vardır
<end>

<start>
İlkin sakin kiraz bahçeleridir andığım eski günlerden
Şehrin çocuklara mahsus kaydıraklardan olduğu
Fi tarihinde kutsal sözleri kale almadıkları için
Harap bırakılmışlar tabiatüstü güçlerle
Bir kere elime aldım mı çocukluğumu
Üstüne kerametler yazılı derilerde
Geleceği bildiren derilerde
Başlar yeni bir mantığın bağbozumu
Paganini bakışıyla ölümü inkar eden
Anneleri şaşırtan çocukları büyüleyen
Sevimli kahinlikleriyle fakirleri sevindiren
Ve siz ey çingene kadınları
O yıllar savaş yıllarıydı geceleri karartma
Gündüzleri fırın önlerinde birikirdi halk
Biz çocuklarla büyükler arasındaki fark
Bir yanda şehir bir yanda kiraz bahçeleri
<end>

<start>
Göz seni görmeli, ağız seni söylemeli
Hafıza seni anmak ödevinde mi
Bütün deniz kıyılarında seni beklemeli
Sen Eskimoların ısınması sevgililer mahşeri
Aklım yeni bir akıldır çiçeklerden
Mantığım mantığın üstünde yeni
İçimde Nuh'un en yeni tufanı
Dünyaya ayak basıyorum yeniden
Göz seni görmeli ağız seni söylemeli
Bütün deniz kıyılarında seni beklemeli
Yüzlerce yıl geçiyor belki bir bulut geçiyor
Ben yeni doğmuş bir çocuk gibi
Herkesin konuştuğu dilden mahrum
Ama yepyeni bir dil konuşmanın sevinci
Bütün deniz kıyılarında seni anmalı
Sen buzulların erimesi Eskimoların ısınması
<end>

<start>
(Leyla'nin doğumu için Mecnun'un sonradan söylediği)
Çiğ düştü göklerden
Ve bir bahar günü doğdun sen
Güvercinler geçti menekşelerden
Ve bir bahar günü doğdun sen
Kendi kendine ayna olan nergislerden
Leylakların gün doğuşu ürperişinden
Zambakların kıyı kıyı bakışından
Geldin sen
Ve rüzgarlar karları süpürdüğünde
Ve insanı çıldırtan kuş sesleri işitildiğinde
Birdenbire aydınlandı annenin yüzü
Ve bir bahar günü doğdun sen
İlkin horozların gözüne göründün
Dünyaya haber verdiler ötelerden
Baban yeni dönmüştü eve ıraklardan
Birden aydınlandı annenin yüzü
Ve bir bahar günü doğdun sen
Marta bakan biliyordu geleceğini
Nisana bakan görüyordu alaca renklerini
Kızıl ve yeşil seherini
Mayısa bakan buldu seni
Ve bir bahar günü doğdun sen
Sana Leyla dedim Suna dedim şiirlerde şarkılarda
Gerçek adın bir fısıltı gibi kaldı ağızlarda dudaklarda
Çatlar yüreğim bir nar gibi o sırrı anar da
Avunurum doğumundan gelen muştulu armağanlarla
Melekler gökten geldi armağanlarla
Ve bir bahar günü doğdun sen
Bir bahar günü doğdun sen
Baharın ta kendisi oldun sen
Şimdi her baharda doğan çocuklarla
Sen en aşılmaz boya tenlerinde saçlarında
Sen görünür görünmez ufuklarda
Karlar erir erir kaçar kaçar da
Gökler yağmur biçiminde güler ağlar ağlar da
Güneş öğünerek yansır yansır da sularda
Gelirsin her baharda
Bir diriliş gibi ölü dünyaya
Ölüler gölgenden ateş ala ala
Ekilip biçilip yankı yapa yapa
Yaz sıcaklığından arta arta
Birer birer çıktılar gönlümüzün aynasına tarlasına
Ki bir bahar günü doğdun sen
Güller dönüştüler yatak çarşaflarına
Leylaklar yaklaştılar korka korka
Nergisler benliğimizin ortasından baka
Gelip fon oldular insanın
Bir kere daha
Sende yeniden yaratılışına
Bir bahar hali yaratışına
Bir bahar günü doğdun sen
Baharın ta kendisi oldun sen
II.
Sonbahar benim ölümüm kırmızı kırmızı yanışım karaağaçlarda
Senin ak doğumunu daha çok ortaya koymak için
Toplayıp gelişim güzü bütün sarılarımla loşluklarımla
Çürüyen solan evrenin karşı koyuşu
Senin baharda doğusunun anısına
Ah o ne sıtmadır güneşteki sıtma baharda
Her an senin doğumun yaşamaktan gelen
Ve güzün güneşte bir kuruyuş bir dağılma
Benim ölümümden gelen haykırış ve ağlayışlarla
Bir ömür boyu oldum salt ölüm kemiği
Parlamak için senin doğumundan gelen fosforlarla
Eve girmekte geç kalan çocuklar görecektir geceleri
Aşk baharının sessiz direnişini
yanıp duran ışıklarda
Yaz güneşi biriktirdi biriktirdi
Sonbahar yapraklarda delirdi
Kış derin çizgileriyle devrildi
Bahar gül tanklarıyla çiçek çağlayanlarıyla belirdi
Ve bir bahar günü doğdun sen
<end>

<start>
Anlatacaktım ölümlerini bir sonbahar eşliğinde
Bir kış güneşliğinde
Fakat baktım bu ölüm değil diriliştir
Tabiatı aşan bir bildiriştir
Ne güz ne sarı renk bu göçü anlatır
Bu kan rengi bu kıpkızıl öçü anlatır
Görünüşte kırmızı gerçekte yeşil
Görünüşte öç hakikatte değil
Faninin sonsuzla barışması
Affın mağfiretle yarışması
Yaprağın düşüşü değil bu toprağa
Bir yıldırım çarpışıdır dağa
Sonbahar değil ilkbahardır
Ölümden sonra ölümsüz hayat vardır
Bulutlar açılır güneş çıkar
Yağmur taneleri inci tanelerine dönüşür
Deniz çalkanır saçar ortaya hazinesini
Anladım onlar ölmediler
Ölüm adına
Ölüm maskesini takınarak
Dönüştüler bir ışığa
<end>

<start>
Bir vakitler niçin
Böyle büyük tutulmuş ölçüleri
Çocuklar bile biliyor
Filistinin ekmek sepetleri
Anne ne koysun içine
Ekmek mi çocuk mu
Düşmanın ilk baktığı 
Ekmek sepetleri
Dolmayı bekleyen
Ekmek sepetleri
Ve boşalmayı
Ekmek sepetleri
Her eşya gitse 
Kalacak tek eşya 
İnsana en aykırı
Filistinde ekmek sepetleri
<end>

<start>
Ben sana mecburum bilemezsin 
Adını mıh gibi aklımda tutuyorum 
Büyüdükçe büyüyor gözlerin 
Ben sana mecburum bilemezsin 
İçimi seninle ısıtıyorum.
Ağaçlar sonbahara hazırlanıyor 
Bu şehir o eski İstanbul mudur 
Karanlıkta bulutlar parçalanıyor 
Sokak lambaları birden yanıyor 
Kaldırımlarda yağmur kokusu 
Ben sana mecburum sen yoksun.
Sevmek kimi zaman rezilce korkuludur 
İnsan bir akşam üstü ansızın ....................
<end>

<start>
görinen yıldız değil yir yir delinmişdür felek
gün yüzünün hasretiyle tir-i ahımdan benüm
necati
-1.
açılmış sarmaşık gülleri 
                     kokularıyla baygın
en görkemli saatinde yıldız alacasının
gizli bir yılan gibi yuvalanmış
                     içimde keder
uzak bir telefonda ağlayan
                     yağmurlu genç kadın
-2.
rüzgâr 
uzak karanlıklara sürmüş yıldızları
mor kıvılcımlar geçiyor 
                               dağınık yalnızlığımdan
onu çok arıyorum onu çok arıyorum
heryerinde vücudumun
                               ağır yanık sızıları
bir yerlere yıldırım düşüyorum
                    ayrılığımızı hissettiğim an 
                               demirler eriyor hırsımdan
-3.
ay ışığına batmış 
               karabiber ağaçları 
                       gümüş tozu
gecenin ırmağında yüzüyor zambaklar 
yaseminler unutulmuş
                                 tedirgin gülümser
çünkü ayrılmanın da vahşi bir tadı var
                çün....................
<end>

<start>
Aysel git başımdan ben sana göre değilim 
Ölümüm birden olacak seziyorum. 
Hem kötüyüm karanlığım biraz çirkinim 
Aysel git başımdan istemiyorum.
Benim yağmurumda gezinemezsin üşürsün 
Dağıtır gecelerim sarışınlığını 
Uykularımı uyusan nasıl korkarsın, 
hiçbir dakikamı yaşayamazsın. 
Aysel git başımdan ben sana göre değilim. 
Benim icin kirletme aydınlığ....................
<end>

<start>
Gözlerin gözlerime değince
Felaketim olurdu, ağlardım
Beni sevmiyordun, bilirdim
Bir sevdiğin vardı, duyardım
Çöp gibi bir oğlan, ipince
Hayırsızın biriydi fikrimce
Ne vakit karşımda görsem
Öldüreceğimden korkardım
Felaketim o....................
<end>

<start>
Ne kadınlar sevdim zaten yoktular
Yağmur giyerlerdi sonbaharla bir
Azıcık okşasam sanki çocuktular
Biraksam korkudan gözleri sislenir.
Ne kadınlar gördüm zaten yoktular
Böyle bir sev....................
<end>

<start>
an gelir
paldır küldür yıkılır bulutlar
	gökyüzünde anlaşılmaz bir heybet
		o eski heyecan ölür
an gelir biter muhabbet
	şarkılar susar heves kalmaz
		şatârâbân ölür
şarabın gazabından kork
	çünkü fena kırmızıdır
		kan tutar / tutan ölür
sokaklar kuşatılmış
	karakollar taranır
		yağmurda bir militan....................
<end>

<start>
Sen istinyede bekle ben burdayım
İçimde köpek gibi havlayan yalnızlığım 
Çünkü ben buradayım karanlıktayım 
Belki gelmem gelemem beş dakika bekle git 
Çünkü elimi kestim beni kan tutuyor 
Şarabım bütün ekşi suyum soğuk 
....................
<end>

<start>
zeynep beni bekle / gece ağaçlarına
yağmur çiseliyorum / cam tozu su beyazı
yalnızlığını mutlaka değiştireceğim
bir yaprak halinde süzülüp saçlarına
eski teşrin'lerden / kederli kırmızı
zeynep beni bekle mutlaka döneceğim
söyle kim önleyebilir buluşmamızı
geceleyin ışıkları söndürdüğün zaman....................
<end>

<start>
nasıl iş bu
her yanına çiçek yağmış
erik ağacının
ışık içinde ....................
<end>

<start>
hacet yok hatırlatmasına seni hatıraların 
bir dakika bile çıkmıyorsun aklımdan 
koşar gibi yürüyüşün 
karanlıkta bir ışık gibi aydınlık gülüşün
hacet yok hatırlatmasına seni hatıraların 
uzak uzak y....................
<end>

<start>
beni koyup koyup gitme
ne olursun
durduğun yerde dur
kendini martılarla bir tutma
senin kanatların yok
düşersin yorulursun
beni koyup koyup gitme
ne olursun....................
<end>

<start>
on iki sıfır beş'te izmir'de bir yıldız kaydı 
imbat durmuştu kan ter içindeydim 
akdeniz'in elindeydim söz temsili 
ışıklı bir tesbih karşıyaka'ydı 
istanbul deyip mendebur sisli 
bir deniz kahvesinde içiyordum 
istanbul soluk yeşil bir tramvaydı 
sultanahmet demişti inliyordu 
on iki sıfır beş'te izmir'deydim allahım 
şiir deniz gibi kımıldıyordu
on iki on beş'te istanbul'a dağılmıştım 
hilâl gibi bir kızcağız beşiktaş'ta 
rüyasını dokuyordu ondan bıkmıştım 
çiğ mürekkep ve aseton kokuyordu 
sarıyer'de balıkçılar denizi çekiyordu 
deniz büyük büyük içini çe....................
<end>

<start>
beni bir kere dövdüler çok gözlüklüydüm
daha bere giyiyordum bıyıklarım da duruyor
büyükdere'de dövdüler emirgân ve birileri
geceleyin dövdüler dişlerimi tükürdüm
emirgan'la aramız çok eskiden beri yok
niye ölmedim diye bana bozuluyor
ötekiler şurda burda azar azar gördüğüm
çakıdan bozma itler sustalı birileri
fakat çok fena dövdüler size ne söylüyorum
bir vakit omuzlarım tutmadı di....................
<end>

<start>
geceyarıları
tenhadır buraları
ne in ne cin
	kırmızı lambası
	sanki kan damlası
	demiryolu geçidinin
dağılmış su dumanı şimşekli bir karanlığa
yağmurun altında çınar
	çınarın altında o karaltı
	   bırakılmış bir araba
	      34 FN 346
sağ arka lastiği yırtılmış
camlarında kurşun delikleri
içinde ba....................
<end>

<start>
Şenlik dağıldı bir acı yel kaldı bahçede yalnız
O mahur beste çalar Müjgan'la ben ağlaşırız
Gitti dostlar şölen bitti ne eski heyecan ne hız
Yalnız kederli yalnızlığımızda s....................
<end>

<start>
yalnızlık
hızla alçalan bulutlar
              karanlık bir ağırlık 
hava ağır toprak ağır yaprak ağır
su tozları yağıyor üstümüze
özgürlüğümüz yoksa yalnızlığımız mıdır
              eflatuna çalar puslu lacivert
                       bir sis kuşattı ormanı
....................
<end>

<start>
eflatun gözlerin olduğunu bilmiyordum
gece yarısını yaşamaktan yorgunum
ayazın avucunda unutmuştun ellerini
 önünden geçtiğim halde beni tanımadın
 ben değiştim biliyorum hem sakal bıraktım
 şiirlerim kül rengi kumrular gibi uçuşuyorlar 
 bakır çalığı göklere katiyyen tahammülüm yok
 hele paris’in gökleri aklımı başımdan alıyor
 bana seni senden evvelki poitiers’li kızı
 hatırlatıyor
ayazın avucunda unutmuştun ellerini
karanlığın arkasında kıvılcım gözlü orospular
 gölgelerine yaslanmış evliya gibi bekliyorlar
ışıklar kırmızı yan....................
<end>

<start>
dağ başını efkâr almış
gümüş dere durmaz ağlar
gözyaşından kana kesmiş gözlerim
ben ağlarım çayır ağlar çimen ağlar
ağlar ağlar cihan ağlar
mızıkalar iniler ırlam ırlam dövülür
altmış üç ilimiz altmış üç yetim
yıllar gelir geçer kuşlar gelir geçer
her geçen seni bizden parça parça götürür
mustafa'm mustafa kemal'im
diz dövdüm
gözlerim şavkı aktı sakarya'nın suyuna
sakarya'nın suları nâmın söyleşir
hemşehrim sakarya öksüz sakarya
ankara'dan uçan kuşlar
kemal'im der günler günü çağrışır
kahrolur bulutlara karışır
gök bulut yaşmak bulut
uca dağlar dev boyu....................
<end>

<start>
dikenin
kalbime battığı bir sonbahar günüdür
sen elini bulutların içinde gezdirirsin
bulutlar senin gözlerinin üstünde yürürler
içini kurtlar kemirir
bence malumdur
buğulanmış camların arkasında masmavi yüzün
senin ateşler içinde olduğun
bence malumdur
ellerin muhakkak çocuk elleridir
hep kimsenin bilmediği türküler düşünürsün....................
<end>

<start>
aydınlık neyin oluyor senin
gökyüzü akraban filan mı
beni bulur bulmaz gözlerin
şimşek çakıyorum yalan mı
yüzü....................
<end>

<start>
elimden tut yoksa düşeceğim
yoksa bir bir yıldızlar düşecek
eğer şairsem beni tanırsan 
yağmurdan korktuğumu bilirsen 
gözlerim aklına gelirse ....................
<end>

<start>
O sabah mı çıkmıştın, bir gün önce mi 
Bir bıçağın ağzında yürür gibiydin 
Demirlerin soğukluğu soluk dudaklarında 
Gözlerinde karanlığı dar hücrelerin 
Seni görür görmez özgürlüğümden utandım 
Söyle ne içersin, çay mı kahve mi 
Çok değişmişsin birden tanıy....................
<end>

<start>
her şeyi terk ettim / ne aşk ne şehvet
sarışın başladığım esmer bitiyor
anlaşılmaz yüzü koyu gölgeli
dudakları keskin kırmızı jilet
bir belaya çattık / nasıl biti....................
<end>

<start>
o kızı nerede nasıl görsem 
aklımı başımdan alır ağzı 
saçları şıra köpüğü desem 
kaşları bıçak izi kırmızı
yakut pulları mı? bu ne görkem 
kanlı gözbebeklerindeki yazı 
beni nasıl büyüledi bilmem ....................
<end>

<start>
bir yerde vahim bir yanlış yapılmıştır 
ne yadsımaya dilim varır 
ne düzeltmeye gücüm yeter 
meyyus bir papağan gibi tenhada bırakılmış 
harıl harıl 
içimdeki bozgunla söyleşirim
bir yaş gelir ki kadınlar 
çekilir ortalıktan 
esmerler birde....................
<end>

<start>
Alsancak garı'na devrildiler
Gece garın saati bela çiçeği
Hiçbir şeyin farkında değildiler
Kalleş bir titreme aldı erkeği
Elleri yırtılmıştı kelepçeliydiler
Çantasın....................
<end>

<start>
yüzünün yarısı göz kadife yansımalı
bulutlu siyah ah bulutları eflatun
o boy aynasından çıktı fransızın malı
vişne asidi vardı tadında rujunun
ah sinema yıldızı filan olmalı
ağızlığı kristal son derece uzun
bir kibrit çakıldı mı ah yağmurluklu kız
alevinden anlamlı dumanlar üfürüyor
ah çocuk yüzünde gül goncası ağız
saçlarından incec....................
<end>

<start>
elinin arkasında güneş duruyordu
aylardan kasımdı üşüyorduk
ağacın biri bulvarda ölüyordu
şehrin camları kaygısız gülüyordu
her köşe başında öpüşüyorduk
sisler bulvarı'na akşam çökmüştü
omuzlarımıza çoktan çökmüştü
kesik birer kol gibi yalnızdık
dağlarda ateşler yanmıyordu
deniz fenerleri sönmüştü
birbirimizin gözlerini arıyorduk
sisler bulvarı'nda seni kaybettim
sokak lambaları öksürüyordu
yukarda bulutlar yürüyordu
terkedilmiş bir çocuk gibiydim
dokunsanız ağlayacaktım
yenikapı'da bir tren vardı
sisler bulvarı'nda öleceğim
sol kasığımdan vuracaklar
bulvar durağında düşeceğim
gözlüklerim kırılacaklar
sen rüyası....................
<end>

<start>
beni de kırdılar içimde kırdılar
karanlık camlardan sular akıyordu
şimşekli bir boşlukta saat vurdu
beni de kırdılar belki yalnızdılar
bel....................
<end>

<start>
kanatları parça parça bu ağustos geceleri
yıldızlar kaynarken
şangır şungur ayaklarımın dibine dökülen
sen
eğer yine istanbul'san
yine kan köpüklü cehennem sarmaşıkları büyüteceğim
pançak pançak şiirler tüküreceğim
demek yine ben
limandaki direkler ormanında bütün bandıralar ayaklanıyor
kapı önlerinde boyunlarını bükmüş tek tek kafiyeler
yahudi sokaklarını aydınlatan telaviv şarkıları
mavi asfaltlara çökmüş
diz bağlıyor
eğer sen yine istanbul'san
kirli dudaklarını bulut bulut dudaklarıma uzatan
sirkeci garı'nda tren çığlıklarıyle bıçaklanıp
intihar dumanları içindeki haydarpaşa'dan
anadolu üstlerine bakıp bakıp
ağlayan
sen eğer yine istanbul'san
aldanmıyorsam
yakaları karanfilli ibneler eğer beni aldatmıyorsa
kulaklarımdan kan fışkırıncaya kadar
yine senin emrindeyim
utanmasam
gözleri....................
<end>

<start>
Sen bizim dağları bilmezsin gülüm, 
Hele boz dumanlar çekilsin de gör.
Her haftası bayram, her günü düğün, 
Hele yaylalara çıkılsın da gör.
Bilmezsin ovalar nasıldır bizde; 
Kağnılar yollarda, yoncalar dizde...
Saydıklarım damla değil denizde, 
Hele bir ekinler ekilsin de gör.
Görmedin sen bizim mavi suları, 
Karlar eriyince kırar yuları...
Köpük olur beyaz, sel olur sarı; 
Hele taştan taşa dökülsün de gör.
Sen bizim köyleri görmedin ki hiç, 
Yolları toz, çamur, evleri kerpiç.
O kirli kabukta, o en temiz iç; 
Hele bir yakından bakılsın da gör.
Anlamaz, bilmezsin sen bizim halkı, 
Sevgiyi bulasın, yakına gel ki...
Kalıplar gerçeği göstermez belki
Gönül perdeleri sökülsün de gör.
(Dosta Doğru)
<end>

<start>
Güneş yükselmeden kuşluk yerine 
Bir adam camiden döndü evine 
Oturdu sessizce yer minderine
Kızı “Bayram” dedi, yalın ayaklı 
Adam “Bayram” dedi, tam ağlamaklı...
Eli öpüldükçe içi burkuldu 
Konuşmak istedi, dili tutuldu 
Güç belâ ağzından bir “off! ” kurtuldu
Oğlu “Bayram” dedi, sırtı yamalı 
Adam “he ya” dedi, gözü kapalı...
Düşündü kış yakın, evde odun yok 
Tenekede yağ yok, çuvalda un yok 
Yok yoka karışmış; tuz yok, sabun yok
Avrat “Bayram” dedi, eğdi başını 
Adam “evet” dedi, sıktı dişini...
Çalışsa ne iş var, ne cepte para 
Dağ oldu içinde büyüyen yara 
Dikti gözlerini karşı duvara
Takvim “Bayram” dedi, silindi yazı 
Adam “öyle” dedi, bağrında sızı...
Döndürse yönünü herhangi dosta 
Yaralı, gariban, dul, yetim, hasta 
Yıllar, aylar, günler erirken yasta
Yer-gök “Bayram” dedi, ağzını açtı 
Adam “Bayram” dedi, evinden kaçtı!..
(Suları Islatamadım)
.
<end>

<start>
Gitmişti makama arz-ı hâl için
'Bey' dedi, yutkundu, eğdi başını.
Bir azar yedi ki oldu o biçim..
'Şey' dedi, yutkundu, eğdi başını.
Kapıdan dört büklüm çıktı dışarı
Gözler çakmak çakmak, benzi sapsarı...
Bir baktı konağa alttan yukarı 
'Vay' dedi, yutkundu, eğdi başını.
Çekti ayakları kahveye vardı
Açtı tabakasın, sigara sardı
Daldı.. neden sonra garsonu gördü
'Çay' dedi, yutkundu, eğdi başını.
İçmedi, masada unuttu çayı 
Kalktı ki garsona vere parayı 
Uzattı çakmağı ve sigarayı
'Say' dedi, yutkundu, eğdi başını.
Döndü, gözlerinde bulgur bulgur yaş 
Sandım can evime döktüler ateş
Sordum: 'memleketin neresi gardaş? '
'Köy' dedi, yutkundu, eğdi başını.
Yürüdü, kör-topal çıktı şehirden
Ağzına küfürler doldu zehirden
Salladı dilini.. vazgeçti birden, 
'Oyyy' dedi, yutkundu, eğdi başını.
(Vur Emri)
<end>

<start>
Sarı saçlarına deli gönlümü
Bağlamışlar, çözülmüyor Mihriban! 
Ayrılıktan zor belleme ölümü
Görmeyince sezilmiyor Mihriban!
Yâr deyince kalem elden düşüyor
Gözlerim görmüyor aklım şaşıyor
Lâmbamda titreyen alev üşüyor
Aşk kağıda yazılmıyor Mihriban!
Önce naz sonra söz ve sonra hile
Sevilen seveni düşürür dile
Seneler asırlar değişse bile
Eski töre bozulmuyor Mihriban!
Tabiplerde ilaç yoktur yarama
Aşk değince ötesini arama
Her nesnenin bir bitimi var ama
Aşka hudut çizilmiyor Mihriban!
Boşa bağlanmamış bülbül gülüne
Kar koysan köz olur aşkın külüne
Şaştım kara bahtın tahammülüne
Taşa çalsam ezilmiyor Mihriban!
Tarife sığmıyor aşkın anlamı
Ancak çeken bilir bu derdi, gamı
Bir kördüğüm baştan sona tamamı
Çözemedim çözülmüyor Mihriban!
<end>

<start>
Görmediğim bir bambaşka durum var 
Sizin şehrin kızlarında savcı bey! 
Yaklaşanı tâ yürekten vururlar 
Kan kokuyor gözlerinde savcı bey!
Gayeleri gönül kırmak dal gibi 
Bakışları çifte faul bal gibi 
Ülkeler fethetmiş bir kral gibi 
Gurur dolu pozlarında savcı bey!
Kaş yaparken, göz çıkarır elleri
Çok silâhtan tesirlidir dilleri 
Hayret ettim, bir tuhaf ki hâlleri, 
Poyraz eser yüzlerinde savcı bey!
Derviş olup çıktım tığsız, tebersiz 
İlk görüşte avladılar habersiz 
Pişirdiler beni tuzsuz, bibersiz 
Kebap oldum közlerinde savcı bey!
Bölüştüler gönlüm ile aklımı 
Davacıyım, ara benim hakkımı... 
Bir yol göster, haksız mıyım, haklı mı? 
Yorulmayım izlerinde savcı bey.
<end>

<start>
Gölgesinde otur amma
Yaprak senden incinmesin.
Temizlen de gir mezara
Toprak senden incinmesin.
Yollar uzun, yollar ince
Yol kısalır aşk gelince
Yat kurban ol İsmail’ce
Bıçak senden incinmesin.
Burdayım de ararlarsa
Doğru söyle sorarlarsa
Tabutuna sararlarsa
Bayrak senden incinmesin.
İl göçsün göçtüğün vakit
Yol yansın geçtiğin vakit
Suyundan içtiğin vakit
Kaynak senden incinmesin.
Toz konmasın sakın sana
Hakkı geçer halkın sana
Gücenmesin yakın sana
Uzak senden incinmesin.
(Yasaklı Rüyalar)
<end>

<start>
“Unutmak kolay mı? ” deme
Unutursun Mihriban’ım.
Oğlun, kızın olsun hele
Unutursun Mihriban’ım.
Zaman erir kelep kelep..
Meyve dalında kalmaz hep.
Unutturur birçok sebep 
Unutursun Mihriban’ım.
Yıllar sinene yaslanır
Hâtıraların paslanır.
Bu deli gönlün uslanır...
Unutursun Mihriban’ım.
Süt emerdin gündüz-gece 
Unuttun ya, büyüyünce...
Ha işte tıpkı öylece
Unutursun Mihriban’ım.
Gün geçer, azalır sevgi 
Değişir her şeyin rengi.
Bugün değil, yarın belki
Unutursun Mihriban’ım.
Düzen böyle bu gemide
Eskiler yiter yenide.
Beni değil, sen seni de
Unutursun Mihriban’ım.
(Dosta Doğru)
<end>

<start>
Kara gözlüm bu ayrılık yetişir, 
İki gözüm pınar oldu gel gayrı.
Elim değse akan sular tutuşur
İçim dışım yanar oldu gel gayrı.
Ayların sırtında yıllar taşındı, 
Sanma ki garibi eller düşündü.
Bebekler evlendi, yollar aşındı
Kozalaklar çınar oldu gel gayrı.
Hesap et, gideli sen gurbet ile
Otuz ay tutuldu kolay mı dile? 
Hapisler, sürgünler, esirler bile
Sılasına döner oldu gel gayrı.
Gönlüm sende, gözüm yollarda durdu, 
Saat isyan etti, takvim kudurdu.
Hasret hançerini bağrıma vurdu
Yüreciğim kanar oldu gel gayrı.
Emeği boşadır yuvasız kuşun...
Nerdeyse toprağa değecek başın.
Beni düşünmezsen kendini düşün
Herkes seni kınar oldu gel gayrı.
Vur Emri
<end>

<start>
Başımdan bir kova sevda döküldü
Islanmadım, üşümedim, yandım oy! 
İplik iplik damarlarım söküldü
Kurşun yemiş güvercine döndüm oy!
Yağmur yorgan oldu, döşek kar bana
Anladım ki kendi gönlüm dar bana
Alev dolu bardakları yâr bana
Sunuverdi içtim içtim kandım oy!
Sevgi ektim, naz biçmeye çalıştım
Ne zamana, ne kendime alıştım
Kırk senede yedi hasret bölüştüm
Yedi dünya bana düştü sandım oy!
Gönül şahinimi yordum gerçeğe
Sonsuzda yüzümü sürdüm gerçeğe
Teselliden kanat kırdım gerçeğe
Tecellinin sinesine kondum oy!
(Yasaklı Rüyalar)
<end>

<start>
Sırat’tan incedir sevda köprüsü 
Beraber geçelim tut ellerimden. 
Niyet ak güvercin, vuslat gökyüzü 
Beraber uçalım tut ellerimden.
Gönüldeki birlik kalkandır dışa 
Aldırma ayaza, yele, yağışa 
Giden ilkbahara, gelecek kışa 
Beraber göçelim tut ellerimden.
Birleşmek üzredir şafakla gurûp 
Korku beklenilmez kapıda durup 
İster zehir olsun, isterse şurup
Beraber içelim tut ellerimden.
Çağır hayallerin en ötesini 
Yakından duyarsın aşkın sesini 
Sonsuz mutluluğun penceresini 
Beraber açalım tut ellerimden.
Hatırla kaybolan hatıraları 
Elmastan ışıklı, altundan sarı 
Zaman tortusundan işte onları 
Beraber seçelim tut ellerimden.
Şüphe “başlangıç”tır, karar “nihayet”
Zamanı zamana etme şikayet 
Kaçmak kurtuluştur diyorsan şayet 
Beraber kaçalım tut ellerimden.
(Akıl Karaya Vurdu)  
.
<end>

<start>
Yüreğimden aşk kurşunu yedim ben 
Doktor ağlar, merhem ağlar yarama. 
Dilekçemi gökyüzüne verdim ben 
Yağmur ağlar, meltem ağlar yarama.
Gözyaşları kiripiklere dizilir 
Damla damla yanaklara süzülür 
Ruh röntgenim duygulara çizilir 
Zülüf ağlar, perçem ağlar yarama.
Yazan kalem kesin yazmış fermanı 
Kimse sorsam ''yoktur'' diyor dermanı 
Anlatsam çıldırtır dağı - ormanı 
Yangın ağlar, deprem ağlar yarama.
Aşk yarası ilaç kabul etmezmiş 
Bir gelirse daha dönüp gitmezmiş 
Tıb ilminin aklı fikri yetmezmiş 
Hatip ağlar, ebkem ağlar yarama...
25 Eylül 1997/Yasaklı Rüyalar
<end>

<start>
Gönül tezgahında şiir dokudum
İplik iplik nakışında sen varsın.
Aşk yolunun kanununu okudum
Madde madde yokuşunda sen varsın.
Fikir vadisinden bir ırmak geçer
Eğilir serviler, suyundan içer
Bağrında ay doğar, zambaklar açar
Sessiz sessiz akışında sen varsın.
Öz suyusun hayat denen şişenin
Nedenisin keder ile neşenin
Sevda cephesinde şehit düşenin
Donuk donuk bakışında sen varsın.
Hep senin renginde görünür bahar
Yaprakta yeşilin, gülde kokun var
Yama yama kalbimdeki yaralar
Sıra sıra dikişinde sen varsın.
Gidip de yorulma çok uzaklara
Sen, 'sen'i gel benim içimde ara...
Umut güneşimin mor bulutlara
Girip girip çıkışında sen varsın.
(Dosta Doğru)
<end>

<start>
Bir haber dolaşır semada pulpul; 
Kılınçlar bilensin akın var Çin’e.
Yiğitler at sürer düşman içine; 
Tarihe hükmeden bir ses duyulur:
- Vur!  TÜRKLÜK aşkına vur!
Yüklenir bir ülke oymak ve avul, 
Sel olur ordular, batıya akar.
Uçar elden-ele bozkurtlu bayraklar.
Emreder bir başbuğ, sade ve vakur:
- Vur!  BAYRAK aşkına vur!
Karışır top sesi, nal sesi, davul..
Çağdan çağa çığır açar gemiler.
Bir hâkan atını denize sürer
Ve der ki: “Yıkılsın Bizans’ı koruyan sur, ”
- Vur!  FETİH aşkına vur!
Parçalanmak istenir bir ülke, Anadolu’dur:
Şahlanır bir anda bin yıllık hınçlar; 
Eser poyraz poyraz eğri kılınçlar, 
Kütahya düzünde kelle savrulur...
- Vur!  TOPRAK aşkına vur!
Ya... işte tarihin böyledir oğul! 
Geçmişten hız alsın geleceğin de..
Göster Türklüğünü tunç bileğinle! 
Bu dine, bu ırka ve bu toprağa
Sataşmak isterse herhangi  gavur:
-  Vur!  ALLAH aşkına vur!
(Vur Emri)
<end>

<start>
Ben nefret eyledim sizin gerçekten
Yalanı severim, yalanı gayrı..
Tiksindim bülbülden, gülden, çiçekten
Yılanı severim, yılanı gayrı..
'Sapıtmış bu' diye beni yeriniz
Hakkımda bin türlü hüküm veriniz 
Omuzumda yüktür dirileriniz
Öleni severim, öleni gayrı..
Uzun yaşamayı saymadım sanat
Kurda yürek oldum,kartala kanat
Oturup ağlayan korkağa inat
Güleni severim, güleni gayrı..
İyinin ardından 'kötü' demezdim
Kötünün elinden ekmek yemezdim
Birlikten kopana selâm vermezdim
Böleni severim, böleni gayrı..
Yıllarca boş yere canımı sıktım
Nihayet yol buldum, çığırdan çıktım
'Bey'den, 'efendi'den, 'sayın'dan bıktım
'Ulan'ı severim, 'ulan'ı gayrı..
(Vur Emri)
<end>

<start>
Kör dünyanın göbeğine 
Hak yol İslâm yazacağız. 
Kuşların göz bebeğine 
Hak yol İslâm yazacağız.
Yola, ağaca, pınara 
Esen yele, yağan kara 
Yağmur yüklü bulutlara 
Hak yol İslâm yazacağız.
Koç burcuna, yay burcuna 
Bebeklerin avucuna 
Minarelerin ucuna 
Hak yol İslâm yazacağız.
Bucak bucak, köşe köşe 
Kara taşa, kor-ateşe 
Yıldıza, aya, güneşe 
Hak yol İslâm yazacağız.
Askerlerin miğferine 
Kağnıların tekerine 
Buda´nın tunç heykeline 
Hak yol İslâm yazacağız.
Her kapının eşiğine 
Her sofranın kaşığına 
Balaların beşiğine 
Hak yol İslâm yazacağız.
Herkes duyacak, bilecek 
Saklanmaz gayrı bu gerçek 
Yaprak yaprak, çiçek çiçek 
Hak yol İslâm yazacağız.
(Vur Emri)
<end>

<start>
Doktor, benim derdim bambaşka bir dert 
Ağrıyan yerimi sorma boşuna.
Yazdığın reçete değer mi zahmet? 
Kağıtla kalemi yorma boşuna.
Kerem eyle, fayda vermez yardımın 
Tıp ilminde çaresi yok derdimin 
Her tarafı gurbet olmuş yurdumun 
Düşünceme tuzak kurma boşuna.
Gönlüm yığın yığın hasret yüklüdür 
İçimde tarifsiz keder saklıdır
Sökemezsin yaralarım köklüdür 
Merhem sürüp, sargı sarma boşuna.
Dost yolları nakışlandı kanımdan
Sevdiklerim vergi keser canımdan
Sükûta muhtacım, ayrıl yanımdan
İncitip günaha girme boşuna.
Aşk koymuşlar ıstırabın adını
Alamadım yaşamanın tadını
Yapacaksan eğer bana yardımı
Öldür kurtar, ilâç verme boşuna.
(Vur Emri)
<end>

<start>
Sular aşka gelir, coşar Hak  diye
Başın taşa vurur vurur hû çeker.
Rüzgâr dağdan dağa koşar Hak diye
Arada bir durur durur hû çeker.
Otlar bile Hak  diyerek bitermiş
Yağmur Hak’tan gelir, Hakk'a gidermiş
Hak âşığı âmâ gözlü bir derviş 
Hak yolunda yürür yürür hû çeker.
Ağaç dal dal, Hakk'a açar kucağı
Acı vermez Hak emrinin bıçağı
Gökte güneş Hakk'ın sönmez ocağı
Dağdaki kar erir erir hû çeker
Gökgüvercin Hak der uçar seherde
Balık suda Hakk'ı içer seherde
Kırmızı gül Hak der açar seherde
Kokusunu verir verir hû  çeker.
Hakk'ın yolcuları Hak’ta buluşur
Varlık zerre, zerre Hakk'ı bölüşür
Kalp bedende Hak Hak diye çalışır
Kan damara varır varır hû çeker.
Hak mührü var ceylanların gözünde
Hak yazılı kâinatın yüzünde
Hak Resulü Muhammed'in(s.a.v.)  izinde
Gönül Hakk'ı görür görür hû çeker.
(Suları Islatamadım)
<end>

<start>
Her ne kusur varsa, geçen zamanda; 
Suçsuzdur aynalar elâ gözlü yâr.
Mecnunlar Mevlâ’yı bulursa canda, 
El olur Leyla’lar elâ gözlü yâr.
Güzel açar güzelliğin sergisin
Gün ağartır kara saçın örgüsün
Muhabbet faslında ölüm türküsün
Kim söyler, kim çalar elâ gözlü yâr.
Eştikçe iş çıkar işin içinde; 
Gençliği hasret yer sevda göçünde.
Bilmez misin, dört mevsimin üçünde
Kar olur yaylalar, elâ gözlü yâr.
Alı al, yeşili yeşilde ara; 
Ahirete gider kalpteki yara
Ne yapsan bir daha çıkmaz dallara, 
Dökülen ayvalar elâ gözlü yâr.
Vakit dolar, nakit biter kasanda
Sevgi bir kitaptır gönül masanda; 
Okusan da olur, okumasan da...
Kapanır sayfalar elâ gözlü yâr.
(Dosta Doğru)
<end>

<start>
Bu kirli düzenin düzenbazları
Azrail'e rüşvet vermeyi dener; 
Ölünce dünyanın en kurnazları
Torpille cennete girmeyi dener.
<end>

<start>
Gene tehir etme üç ay öteye 
Bu dava dedemden kaldı hâkim beğ. 
Otuz yıl da babam düştü ardına 
Siz sağ olun, o da öldü hâkim beğ.
Kırk yıl önce; yani babam ölünce
Kadılıklar hâkimliğe dönünce
Mirasçılar tarla, takım bölünce
İrezillik beni buldu hâkim beğ.
Yaşım yetmiş iki, usandım gel-git
Bini buldu burda yediğim zılgıt 
Eğer diyeceksen: bana ne, öl git! 
Oğlumun bir oğlu oldu hâkim beğ.
Sekiz evlek tarla, bir geverlik su
Yüz yılda höküme bağlanmaz mı bu? 
Kazanmasam da hu, kazansam da hu! 
Canım ta burnuma geldi hâkim beğ.
Keşife-meşife, damgaya, harca 
Kanımız kurudu harca da, harca.. 
Sayenizde avukatlar yıllarca, 
Fakiri yoldu da yoldu hâkim beğ.
Mübaşir itekler, kâtip zavırlar 
Değişti bizde de göya devirler 
Yüz yıl önce adam yiyen gâvurlar 
Tapucuyu aya saldı hâkim beğ.
Kabahat sizde mi, kanunlarda mı? 
Şaşırdım billâhi yolu yordamı.. 
Kızma sözlerime alam kadanı 
Sıkıntıdan içim doldu hâkim beğ.
Mülkün temeliydi adalet hani? ... 
Bizim hak temelde saklı mı yani? 
Çıkartıp ta versen kim olur mâni? 
Yoksa hırsızlar mı çaldı hâkim beğ? !
Hem davacı pişman, hem de davalı.. 
Bu yolda tükettik çulu, çuvalı. 
Sabret makamından çalma kavalı, 
Sürüler ekine daldı hâkim beğ.
Vur Emri
<end>

<start>
Aşktan yana söz duyunca,
Ben hep seni düşünürüm.
Uçsuz hayaller boyunca,
Ben hep seni düşünürüm.
Yıldızlar kayar yüceden; 
Renkler sıyrılır geceden; 
Yüreğim sızlar inceden; 
Ben hep seni düşünürüm.
Aklın ucu değer hiçe; 
Yol ararım içten içe.
Kâinat uyur sessizce,
Ben hep seni düşünürüm.
Korkunun bittiği yerde,
Haz duyarım perde perde.
Bir mezar görsem bir yerde,
Ben hep seni düşünürüm.
Zaman hep sonsuza akar
Meyve dökülür, dal kalkar.
Çiçeklere bakar bakar,
Ben hep seni düşünürüm.
Rüzgâr eser ilden ile
Sağlıkta bitmez bu çile.
Vardan öte, Yokta bile
Ben hep seni düşünürüm.
(Dosta Doğru)
<end>

<start>
Düştü can evime dördüncü cemre 
Dünyayı üçüncü gözümle gördüm. 
Dört yüz seksen beş  gün çekti bir sene 
On altıncı aya takvimsiz girdim.
Aynalara baktım korku gösterdi 
Saatler her sabah kırkı gösterdi 
Namlular, nişanlar Türkü gösterdi 
Hayatım boyunca hedefte durdum.
Gül sundum yediler, koklamadılar 
Armağan can verdim saklamadılar 
Gittim... gelir diye beklemediler 
Kaybolan gölgemi yollara sordum.
Getirdim yanıma ayı bir karış 
Ölçtüm ki dağların boyu bir karış 
Şehiri bir adım, köyü bir karış 
Damlada denizdir en küçük derdim.
Savurdum, eledim, seçtim zamanı 
Yaprak yaprak, tel tel açtım zamanı 
Haftada üç asır geçtim zamanı 
Nereye gittimse zamansız vardım.
Yırtıldı ruhlara çizdiğim resim 
Yazık, kulaklara sığmadı sesim 
Yaşadığım şimdi beşinci mevsim 
Çağın çilesini sırtıma sardım.
(Beşinci Mevsim)
<end>

<start>
Bağladım nefsimi zincir yulara 
Dünyayı duvara astım; gel de gör. 
Rahatı huzuru attım kenara 
Çileyi bağrıma bastım; gel de gör.
Yürüdüm sel oldum, durdum göl oldum 
Mazluma, mağdura kıvrak dil oldum 
Zulüm sıcağında serin yel oldum 
Yürekten yüreğe estim; gel de gör.
Sonu hatırladım, ilki duyunca
Kula kul olmadım ömür boyunca 
Hakkın zehirini içtim doyunca 
Batılın balına kustum; gel de gör.
Ülfetim olmadı iriler ile 
Ağıla girmedim sürüler ile
Ölümden korkmayan diriler ile 
Selâmı, sabahı kestim; gel de gör.
Aşk ceylanı emzirince sütünü 
Taşa çalıp, kırdım benlik putunu 
Düşmanımdır inkârcının bütünü 
Allah dostlarıdır dostum; gel de gör.
Bazı kötülüğü kovdum elimle 
Bazı kötülüğü yerdim dilimle 
Gücüm yetmeyince kendi hâlimle 
Haksıza buğzettim, küstüm; gel de gör.
Çıkar için lâf davulu çalmadım 
Hiçbir yerden makam, rütbe almadım 
Bildimse söyledim; korkak olmadım 
Bilmediğim yerde sustum; gel de gör.
(Suları Islatamadım)
<end>

<start>
Yalan-dolan ile devran sürmeyi 
Biz ne bilek beğim, böyükler bilir. 
Milletin başına çorap örmeyi 
Biz ne bilek beğim, böyükler bilir.
Rüşvet vermek, rüşvet almak nasıl şey 
Hazineden para çalmak nasıl şey 
Terlemeden zengin olmak nasıl şey 
Biz ne bilek beğim, böyükler bilir.
Erken palazlanıp erken ötmeyi 
Değirmenler kurup baş öğütmeyi 
Hele meydan meydan adam gütmeyi 
Biz ne bilek beğim, böyükler bilir.
Anlamayız kopya nedir, asıl ne 
Perde, sahne, solo, koro, fasıl ne 
Üçkağıtta erkân nedir, usul ne 
Biz ne bilek beğim, böyükler bilir.
Viski, votka çekip keyif çatmayı 
Dansöz kucağında stres atmayı 
Milleti bölmeyi, vatan satmayı 
Biz ne bilek beğim, böyükler bilir.
Kaç tür hokkabazlık, kâhinlik varsa 
Kaç şeytanlık varsa, kaç cinlik varsa 
Dünyada ne hile, ne hinlik varsa 
Biz ne bilek beğim, böyükler bilir.
Namussuzluk yapın derler... Yaparız 
El uzatır öpün derler... Öperiz 
Put gösterir tapın derler... Taparız 
Biz ne bilek beğim, böyükler bilir.
Seyrettikçe ana-baba filmini 
Hissederiz baskısını, zulmünü 
Lisansüstü maskaralık ilmini 
Biz ne bilek beğim, böyükler bilir.
Âdettir gerekmez mâluma ilâm 
Taklide günaydın, asıla selâm 
Ne ki hınzırlık var hâsılıkelâm 
Biz ne bilek beğim, böyükler bilir.
10.12.1991
(Akıl Karaya Vurdu)
<end>

<start>
Canım sağ oldukça rahmetli babam
Susarsam, hakkını helâl etmesin!
Ak sütün emziren ihtiyar anam,
Susarsam, hakkını helâl etmesin!
Yerindedir daha aklım, iradem
Ve işte yeminim, işte ifadem! 
İlk insan, ilk nebi Hazreti Âdem,
Susarsam, hakkını helâl etmesin!
Meylim ne şöhrete, ne saltanata; 
Hak için sarıldım ben bu sanata; 
Kür-Şad, Bilge Kağan, Oğuzhan Ata,
Susarsam, hakkını helâl etmesin!
Önümde dururken Türklüğün hâli,
Susup da boynuma almam vebali; 
Ebubekir, Ömer, Osman ve Ali(r.a) 
Susarsam, hakkını helâl etmesin!
Esir iken Kırım, Kerkük, Türkistan,
Bana zindan olur Maraş, Elbistan
İbni Sîna, Dedem Korkut, Alparslan
Susarsam, hakkını helâl etmesin!
İmanda bu fire, zillete bu zam! 
Doymuyor yüreğim ne kadar yazsam.
Farabi, Gazali, İmamı Azam,
Susarsam, hakkını helal etmesin!
Nusret versin yeri, göğü yaratan
Çekip çıkartalım akı karadan
Ertuğrul Bey, Osman Gazi, Murat Han,
Susarsam, hakkını helâl etmesin!
Ülküm aşk çölünde Veysel Karani
Ulubatlı Hasan eyler göreni
Fatih, Ak Şemsettin, Molla Gürani
Susarsam, hakkını helâl etmesin!
Bu yol bahadırlar, ermişler yolu; 
Kendini davaya vermişler yolu! 
Şeyh Mevlana, Derviş Yunus, Köroğlu,
Susarsam, hakkını helâl etmesin!
Türkçe sevdalanan, İslâmca yanan
Adar milletine bir değil bin can
Yavuz Sultan Selim, Barbaros, Sinan
Susarsam, hakkını helâl etmesin!
Uyutulmuş köy, nahiye, ilçe, il
Yüreğimi yetmiş yerden yara bil; 
Mehmet Âkif, Osman Batur, Şeyh Şâmil
Susarsam, hakkını helâl etmesin!
Usta savaşçılar, genç mücahitler
İmkanıma hizmetime şahitler
Basbuğ, ülküdaşlar, aziz şehitler,
Susarsam, hakkını helâl etmesin!
İçimde İslâmın ince mânâsı
Önümde Türklüğün soylu davası
Oflu Kör Şakirin Elif anası,
Susarsam, hakkını helâl etmesin!
Sevdim, milletime gönlümü verdim
Zalimin zulmüne göğsümü gerdim
Kırıkhanlı Kâzım, Niksarlı Nedim,
Susarsam, hakkını helâl etmesin!
Kemalimiz, Turanımız, Hacımız
Beraberdir sevincimiz, acımız
Mutta davar güden Zeynep bacımız,
Susarsam, hakkını helâl etmesin!
Mühim değil güceneni, küseni
Allah sevmez haksızlığa susanı
Yozgatın Yerköylü Yetim Hasanı,
Susarsam, hakkını helâl etmesin!
Komünist, siyonist, pusudan çıktı
Dinime saldırdı, töremi yıktı
Gönenli Gülizar, Bünyanlı Sıtkı,
Susarsam, hakkını helâl etmesin!
Yurdum bir kağıttır ışık beyazı
Üstünde insanlar mukaddes yazı
Genci, ihtiyarı gelini kızı,
Susarsam, hakkını helâl etmesin!
Mazlumlar hakkını almayıp ele,
Günü gün edersem zalimler ile
Evdeşim, öz kızım, öz oğlum bile,
Susarsam, hakkını helâl etmesin!
Allah rızasıdır arzum, emelim! 
Bu necip milleti ondan severim
Hazreti Muhammed(S.A.V)    gerçek rehberim,
Susarsam, hakkını helal etmesin!
(Kan Yazısı)
<end>

<start>
'Aman gelme' dedim, bak geldin işte
Dünyaya meylin var, 'beşer'sin bebek
Bir bilsen dünyamız neyin nesidir
Ayırır ağzını işersin bebek.
Kimisi su katar içtiğin süte
Kimisi at sokar yediğin ete
Günahtan, hileden, haramdan öte
Zulmet kuyusuna düşersin bebek.
Yukarıya gitsen 'köle' sayarlar
Aşağıya insen tefe koyarlar
Her saat bir başka renge boyarlar
Baktıkça sen sana şaşarsın bebek.
Önün bal-petekli, elin mühürlü
Omuzun kötekli, dilin mühürlü
Haftan ipotekli, yılın mühürlü
Aydan, günden mahrum yaşarsın bebek.
Sevgimiz rüşvettir seversek seni
Aldatmak içindir ne versek seni
Kalleş çağımızla eversek seni
Gerdeğe girmeden boşarsın bebek.
(Beşinci Mevsim)
<end>

<start>
Ana, bu bayram mı? . Aman çok ayıp
Çocukken gördüğüm bayramlar hani? 
Mübarek elleri öpüp, koklayıp
Yüzüme sürdüğüm bayramlar hani?
Hani ya o özlem, hani ya o tad? 
Ne dışım kaygusuz, ne içim rahat
Haftalar öncesi her gün, her saat
Babamdan sorduğum bayramlar hani?
Nur yağan geceler, gündüzler nerde? 
Neşe paylaştığım öksüzler nerde? 
Dost yollar, dost evler, dost yüzler nerde? 
Huzura erdiğim bayramlar hani?
Kar çiçeğim solmuş kar yatağında
Can verir ırmağın dar yatağında
Arife gecesi yer yatağında
Üstüme serdiğim bayramlar hani?
Bayram demek takvimdeki yazı mı? 
Bayram hasret, bayram ağrı, sızı mı? 
Açıp yüreğimi, yumup gözümü
Özüne girdiğim bayramlar hani?
Bayram af günüdür, barış günüdür
Bayramlar rahmete giriş günüdür
Bayram, Hak menzile varış günüdür
Gönlümü verdiğim bayramlar hani?
(Suları Islatamadım)
<end>

<start>
Soyguncu soysun da, vurguncu vursun 
Sen ana karnında boşa durursun 
Doksan günde çık gel, dokuz ay dursun
Doğmaya gayret et, doğmaya bebek 
Sonra geç kalırsın yağmaya bebek.
Üçkağıtçı düzen geçip gitmeden 
Her ocakta üç- beş baykuş ötmeden 
Çabuk ' Devlet malı deniz' bitmeden
Doğmaya gayret et, doğmaya bebek 
Sonra geç kalırsın yağmaya bebek
Makam armağandır, koltuk hediye 
Muhkem ilamlar var ' rüşvet ye' diye 
Ne diye beklersin söyle ne diye?
Doğmaya gayret et doğmaya bebek 
Sonra geç kalırsın yağmaya bebek
Göz kırpınca sıfırı çok sayılar 
Zirveye tırmandı topal ayılar 
Yağcı yeğen arar haydut dayılar
Doğmaya gayret et doğmaya bebek 
Sonra geç kalırsın yağmaya bebek.
Artık banka soymak basit eğlence 
Günde milyar hiçtir ' yurtsever genç' e(!) 
Dünyaya duhül et, gel biraz önce
Doğmaya gayret et doğmaya bebek 
Sonra geç kalırsın yağmaya bebek
Tez çık, haram süt bul, beleş kundak bul 
Yalancılık mübah, yüzsüzlük makbul 
Hukuksal açıdan bir ' olanak' bul
Doğmaya gayret et doğmaya bebek 
Sonra geç kalırsın yağmaya bebek
Adi ekranlarda iğrenç yüzü gör 
Halkı tiksindiren bir kof dizi gör 
Önce onları gör, sonra bizi gör
Doğmaya gayret et doğmaya bebek 
Sonra geç kalırsın yağmaya bebek
<end>

<start>
Haramsız mal azaldı, haramzade çoğaldı
Bu çağda helâl yemek büyük cesaret ister
İnsanı sıfatıyla anmak geride kaldı
Domuza domuz demek büyük cesaret ister..
29 Ekim 2005
<end>

<start>
Geçmişte yağmanın hasat dönemi
Acele gel diye çağırdım seni
Şimdi iş değişti dur, dinle beni
Dokuz aylık yolu altmış ayda çek
Beş sene dolmadan doğma ha bebek.
Emmin, dayın annen, baban kereste 
İşçi, memur, çiftçi, çoban kereste
Çarşı, pazar, yazı-yaban kereste
İnsanlar ya mertek, ya orta direk
Beş sene dolmadan doğma ha bebek.
Doğarsan üç günlük iş bulamazsın
Acıkırsın, ekmek, aş bulamazsın
Ucuz toprak, beleş taş bulumazsın
Yaşamak rezillik, rüsvaylık demek
Beş sene dolmadan doğma ha bebek.
Arı peteğinde ağulu bal var
Kaçıp kurtulmaya ne yön, ne yol var
Sıkıver dişini, annene yalvar
Buradan rahattır orda beklemek
Beş sene dolmadan doğma ha bebek.
Kurtlar sülük oldu, sıyrıldı posttan
Kaçan kurtuluyor, ahbaptan dosttan
Değişti bahçıvan, bozuldu bostan, 
Hıyarlar acıdır, karpuzlar kelek
Beş sene dolmadan doğma ha bebek.
Vaziyet bambaşka vaziyet oldu
Yaşamak işkence, eziyet oldu
Dalkavukluk üstün meziyet oldu.
Sanatkârlar sansar, dâhiler şebek
Sözümü dinlersen hiç doğma bebek.
<end>

<start>
Değişir rüzgarın yönü, 
Solar ansızın yapraklar; 
Şaşırır yolunu denizde gemi, 
Boşuna bir liman arar.
Gülüşü bir yabancının, 
Çalmıştır senden sevdiğini; 
İçinde biriken zehir, 
Sadece kendini öldürecektir; 
Ölümdür yaşanan tek başına
Aşk iki kişiliktir.
Bir anı bile kalmamıştır, 
Geceler boyu sev....................
<end>

<start>
Yaşadıklarımdan öğrendiğim bir şey var: 
Yaşadın mı, yoğunluğuna yaşayacaksın bir şeyi
Sevgilin bitkin kalmalı öpülmekten
Sen bitkin düşmelisin koklamaktan bir çiçeği
İnsan saatlerce bakabilir gökyüzüne
Denize saatlerce bakabilir, bir kuşa, bir çocuğa
Yaşamak yeryüzünde, onunla karışmaktır
Kopmaz kökler salmaktır oraya
Kucakladın mı sımsıkı kucaklayacaksın arkadaşını
Kavgaya tüm kaslarınla, gövdenle....................
<end>

<start>
Bu aşk burada biter ve ben çekip giderim
Yüreğimde bir çocuk cebimde bir revolver
Bu aşk burda biter iyi günler sevgilim
Ve ben çekip giderim bir nehir akıp gider
Bir hatıradır şimdi dalgın uyuyan ....................
<end>

<start>
Ben ölürsem akşamüstü ölürüm 
Şehre simsiyah bir kar yağar 
Yollar kalbimle örtülür 
Parmaklarımın arasından 
Gecenin geldiğini görürüm 
Ben ölürsem akşamüstü ölürüm
Çocuklar sinemaya gider 
Yüzümü bir çiçeğe gömüp 
Ağlamak gibi isterim 
Derinden bi....................
<end>

<start>
Anne diyemeyecegim artık bir başkasına,
Sesimin anneme seslenirkenki tonuyla
Tatil dönüşlerinde annemin ugrayacagım evi yok,
Beni seven birileri olacak mı yine de
Gidip koşulsuz uzanacagım bir yatak,
Saçlarımı okşayacak bir el
Ama ben anneme de bütün bütüne
Bırakamadım kendimi
Saçlarımı okşarken,yorulur şimdi
Bırakır şimd....................
<end>

<start>
Hayatın hızıyla yaşadık o aşkı
Her şey bir anda....................
<end>

<start>
Gece gündüz dolaşırım tenhalarda menhalarda
Benim annem güzel annem beni koyver
Sağ yanımda bir sızı var, sol yanımda yandım aman altıpatlar
Bu dert beni verem eder
Eğri büğrü bakar oldum boyunbağı takar oldum şaşkın oldum....................
<end>

<start>
Annem yok artık.Beni düşünen kalbi yok.Bitti.
Umutsuz olmak istemiyorum.
Umutsuzlugun bir çıkar yol olmadıgını biliyorum.
Annem yok artık,yeryüzü çok gördü onu,
Kalabalığın arasında kuş gibi çırpınan varlığını
Çok gördü
Dalgın yüregini çok gördü
Bizim için çarpan,kaygılarla dolu yüreğini.
Annem yok artık.Bu kesin.Gelinecek bir yere gitmedi.
İşte geldi....................
<end>

<start>
Yüzümü bulutlara kaldırıp
Dua eder gibi mırıldanıyorum
Kuşlarla, otlarla yıkanıyorum
Rüzgarla, ilkbaharla
Güneş gözkapaklarımı ısıtıyor
Ah! Güvenilmez ilkbahar güne....................
<end>

<start>
İlk kez yurdumdan uzakta yaşadım bu duyguyu
Bebeklerin ulusu yok
Başlarını tutuşları aynı
Bakarken gözlerinde aynı merak
Ağlarken aynı seslerinin tonu
Bebekler çiçeği insanlığımızın
Güllerin en hası,en g....................
<end>

<start>
ben mi? evet...
bir gün çıkıp gideceğim kapıları, evleri, dergileri, hüzünler bırakarak...
bir çiçek merhaba diyecek...
hoşgeldin diyecek dağ...
orman gülümseyecek...
anımsayışların, bekleyişlerin, ümitlerin ya da ümitsizliklerin
hırsların, yarışların, tasaların kalktığı yerde
tam anlatının, salt anlatının kaldığı y....................
<end>

<start>
Rüyalar bile geceleri bekler
Gizlice görünmek için
Yüreğimdesin, saklısında içimin
Gizlice sevgilim
<end>

<start>
Kötü şey uzakta olmak
Dostlarından, sevdiğin kadından
Yasaklanmak bütün yaşantılara
Seni tamamlayan, arındıran
Kapatıldığın dört duvar arasında
Sağlıklı, genç bir adam olarak
Neler gelmez ki insanın aklına
Sevinçli, özgür günlere dair
Kalmıştır yüzlerce yıl uzakta
Onunla ilk kez öpüştüğün şehir
Acı, zehir zemberek bir hüzün
Kalbinden gırtlağına doğru yükselir
Görüyorsun işte küçük adamları
Köhne....................
<end>

<start>
-Türküler Ve Alaz İçin-
Güzelim,sevdiğim,çocuğum,gülüm
Bir şehit kızısın sen.
Acılı, buruk bir türkü gibisin
Bu acımasız günlerin içinden
Tuhaf bir sıkıntıyla daralır şimdi
Küçücük,kuş kanadı yüreğin:
'Babam nerede,niye gelmiyor
Babama....................
<end>

<start>
Odama bir an giren uçucu bir böcek
-Arıdan irice, kanatları renkli-
Dolaştı bir süre, vızıldamadan.
Sonra bulup yolunu pen....................
<end>

<start>
Küçük heyecanlara paydos
Çünkü rüzgarla aynı yaşdayım
Çünkü güneş kardeşim
Bir ırmakla şevişmekteyim
Bana artık dingin olmak....................
<end>

<start>
Önce top mermileriyle dövüldü alan
Tarandı sonra mitralyözlerle
Sonra boğaz boğaza dövüşüldü
Ve sonra usulca indi gece
BİR MAVİ ÇİÇEK KALMIŞTI SADECE
AMA YOKTU KOKLAY....................
<end>

<start>
Akşamüstü bir kahvede
Bira içtim birkaç bardak
Gazeteden yoruldukça
Gelip geçene bakarak
Kahvenin müşterileri
İçerdeydi daha fazla
Camlı terasta idim ben
Çıkıntı yapan sokağa
Sevimsiz bir kocakarı
Torununu azarladı
Bir köpek geldi içerden
Camdan dışarıya baktı
Salınarak geçip gitti
Genç bir anne çocuğuyla
Kasketli iki müşteri
Bir şey konuştu patronla
Biraz sonra geldi ....................
<end>

<start>
Bu sabah mutluluğa aç pencereni
Bir güzel arın dünkü kederinden
Bahar geldi bahar geldi güneşin doğduğu yerden
Ço....................
<end>

<start>
Bugün seviştim, yürüyüşe katıldım sonra 
Yorgunum, bahar geldi, silah kullanmayı öğrenmeliyim bu yaz 
Kitaplar birikiyor, saçlarım uzuyor, her yerde gümbür gümbür bir telâş 
Gencim daha, dünyayı görmek istiyorum, öpüşmek ne güzel, 
    düşünmek ne güzel, bir gün mutlaka yeneceğiz! 
Bir gün mutlaka yeneceğiz, ey eski zaman sarrafları! Ey kaz kafalılar! Ey sadrazam! 
Sevgilim on sekizinde bir kız, yürüyoruz bulvarda, 
       sandviç yiyoruz, dünyadan konuşuyoruz. 
Çiçekler açıyor durmadan, savaşlar oluyor, her şey nasıl bitebilir bir bombayla, 
      nasıl kazanabilir o kirli adamlar 
Uzun uzun düşünüyor, sularla yıkıyorum yüzümü temiz bir gömlek giyiyorum 
Bitecek bir gün bu zulüm, bitecek bu hân-ı yağma 
Ama yorgunum, şimdi, çok sigara içiyorum, sırtımda kirli bir  pardesü 
Kalorifer dumanları çıkıyor göğe, cebimde Vietnamca şiir kitapları 
Dünyanın öbür ucundaki dostları düşünüyorum öbür ucundaki  ırmakları 
Bir kız sessizce ölüyor, sessizce ölüyor orda 
Köprülerden geçiyorum, karanlık yağmurlu bir gün, yürüyorum  istasyona 
Bu evler hüzünlendiriyor beni, bu derme çatma dünya 
İnsanlar, motor sesleri, sis, akıp giden su 
Ne yapsam... ne yapsam... her yerde bir hüzün tortusu 
Alnımı soğuk bir demire dayıyorum, o eski günler geliyor aklıma 
Ben de çocuktum, sevgilerim olacaktı elbette ....................
<end>

<start>
İnsanlarda Ülkelere benziyor
Sınırları var yüz ölçümleri
Yasaları var 
Bayrakları ilkeleri 
Kimi dağlık bir arazidir
Kimi kır....................
<end>

<start>
Güz güneşi benzeşiyor bahar güneşiyle
Biri kışa gi....................
<end>

<start>
Çerkez Ali'yle bir akşam
Göl kıyısı lokantada
Gürcü şarapları içtik
Mezemiz 'çahohbili' ydi
Babası Kırımlı Tatar
Annesi istanbullu Türk
Kökü derinlerde çınar
Şair dostum çerkez ali
Gerçeği düşe çeviren
Duygu nereden geliyor
Şu karşıki dağlardan mı
Akşam sisinde eriyen
Bakışları bir ışık su
Çerkez Ali anlatıyor
Darağaçları kurulu
Sultan Hamit ağır hasta
Canı kayısı istemiş
Kar yağıyor İstanbul 'a
Beşiktaş'ta çerkez Ahmet
-Yörenin ünlü bakkalı-
....................
<end>

<start>
Beyaz, ipek gibi yağdı kar
Bir kız kardan hafif adımlarıyla yürüyüp geçti hayal içinde 
Arkadaşlarımı düşündüm, sevgili şeyleri
Sanki her şey bizimle var ve bizimle olacak
Şarkılar çaldı odalarda 
Bütün insanları sevmek gerektiğini düşündüm
Düşmanlarımız dışında
Düşmanlarımız çünkü 
Sevgiyi yok ettikleri için
Düşmanımız oldular-
Beyaz ipek gibi yağdı kar
Bir kız kardan hafif yüreğiyle 
Geçip gitti güvercinleri anımsatarak.
Uzaktaki şehir 
Uykuya dalmıştır şimdi.
Düşündüm bir bir 
Kardeşlerimin ne yaptıklarını
Nihat
Uyumuyor olmalı.
-Nefis bir şarkı
Söylüyor yandaki odadaki kız
Bir Rus 
Halk şarkısı.
Ve şimdi koroyla
Başladılar-
Nihat düşünüyordur 
Karanlıkta.
-Sa....................
<end>

<start>
Bir kadının bana gelecek olması, bir rüzgarı geçerek
Bir şarkıyı geçerek, saçlarının uçuşunda
Bir kadının ba....................
<end>

<start>
Yaşamak bu yangın yerinde 
Her gün yeniden ölerek
Zalimin elinde tutsak 
Cahile kurban olarak
Yalanla kirli havada 
Güçlükle soluk alarak....................
<end>

<start>
Annemin mezarına gittik bugün
Babam,Namık,Nihat,Defne ve ben
Namık'ın arabasıyla geçtik
Yollardan ve mezarlığın içinden
Çiçekler serptik üstüne mezarın
Durduk orda sessizce
Birbirine bakmadan herkes
Ağladı,ya da birşeyler düşündü kendince
Annemin mezarının yanındaki
Bir ba....................
<end>

<start>
Bir adamı öldürmenin tam sırası kurşunlarla
Çocuğunu öpüp kapıya çıktığında
Ey kanatılmış çiğne....................
<end>

<start>
Çok sevdim bir zamanlar, seviyorum yine de
Alıp başımı gitmeyi yollar boyunca
Seyretmek bir bozkır akşamını camından bir otobüsün
Masal şehirlerini geçerken hızla
Çok sevdim bir zamanlar, seviyorum yine de
Ürpertili, sımsıcak tenini kadınların<....................
<end>

<start>
Dağların ve nehirlerin
Türküsünü söylemek istiyorum
Büyük gökyüzünün ve kırların.
Mavi çiçeğin türküsünü söylemek istiyorum
Umudun ve sevdanın.
Kahraman bir yüreğin türküsünü söylemek istiyorum
Aslan türküsünü Guevara'nın.
Odalar ve sofalar kuşatmış beni
Sandalyeler, masalar, tabaklar
Gökyüzü kuşatmış beni, içim daralıyor
Gelenekler, korkular, kuşkular
Kuşatmış beni.
Rotat....................
<end>

<start>
E y  h a y a t,  s e n  ş a v k ı  s u l a r d a  b i r  d o l u n a y s ı n.
A s l ı n d a  y o k u m  b e n  b u  o y u n d a, 
ö m r ü m  b e n i  y o k  s a y s ı n…
Yaşam bir ıstaka; 
gelir vurur ömrünün coşkusuna.
Hani tutulur dilin,
konuşamazsın…
Tırmandıkça yücelir dağlar.
Sen mağlupsun sen ıssız
ve kalbinde kuşların gömütlüğü; 
tutunamazsın!
Eloğlu sevdalardan dem tutar,
aşk büyütür yıldızlardan; 
senin ise düşlerin yasak, 
dokunamazsın...
Birini sevmişsindir geçen yıllarda.
Açık bir yara gibidir hâlâ.
Hâlâ ne çok özlersin onu,
ağlayamazsın…
Yolunda köprüler çürür.
Sesin, sessizlik sanki bir uğultuda.
Savurur hayat kül eyler seni,
doğrulamazsın!
Yapayalnız bir ünlemsin
dünyayı ıslatan şu yağmurlarda.
Her şey çeker ve iter,
anlatamazsın...
Yaşam bir ıstaka,
gelir vurur işte ömrünün coşkusuna.
Sesinde çığlıklar boğulur ama,
bağıramazsın…
Sonra vakt erişir, toprak gülümser sana; 
upuzun bir ömrün ortasında
ne hayata ne ölüme
yakışamazsın…
Yazdırmalısın mezar taşına:
Ey hayat, sen şavkı sularda bir dolunaysın,
aslında hiç olmadım ben bu oyunda
ömrüm beni yok saysın…
<end>

<start>
Hasretin kançanağı gözlerinde oturuyorsun; 
seni soruyorum
hiçbir şey bilmiyorsun…
Hep bir çağlayan gibi senin sevdana aktım; 
sen ise sularını kaçıran bir nehir gibi uzaktın...
Tükenişi bir aşkın,
bir nehrin tükenişine benzer.
Ne deniz olabildin,
ne nehir kalabildin...
Kendin ol, kendin ol…
Sen buysan başkası ol!
Buysan kederden öleceğim,
başkası olursan de kimi seveceğim?
/Ne Diyarbakır anladı beni ne de sen; 
oysa ne çok sevdim ikinizi de bir bilsen.../
<end>

<start>
Bitme, bak, içtim, yürüdüm, kederlendim
Denize girdim, üşüdüm, sana geldim.
Düş bitmeden sen bitme.
Bitmeden sevgi gitme…
Bitme! Bak, koştum, savruldum, hep örselendim.
Cıgara ziftlendim, ille de seni sevdim.
Uzaklarda öyle çok kederlendim.
Günler bitmeden bitme.
Bitmeden hasret gitme…
Bu yangın geceler, bu intihar.
Gidersen paramparça yüreğimde ağıtlar! 
Bu dolunay gecenin göğsünü yarar.
Benim göğsümde de sana geniş bir yer var.
Düş bitmeden sen bitme.
Bitmeden sevgi gitme...
<end>

<start>
Hayat hattında acemi tayfalardık.
Ne avunduk sevinç müsveddeleriyle; 
aşktan ikmale kaldık...
Bak her sabah bağıran yeni sabaha,
artık iklimler değişmiş, kuşlar da gitmiş,
tenimde eski ateş, gözlerimde fer bitmiş; 
heybetli dağlar arasında
göğümde yıldız yitmiş...
Sen 
hâlâ
anılarımın
en
beyaz
yanısın.
Sen, buğulu bir camın ardından izlediğim hayatın
                        yarısısın...
Sen, sağanakla gelen sabahlarda çok eski…
Çok eski bir şarkının adısın.
Daha adamlar şehirlere otomobillerle,
geceler anılarla birlikte gelir.
Silûetin giderek uzaklaşır, düşler de kilitlenir
ve efkârım bir yaralı ayrılıktan beslenir.
Kimse bilmez,
yıllar yılı hep aynı beyazla gezmek nedendi? 
Olsun,
yirmi yıl seni özleyerek yaşlanmak da güzeldi!
Çünkü sen, buğulu bir camın ardından izlediğim hayatın
yarısısın...
Sen sağanakla gelen sabahlarda çok eski…
Çok eski bir şarkının adısın.
<end>

<start>
I
Gidersin; yağmurlarda kırık kalır mızrabım.
Gidersin; ardından dilsiz bir ihanet gider.
Gidersin, her şey gider.
Gidersin, kalbimde bir tabur ayaklanır,
                         ilgilenmez ordular, hükümetler…
Gidersin; işte rezil bir an’dır bu; 
yazdıkça silinen sözcükler gibidir hayat.
Gidersin; bir hazin dramdır bu!
/Kanmadım aynalara sana kandığım kadar,
içimde bir boşluk sana yandığım kadar…/
II
Bugün hasretin kırlarında dolaştım; 
senin adınla, aşkın adıyla 
savrulup aktım o ırmaklardan.
Irmakları çöllerle, çölleri denizlerle,
denizleri düşlerle buluşturdum,
sustum kaldım sonra günleri savuşturdum...
/Ne ses ne nefes ne de bu rüzgâr bağışlar seni; 
simsiyah gecelerde budanırken ah ömrüm,
dönüp sırtını giderken kimler karşılar seni? /
III
Sen olmayınca sesin de yoktu, gözlerin de; 
bu yüzden odama resmini yaptım,
ve söküp kalbimi yanına astım.
Sensiz kalan yılları da ben buruşturdum.
Kalbim hasretinde asılı kaldı,
yetim kalmış anıları ben tokuşturdum…
IV
Daha bu solgun günlerde aşk,
yaşanır 
sözde! 
Kalp,
yitik bedende; 
yağmur değil, sanki efkâr yağıyor kente…
Yağıyor ömrüme, senin yerine!
/Kanmadım aynalara sana kandığım kadar,
içimde bir boşluk sana yandığım kadar…/
<end>

<start>
I
Biz bu kentlere sığdık da,
bu kentler bize sığmadı Asiya! 
Ve bir çığlık gibi günlerin çarmıhında; 
arttıkça yalnız, sustukça silik...
Ay ışığı gölgeleri büyüttü,
son kuşlar da vuruldular dağlarda.
Yakamozları söndü sahillerin, ışıkları evlerin; 
çağın vebalı gövdesinde
bir hayalet gibi gölgemizde yalnızlık.
Kaldık... 
Kırık bardaklar gibi,
içilmiş sulardan geride buruk bardaklar gibi...
II
Düşler artık ölü çocuklar doğuruyorsa,
sevgiler boğduruluyorsa kürtajlarda
ve daha eskimemiş tüfeklerle
ordusu bozguna uğramış askerler gibi kalıp,
bozuk paralar gibi yuvarlanıyorsak kaldırımlarda,
bir bedeli vardır elbet cennetini çaldırmanın; 
ömrünü yetim bir bebek gibi bırakmanın 
bulvarlara,
bozgunlara
ve yanlış yalan aşklara…
Bir bedeli,
bu kuşatmaların, ilkyazları kurşunlatmaların...
Biz bu kentlere sığdık aslında, 
bu kentler bize sığmadı Asiya,
ah, son kuşlar da vuruldular dağlarda!
III
Ay ışığı gölgeleri büyüttü.
Mutluluk oyununa geç kalan ölü kuşlarla geldim.
Geldim... Kırık bardaklar gibi,
içilmiş sulardan geride buruk bardaklar gibi…
Ve ömürlerimizde bin kasvetle upuzun
sefalet seferlerinin ayazı; 
belki yalnız geçireceğiz artık kim bilir,
batan gemiler gibi yiten aşklardan geride,
kalan her kışı, güzü ve yazı.
Ay ışığı gölgeleri büyüttü. 
Ayrılıklar eskidi, biz eskidik,
aşk bize küstü Asiya...
IV
Belki de uzun sürecek bu bozgunun saçağında,
sen şarkılarını sesine yasla 
ve bırak beni de usulca 
apansız bir yalnızlığa!
Ay  ışığı gölgeleri büyüttü,
büyüdü ölüm
ve biz küçüldük Asiya…
<end>

<start>
“Uygarlık ve barbarlık kardeştir.”
                           -Havel-
Dünya sığmıyor insana Havel,
yüzlerdeki, yüreklerdeki maske,
parada kir, suda klor, havada nem,
yüksek borsa, alçak basınç
ve kanun hükmünde ihanetler, sahtekâr jestler.
/İnsan, sığmıyor insana Havel! /
Ve her şey:
Şey! 
Mesela o takvimler, o günler 
her biri şimdi kim bilir neredeler? 
Yalancıdır aynalara gülümseyen o muhteşem gençlikler; 
bir yaz yağmuru gibi çabucak geçecekler.
Bize kalan kurt kapanı sözleşmeler
ve iş akdi kıvamında morarmış evlilikler.
Oysa insanı büyüten yalnızlık mıdır Havel?
Biz bu kentlerde,
bu ömürlerin gecelerinde çürüsek bile,
şimdi eski dağlarda vakur bir şafak  yırtılmaktadır
ve dışarıda üşüyen bir haziran; 
kalbimde yılların tufanından artık bir hazan.
(Kalbimde hazan
ve şairdir elbet
sözcüklere rus ruleti oynatıp yazan!)
Dışarıda üşüyen bir Haziran.
Kanımda nikotin cehennemi; 
Kısa kibrit, uzun duman:Yaan! 
Yine yaan… Yine yaaaan! 
Yan ki yangınlar bile yansın; 
 haklıdır içindeki abdal bırak ağlasın...
Bırak ağlasın, artık gündüzlerin ışığında aşk,
gecelerin sularında yakamozlar yok
ve kuşlar konsun diye gerilmiyor balkonlara
çamaşır ipleri; 
duyuyorsun işte şiir de yazıyorlarmış iğfal şebekeleri!
Dışarıda üşüyen bir Haziran.
Dışarıda aşksız aşk, Aids, Hepatit b,
dışarıda hormonlu sevinçler, kokmayan güller.
                        Dışarıda dostluğun, puştluğun kolunda gülümsemesi; 
ama öğrendim karanlıklardan ışık destelemeyi
ve baka baka irkilmiş gözlerine hayatın:
İnatla…İnatla gülümsemeyi; 
öğrendim içimdeki abdalı hünerle gizlemeyi...
(Herkes fanusuna asmış kendini; 
bu yüzden beklemiyorum farklı kıyametleri...)
D ı ş a r ı d a  ü ş ü y e n  b i r  H a z i r a n.
D ı ş a r ı d a  ö l d ü  i n s a n.
Ö l d ü  i n s a n…
H i ç b i r  k i t a b a   y a k ı ş m a d a n!
Ben de yaza yaza çürütüp dünlerimi; 
her gün bu cehennemden çalıyorum kendimi…
Bu yüzden her şey:
Şey! 
Havada hava, günlerinde gün, evlerde sarmısak soğan; 
hepsi bu işte basit, olağan.
Her şey şey’dir; 
inandıklarımızdır belki de yalan.
Abarttığımızdır,
kül’dür herkesin payına kalan...
<end>

<start>
(Sensizlikle flört etmeyi sen değil, sensizlik bilir; 
 sesi ses, sessizliği sensizlik bilir…)
Korkma, sana aşkı öğretmeyen kendinin
ellerinden tut! 
Çok ağrımış kendinin, siyah
ve ayaz kendinin.
Hep avuttuğum düşler için bana bir gül ver...
Bak, Palandöken dağlarında karlar erimiş,
teknelerle kol kola bir bahar sulara inmiş; 
dağlar için, sular için bana bir gül ver.
Bir gül ver söküldüğüm günler için
-ve önce kendinin ellerinden tut.-
Kendimin ellerinden tutunca,
içimden nehirler gibi akmak geliyor; 
yollara çıkmak, yolculuklara bakmak geliyor.
Geberesiye içip salaş meyhanelerde,
buralardan böyle ceketsiz kaçmak geliyor…
Tutunca kendimin ellerinden,
pusulasız gemilerde yatmak; 
yaşlı ve şefkatli bir azizenin koynunda
sabaha dek kıpırtısız susmak geliyor…
Sevgilim, iyi insan, tutunca ellerimden,
ömrümün içinden akmak geliyor...
(Sessizlik sensizliği ezbere bilir; 
 sensizlik her şeyi bilir...)
Korkma, sana aşkı öğretmeyen kendinin
ellerinden tut; 
sonra bana aşkı öğretmeyen kendimin 
ellerinden...
Bak, yıllarım sırılsıklam/ yağmurlar giymiş,
günlerin avlusuna yeni yeni çocuklar inmiş; 
dağlar için, sular için bana bir gül ver.
Avuttuğum düşler için bana bir gül.
Bir
                        gül
pusulasız gemiler, sökülmüş günler için...
(Ben bütün yeşillerimi inatçı ayazlara çaldırdım; 
sen kendinin ellerinden tut
ve kendine benim için bir gül ver.)
Kendine
bir 
gül(ü)  ver
<end>

<start>
Geliyormuşum; 
pencerelerde yaz
ve bileklerimde bayat bir intihar
Oysa ölünecek bir şey yokmuş,
gidince sen,
yaşanacak bir şey olmadığı kadar
Yanıyormuşum; 
vardığım yere bırakıp kendimi.
Atlasında yeryüzünün
çılgın 
ve çirkin
ve hüzünle oyalanan.
Yüreğimde kül tadı nice yangından kalan...
Ölüyormuşum; 
senin saçların uzuyormuş üstelik.
Ölünce ben, cıgarayı da bırakıp taksit ödüyormuşsun.
Bedenin tecritmiş geçliğinden,
ikisi de yalnızmış,
geceler öpüyormuş memelerinden...
Bense geçliğimi pazarlıksız
ve hızla geçtiğimden; 
bugünler saçlarımla birlikte şiir yazmayı da kısa 
kestiğimden,
piç kalmış aşklarla avutup kendimi,
bileklerimde bayat bir intiharın dikiş izleri,
gelip geçmiş yılların diş izleri ömrümde,
neşter ve gül’müş hayat.
Gülüyor...Gülüyor...Gülüyormuşum...
<end>

<start>
“Beni yalnızlığımla vurdular o gece vakti
Kalbimi suyla yudular o gece vakti
Öldüğümü bile söylemediler…”
		-A. Erhan-
Ben şu kısa boylu hayatta
uzun boylu kederlerle acırım.
Yorar beni şu telaş, şu karmaşa.
Bir sığınak aranırken şu uğultuda,
bir aşk gelir, bir yara.
Bir yara… 
Bir yara daha!
Eski bir aşk,
yeni bir ayrılıktır her zaman.
Bunu kuşlar sorar,  yıldızlar da anlatır.
Kimse bilmez be canım,
bir yara bir ömrü nasıl kanatır…
Ben seni hep ayrılıkla anmışım
Titreyen ellerimle günlerin buğusuna adını…
                        Hep adını yazmışım.
Bir aşk gelmiş bir yara.
Bir yara…Bir yara daha!
Eski bir aşk,
yeni bir ayrılıktır her zaman.
Bunu kuşlar sorar, yıldızlar da anlatır; 
kimse bilmez be canım
bir yara bir ömrü nasıl kanatır…
<end>

<start>
Diyelim 
ki sessiz gecede poyraz…
Sis çökmüş o heybetli dağlara; 
yurdun 
da kar altında, gözlerin gök-
yüzünde bir dolunay.
Diyelim ki sınamışsın uzaklığın ihanetini.
Seslere çarpmış sesin,
ama ulaşmamış hiçbir yere nefesin…
Diyelim ki şarabın dökülmüş, suların kesik,
bu hayat seni bir oyuncak sanıyor.
Diyelim ki sana çıldırmak yasak, sana ağlamak
yasak, yarın yasak, düş yasak. 
Diyelim ki üşüyorsun kısacık bir ömrün sığınağında; 
bir çay bile ısmarlamıyor hayat!
Diyelim ki lekesiz hiçbir şey kalmamış artık; 
sis çökmüş güvendiğin dağlara...
Kederli bir süvari ol, 
 Orda, sen orda! 
 Bıkma atını mahmuzlamaktan,
                         bıkma bu puştlar panayırında
 berrak nehirler aramaktan…
Yaslı bir kışa rehin düşse de günler,
 kalbindeki tomurcuğu bahara büyüt; 
 o tomurcuk düşlerinin yağmuruyla ıslansın.
Çünkü her insan bir limandır başucunda tekneler; 
 çünkü herkesin hüznü kocaman, aşkları dalgın…
                         Kimi kanıyor şahdamarından,
 kimi bozgununda yetim dervişan,
 kimi aşklarıyla, düşleriyle perişan…
Yamalı yerlerinden  kanıyor hayat,
 tutunduğun günlerinden soluyor hayat.
                         Bu yüzden salıver düşlerini kendi uğruna yansın,
 salıver düşlerini ateşlere abansın!
Tutunduğun günlerinden solarken hayat,
bıkma atını mahmuzlamaktan; 
bıkma sendeki insan için,
derin uçurumlar arşınlamaktan...
Yaslı bir kışa rehin düşse de günler,
bir gün rüzgâr esecektir suların serinliğinden; 
bir gün kırlangıçlar geçecektir göğün genişliğinden.
Yaslı bir kışa rehin düşse de günler,
kalbindeki tomurcuğu bahara büyüt,
o tomurcuk düşlerinin yağmuruyla ıslansın; 
çünkü senin de bir ütopyan varsa, 
i n s a n s ı n…
<end>

<start>
Bugün iki kez yağdı yağmur; 
iki kez eskidim sanki.
İki ömrü kol kola yaşadım ben; 
biri nergis bahçesi, diğeri mahşer yeri.
Hep iki şömine yandı yüreğimde; 
birinde ateşti, diğerinde kül.
Ve iki kez âşık oldum; 
bundandır iki kez ölmüşlüğüm.
Sonra bir serüvende ikiye böldüm ömrümü; 
şimdi sömestrdeyim.
İlk iki kitabımdan sonra sıtmaya tutuldu coşkum; 
daha depremlerleyim.
Ve iki kere iki,
kitabımda benim,
ya çok eder
ya sıfır...
<end>

<start>
Suları
boğdu
dalgalar.
Ses hoyrat,
sevinç yılgın,
şakaklarım sonbahar…
İklimi kurak aşkların…
Yapışmış tenime ter, elime kir,
sessizliğin ortasında bir deli rüzgâr.
Akşamdır
avuçlarında marmara'nın…
Akşamdır,
şiire karıştı sular,
sularda çoğalır sevdalar; 
ellerim
ah
ellerim,
nasıl 
anlatsam,
gece…
Gece kokuyor çocuklar…
<end>

<start>
Resmin rehindir gurbetimde.
Gurbetimde sesleri aşındırmış kimliksiz bir kasaba
ve senin kederini ıslatan o yağmurlar rehin.
Alnı özlemle dağınık bir akşam getirdim sana.
Sar, büyüt ellerinle, konuk et sıcaklığına; 
konuk et kanatları kanatılmış kuşlar getirdim sana...
Ve akşam, bir kez daha; 
saçlarını topla ve dağıt sesini rüzgârlara! 
                                   “Bir of çeksen karşıki dağlar yıkılır”:
Çekmiyorsun!
Akarsuları imrendiren yüzün de,
sabahçı kahveler de biliyor:
Görüşmeyeli yorgunum 
yıkık kentler kanadı sevinçlerimle.
Görüşmeyeli ya sen nasılsın,
adım, adresim durur mu defterinde?
Şimdi Siirt'te koyun kokulu bir gecedeyim.
Beynimde iklimsiz papatyalar
ve kuşatılmış bir akşam duruyor penceremde.
Sokakların gün batınca neden boşaldığını
ve yüreğimin neden kabardığını bilmiyorum.
Konuşsam sessizlik/ gitsem ayrılık…
Sonra kıpırtısız yasladım göğsümü boğulmuş güne.
Al bu çağrıları sulara göm, o uzak sulara,
gurbetini rehnetme özlemimde…
<end>

<start>
Yağmur dalgın bir efkâr giyinir Ekim’de.
Kumrular sokağı‘*nda çekilmiş bir diş gibi kalırım; 
çekilmiş bir diş gibi
Diyarbakır’dan...
Ağrırım,
bağırırım
aldırmaz!
İlle de gökkuşağı giyinir gökyüzü her Ekim’de...
Kumrular sokağı bir kente uzayıp gider.
Gökkuşağım,
ayrılığım,
ömür ki eskir ve aşka uzayıp gider…
Tırmalarken göğsümü sabrın sancısı,
yalnızlığın kül tadıyım; 
bakarım, yağmur utanmaz bulutundan,
hasretin üvey adıyım…
III
Kumrular sokağında
efkârın adıyla bir akşamüstü; 
gövdesine tutunmuş dal,
dala tutunmuş serçe,
telaşlı, o da kendince…
Sonra aşklarda kül, camlarda perde; 
usulca harlanır sevişmeler de...
Kumrular sokağında
andlara hep bol geldim,
küfürlere dar.
Dönüp baktım, ne göreyim,
yağmalamış gençliğimi yargıçlar!
Desene Sivas’ın kırık sazıyım,
kendimin ayazıyım,
kalbimde ölü çocuklar…
Tufanlar ardımda ve buruşuk anılar.
Nedense hiç uslanmamış bozgunlar...
Oysa haklı ve haksız bütün kitaplar yazılmıştır.
Susuşlar eskimiş, küfürler edilmiştir.
Biliyorum, yalnızlıktan öte dostun yok insan; 
insan ki bozuk paralarda bozgundur, yenilmiştir.
/Şimdi bilekleri kesik bir intihardır yaşam…/
Düştüğü yerde tanımazken kendi suyunu yağmur; 
biliyorum, aynı dalda gül bile anlamaz dikenini.
Anlasana, anlatamaz kimse yıkımını başka yıkıma.
Cudi’de napalm, Datça’da ıssız koylara,
New york Şırnak’a anlatılmaz.
Her gün yanar söner yanar söner kasvetimle bin ateş; 
ölüm, dirilere anlatılamaz...
VII
Bilirsiniz her sokağın bozuk bir sicili vardır
ve utancı sokakların,
günleri şehvete fedâ eden şizofren babalardır.
Gözlerinde yalnızlığı bir hançer gibi saklayan kadınlardır.
Sonrası sokakların, bozkırlardır,
hani bir ak tay düşüyle uzayıp gider
ve rüzgârların ıslığıyla göklere teğet geçer.
Oysa kumrular sokağı bir kente uzayıp gider; 
gökkuşağım,
ayrılığım,
ömür ki eskir ve aşka uzayıp gider…
VIII
Daha sevginin herkesten şikayeti var.
Daha herkes kendi sanıklığıyla kör,
tanıklığıyla yargıç.
Bu yüzden söz,
bitmiştir...
Gökyüzü
mü? 
O,
kırgındır,
kirletilmiştir…
*Kumrular sokağı: Ankara’da bir sokak.
<end>

<start>
Ömrümde nice sızı var
kışların önü, sonu var.
Kalbim bu kuşatmalarda dar; 
dağlarda ölmek isterim.
Ben ateşten, hınçtan doğdum.
Üç beş kuruşa kul oldum,
yetmedi de mahpus oldum; 
dağlarda ölmek isterim.
Kaç mevsim ağladım kaldım,
tutuşan özlemle yandım,
kentler zalimdi dayandım; 
dağlarda ölmek isterim! 
__________________
* Hece ölçüsüyle şarkı sözü olarak yazılmıştır.
<end>

<start>
-İsa’dan sonra XX. yy.-
I
Yaşarken de söyledim kimse bilmeyebilir bunu, 
Fatiha suresi kadar eski,
günlerin çarmıhında isa kadar yaslıyım
ve tanrılar kadar çok yaşadım
kimse bilmeyebilir...
Daha kırlangıçları yalancı bir dünyada yaşıyorum; 
dağları yıkılan, dalları kırılan bir dünyada.
Kayıp suretler için fotoğraflara koşuyorum
kimse bilmeyebilir...
Günlerin çarmıhında 
Küle savruldum, ayrılıkları saydım,
bir hançer sapladım nevrozlu bir sevgiye; 
kan bile damlamadı, yürüyüp gittim.
Yüzüme yalancı bir sevinç iliştirdim...
II
Fal bakan çingeneler esmerdi, yalancıydı,
dönmeyecektin! 
Belki kuruyacaktım,
belki çarpa çarpa akacaktım o denizlere; 
İntiharlara aktığım gibi o denizlere,
bilmeyecektin!
Çıkıp sina dağına o denizlerle
İbranice konuşacak, İblis’i kovacaktım; 
İblis’i 
kovmak
belki,
yarısını dünyanın
kovmak demekti...
III
Bir gülün bir odayı,
bir leşin bir semti kokuttuğu kentlerde,
bir ömür,
çarpar, 
akar
da nasıl eskitir yatağını
kimse bilmeyebilir...
Tanıktım,
yargıç
ve sanık; 
Yürüyüp gittim…
Yüzüme yalan bir mutluluk iliştirdim:
Günlerin çarmıhında İsa gibiydim…
IV
Günlerin çarmıhında
seni ağrıyan yanlarımla sevdim, 
tutuklu kollarımla; 
yokluğunda burada yıllar verdim.
Yokluğuna 
burada!
Herkes bilecek bunu; tabancaya gerek yoktur…
Tabancaya gerek yoktur! 
Sen haklı bir cinayetsin günlerin duvağında:
H e r  ö m ü r   k e n d i  g e n ç l i ğ i n d e n  v u r u l u r...
<end>

<start>
“Bir şiirde,  bir satır saklayabilir başka bir satırı
Nasıl ki bir kavşakta bir tren belki örter bir treni
...
Aşkta,  başka bir sitem saklayabilir bir sitem
ve küçük bir serzenişte, koskoca bir şikayet gizlidir belki
Bir adaletsizlik bir başkasını saklayabilir-bir sömürgeci bir başkasını
Bangır bangır bir kırmızı üniforma bir tane, bir tane daha! ”
                                                  -Kenneth Koch-
Göğünde aç kartalların, atmacaların yarıştığı tenha 
bir atlastan geldim…
Kıyamda, kıyamette namluların kuytu dağlarla öpüştüğü
bir atlastan.

Yılları, yolları, yaşları yok 
gurbet yüzlü adamlardan,
sur diplerinde bıçaklanan aşklardan…

                        Yaşamı hiç bilmeden ölümü ezberleyen,
badem gözlü, sıtmalı çocuklardan;  
yazgısı uçurum çocuklardan...
Zarif Dicle’de ve asi Fırat’ta,
sıska keleklerde, kıl çadırlarda
güneşe sataşan adamlardan.
Mendillerde, halaylarda
gülüşleri kundaklanan hayatlardan;    
yazgısı uçurum hayatlardan...

Darmadağın yılları hüzne satılmış,
burunları hızmalı, şarkıları figan,
doğurgan ve mübarek kadınlardan; 
yazgısı uçurum kadınlardan...
Orada şarkılara akar katran,
akar kan...
Orada ihlâl ve iflah olmaz vata
Tarih susarken günahları,
bıçak sırtında yaşanmış o ah’ları
ve aysız karanlıkları dağ başlarında.

Nicesi aylaklığa bağışlanmış, sefil; 
ölüme, açlığa sebil.
Kiminin ergen bıyıklarında aşk taslakları.

Ya kederiydik kendimizin, 
ya bir halkın kaderi;     
ya şakağı ya şafağı bir halkın
namlular çarmıhında!
Çünkü yok satıyorsa hayat,
çok satıyordur erk, çok tüfek; 
Yok satıyorsa nehirlerimizde şafağın ilk ışıkları,
çok satıyordur şiddet, nefret, aşiret.

                        İşte sürüldü şarjöre mermi, indi emniyet,
katıldı otuz bine bir daha
yağmurlu bir sokakta delik deşik bir ceset.

Yaşasaydı kendinin kederi olacaktı,
yaşasaydı belki bir gün torunlarıyla
dolunaylı gecelerde yıldızlar sayacaktı…
Kenger toplarken ellerine diken batan çocuklar,
bilmezlerdi gözleri bağlanıp kurşunlanan bir aşkın
hazin bir ünlem bırakacağını hayata.
                        Bilmezlerdi bütün melodramların yalan olduğunu
çekirdek çitlenen eski yazlık sinemalarda.
Onlar hâlâ gülümsüyorlar buğulu bir atlastan.
Anıları damlıyor fotoğraflardan...
Biz de geçtik o dağlanan ağıtlardan. 
Biz de göçtük kirden, pasaktan, hıncın ışıltısından.
Yakılmış köylerden, kesilmiş kulaklardan, 
o kanlı ayinlerden, perişan ormanlardan; 
biz de geçtik o murdar hayatlardan…

Herkes gidecek elbet bu yavşak zamanlardan; 
bu kan revan, bu iğfâl akşamlardan…
/V e  a n t  o l s u n  k i, 
h i ç b i r  k u r ş u n,  h i ç b i r  ç e l i k,
h i ç b i r  t o p r a k  v e  h i ç b i r  v a t a n,
d a h a  k u t s a l  d e ğ i l d i r  i n s a n d a n! /
<end>

<start>
“Eski güzel şeylerden değil,
yeni kötü şeylerden başlamak gerekir.”
                   -Water Benjamin-
Göç
geçer...
Geçer ayrılıklar baladı.
Siyah bir orman olur gençliğimiz.
Bize böyle pay kalır.
Bize böyle pay kalır...
Ağla sömürgem... Belki dönemem! 
Oralarda usul usul talazlanan nehirlerde yaz kalır; 
kış yanar, düş üşür yüreğimde.
Ağlarım, gözyaşım beyaz kalır...
Sonra askerler yeniden kuşatırlar aşınmış kaleleri.
Bin “hawaar “parçalar gecenin döşeğini.
Ocaklar iniler, yas büyür, orta yerde kan kalır; 
Dıngılava’da peştamallı çocuklar havuzlara işerler; 
gözlerinde bir mahmur özlem kalır...
Derken bir Ankara, bir poyraz beni döve döve içeri alır.
Yollar da giderek uzaklaşır... Giderek uzaklaşır.
Fahişeler terli kasıklarıyla sabaha uğurlanır,
kuşlar inkâr edilir, gökyüzü yağmalanır; 
ben büyürüm bu kederle kalbim uslanır...
Ağla sömürgem! 
Ağla ve kucakla kumral delikanlını.
Buralarda çatılmış bir tüfeğim böğrümde taflan kalır.
Şimdi Kızılay’da oturmuşum hasretin kancasında; 
geçer zaman, geçer yıllar, günlere bir yeni hazan kalır...
Ağla sömürgem... Sen hep mağlup bir ağlayışta,
ben uzak susarım bu mağlubiyet için hep anlayışta.
Bak, çöpçüler bu geceyi de piç edip süpürdüler.
Ben ise haber değeri bile olmayan bir haykırışta,
özleminle hâlâ bir yakarışta...
Ağla, ben de ağlarım gözyaşlarım özlemine az kalır.
Buralarda nem var; nem varsa sende kalır! 
Daha çağırırken beni,
anı bile kalmaya tenezzül etmeyen dağ dorukları,
sömürgem yaslar durur sesime kırgın ayrılıkları…
Ben gittim
ve yittim!
Oralarda usul usul talazlanan nehirlerde yaz kalır,
yaslarım günleri yüzüme gözyaşım beyaz kalır.
Burada yıllar küfürle uğurlanır.
Ben büyürüm içindeki haylaz çocuk uslanır…
Ve günler geçer, herkes gider, pistler boşalır; 
sahnede bir kurtlar, bir ben bir klasik dans kalır.
Ağla sömürgem... Buralarda döne döne-
mem! Artık bir yeşile dolmasak da anılardan haz kalır.
Sen de bir zaman duyarsın
bir gün bir taze mezar kazılır:
A r d ı n d a  b i r  d a ğ ı n ı k  g a z e l  i l e, k ü l  i l e
A n k a r a ’d a   b i r   ö l ü  y ı l m a z  k a l ı r...
<end>

<start>
Döndüm lê gûle batman’a vardım.
Batman’dan diyarbekir’e bir bilet aldım.
Kara tren bozuldu silvan düzünde.
O yalan  yollarda hasretle kaldım…
Batman garında altı donuk yüz... Çığlık ve hınç böyle topraklar  boyu; gökyüzünde turnalar ve gri... Ay ışığı geceyi ayartacak birazdan. Batman garında altı donuk yüz...
Birinci yolcu soluksuz; sanki ayazlarda yaralı bir geyik göğsü. İkincisi sevdalı: ‘Sen beni bir kez olsun sevmedin/Habar saldım gecelerde gelmedin,’ gibi kahır yüz. Üçüncüsü bir kadın:De ki şakağında dolunay Dicle’nin.Dör- düncüsü tekmil temsili bakış, sanki kurşunlanmış bir türkü Tendürek dağla- rında.Beşincisi kandırılmış çocuklar gibi; yükü yatağı, kasketinde ter. Altın-cısı ben; dağlı yaralar, yaralı dağlar gibi..
Batman treni bir feryat gibi gardan çıkıyor.Terli akşam alacası trene vuruyor, tren yollara... Ay öksüz bir geceden geçiyor ve biz, öksüz bir gecede ayın altından geçiyoruz...Gecenin terli göğsünde bir deli türkü: “Ahmedê lê vayêê / Hesênê lê vayêê! ”Bu türkü... Bu ne türkü? Türkü değil, çığlık bu; göğünden koparılmış gibi mavinin...O mavi? Ulan o bizim mavi! Mavide eşkıyalar da yitirmişler tüfeklerini...
Boş vagonlar yollara düşmüş batman düzünde. Gecenin göğsünde bir deli türkü... İşte Gevaş, uzaklarda yarasıyla susuyor, geride şark çıbanıyla Batman’ın göğsü, Silvan düzünde ateşler yanıyor... Bir ihtiyar: “Biz ne doğ- muşuk ki” diyor: “Ne ölek kardaş! ”Batman treninde altı donuk yüz...Çığlık-
lar oturmuş gözlerinde büyüyor…
O saat Sirkeci’de martılar, aç çocukları o uzak suların. O saat Beyoğlu hınca hınç, Kızılay sersem! O saat nasılsın Yalova feribotu, Buca dolmuşu, Üs- küdar iskelesi? O saat Bodrum kalesi daha sperm kokuyor... Çingene çadırların- da çengi çalıyor... O saat Köln’de bir mülteci sessizce hıçkırıyor...O saat gece- de son orospu bir türkü tutturmuş rüzgâra kaşı... Bir adam Adana’nın bulvarın- da kusuyor... O saat Artvin’de bir öğretmen gecikmiş düşlerini dövüyor…
O saat tarihin alnında ter, insanlık vahşetin gözlerine baka baka susuyor...O saat gecede bir kahpe kurşun, Diyarbakır’ın göğsünde bir adam düşüyor!
“Boşuna çırpınma gökyüzü: Yurdum kadar ağlayamazsın…”
<end>

<start>
Yalnızlığımda seni büyüttükçe kalabalıklaşacağım; 
Sen kendi kalabalığında hep yalnız olacaksın…
I
Kapattım ucu kıvrılı yerinden bir defteri
Bir defter adınla hükümlü şimdi...
Sen kendinin pası, kilidi.
Gençliğin kendine savurur seni,
Esmersin, cehennemin dibinde doğmuşsun,
baban iki karılı; evlerde, erkenlerde bekler seni.
Sen feodalizmin kara dilberi,
gündüzlerin gölgesindeydi sevgi.
Gölgesinden gündüzlerin iklimler geçti…
Sesin şimdi kanayan bir gül gibi: 
Kangren...
II
Sen orda
kendi manastırının huysuz müridi.
Sen orda
bir korkuda,
bir şarkıda,
ölüm susan uğultuda…
Sen orda
düşlerine leş kargası tüneyen! 
Elleri ayazlarda
sen orda,
esmerliğine rehin feodal şatolarda..
Uyurken sen hasretin avlusunda,
gündüzlerin gölgesinde oturuyordum.
Sonra boşuna çizdim karanlığa resmini.
Boşuna... Ezberleyip hasreti…
Oysa nasıl istersen öyle gebertebilirdin beni.
Nasıl istersen! 
Artık sulara k(atalım)  aşkların yetim rengini...
<end>

<start>
Kalabalık,
kabarık şehir; 
çok şehir,
çok beton,
yok: İnsan…
Çok: Şehir; 
hiç: İnsan!
Sevgileri güneşte çekmiş, ruhları eprimiş
ve ihanetlerini cüzdanlarıyla besleyen hiç insanlar,
geldiler; milli piyango ve otobüs biletleriyle
kürdanlarıyla, balgamlarıyla, ayakkabı bağlarıyla
nüfus cüzdanlarıyla, “kazı kazan”larıyla,
visa kartlarıyla, maskeleriyle, markalarıyla…
Güneşin heybetine bakmadan
ve aldırmadan rüzgârın zarafetine...
Birer küfe gibiydi omuzlarında hayat; 
her biri kendince yokuşlarda,
her biri amansız yokoluşlarda,
şarkıları yankısız,
aşkları unutuşlarda...
Kapanıp gündüzlerin ıssız odalarına; 
hepsi çürük akşamlardan
ve bayat sayımlardan kalma (!)
Geldiler,
göğe bakmadan,
dokunamadan o uzak ovalara
telaşla, 
günlerin bulanık sularında...
Hiç insan,
sabahın köşesinde
kusmuş şehrin şanına; 
sabahlar akşamına,
adamlar aşklarına,
kusmuş günlerin bulanık sularında.
Sevgisiz kaldık, sevgisiz kaldık
kısacık Nisan akşamlarında...
Şimdi hızla yırtılan aşiretlerden
aşüfteler, kalpazanlar ve ateistler çıkaran ülkem,
savur beni şu pusun, ayazın ortasına,
çıkarıp sığ sulardan yakıştır okyanuslara
ve kavuştur o eski masal kahramanlarına...
Çünkü böyle bir raunt isyan, beş rekat hüzün
Yetmiyor haziran akşamlarında...
Şimdi parklar fesleğen kokarken
yoksullar soluk soluğa; 
fıskıyeler upuzun,
taşıtlar süratle otobanlarda; 
telaşla,
herkes günlerin bulanık sularında...
Oysa hepimizin gidebileceği bir vadi olmalıydı…
Artık ömürlerimiz bu tükürülmüş bulvarlara kanar
Ve rüyalarımızda bir görünür bir kaybolur serin pınarlar; 
bu yüzden yaktığımız bütün kibrit çöpleri
en çok da içimizde yanar ha yanar...
Kalabalık,
kabarık şehir; 
çok şehir,
çok beton,
yok: İnsan...
Çok: Şehir; 
hiç: İnsan!
Hiç
insan; 
doyumsuz,
tedirgin,
korkak...
Sabırsız,
tutkusuz,
kaypak...
Şimdi herkes yüreğinin avlusuna bir servi kadar.
Rüyalarında bir görünür bir kaybolur ormanlar.
Uyanınca, irileşen boşlukları ihanetle tamamlar...
H
i
ç
i
n
s
a
n: Yitmiş günlerin bulanık sularında…
Sadece elbiseler sürüklüyor ardında..
coşkusuz, aşksız  kaldık
Kaldık... 
Bu kısacık temmuz akşamlarında…
<end>

<start>
Ben mızrabı kırık bağlama,
ben bir erken akşam,  bir telaşlı kasaba; 
savurdum yüreğimi erken göçen kuşlara…
Ben geride kimsesi kendi kalmış.
Bir yalnız bulut terk edilmiş ufukta.
Islıkla türküler söyledim zifiri sokaklara…
Ben okyanuslarda yalnız bir taka.
Hep özlettim kendimi kıyılara,
hep özettim ünlemlere, hep özet sorulara…
Yaslanıp bir gülün kokusuna,
dağıttım ömrümü incinmiş notalara,
dağıttım gençliğimi terli ayrılıklara…
Ben mızrabı kırık bağlama,
ben bir erken akşam, bir telaşlı kasaba; 
savurdum yüreğimi erken göçen kuşlara.
Daha bakıp durmaktayım göklerde kanatlara...
<end>

<start>
“Ölüm gelecek ve senin gözlerinle bakacak.”
                                      -C. Pavese-
I
Kanatlanır, kanatılır bütün boşluklar.
Aynalar her gün bir başka yalan söyler
ve kalınır geride çizilmiş hayatlardan,
geride yağmurlardan ve çığlıklardan.
Herkes çizer boşluğunu…
II
Her aşk başlarken pembe,
ayrılıkta rengi siyah yalnızlığın…
(Herkes arar pembesini.
Oysa kendinden ötesi yoktur; 
kimse sevmez yalnızlıkta gölgesini…)
III
Herkes sever doğumunu; 
kim sever ölümünü?
Herkes sever doğrusunu; 
kim sever yanlışını?
Herkes susar ayıbını.
Herkes susar ayıbını…
IV
Herkes bilir gitmesini.
Bir zaman öğrenirsin
gideni sırtından öpmesini
Herkes yaşar hasretini…
V
Herkes geçer gençliğini
Herkes…Buğusunda anıların
                        yitirir kekliğini…
VI
Herkes yaşamakla suçlu, 
aşkıyla hükümlüdür; 
herkes doğarken ölümlüdür.
Herkes ölür ölümünü; 
göğe salıp düşlerini,
salıp tenini, nefesini
bırakır ceketini.
Herkes bırakacaktır ceketini…
<end>

<start>
İçindeki çocuğu alıp kaç İdris,
bırak paslı hançerlerle parçalamayı uykularını. 
İhanet torpil yapmaz, hasret ardına bakmaz; 
kır kanlı bıçakları,
içindeki çocuğu alıp gel İdris!
Bir mavi için ağlama İdris,
itme şu duvarları,
gülümse, sütünü ver içindeki çocuğun.
Bilirim, mağlûbiyet 
esrik gülüşler ardında paramparça bir perde; 
yeter idris, vakur ol, onur var serde!
Anladım, vazgeçemezsin ondan, asla; 
kardeşim, fazla alkol mevcut şimdi
damarlarındaki asil kanda.
Aldırma demiyorum sana; 
aldırarak 
aldırma.
İçindeki çocuğu şu kirli hayata uyandırm
İçindeki çocuğu alıp gel İdris,
coşkunu parlat ya da birkaç tek at,
küfürlerine tutunarak geç kaldırımlardan; 
sonra bir kerhaneye git ve oturup ağla.
Kerhaneleri bütün dünyanın,
aşk kangrenlerinin yıkık çarşılarıdır...
Aldırma demiyorum sana; 
aldırarak 
aldırma; 
içindeki çocuğu İdris, çocuğu uyandırma!
Ve yıllar geçer,
İdris’lerin kalplerindeki çocuklar daha ölüdür; 
düşleri hâlâ terasta,
İdris’ler ise zemin katta kiracı oturur...
<end>

<start>
İYİ Kİ BU DÜŞTESİN
nehirler yarışır, çağıldar gözlerinde 
o nehirler benim nehirlerimdir 
aşk 
ki azar azar benim yerimdir 
üşüyorsam, sokaktaysam, yalnızsam 
gözlerin ey yâr benim evimdir
/vurulup düştükçe, düştükçe seni sevmekten caymayacağım 
gece insin, el ayak çekilsin gelip kapında ağlayacağım! /
iyi ki bu sestesin 
dünyayı ısıtan nefestesin 
bir haydut gibi gezinirim kapında 
kalbimde tutuşan ateştesin…
II 
rüzgârlar savrulur, uğuldar gözlerinde 
o rüzgârlar benim rüzgârlarımdır 
aşk 
ki azar azar benim yerimdir 
suskunsam, bozgunsam, bulutsuzsam 
gözlerin ey yâr benim evimdir
iyi ki bu düştesin 
her sabah ışıyan güneştesin 
iyi ki yoksuluz bulutlar gibi 
soğuyan dünyada sımsıcak fırınlar gibi
/vurulup düştükçe, düştükçe sana koşmaktan caymayacağım 
gece insin, el ayak çekilsin gelip kapında ağlayacağım! /
Yılmaz odabaşı
<end>

<start>
I
Uzun boylu ağrılara atıldım.
Sokaklarda hırçın rüzgârlara katıldım.
İyi yürekli çocuklar sessizce büyümekte:
                      “Dünyanın şavkı kendine,
efkârı bize mi? ” demekte; 
kimileri taburlara, koğuşlara gitmekte,
kimileri sidikli döşeklerde upuzun uykulara
düşmekteydiler.
Uzaklarda yaşlı çam ağaçları sessizce 
çürümekteydiler...
İyi yürekli çocuklar,
günlerin rahmine yaslarken düşlerini,
bazen apansız ölmekte,
ölmekteydiler...
Ama şalvarları gül desenli Döne’ler,
yeniden dillenip döllenmekte,
doğrulup yeniden dillenmekte
ve sokakların, a(damların) , 
kedilerin üstünden rüzgârlar esmekteydiler..
II
 (Gecede bir fahişenin koynunda uzun donlu, Nizipli bir tüccar üşümekte; 
kaçak elektrik kullanılan evlerde sümüklü oğlanlar “büsüvi”(!)  istemekte ve
sımsıcak somunları kavrayan yaslı eller, balta girmemiş hayatın ortasından 
korkak ve küstah bir tevazuyla yürümekteydiler... İyi yürekli çocuklar düzine-
ler halinde feleğe küfrederek geçmekteydiler; sonra gecede mart kedileri, ay 
ışığı ve iniltiler…Hep aynı nakaratta köhne bir hayat...)
Sonra bildik törenler, kanıksanmış itaatler
ve her aşkın künyesine bir gün  dökülen küller...
Sonrası pazaryerleri: Patates, pırasa vs.
Taksitler ödenip senetler alınacak bu ay da…
Bu ay da sürüm sürüm
turplara sıkılan limon damlaları gibi duraklarda.
Defolu çıkmış hayat
kimin umurunda!
III
Kimin umurunda
yeni donlar giyen eski kadınlar
ve bilumum “öteki”ler.
Dolup boşalan kültablaları,
bozuk sifonlar, şerefsiz adisyonlar
ve yamalı bohçalar gibi uzayan yollar.
Kimin umurunda buharlaşmış oğullarını arayan anaların acısı
ve yaşlı bir kemancının eskimiş papyonundaki keder…
/Sürerken ıssızlığın ödül töreni,
sen topla dur topla dur dağılan sevinçleri.../
IV
 “-Vay anasını bu maçı da alamadık abiler; 
ipne hakemler bizi yine mağlup ettiler! ”
İyi yürekli çocuklar sessizce büyümekte,
en pahalı düşleri dolara endeksleyip
en ucuz pazarlara sürmekteydiler.
Sonrası aşkın 
ve şarabın şanına düşen gölgeler.
Gölgeler…
Kimin umurunda? 
Yoruldu yorgunluk da; 
aşk bir yana, düş bir yana!
Paranın sultası düştükçe,
düştükçe aşka,
ışığa ve şarkıya,
her şey hızla ayrışmakta.
Üstelik gün ortası, ışıkta!
Her şey pazar ve karmaşa...
/Sürerken ıssızlığın ödül töreni,
sen topla dur topla dur kirletilmiş düşleri.../
V
İyi yürekli çocuklar, o aşınmış saçaklarda, yollarda
ısrarla yanlış atlara binip,
ısrarla düşmekteydiler...
“-Yok yoluna geçti geçen günler
..k yoluna kaldı kalan günler geride! 
Bu yüzden aşk dediğiniz nedir ki be abiler? 
Camları buğulu bir genelev odasında
vizite fiyatına...”
Solarken
gecekonduların dar pencerelerinde bal gözlü kızlar...
VI
Sürerdi…
Yine sürerdi mırıltılar ve homurtularla hayat. 
“Bu maçı da alamazken abiler”:
iyi yürekli çocuklar sessizce büyümekte,
büyüdükçe kirlenmekte,
kirlendikçe ölmekte,
öldükçe bilmekte,
bildikçe acımakta,
acıdıkça görmekteydiler
ki her fırtınadan ve anıdan geride
herkes figüran
yaşamın sahnesinde...
VII
Sahnesinde yaşamın,
kentlerin kaldırımlarında upuzun dilenciler.
Minibüslerde ter ve çürük sperm kokusu.
Sahnesinde, aşklarla rus ruleti
ve tel kaçıran çorapların kederi(!)
Sahnesinde,
brüt bir yaşam,
net bir ölüm,
bırak rezil gündüzleri
geceye yaslan gülüm…
VIII
İyi yürekli çocuklar o mahallelerden 
düzineler halinde geçmekteydiler...
Uzak ormanlarda yalnız meşeler sessizce 
                        büyümekteydiler…

-İşte bu vuruşlar sürdükçe,
maç mı alınır ulan sayın abiler? 
İpne  hakemler bu sezon da bizi mağlup ettiler!
Aşkta,
düşte,
işte
birer
birer
inerken
beyaz
bayrakları:
/B i z i m  ç o c u k l a r
b ü t ü n  m a ç l a r d a  y e n i l d i l e r.../
<end>

<start>
“Şarkılarımda ağlamak var bir şarkıya.”
-Ülkü Tamer-
I
Artık hayatlarımız düşlerinden sökülüp monte ediliyorlar. Üstümüzde ne 
kuşlar ne dolunay... Böyle alkole batmış akşamlar, sersem sabahlar; gittikçe tuzak, sevdikçe ihanet,  sevdikçe batak! Herkes kavramış da ötekini çaresiz- liğinden  emeğinin tabutuna zar atıyorlar; sonra her gece alkolün esrik tadın- dan etin vahşi tadına sızıyorlar ve sokak çocukları her gece gökyüzüne eksik yatakların şarkısını söylüyorlar...
Kirvem, buradan görünmüyor uzun koyaklar; 
yine o dağların ardı yâr,
ama vuslat bir uzak diyar.
Dağlar dağıldı, kentler yenildi diyorlar!
Böyle geçip giderken uzun zamanlar,
kimleri unuttuk kimler kalanlar?
II
Kimleri unuttuk kimler kalanlar? 
Ve suyla değil, tükürükle yıkananlar
birbirlerine dantel takımlarını, iyi hâl kağıtlarını gösteriyorlar.
Siz hayatı böyle mi bellediniz! 
Bulutlara çizdiniz ömürlerinizi; 
siz hayatı böyle mi?
Böyle gelip geçerken uzun zamanlar,
kimleri unuttuk kimler kalanlar?
III
 Artık cennet düşleri yeni cehennemler doğuruyorlar.Yoksullar yine varoşlarda  beraber ve solo şarkılar söylüyorlar; yine kargalar pisliyorlar mezarlıklara.Hep incinen, ama incelemeyen  kadınlar, her güne bir Prozac’la katlanıyorlar ve rüyalarına intihar süsü verilmiş çocuklar artık düşlerini gıcırdatmıyorlar...
Oysa bir düş bulsa yaslanacak çocuklar…
/Hayatın düşlere borcu vardır; 
çünkü hayatın insana borcu vardır…/
Bir düş bulsa yaslanacak çocuklar…
Gelip geçerken uzun zamanlar,
kimleri unuttuk kimler kalanlar?
IV
Artık hayatlarımız düşlerinden sökülüp monte ediliyorlar ve düşenler yitiyor, kalanlar yürüyor- lar…Orospular uzun bacakları ve slikon memeleriyle caddeleri pervasız arşınlıyorlar. Artık en namus- lular orospular; bu yüzden yağmurlar şehri boşuna yıkıyorlar...
Kirvem, buradan görünmüyor uzun koyaklar; 
yine o dağların ardı yâr,
ama vuslat bir uzak diyar.
Dağlar dağıldı, kentler yenildi diyorlar…
Be kirvem, burada ne nüshayız ne asıl; 
susmuş kanun, bitmiş fasıl! 
Bizi hiçliğe yazıyorlar
Bizi hiçliğe yazıyorlar…
<end>

<start>
Gözlerimin önünde ıslak dağların kabaran yalnızlığı.
Ne varsa uçurumlar eşiğinde,
hüzünlerle yalpalayan ne varsa 
gözlerimin önünde,
ve hayat  gül kokulu bir sağanak yine…
Bir şeyler anlatmak istiyor hayat
ve alıp götürmek bir şeyleri kurt sofralarına…
Gün batıyor...
Gün batıyor bukağısı paslı bir sevinç oluyor yalnızlığım.
Unutuyorum sevgilim suretini; 
durgunluğum “niçin”di unutuyorum…
Gün batıyor...
Gün batıyor ürkek yıldızlar dolanıyor yalnızlığıma.
Umurumda değil ne yağmur ne ayaz
ne de bu kerpiç kokusu havada; 
unutuyorum, sabaha kadar, gün batıyor
ve geciken sabahlara koşuyor kuşlar,
gözlerimin önünde
ve hayat gül kokulu bir sağanak yine…
<end>

<start>
-35 yaşıma-
Önce sesini,
sonra yankısını çaldırdın şu beton ormanında; 
bu kent de tükürdü aşklarına…
Kal orada,
artık hiçbir şeyden kurtulamazsın! 
Islanmışsın bir kere oğlum,
yaş gününde
kuruyamazsın...
<end>

<start>
Şimdi saat sensizin ertesi
Yıldız dolmuş gökyüzü ayaydın
Avutulmuş çocuklar çoktan sustu
Bir ben kaldım bir ben kaldım
Tenhasında gecenin avutulmamış ben
Şimdi gözlerime ağlamayı öğrettin ki bu yaşlar
Utangaç boynunun kolyesi olsun
Buda benim sana buda benim sana ayrılırken hediyem olsun
Soytarılık etmeden güldürebilmek seni
Ekmek çalmadan
Doyurabilmek ve haksızlık etmeden doğan güneşe bütün
Aydınlıları içine süzebilmek gibi mülteci isteklerim oldu
Arasıra biliyorsun
Şimdi iyi niyetlerimi bir bir
Yargılayıp asıyorum
Bu son olsun bu son olsun
Şimdi saat yokluğun belası
Sensiz gelen sabaha günaydın
İşi gücü olanlar çoktan gittiler
Bir ben kaldım bir ben kaldım
Voltasında gecenin hiç uyumamış ben
Şimdi gözlerime ağlamayı öğrettin ki bu yaşlar
Utangaç boynunun kolyesi olsun
Buda benim sana buda benim sana ayrılırken hediyem olsun
Kafamı duvara vurmadan tanıyabilmek seni
Beyninin içindekileri anlayabilmek ve yitirmeden yüzündeki 
anlık
Tebessümü
Bütün saatleri öylece dondurabilmek için
Çıldırasıya parladım kendimi lanet olsun
Artık sigarayı üç pakete çıkardım günde
Olsun güzelim olsun ne olacaksa olsun
<end>

<start>
Neden halâ gelmedi, yoksa
Saati mi şaşırdı bu hıyar? 
Gerçi hiç saati olmadı ama
En azından birine sorar.
Cebimde bir lira desen yok, 
Madara olduk meyhaneye! 
Ah eşşek kafam benim, 
Nasıl da güvendim bu hergeleye!
Gelse, balığa çıkacaktık, 
Ne çekersek kızartıp birayla yutacaktık. 
Kafamız tam olunca, şarkılar döktürüp 
Enteresan hayâllere dalacaktık.
Bu sandalı geçen hafta denk getirip 
Çalıntıdan düşürdük. 
Arkadaşlar ısrar etti, 
Biz de, iyi olur, bize uyar diye düşündük.
Saat sekizde gelecekti, 
Bana birkaç milyon borç verecekti. 
Yoksa o nemrut karısı kaçtı da 
Onun peşinden mi gitti?
Eğer öyleyse yandık, 
Gudubet gene yaptı yapacağını! 
Geçen sene de merdivenden itip 
Kırmıştı Rıza'nın bacağını.
Abi, kadında boy şu kadar; 
Kalça fırıldak, göz patlak, kafa çatlak! 
Korkuyorum, bir gün ya kendini asacak, 
Ya horlarken Rıza'yı boğacak!
Bak, şimdi acıdım, aşkolsun adama, 
Ben olsam, vallahi baş edemem! .. 
Hele beş tane velet var ki boy-boy, 
Allah'tan düşmanıma dilemem!
Aslında iyi çocuktur Rıza, efendi huyludur, 
Herkesin suyuna gider. 
Yoksa, kalıba vursan hani, 
Tek başına on tane adam eder!
Bir keresinde, hiç unutmam 
Üç-beş zibidi haraca dadandı; 
Rıza, sandalyeyi kaptığı gibi 
Herifleri hastaneye kadar kovaladı!
Aynı mahallede büyüdük, aynı kızları sevdik, 
Aynı kafadaydık. 
Orta ikiden bıraktık, matematik ağır geliyordu, 
Biz, başka havadaydık.
Aynı gömleği giyer, aynı sigaraya takılır, 
Aynı takımı tutardık. 
Fener'in her maçına iddialaşıp 
Millete az mı yemek ısmarladık! ..
Bir tek askerde ayrıldık, 
Bana Bornova düştü, ona Gelibolu. 
Döner dönmez evlendirdiler, 
En büyük salaklığı da bu oldu! ..
Bense hiç düşünmedim, zaten param yoktu. 
Hep tek tabanca gezdim. 
Benim beğendiğimi anam istemedi, 
Onun gösterdiğini ben sevmedim.
Neyse, bunlar derin mevzu... 
Anlaşıldı, bu herif artık gelmeyecek. 
Ufaktan yol alayım 
Anam evde yalnız, şimdi merağından ölecek! ..
Gittim, vurup kafayı yattım; 
Rüyamda gördüm, gülümseyerek geldiğini. 
Ne bilirdim, yolda kamyon çarpıp 
Hastaneye kavuşmadan can verdiğini! ..
Vay be Rıza! .. 
Sonunda sen de düşüp gittin Azrail'in peşine! 
Dün, boşuna günahını almışım, 
Ne olur, kızma bu kardeşine!
Öğlen kahvede söylediler, Rıza öldü, dediler 
Ne kolay söylediler! 
Sanki dev bir taş ocağını 
Kökünden dinamitleyip üstüme devirdiler!
Ah dostum... o kocaman gövdene 
O beyaz kefeni nasıl kıyıp giydirdiler? 
O zalim tabutun tahtalarını 
Senin üstüne nasıl böyle çivilediler?
Yani sen şimdi gittin, yani yoksun, 
Yani bir daha olmayacak mısın? 
Yani bir daha borç vermeyecek, 
Bir daha bira ısmarlamayacak mısın?
Peki, beni kim kızdıracak, 
Kim zar tutacak, kim ağzını şapırdatacak? 
Peki, beni bu köhne dünyada 
Senin anladığın kadar kim anlayacak?
Ulan Rıza... ne hayâllerimiz vardı oysa, 
Ne acayip şeyler yapacaktık... 
Totoyu bulunca dükkân açacak, 
Adını Dostlar Meyhanesi koyacaktık.
Talih yüzümüze gülecekti be! .. 
Karıyı boşayıp sıfır mersedes alacaktık. 
Hafta sonu iki yavru kapıp 
Boğaz yolunda o biçim fiyaka atacaktık!
Ah ulan Rıza... bu mahallenin, 
Nesini beğenmedin de öte yere taşındın? 
Ara sıra gıcıklaşırdın ama inan ki, 
Benim en kıral arkadaşımdın! ..
Ah ulan Rıza... ben şimdi, 
Bu koca deryada tek başıma ne halt ederim? 
Senden ayrılacağımı sanma, 
Bir kaç güne kalmaz, ben de gelirim! ..
<end>

<start>
benim hiç sapanım olmadı anne, 
ne kuşları vurdum, 
ne de kimsenin camını kırdım... 
çok uslu bir çocuk değildim ama, 
seni hiç kırmadim, hep boynumu kırdım. 
ben hayatım boyunca 
bir tek kendimi vurdum! ..
suskun görünsem de, 
fırtınalı ve mağrurdum anne. 
bir mızrak gibi, 
aynada hep dik durdum anne! .. 
ben sana hiç bir gün laf getirmedim, 
leke sürmedim. 
ama göğsümü çok hırpaladım, 
kalbimi çok yordum... 
ben hayatım boyunca, en çok kendimi sordum! ...
benim hiç sevgilim olmadı anne, 
ne bir yuva kurdum, 
ne bir gün şansım güldü... 
öpemeden bir bebeğin gidişini, 
tükendi gitti çağım... 
kimi yürekten sevdiysem, 
yüreğini başkasına böldü... 
bir muhabbet kuşum vardı, 
o da yalnızlıktan öldü...
sen beni göğsünde 
hep acılarla mı soğurdun anne? 
yoksa evlat diye, 
koca bir taş mı doğurdun anne? 
eziyet degilim, zahmet değilim, 
musibet hiç değilim; 
bir senin mi balına sinek kondu, söylesene! 
doğurdun da beni, 
ne ile yoğurdun anne?
benim hiç hayalim olmadı anne... 
ne seni rahat ettirdim, 
ne kendim ettim rahat... 
BİR MUTLULUK FOTOĞRAFI BİLE ÇEKTİRMEDİ BU HAYAT! 
kaybolmuş bir anahtar kadar 
sahipsizim anne... 
ne omuzumda bir dost eli, 
ne saçımda bir şefkat...
say ki yollardan akan, 
şu faydasız çamurdum anne... 
say ki ıslanmaktım, üşümektim, 
say ki yağmurdum anne! 
bunca yıldır gözyaşlarını, 
hangi denizlere sakladın? 
oy ben öleyim, 
SEN BENİ NE DİYE DOĞURDUN ANNE? ? ?
<end>

<start>
Hangi sevgili var ki, senin kadar duyarsız ve kalpsiz? 
Ve hangi sevgili var ki, benim kadar çaresiz?
Hangi ayrılık var ki, böyle kanasın ve böyle acısın? 
Ve hangi taş yürek var ki, benim kadar ağlasın?
Hangi gün karar verdin, küt diye çekip gitmeye? 
Hangi lafım dokundu sana, böyle inceden inceye? 
Hangi otobüs söyle, hangi uçak, hangi tren? 
Seni benden götüren, beni bir kuş gibi öttüren.
Hangi kırılası eller dolanır, kırılası beline? 
Hangi rüzgar şarkı söyler, o ay tanrıçası teninde? 
Hangi çirkin gerçek uğruna, tükettin güzel ütopyamızı? 
Hangi boşboğazlara deşifre ettin, en mahrem sırlarımızı? 
Hangi cama kafa atsam? 
Hangi kapıyı omuzlayıp kırsam? 
Hangi meyhanede dellenip, hangi masaları dağıtsam?
Bende bu sersem başımı, karakolun duvarına vursam.
Kendimi caddeye atıp, arabaların altına savursam.
Hangi tercih beni en hızlı şekilde öldürür? 
Hangi şekil öldürmez de, ömür boyu süründürür? 
Kayıp ilanı mı versem, şehir şehir dolanmak yerine? 
Ödül mü koysam, ölü veya diri seni bulup getirene? 
Hangi ayrılık var ki, böyle diş ağrısı gibi durmadan zonklasın? 
Hangi cam kesiği var ki, böyle musluk gibi içime damlasın? 
Hiç sanmam! ...
Hasta kalbim bunu bir süre daha kaldıramaz! .
Feriştah olsa, böyle eli kolu bağlı bekleyip duramaz.
Hangi mübarek dua, 
Hangi evliya tesir eder, seni döndürmeye? 
Hangi aptal mazeret ikna eder, ateşimi söndürmeye? 
Olur mu be! . olur mu? 
Bu da benim gibi adama yapılır mı? 
Aşk dediğin mendil mi? 
Buruşturup bir kenara atılır mı? 
VEFA bu kadar basit mi? Alınır mı? Satılır mı?
Hangi hırsız çaldı, seni yırtık cebimden? 
Hangi pense kopardı bizi birbirimizden? 
Hangi uğursuz hamal taşıdı valizini? 
Hangi çöpçü süpürdü yerden bütün izini? 
Hangi yaldızlı otel çarşaf serip barındırdı? 
Hangi süslü manzara seni kolayca kandırdı? 
Hangi şarlatan imaj böyle çabuk ilgini çekti? 
Hangi pembe vaadler o saf kalbini cezbetti?
Dağ gibi adamı eze eze! .....
Hangi anası tipli parlak çömeze, 
Hangi alemlerde kahkahanı ettin meze? 
Hangi yamyamlara yedirdin o masum rüyamızı? 
Hangi mahluklar çiğnedi el değmemiş sevdamızı? 
Hangi bıçak keser şimdi benim biriken hıncımı? 
Hangi mermi dağıtır insanlara olan inancımı? 
Hangi bekçi, hangi polis artık zapteder beni? 
Ve! .. Hangi su bağışlatır? 
Hangi musalla temizler seni?
Bu Nasıl Ayrılık? ...
<end>

<start>
Geçiyor önümden sirenler içinde 
Ah eller üstünde çiçekler içinde
Dudağında yarım bir sevda hüznü
Aslan gibi göğsü türküler içinde
Rastlardım avluda hep volta atarken
Sigara içerken yahut coplanırken
Kimseyle konuşmaz dağ gibi titrerdi 
Çocukça sevdiği çiçeği sularken
Diyarbakırlıymış adı bahtiyar
Suçu saz çalmakmış öğrendiğim kadar
Geçiyor önümden gülyüzlü bahtiyar
Yaralıyım yerde kalan sazı kadar
Beni tez saldılar o kaldı içerde
Çok sonra duydum ki Yozgat'ta sürgünde
Ne yapsa ne etse üstüne gitmişler
Mavi gökyüzünü ona dar etmişler
Gazete de çıktı üç satır yazıyla
Uzamış sakalı çatlamış sazıyla
Birileri ona ölmedin diyordu
Ölüm bir yanında hüzünle gülüyordu
<end>

<start>
Anne ben senin oğlunum
Kanayan bir yurdum var
Anne ben senin oğlunum
Sönmeyen bir umudum var
Ellerimi tutma ne olur
Beni ağlatma ne olur
Anne ben senin oğlunum
Bu kavgaya inancım var
Yasamak güzeldir anne
Yasamak senin için
Yasamak güzeldir anne
Yasamak yarınlar için
Ölmek yaşamaktır yine
Halkının yüreğinde
Ölmekte güzeldir anne
Ölmek özgürlük için
Anne seni seviyorum
Sana ihtiyacım var
Anne seni seviyorum
Ciğer delen bir acım var
<end>

<start>
Yağmurlu ve upuzun bir yolu düşe kalka yürümeye çalıştım.
Ve inanılamayacak kadar duygusal bir geçmişimiz oldu seninle.
Üstelik biz bunu bir ömür boyu sürüp gider sanmıştık.
Beni tutma öyle sahnelere gelemem, beni tutma çok kötü yanılırsın.
Yıllardır öyle biriktim, öyle gerildim ki,topyekün boşalır toz olur dağılırsın.
Sen benim en ince dilimde türkümü çaldın
Sen benim en ücra duygularımı talan ederek beslendin
Her şeyin merkezi sendin ve her şey senin etrafında dönerdi.
Bar köşelerinde tükenip kaldırımlarda ararken kendimi,                                 Gelip sana sığınırdım.,umutlarım bir kez daha sönerdi.
Beni tutma şantajlara boyun eğmem.
Beni tutma hırsımdan çatlarım.
Yıllardır öyle sabrettim öyle doldum ki, 
Şimdi yanardağlar gibi birden patlarım.
Bir yavru serçe hayata bağlanır gibi ağzım açık bağlandım sana,
Bir topal karınca yuvasına yaklaşır gibi, titredim ve heyecanlandım,
Bu akşam çekip gitme adına bütün ömrümü ve seni sildim.
Bir tuhaf senaryoydu ve bu senaryoda zavallı bir figürandın sadece, anlatamam
Kumlara yazılmış sözcükler kadar kısacıktı ümidim.
Ve anladım ki bir takım şeyleri ben ilk dalgada yitirmişim.
Beni tutma ben senin dizlerine çökemem
Beni tutma ellerinde kalırım, kırılırım
Yıllardır öyle daraldım öyle bunaldım ki; 
Şimdi bir saniye bile oyalarsan çıldırırım.
SEN, kalbimi emanet edecek kadar güvendiğim, dost bildiğim.
SEN, bir lokmayı bile hazmedemeyip birlikte yediğim.
Yatalak olsan altına yapsan bile iğrenmeden, alırdım dediğim
Bu nasıl insanlıkmış, bu nasıl arkadaşlıkmış, bu nasıl vefaymış
Bu nasıl acıymış ulan bu nasıl vicdansızlık, bu nasıl cefa
Beni tutma gazabım yakar ellerini, beni tutma hurdahaş olursun.
Yıllardır öyle kırıldım, öyle küstüm ki,bir ah ederim kaskatı kesilir taş olursun.
Ben şimdi gözüne sokuyorum dünyaya,ama sen körsün ısrarla görmüyorsun
Ben şimdi beynine sokuyorum hayatı, bir türlü algılamak istemiyorsun.
Hala o aptal köşende oturup, beni öngörülerinle yargılamak ne kolaymış.
Peki! gördüklerimi gördün, yaşadıklarımı yaşadın mı SEN! 
Peki devrik heykellerin önünde düşsüz yanılgıları o yüce gururlarıyla,
Yoksul fakat dürüst bir mızrak gibi dimdik duranların acısını yaşadın mı SEN! 
Beni tutma gömleğim kan içinde, beni tutma darmadağın olursun
Yıllardır öyle çok yedim öyle çok doydum ki
Şimdi bir tükürürüm kaskatı olur rezil olursun
Ey kir içinde yüzenler, herkesin atına binenler 
Ey sürünenler, ey bölenler, bölünenler,
Herkesi birbirine düşürüp, sinsice sevinenler
Ey gençliğimi harcayanlar, ey kağıttan kaplanlar, zavallı sıçanlar.
Ey ciğeri beş para etmezler, ey sıkıyı gördü mü fellik fellik  kaçanlar
Ey darbe kaçkınları, orta yolcular, dönekler, sümüklü böcekler 
Ey ispiyoncular, bozguncular, medya çömezleri yüzü yırtılmış köçekler, ibneler
Beni tutmayın ulan burama geldi dayandı.
Beni tutmayın bozarım bu kirli numaranızı
Yıllardır öyle çok sömürdünüz, öyle çok kan kusturdunuz ki
Ulan bir şarjöre diz çöktürürüm ALAYINIZI! .......
<end>

<start>
Vakit tamam! .. seni terk ediyorum.
O bütün alışkanlıklardan
Ve bütün sıradanlıklardan öteye,
Yorumsuz bir hayatı seçiyorum.
Doyamadım inan,
Kanamadım sevgiye...
Korkulu geceleri sayar gibi,
Deprem gecesinde bir yıldız,
Birdenbire kayar gibi; 
Ellerim kurtulacak ellerinden,
Bir kuru dal, ağacından
Çatırdayıp kopar gibi...
Aşksa bitti...
Gülse, hiç dermedik.
Bul kendini kuytularda, hadi dal! 
Seninle bir bütün olabilirdik...
Hoşça kal gözümün nuru,
Hoşça kal...
Vakit tamam! .. seni terk ediyorum.
Bu, kırık ve incecik
Bir veda havasıdır.
Tutuşan ellerimden
Parmak uçlarına değen sıcaklık,
İncinen bir hayatın yarasıdır...
Kalacak tüm izlerin hayatımda.
Gözümden bir damla yaş,
Sızlayıp resmine aktığında; 
Bir yer bulabilsem keşke
Bir yer, seni hatırlatmayan; 
Kan tarlası gelincik şafağında...
Ölümse, korktun.
Savaşsa, hep kaçtın...
Vur kendini kuşkularda, hadi al! 
Sen bir suydun oysa,
Sen bir ilaçtın...
Hoşça kal canımın içi,
Hoşça kal...
<end>

<start>
Artık seninle duramam
Bu akşam çıkar giderim
Hesabım kalsın mahşere
Elimi yıkar giderim
Sen zahmet etme yerinden
Gürültü yapmam derinden
Parmaklarım üzerinden
Su gibi akar giderim
Artık sürersin bir sefa
Ne cismin kaldı ne cefa
Şikayet etmem bu defa
Dişimi sıkar giderim
Bozar mi sandın acılar
Belaya atlar giderim
Kurşun gibi mavzer gibi
Dağ gibi patlar giderim
Kaybetsem bile herşeyi
Bu aşkı yırtar giderim
Sinsice olmaz gidişim
Kapıyı çarpar giderim
Sana yazdığım şarkıyı
Sazımdan söker giderim
Ben ağlayamam bilirsin
Yüzümü döker giderim
Köpeklerimden kuşumdan
Yavrumdan cayar giderim
Senden aldığım ne varsa
Yerine koyar giderim
Ezdirmem sana kendimi
Gövdemi yakar giderim
Beddua etmem üzülme
Kafama sıkar giderim
<end>

<start>
Uçtum ateş üstüne 
Dağlansın diye sızım 
Sorma halim ne olur 
Yoruldum anlamsızım
Yağmur doldu içime 
Acım sigarasızım 
Uyuyor musun anne 
Ben geldim vefasızım
Suç oldu suç üstüne 
Her şarkım her yazım 
Vuruştum türkülerle 
Kanla beslendi sazım
Bir rüzgarın önünde 
Kaçağım kuralsızım 
Duyuyor musun anne 
Yalnızım çok yalnızım
Ah dağılsam dizine
Uyusam doymaksızım 
Sabah olmasa gece 
Kaçmaktan dermansızım
Sür beni gül yüzüne 
Ki sende kalsın sızım 
Ağlıyor musun anne 
Gidiyor hayırsızım.
(Almanya 13.02.2001)
<end>

<start>
Pencereden baktığımda görüyorum
Senin yüzün incir yaprağında
Senin ürkekliğin duvar üstünde yürüyen
Bir kedinin kıvraklığında
Aynada dururken görüyorum
Kırmızı öpüşün sol yanağımda
Dişimi fırçalarken senin ağzın
Serin suların berraklığında
Rakı devrilmiş masalarda yokluğun
Veya benden önce kalkıp gitmişliğin
Gece boyu dolandığım barlarda
Sarhoşlara tekrarladığım adın
Balıkçı kahvesinde, çorbacıda, kenarlarda
Dökülmek istemiyorum hayır! ..
Çingene çiçekçiler habire yaltaklandığında
Bilmediğim soruların açtığı çukuru 
Yalanlarla doldurmak istemiyorum
Seni kaybettim galiba
İki taşın arasında kaldım
Bu, benim hatam değildi
Seni ben çook geç tanıdım
Derin acılar bahçıvanı
Yüreğime ne ektin böyle...
Aşk korkağını bağışlar mı? 
Söyle...
Aramak ne kötü herkeste seni 
Her gözde bulup yanılmak seni
Ah turuncu rüyalar güzeli 
Hem kendini yok ettin 
Hem beni
Başka ne acıtabilir içimi 
Yaşım kırkı devirmişken
Seni böyle patavatsızca sevmişken
Ve, tam aynayı güneşe çevirmişken
Başka ne...
Seni vefasız aşklara bırakıyorum
Yüzümü kırılan bardaklarda ara
Düşünme ben ne olurum
Sanırım bi daha onarılmaz
İncinen gururum
<end>

<start>
Sakin göllerin kuğusuyduk,
Salınarak suyun yanağında.
Ve okşayarak nilüfer saçlarını gecenin.
Sonumuzun adım-adım
Yaklaştığını görürdük...
Yarılan ekmeğin buğusuyduk; 
Paylaşılan zeytin tanesinin,
Yüzümüze saldıran yağmur avanesinin.
Biz hep üşüyen burnumuzu
Avucumuzda hohlayarak yürürdük.
Hiçbir hesabımız yoktu kimseyle.
Hiçbir aykırı yanımız,
Hiçbir yalanımız...
Gözüm yaşarıyor,
Yüreğim kanıyor...
Olmasaydı sonumuz böyle! ..
Biri, saksımızı çiğneyip gitti.
Biri, duvarları yıktı,
Camları kırdı.
Fırtına gelip aramıza serildi.
Biri, milyon kere çoğaltıp hüzünleri
Her şeyi kötüledi,
Bizi yaraladı...
Biri şarabımızı döktü,
Soğanımızı çaldı.
Biri, hiç yoktan vurdu,
Kafeste garip kuşumuzu! 
Ciğerim yanıyor,
Yüreğim kanıyor...
Solmasaydı gülümüz böyle! .
Dağlarda çoban ateşiydik,
Sarmalayarak acı bir sevda masalını
Ve hıçkırarak
Hırçın rüzgârların kavalını...
Namlunun, bağrımıza
Sinsice sokulduğunu bilirdik...
Ceylanın pınara inişiydik,
Vedalaşan birkaç damla gözyaşının; 
Tenine kan bulaşan
O masum çakıl taşının...
Oysa biz dualarımızda hep
Birbirimizden daha önce
Ölmeyi dilerdik...
Bazı sorumluluklarımız vardı,
Hayata ilişkin.
Bazı basit sorularımız,
Anlaşılır bazı sorunlarımız...
Göğsüm daralıyor,
Yüreğim kanıyor...
İncinmeseydi gençliğimiz böyle...
Birer yolcuyduk,
Aynı ormanda kaybolmuş.
Aynı çıtırtıyla ürperen birer serçe.
Hep aynı kaderde buluşurduk
Sevmeye tutuklu gibi...
Birer tomurcuktuk hayatın kollarında.
Birer çiğ damlasıydık,
Bahar sabahında,
Gül yaprağında...
Dedim ya,
Hiç yoktan susturuldu şarkımız! 
Yüreğim kanıyor,
Yüreğim kanıyor...
Bitmeseydi öykümüz böyle! ..
<end>

<start>
Şu dağlarda kar olsaydım
Bir asi rüzgar olsaydım 
Arar bulur muydun beni 
Sahipsiz mezar olsaydım
Şu yangında har olsaydım
Ağlatıp bizar olsaydım
Belki yaslanırdın bana
Mahpusta duvar olsaydım
Şu bozkırda han olsaydım
Yıkık perişan olsaydım 
Yine severmiydin beni
Simsiyah duman olsaydım
Şu yarada kan olsaydım 
Dökülüp ziyan olsaydım
Bu dünyada yerim yokmuş
Keşke bir yalan olsaydım
<end>

<start>
Yüzlerce soğuk namlu üzerime çevrildi, 
Yüzlerce demir tetik aynı anda gerildi! 
Anne, beni söğüdün gölgesinde vurdular, 
Öpmeye kıyamadığın oğlun yere serildi. 
Üşüştü birer birer çakallar üzerime, 
Üşüştü her bir yandan göğsüme, ciğerime. 
Anne, beni leş gibi yiyip talan ettiler, 
Teşhis edilmek için savurdular önüne. 
'Yeryüzündeki acıların 
Hepsini, hepsini tattım!' 
Heder oldum, ekmeğime tütün kattım! 
Beni milyon kere yaktılar üstüste. 
Bir Anka kuşu gibi anne, 
Kendimi külümden yarattım. 
Geceler tanır beni; konarım göçerim ben. 
Geceler tanır beni; kan damlar içerim ben. 
Anne, sen beni unut. Karanlığın bağrında 
Kırmızılar ekerim, siyahlar biçerim ben. 
Suçüstü yakalandım bölüşürken kalbimi, 
Suçüstü, kelepçeyle yardılar bileğimi. 
Anne, ben diyar diyar umudun savaşçısı, 
Bir tutam sevgi için dağladım gözlerimi. 
Prometeus'tum, çiviyle çakılırken taşlara 
Ciğerimi kartallara yedirdim. 
Spartakus'tüm, köleliğin çığlığında. 
Aslanlara yem oldum, tükendim. 
Kör kuyuların dibinde Yusuf'tum, 
Kerbela çölünde Hüseyin. 
Zindanlarda Cem Sultan, sehpada Pir Sultan. 
Kaçıncı ölmem, kaçıncı dirilmem bu? 
'Tanrılardan ateş çaldım,' 
Yüzyıllarca tutuştum, üstüste yandım. 
Bir Anka kuşu gibi anne, 
Kendimi külümden yarattım.
<end>

<start>
Baba bugün üşüyorum
Karda kaldım üşüyorum
Anama deyin sıcak bir çorba koysun
Üstümü ört baba üşüyorum
Behey babam dalmış babam 
Sigarayı sarmış babam
Şapkasına hicran dökmüş
Kibrit gibi yanmış babam
Baba bugün alır dağlar
Bu dert beni alır dağlar
Şehirlere sığmaz oldum 
Fazla sürmez alır dağlar
Baba bugün ağlıyorum
Darda kaldım ağlıyorum
Duaların üzerimden eksik etme
İçim yandı ağlıyorum
<end>

<start>
Biz üç kişiydik; 
    Bedirhan, Nazlıcan ve ben
Üç ağız, üç yürek, üç yeminli fişek...
Adımız bela diye yazılmıştı dağlara taşlara, 
    Boynumuzda ağır vebal, koynumuzda çapraz tüfek...
El tetikte kulak kirişte
    Ve sırtımız toprağa emanet...
Baldıran acısıyla ovarak üşüyen ellerimizi, 
    Yıldız yorgan altında birbirimize sarılırdık.
Deniz çok uzaktaydı
    Ve dokunuyordu yalnızlık.
Gece uçurum boylarında, 
    Uzak çakal sesleri
Yüzümüze, ekmeğimize, 
    Türkümüze çarpar geçerdi.
Göğsüne kekik süredi Nazlıcan, 
    Tüterdi buram buram.
Gizlice ona bakardık, 
    Yüreğimiz göçerdi...
Belki bir çoban kavalında yitirdik Nazlıcan'ı, 
    Ateşböcekleriyle bir oldu kırpışarak tükendi.
Bir narin kelebek ölüsü bırakıp tam ortamıza, 
    Kurşun gibi, mayın gibi tutuşarak tükendi...
Oy Nazlıcan vahşi bayırların maralı, 
    Nazlıcan saçları fırtınayla taralı, 
Sen de gider miydin böyle yıldızlar ülkesine, 
    Oy Nazlıcan oy can evinden yaralı...
Nazlıcan serin yayla çiçeği
Nazlıcan deli dolu heyecan
Göğsümde bir sevda kelebeği
Nazlıcan ah Nazlıcan...
Artık yenilmiş ordular kadar
    Eziktik, sahipsizdik
Geçip gittik, parka ve yürek paramparça, 
Gerisi ölüm duygusu, gerisi sağır sessizlik, 
Geçip gittik, Nazlıcan boşluğu aramızda...
Bedirhan'ı bir geçitte sırtından vurdular...
Yarıp çıkmışken nice büyük ablukaları, 
Omuzdan kayan bir tüfek gibi usulca, 
    Titredi ve iki yana düştü kolları....
Ölüm bir ısırgan otu gibi sarmıştı her yanını
Devrilmiş bir ağaçtı ayışığında gölgesi
Uzanıp bir damla yaş ile dokundum kirpiklerine
    Göğsümü çatlatırken nabzımın tükenmiş sesi...
Sanki bir şakaydı bu, birazdan uyanacaktı, 
    Birazdan ateşi karıştırıp bir sigara saracaktı
Oysa ölüm sadık kalmıştı randevusuna ah
    O da Nazlıcan gibi bir daha olmayacaktı...
Ey Bedirhan; Katran gecelerin heyulası, 
    Ey Bedirhan; Kancık pusuların belası
Sen de böyle düşecek adam mıydın konuşsana, 
    Ey Bedirhan ey mezarı kartal yuvası...
Bedirhan mor dağların kaçağı
Bedirhan mavi gözleri şahan
Zulamda suskun gece bıçağı
Bedirhan ah Bedirhan...
Biz üç kişiydik
    Üç intihar çiçeği
Bedirhan, Nazlıcan ve ben
    Suphi...
<end>

<start>
İşte gidiyorum...
Karşılıksız bir aşka kurban ettim ömrümü! 
İşte gidiyorum, 
Toprak alsın benim de bu hazin öykümü...
İşte gidiyorum... gurbet yorgunu gövdemi, 
Çukura kim indirecek? 
İşte gidiyorum, 
Bu menfur cinayeti, şimdi çıkıp kim üstlenecek?
Çürüdü gözlerim, 
Çürüdü yüreğim, bu yağmurlu şehirde.
İşte gidiyorum, 
Beni kaldırın, hicranım kalsın teneşirde.
Size, yüzyıllardır sesini kaybetmiş
Bir türküyü söyleyecektim; 
Ve bir yayla rüzgarı şefkatiyle
Kirpiğinizin ucundan öpecektim...
Bir masum türküydü sadece
Yüz binlerce mağdurun gönlünde; 
Belki söyleriz hep birlikte
Belki... mahşerin birinci gününde.
Nasıl sevmiştim hepinizi, 
Nasıl böyle oldu akıbetim? 
Ve nasıl çöle döndü, 
O benim gül-gülistan memleketim?
İşte gidiyorum, 
Hiçbiriniz, hiçbir dilde beni anlamadınız.
Ben başımı verdim, sizinse
İnsafsız bir linç oldu karşılığınız.
İşte gidiyorum, 
Penceresiz bir dünyanın bilinmez labirentine...
İşte gidiyorum, 
''Saçlarındaki yıldızları artık koparabilirsin anne! ''
Sonunda kaptırdım gönlümü
Ölüm denen o kaypak türküye.
Ve işte kurtuldun benden
Şen olasın ey sevgilim; Türkiye!
Elbet benim de vardı, 
Kendime ve yurduma dair umutlarım.
Belki bıraktığım yerden sürdürür; 
Dostlarım, karım ve çocuklarım...
Çatladı yüreğim, çatladı sazım.
Demek ki böyleymiş yazım.
Sizlere armağan olsun
Sizlerden ödünç aldığım bu yürek sızım.
Bu nasıl hapis Tanrım
Sabah-sabah bu ne hikmet, bu ne sis? 
Kalbime son mermiyi sıkmak
Sana mı düştü, ey güzel Paris?
İşte gidiyorum, 
Kalmadı söyleyecek son bir sözüm.
Dediğiniz gibi olsun be! 
Dediğiniz gibi olsun gözüm!
İşte gidiyorum, 
Tükenmişti inancım, bu nankör hayata dair.
Belki benim için birkaç mısra döktürür
Hayaloğlu diye bir şair! ..
<end>

<start>
Ay doğarken bir söğüdün ardından
Göl yüzünde sisli bir esinti ile
Akşamın göğsüne hüzün serperek
Ve Yağmurdan geceye çiçekli perdeler çekerek
Beni düşün, Beni düşün, UNUTMA
En umarsız en umutsuz günümde
Bağrına bir yumruk çökeldiğinde
Ve dağların mazlum ateşi
O güzelim saçlarına cayır cayır yanıp ulaştığında
Beni düşün, Beni düşün, UNUTMA
Beni düşün bir kavganın içinde
Helal bir ekmeğin peşinde
Ve kurtlardan arta kalmış yüreğimin
Can çekişen o son parçasınıda, sana sakladığımı bil
Bil ki haykırırcasına bu esir gövdemi yakarcasına
Kavuşmak için o serin bağrına
Ateşten bir yol arıyorum
Kar yağarken mor dağların ucundan
Sol yerinde sessiz bir inilti ile
Yastığın yüzüne yaşlar dökerek
Ve Akşamdan gizlice bir ah çekerek
Beni düşün, Beni düşün, UNUTMA
Kan kızılı bir gelincik seherinde
Sırtıma kahbe bir hançer indiğinde
Ve bu gencecik ve bu hemencecik ölüm
Çığırtken bir gazete başlığında
Çığlık Çığlık sana kavuştuğunda
Beni düşün, Beni düşün, UNUTMA
Beni düşün şehre her yağmur yağdığında
Islak ve kırılgan bir türkünün içinde
Göğsünden dudaklarına, doğru sancılı bir isyan kabardığında
Bastırarak kalbini avuçlarınla
Sesini okşadığımı bil
Bil ki yalvarırcasına, uzayan yollara dağılırcasına
Sonsuz bir mahşerin ortasında
Bir zemzem suyu gibi seni seni özlüyorum
<end>

<start>
Demek şimdi gidiyorsun; 
Yazdığımız son şiir öyle yarım kalacak! 
Demek şimdi gidiyorsun; Kuşlarımız acıkacak, saksılarımız artık sulanmayacak! 
Demek öykümüzü bir ruj lekesi gibi yapıştırıp
aynanın sahtekâr yüzüne
-Oy benim yaralım-
Demek şimdi gidiyorsun; 
Beni böyle toz gibi dağıtıp merdivenlern dibine!
Her şey tamam diyorsun, git...
Beni viran bir şehir gibi terket...
Haydi git! 
Dışarısı ispiyon...Dışarısı ihanet...
Seni bir gören olmasın, dikkat et! ..
Dostlukmuş...ölüme yürümekmiş...
Üstüne titremekmiş...vefaymış! ..
Aşk dediğin, zavallı bir kapıyı duvara çarpıp
Çıkıncaya kadarmış! ..
Bana komaz deyip
Sancını bir kilo rakıya gömsen de gece yarıları, 
-Oy benim yaralım-
Asıl sancı, uyandığında
Bütün odaları boş görünce koyarmış! .
Gitmek istiyorsun, git...
Bir savaşçı asla vedalaşmaz! 
Durma git! 
Dışarısı dinamit...dışarısı enkaz! 
Şunu cbine koy, ne olur ne olmaz..
Eylül mağdurlarıydık, kimsemiz yoktu, 
Yaralarımız aman vermiyordu canımıza..
Kimseye kıymamıştık oysa, masumduk..
Rahatsız ediyordu bizi bu yalancı tarih! 
Yırtılan bir pankart gibi
Şehirlerin ortasına çığ düşürdüyse öfkemiz; 
-Oy benim yaralım-
En az bir karıncanın yüreği kadar
Namuslu ve çalışkandı ellerimiz!
Artık bitti diyorsun, git..
Kırılsın kapı-çerçeve, kırılsın bu cam..
Sorma git! 
Dışarısı panik..dışarısı izdiham! 
Biliyorum, seni vuracaklar bu akşam...
Ne çok fire verdik üstüste..
Ne çok arkadaş yitirdik bu tozlu yolculukta..
Kimliği tespit edilmemiş, 
Ne çok ceset vurdu zeytin güzeli akşamlarımıza! 
Büyük ütopyalar ve büyük dağlar gibi
İçerden çürümüşüz meğerse...
-Oy benim yaralım-
Her gelen ölüm yazmış, 
Her giden ayrılık işlemiş bu talihsiz gergefimize...
Kendini arıyorsun, git..
Aptal bir hayat kur, içinde beni barındırmayan
Kalma git..
Dışarısı barut..dışarısı gardiyan! 
Yine bir tek ben olurum sana parçalanan..
Demek şimdi gidiyorsun; 
Sonunda bizi de çökertiyor bu kancık zelzele! 
Demek şimdi gidiyorsun; 
Yıkılan bir duvar gibi; ömrüme devrile devrile..
Demek mecburi istikametlerin, 
Ayrılığı gösteren o adaletsiz kavşağında
-Oy  benim yaralım-maralım
Demek şimdi gidiyorsun, 
Ve bana bir tek secenek kalıyor: güle güle!
Beni öldürüyorsun, git..
Kalmasın sende kahrım, kalmasın derdim
Bakma git
Kafamı yumruklayıp ardınsıra ağlarsam namerdim...
<end>

<start>
Aşiret çocuğuyam adım Küheylan
Kızılca kıyamet yaylasında doğmuşam
Koyaklarda kartal uçurmuşam, kurt kovalamışam, adam vurmuşam
Onursuz yaşanmaz demişem
Rezil rüsva etmemişem kendimi böceklere
Yavri yavri
Bu yüzden dik bakaram adamın yüzüne
Bu yüzden böyle hoyrat kalmışam
Asi bir Küheylanam
Anam rüzgar, babam gurbet
Bin yıldır bu koğuştayam
Diz çöktürmez beni hasret
Seni sevmişem
Bir kekliğin sesini üzmekten sakınır gibi
Seni sevmişem
Gururlu dağ çiçeklerini göğsüme takınır gibi
Ben sazımı kılçadırların boynuna asıpta öyle gelmişem buraya
Yavri yavri
Ölürsem iradi ölürem
Harlanmış bir kılıca alnımla dokunur gibi
Asi bir Küheylanam
Gözlerini benden ayırma
Kırılıp düşerem sonra kimse bakmaz yarama
Bana ne getirmişen Cico
Karda çürümüş sümbül soğanlarımı
Yoksa tozkaldıran taylarımı
Dargeçitlerdemi kanatmışan
O göçebe sevdamızın yamacına 
Şimdi kimler konmada söyle
Yavri yavri
Söyle kınalı kuzun nerde
Onu hangi soysuzun sürüsüne katmışan
Asi bir Küheylanam
Mahmuz vurma döşüme
Delerem bu duvarları delerem
Jandarma kavuşmaz peşime
Benki dipsiz uçurum boylarında 
Paramparça olmuş ölmemişem
Benki huysuz nehir yataklarında
Yaralarımı çamurla sıvamışam
Nasıl sığaram düşündünmü
Şu altı adımlık tosbağa voltasına şimdi
Yavri yavri 
Dağları çıldırtan öykümü
Ben bu demirlere dişlerimle yazmışam
Asi bir Küheylanam
El süremezler yeleme
Bırak yırtılayım bırak, gem vurma benim dilime
Hüznün duvarlarında
Sıvası dökülmüş bir yer vardır bilirmisen Yavri
Bilirmisen çiçekler çentik çentiksolar
Bu gevur ölüsü akşamlarda
Bırak gözyaşlarımın açtığı çukurlar öylece betonda kalsın
Donansın peşime bi metelik etmez bu sırtlan adımları.Donansın
Yavri yavri
Şapkam namusumdur
Koma buralarda koma
Tespihim dağılmasın
Asi bir Küheylanam
Kesmez beni bu acılar
Beni vursada bu puştlar
Ancak sırtımdan vururlar
<end>

<start>
Bazen acı dinmez, bazen de yağmur
     Sevgilim gülümse, her şey unutulur
     Suskunuz bu akşam üstü
     Hasrete yanmışız, neylersin
Bir gün, bu mahzun sevdadan geriye
Kalırsa, sadece o hüzün kalır..
Sen de anladın ki yapa-yalnızız...
Buluşmamız yasak, 
Görüşmemiz uzak...
Devrilmiş kadehler gibi, dönüyor başımız, 
Neylersin...
Ah güzelim, 
İncinmiş bir sesi vardır yağmurun; 
Yanaklarına vurduğunda hissedersin.
Ve bir veda sözcüğü, saçlarına, 
Titreyen bir öpücükle dokunduğunda; 
Bu anı dondurmaya yetmez nefesin.
Bir film sahnesi gibi
Akar gider ayrılık, 
Neylersin...
Biz zaten hiçbir romanda
Kendi hayatımıza rastlamadık.
Bütün şarkılar bizi yanlış anlatmıştı.
Ve bütün bulmacalar yarım bırakılmıştı.
Tenha sokaklarda üşüyüp durdu sırtımız.
Oysa tuttuğumuz balıkları bile
Yeniden denize bağışlamıştık.
Biz, hayata dair
Hiçbir yanlış yapmamıştık...
Neylersin...
Biz bu sonucu haketmedik, 
Hayır, etmedik...
Ömrümüz bu talana lâyık değildi.
Bazen acı vurdu, bazen de yağmur
Hiç gülmedi yüzümüz, 
Hiç büyümedi gülümüz...
Bizi yalnızca akşamlar kucakladı, 
Biliyorsun, 
Sabaha çıkmayan bir yoldu yürüdüğümüz...
Bir gün, bu öykünün sonuna gelince
Ansızın desem ki: hoşça kal canım! 
Unutursun, 
Mecburen unutursun...
Yıldızlar söner, bu aşk da biter! 
Bazı gün hatırlayınca, sessizce ağlarız.
Neylersin...
Ah bebeğim, ah..
Kekremsi bir tadı vardır gözyaşının, 
Dudaklarına sızınca farkedersin.
İçindeki vurgun aşklar mezarlığında, 
Ayrılık, ölümden üste yazılınca, 
Gideni durdurmaya yetişmez sesin...
Bir inme gibi dolaşır bedeninde pişmanlıklar, 
Neylersin...
Biz zaten hiçbir sinemaya
Tam vaktinde yetişemedik.
Bütün vapurlar bizden önce kalkmıştı.
Ve bütün biletler biz gelmeden satılmıştı.
Boşuna telaşlarda yorduk günlerimizi.
Oysa Nuh'un Gemisi'nde bile
Bize yer kalmamıştı.
Ve hiçbir mutluluğa adımız kaydolmamıştı.
Neylersin...
Biz bu aşkı sürdüremezdik, 
İnan, sürdüremezdik...
Kalbimiz bu heyecana müsait değildi.
Bize hep acılar kaldı, bize hep yağmur...
Unutmasan bile artık
Unutur gibi yapacaksın.
Ve buruşturup-buruşturup attığım kağıtlarda, 
Hiç bitiremediğim
Bir şiir olarak kalacaksın...
<end>

<start>
sen mapusta solan gülsün  her yanın duvar
SEN AĞLAMA KAN OLUR BANA O YAŞLAR
sen hayatın küskünüsün acının suskunu
sen yayalada bir baharsın, tarlada rüzgar
içimde sana dair bembeyaz bir sevda var
sen torosta yağan karsın tarlada rüzgar
SAKIN ESME TOZ OLUR KAPANIR YOLLAR
sen eylemin yangınısın hayatın cılgını
tenimde sana dair ürpertiler var
sen munzurda akan çaysın yaylada bahar
SEN GÜLÜNCE GÜL AÇAR YİNE O DAĞLAR
sen sevincin dudağısın sevdanın sapağı
sazımda sana dair esintiler var
<end>

<start>
Dün gece düşümde can dostu gördüm
Ulu bir çınardan dal verdi bana
Uzandım yüzüne yüzümü sürdüm
Ben zehir istedim bal verdi bana
Dağ yanarsa yağmur çiser mi dedim
Ten yanarsa rüzgar eser mi dedim
Can yağarsa canan küser mi dedim
Çağırdı yanına el verdi bana
Can dostum dostum kül verdi bana
Ben aşkı sırtıma vurdum da geldim
Hasretin acısını çöl verdi bana
Can dostu görünce eridim bittim
Yüreğime ateş kül verdi bana
Can dostum dostum kül verdi bana
Aşk olmazsa kalem yazar mı dedim
Dost olmazsa gönül tozar mı dedim
Hayaloğlu sana kızar mı dedim
Yanağımdan öptü gül verdi bana
Can dostum dostum gül verdi bana
<end>

<start>
Bu sarkı senin al dinle 
Usulca dokun sesime 
O minicik ellerinle
Babanı unutma yavrum
Yağmurlar rüzgarla barışır
Yağmurlar çimenle öpüşür
Belkide uçurum kavuşur
Babanı unutma yavrum
Bir gün tutuşup kavgaya
Kalbin hırpalandığında
Söküp verebilirim sana
Babanı unutma yavrum
Hasta iken yataklar içinde 
O hayın sokaklar içinde 
Sorgular yasaklar içinde
Babanı unutma yavrum
Sen benim için üzülme
Bakınca suskun resmime
O körpecik yüreğinle 
Babanı unutma yavrum
Bir gün duyarsan dağlarda
Ölüm haberleri radyoda
Bende olabilirim orda
Babanı unutma yavrum
<end>

<start>
Dün sahilde karşılaştık...
Biran gözüm ısırdı,sonra birden tanıdım
Düşmemek için zor tuttum kendimi
Bacaklarım titredi,bir ağaca yaslandım...
Yırtılan bir mektup gibi
Sisli hatıraların gerisinden bakıyordu..
Eski bir sevdanın durulmamış nehirleri
Çırpınarak yüreğime akıyordu.
Hatırladığım bir sonbahar günüydü,
Karşımızdaki yeni eve taşındılar
Bütün gün bakışıp duruyorduk
Gözleri sanki birer kurşundular!.
O zamanlar ben, zıpkın gibi bir çocuktum;
Liseye yeni başlamıştım
Onun saçlarını geriye savurup
Çapkınca gülümsemesinden hoşlanmıştım..
Ne zaman cama çıksam, karşı balkonda
Itırlı bir çiçek gibi tütüyordu
Ne zaman buluşalım desem, olmaz diyordu
Mektuplaşmak ona yetiyordu..
Bir Temmuz akşamıydı, unutmam
Yazlık sinema daha yeni dağılmıştı;
Bahçe kapısında sıkıştırıp öpmüştüm,
İçeri kaçıp saatlerce ağlamıştı..
Sonraları çok kanuştuk, gezdik
Bazen ağlaşıp bazen gülüştük
Çılgın gibiydik, her fırsatta buluştuk,
Uluorta öpüştük, herkesin diline düştük..
Ailesi baş edemedi, Mersin deki halasına gönderdi
Hiç arayıp sormadım
Ben osıralar devrimci oldum.
Mahalleden ayrılıp yıllarca evede uğramadım..
Dünyam değişmişti artık
Memleketin gidişatını hiçmi hiçbeğenmiyordum
Forumlara,yürüyüşlere katılıyor,
Durmadan şiir okuyup,ajitasyon çekiyordum..
Ah o gençlik rüzgarı ah..
Ezilen insanları tek başıma kurtaracağmı sandım 
Anarşik bir eylem sırasında
Seken  kurşunlarla bacağımdan yaralandım...
Ameliyatın ardından yıllarca yattım içerde,
Dosyam bir hayli kabarmıştı..
Beni o nemli koğuşlarda
Vefakar anamdan başka hiç kimse aramamıştı..
İçerden çıkınca onu sordum
Bir astsubayla evlenip buradan gitmişti..
Oysa kibrit ağusuyla koluma dağladığım
İsmi hala silinmemişti...
Hayat devam ediyordu
İçkiye vurmuştum, unutmayı denyordum
Pencerenin önünde, kuruyan bir çiçek gibi
Günden güne tükeniyordum..
Anam çökmüştü artık,ölmeden mürüvvet istiyordu
Bazan oturup dertleşirdik..
Kimsesiz bir kadın varmış,körmüş, olur demiş
Bende fazla uzatmadım,evlendik.
Geçmişe ait ne varsa; mektuptu,resimdi.
Bir bir ayırıp yaktım ateşte.
Nasıl gittiğini sorarsanız, ne bileyim,
Kör-topal gidiyor işte..
Ne varki, o hırçın saçları hepyüzüme savruluyor
Balkona her baktığımda.
Pişmanlık, bir eski yara gibi
Hala kımıldayıp duruyor onu hatırladığımda.
Biiyorum, onunla olsaydım
böyle kavga edip durmazdım yüreğimle.
Biliyorum, bu sevdayı ben yıktım,
Ben öldürdüm bu hoyrat ellerimle.!
Dün sahilde karşılaştık 
Bir an boş bulundum,sendeler gibi oldum 
Öyle bir baktı ki, ben o gözlerde
Bir ömrün bütün acılarını buldum...
Bir şeyler söylemek ister gibiydi
Başını eğip, gitti çocuklarının yanına
Nedendir bilmiyorum, fakat 
Gimek istemedi sanki, kocasının koluna.
Ardından koşup durduramadım, ona soramadım
Öylece dona kaldım.
Çünkü o anarşik eylemden beri
Ben artık deynekli bir topaldım!...
<end>

<start>
Üstüm başım toz içinde 
Önüm arkam pus içinde 
Sakallarım pas içinde 
Siz benim nasıl yandığımı 
Nerden bileceksiniz.
Bir fidandım deriildim 
Fırtınaydım duruldum 
Yoruldum çok yoruldum 
Siz benim neler cektiğimi 
Nerden bileceksiniz.
Taş duvarlar yıkıp geldim 
Demirleri söküp geldim 
Hayatımı yıkıp geldim 
Siz benim neden kaçtığımı 
Nerden bileceksiniz.
Gökte yıldız kayar şimdi 
Annem beni anar simdi 
Sevdiğim var kanar şimdi 
Siz benim niye içtiğimi 
Nerden bileceksiniz.
Bir pınardım kan oldum 
Yol kenarı han oldum 
Yanıldım ah ziyan oldum 
Siz benim neden sustuğumu 
Nerden bileceksiniz.
Ben ardımda yas bıraktım 
Ağlayan bir eş bıraktım 
Sol yanımı boş bıraktım 
Siz benim kime küstüğümü 
Nerden bileceksiniz.
(Almanya 13.02.2001)
<end>

<start>
Dağların dorukları dumanlı olur
Geriye dönmez savaşçılar...
Fırtınayla yıkanmıştır ömürleri
Karla yıkanmıştır yüzleri...
Bu yüzden asla vedalaşmaz
Ve kılıçlarında taşırlar şiiri! .
Bu yüzden sevdaları mahzundur
Yürekleri kallavi! 
Alınları ihanet vurgunudur.
Gözleri intihar mavi...
<end>

<start>
Çocukluğum çıraklıkta geçti, kir-pas içinde
Gençliğim korsan yürüyüşlerde, mitinglerde
Hapse erken düştüm.. copla erken tanıştım
Küçük voltalardan bıktım, usandım
Şimdi uçsuz bucaksız ovalarda
Adımlarımı saymadan, geriye dönüp bakmadan
Usanmadan, bıkmadan
Deli taylar gibi koşmak istiyorum! 
Ve görüyorsunki aşkı beceremiyorum
Beni kendi halime bırak yavrucuğum
Ben yolumu nasıl olsa bulurum...
Upuzun çayırlarda yalınayak koşmak istiyorum
Saçlarım rüzgara konuk..yüzüm dağlara dönük
Göğsümün çeperini ölümle sınayan esaret
Ve yüreğimi yararcasına zorlayan cesaret
Kıyasıya vuruşsun istiyorum! 
Koşmak.. koşmak istiyorum sevgilim
Dönemezsem affet..
Firari gecelerin uzmanı olmuşum
Bütün istasyonlarda afişim durur
Beni bir çocuk bile bulur! 
Dokunma bana çıldırırsın
Dokunma bana sende ellerin tutuşur!
Koşmak istiyorum
Eksozların, molozların, yağmaların kıyısından
Onca insafsızlıkların, onca haksızlıkların
Manzarasızlıkların, parasızlıkların
Allahsızlıkların kıyısından
Kimseye ve hiçbirşeye değmeden
Ciğerlerimi yok edercesine koşmak istiyorum!
Koşmak istiyorum
Şiirimin ve yumruğumun namusuyla
Kavgaya karışmadan, tutuklanmadan ve küfür etmeden
Kafamı kırarcasına koşmak istiyorum!
Avucunu son bir defa, ağlamadan tutmak istiyorum 
Gözlerim yüzüne küskün, sazım sevgine suskun.. 
Saati ayrılığa krmuşum olmaz teslimiyet 
ziyan aklımı senle bozmuşum, içerim felaket! . 
Kurşunlara geleyim istiyorum 
Ölmek..ölmek istiyorum sevgilim 
Sağ kalırsam affet
Firari acıların uzmanı olmuşum
Bütün telsizlerde adım okunur
Beni bir korkak bile vurur! .
Dokunma bana fişlenirsin
Dokunma bana, sende yanarsın
<end>

<start>
Merhaba Nalân... bu sen misin, 
Yoksa sen mi sandım; 
Biri çimdiklesin beni...
Şöyle ışığa gel de göreyim, 
Beni dümdüz eden, 
O yalandan da yalan gözlerini...
Merhaba Nalân...
Amortiden mi çıktın güzelim? 
Bak yine şapşal ettin bizi...
Oysa ne güzel unutmuştuk
Ve ne güzel sona ermişti, 
O gerzek pembe dizi! ..
Hani, son bölümde sen yamuk yapıp
Fabrikatör Nubar Bey'in
Tarabya köşküne gitmiştin...
Hani, arkadaşım Halit Akçatepe'nin yanında
Beni acayip refüze etmiştin...
Ve işte o an gözümde, 
Eskicinin bile almadığı
Bir eski eşya gibi, bitmiştin! ..
Merhaba Nâlan..
Pişmanlıklar denizinin biletsiz yolcusu...
Merhaba, artist olma hayallerinin
İkinci sınıf karakter oyuncusu! ..
Vay anasını sayın seyirciler, 
Vay anasını be... vay anasını! ..
Bak, şimdi ağlarım ha, 
Tez kapatsın biri, 
Gözlerimin bozuk vanasını! ..
Oysa, o zehir kusan fabrika yolunda
Beraber ıslanmıştık biz, nice yağmurda.
Ve o gün, Nubar Bey'in çarpıp kaçtığı
Bir hayvancağızdı inleyen, 
Yol kenarı çamurunda.
Ve hep kendine ayırdığın
O bencil yüreğin, 
Bir de o gariban köpeğe sızlamıştı.
Ve ben, ilk defa seni böyle bilmiştim, 
Ve damarlarım ilk defa böyle cızlamıştı! ..
Merhaba Nâlan... merhaba! 
Yoksul mahallemizin en havalı kızı.
Merhaba, yanlış ağlara takılmış
Muhteşem deniz yıldızı! ..
Ben sana bakınca, dolardım bulut gibi
Dolardım da bir türlü yağamazdım...
Sen bana bakınca, 
Bir ağlamak düğümlenir boğazımda, 
Gurur yapar, ağlamazdım...
Ne düşkündüm sana be! 
Hani hayvanlar yavrusunu yalarmış, 
Aynen öyle...
Ne tutkuydu bizimkisi be! 
Hani Ferhat dağları nasıl delermiş, 
Aynen öyle...
Ve o nasıl gidişti be! 
Hani bir tren gelir de üzerinden geçermiş, 
Aynen öyle...
Of Nâlan of! ..
Sen benim neler çektiğimi bilsen, 
Bunu bilmekten ölürdün...
Şu kadarını söyleyeyim:
Hani taş olsan, 
Yani taş olsan; 
Ortadan ikiye bölünürdün...
Gitme Nâlan, dur! 
Tekrar gitme ne olur! ..
Aldırış etme saçma sapan sözlerime.
Yoo... hayır, ağlamıyorum, 
Galiba cıgaranın dumanı kaçtı gözlerime.
Belki de sen haklıydın, 
Bu mahallede ne bahtın açılır, 
Ne de boyun uzardı.
Üstelik annen ölmüştü
Ve sokağınız, 
Acını kaldıramayacak kadar dardı...
Terso gidiyordu herşey...
Milllet işi-gücü bırakmış, 
Aklını bize takıyordu.
Altımızda çul yoktu, 
Üstümüzde dam akıyordu.
Arap kızı camdan bakıyordu...
Sen gittikten sonra ben, 
Hiç sorma...
El attığım her işi, çok geçmedi batırdım.
Çünkü seni unutmanın tek yoluydu; 
Bütün kazancımı şaraba yatırdım.
Ama gelinliğin duruyor.
Baba yadigarı cumbalı evi de satmadım.
Yalanım varsa kalkmayayım şuradan:
Ben seni bir tek gün, 
Bir tek gün bile unutmadım! ..
Merhaba Nâlan, 
Merhaba üzgün melek.
Merhaba kadersizim, talihsizim.
Merhaba titreyen elim, sancıyan belim, 
Ağrıyan dizim, vazgeçilmezim! ..
Ama Necdet Tosun öldü Nâlan, 
Artık yemekleri sen, 
Salatayı da ben yapacağım.
Sami Hazinses kadar olmasa da
Bahçeyi sevdiğin çiçeklerle donatacağım.
Kemal Sunal da öldü Nâlan, 
İyi kalpli amcaları birer-birer uğurladık.
Ve dünya kirlendi, 
Filmler bozuldu
O masum sevdalar yaşanmıyor artık...
Sen varsın, ben varım.
Bir de, acımasız bir dünya var dışarıda...
Esas film şimdi başlıyor, 
Ve bütün koltuklar bomboş bu sinemada! ..
Merhaba Nâlan, merhaba! ..
Sen ortada sıçan, ben şaşkın körebe...
Ulan seviyorum seni be! ..
Ulan, nereden inceldiyse, 
Oradan kopsun be! ..
<end>

<start>
İstanbul ey İstanbul ey
Ey acıların gözyaşlarının kraliçesi
İstanbul ey İstanbul ey
Ey bozgunların garip çiçeği
Bu akşam yemin ettim
Seni bir daha öpmemek için
Benki bütün duvarlarını, afişlerle donatıp
Yumruğumla kanatmıştım
Rezil bir aşktı
Bütün arkadaşları miting alanlarında
Ve mezarlıklarda bırakmıştım
İstanbul ey İstanbul ey
Acılar kraliçesi
Umudun ve direncin yorgun anası
Ve ey çıldırmak üzere olmanın çamurlu ikonası
Tırnaklarım kopuyor, Görmüyormusun
Bir benmiyim kapılarını şaşıran her yokuşun başında
Bir benmiyim ekmek arasına canına doğrayıp doğrayıp yutan
Bir kedi bile sağarken yüreğini
Telaş içerisinde yavrusuna
Ey acımasız acuze! 
utan şu türbelerinden 
Minarelerinden utan 
İstanbul ey İstanbul ey
Acılar kraliçesi
Savaşın ve bozgunların gariban çiçeği
Ve ey teslimiyete düşmenin o hazin gerçeği
Bayraklarım kanıyor, Sormuyormusun
Kadınlarınki; 
Omuzları hicran, saçları ihanet sarısı
Çocuklarınki; 
Yağmur emiyor yıkılası kaldırımlarından
En ücra genlerime, alyuvarlarıma, 
Kılcal damarlarıma, ruhuma kadar.Bıktım
İliklerime, gömlek ceplerime kadar sızan
Bu Allahsız yağmurundan
İstanbul ey İstanbul ey
Acılar kraliçesi
İhtişamın ve sefaletin çaresiz bacısı
Ve ey çürümenin yok olmanın amansız sancısı
Ciğerlerim çatlıyor, Duymuyormusun
Hangi pencerene çıksam 
O salya sümük pezevenk suratları
Hangi caddene dökülsem
O şangur şungur düş kırıkları
Bütün bu ezginler, tükenenler, yerlere serilenler, tutunamayanlar
Sarsmıyormu seni hiç
Bunca infilak
Bunca isyan çığlıkları
İstanbul ey İstanbul ey
Acılar kraliçesi
Aldanışların ve hüznün yalancı tanrıçası
Ve ey ruhu kirlenmiş gecelerin cilveli yosması
İntihar anı geldi, beni öpmüyormusun, 
Ağlamak istemiyorum, yenildim sana
Hikayenin özeti bu
Bir istimlak gibi ödedim ve çiğneyip geçtin maceramı
Şimdi ben suçlarımı didikleyen bu martı sürüsüyle
Şimdi ben hangi şehirde soğuturum zonklayıp duran bu yaramı
İstanbul ey İstanbul ey
Acılar kraliçesi
İhanetin ve ihbarların arkadan dolaşan bıçağı
Ve ey ödeşmelerin, yüzleşmelerin, erkekçe vuruşmaların kaçağı
Beni harcadın ulan! 
Beni sattın
Utanmıyormusun
<end>

<start>
Yaş otuz beş! yolun yarısı eder.
Dante gibi ortasındayız ömrün.
Delikanlı çağımızdaki cevher,
Yalvarmak, yakarmak nafile bugün,
Gözünün yaşına bakmadan gider.
Şakaklarıma kar mı yağdı ne var? 
Benim mi Allahım bu çizgili yüz? 
Ya gözler altındaki mor halkalar? 
Neden böyle düşman görünürsünüz,
Yıllar yılı dost bildiğim aynalar?
Zamanla nasıl deği....................
<end>

<start>
Desem ki vakitlerden bir Nisan akşamıdır, 
Rüzgarların en ferahlatıcısı senden esiyor, 
Sende seyrediyorum denizlerin en mavisini, 
Ormanların en kuytusunu sende gezmekteyim, 
Senden kopardım çiçeklerin en solmazını, 
Toprakların en bereketlisini sende sürdüm, 
Senden tattım yemişlerin cümlesini.
<end>

<start>
Haydi Abbas, vakit tamam; 
Akşam diyordun işte oldu akşam.
Kur bakalım çilingir soframızı; 
Dinsin artık bu kalp ağrısı.
Şu ağacın gö....................
<end>

<start>
Anne sana kim dedi yavrunu doğurmayı?
Sanki karnında fazla yaramazlık mı ettim? 
Senden istemiyordum ne tacı ne sarayı
Karnında yaşıyordum kafiydi saadetim.
Bir kere doğurdunsa sonra niçin büyüttü....................
<end>

<start>
Kapımı çalıp durma ölüm,
Açmam;
Ben ölecek adam değilim.
Alıştım bir kere gökyüzüne;
Bunca yıllık yoldaşımdır bulutlar.
Sıkılırım,
Kuşlar cıvıldamasa dallarında,
Yemişlerine doymadığım ağaçların,
Yağmur mu yağıyor,
Güneş mi var,
Farketmeliyim
Baktığım pencereden.
Deniz görünmeli çıksam balkona.
Tamamlamalı manzarayı
Karlı dağlarla sürülmüş tarlalar.
Ekmekten olamam doğrusu,....................
<end>

<start>
Neden öyle sessiz duruyorsun öyle? 
Şarkın mı tükendi, dersin, biten g....................
<end>

<start>
Yorgunsun,uzaklardan gelmişsin;
Yitirmişsin neyin varsa birer birer.
Bir sağlık,bir sevinç,bir umut...
....................
<end>

<start>
Memleket isterim 
Gök mavi, dal yeşil, tarla sarı olsun; 
Kuşların çiçeklerin diyarı olsun.
Memleket isterim ....................
<end>

<start>
Nerde ne zaman bu hava çalınsa
Hoş geldi geçmişteki güzel günler
Nereye gidersen git günlük tasa
Bırak biraz da şad olsun gönüller
Beşiktaş'ta gün görmüş bir bahçede
Nisan akşamlarının en tatlısı
Sevdiceğim on dördünü sürmede
Bende gönüllerin en kanatlısı
Ben deli....................
<end>

<start>
Ne doğan güne hükmüm geçer, 
Ne halden anlayan bulunur; 
Ah aklımdan öl....................
<end>

<start>
Açınca baharın dişi gülleri
Bir başka rüzgar eser bahçelerde
Dinle çılgınca....................
<end>

<start>
Felek ne kadar kahretse kalbimize,
Zaman zaman hatirladigimiz olur,
Hangi dilber ilk aski tattirdi bize;
Bir bahtiyarla yasadig....................
<end>

<start>
Alter fünfunddreissig
Alter: 35, das ist des Weges Hälfte
Wie Dante stehen wir in der Mitte des Lebens
Die in der Jugendzeit uns innewohnende Kräfte
Anflehen und Erbitten ist heut’ vergebens
Sie ziehen los unbeachtet deiner Augen Dünste
Was ist los, schneite es etwa auf meine Schläfen
Mein Gott, ist meins dieses Gesicht lauter Falten
Und die Augen mit blauen Ringen
Wieso ähnelt ihr heute den Feinden 
Als Freunde geglaubte Spiegel in all den Jahren
Wie verändert sich der Mensch mit der....................
<end>

<start>
Affan dedeye para saydım,
Sattı bana çocukluğumu.
Artık ne yaşım var ne de adım;
Bilmiyorum kim old....................
<end>

<start>
İlk sevgilimin gülüşüne benzer
Bir Nisan havası değil mi esen? 
Zincirlere, kelepçelere inat,
Kanatlarımı açmak zamanıdır; 
Allahaısmarladık kaldırımlar.
Giyenler düşünsün dar elbiseyi; 
Ölçülü sözü, hesaplı adımı
Ben kurtuldum kafeste ....................
<end>

<start>
Ben bu dünyaya yanlış gelmiş olacağım ben
Ben öyle her insandan, o kadar uzağım ben
Yine bu gözlerim....................
<end>

<start>
Dolaştığım denizlerce düşünüyorum, 
Bineceğim son gemi değil midir 
Hayır sahibi omuzlarda giden tabut. 
Herkes gibi teselliye muhtaç olsaydım eğer, 
Derdim ki: 'Elbet bir ağlayanım olur benim de; 
Ramazan geceleri Ya....................
<end>

<start>
Öyle sarmaş dolaş olduk, 
O kadar geçtik ki kendimizden
Lambayı söndürmeyi unutmuşuz, 
Perdeleri çekmeyi de.
Meğersem sabah olmuş....................
<end>

<start>
Korkarim felekte bir gun
Bir bayram yemeginde.
Anam, babam gibi kardeslerimde,....................
<end>

<start>
Bir güzel bilirim, bir daha bilmem
Onda gör cilve nedir, eda nedir
Öyle satar kendini dirhem dirhem
Ondan bu gönül del....................
<end>

<start>
İnsanlar dalgasına tutulmuş bir gemiyim!
Sağa sola sallanıp,bakın,çırpınıyorum;
Fakat bilmem ki sarhoş onlar mıdır,ben miyim;
İnsanlar dalgasına tutulmuş bir gemiyim!
Deliklerim açıldı tazyik....................
<end>

<start>
Bir de baktım ki ölmüşüm! 
Dünya sönmüş başucumda; 
Bir türlü gözümden gitmez.
Ne gurbetlere düşmüşüm! 
İsterdim....................
<end>

<start>
Bir kere sevdaya tutulmaya gör; 
Ateşlere yandığının resmidir.
Aşık dediğin, Mecnun misali kör; 
Ne bilsin alemde ne....................
<end>

<start>
Gecesi benden, mehtabı senden 
Bir bahçesi var ki aşkımızın, 
Mevsimlerdir dolaşırız, bi....................
<end>

<start>
Baktım ki gökyüzü baştan başa bulut 
Unut diyor o güzel günleri unut 
Baktım ki deniz her dalgasıyla düşman 
Kuşlar av peşinde ba....................
<end>

<start>
Aynadaki aksim, gölgem, bir de ben.
Var mıdır, yok mudur onlar sahiden? 
Aşina değil....................
<end>

<start>
Dün güzel bir kadın geçti
Kabrimin yakınından
Doya doya sey....................
<end>

<start>
Otur ki sandalye hatırlasın
Sandalye olduğunu.
Masa da unutur masalığını, 
Elini komasan üstüne<....................
<end>

<start>
Bugün cuma; 
Büyükannemi hatırlıyorum, 
Dolayısiyle çocukluğumu.
Uzun olaydı o günler; 
Yere düşen ekmek parçasını
Öpüp başıma ....................
<end>

<start>
Kabrime çiçek getirenlere gülerim; 
Gafil kişi....................
<end>

<start>
Yokluğunda ne ateşleri hasretimle yaktım da
Bir seni yakamadım, beni yaktığın gibi
Çölde su, mahpusta gün, oruçta ekmek gibi bekledim seni
Sense araya korkular koydun.
Yasaklar koydun...
Bitmez tükenmez engeller koydun
Şimdi nerdesin diye sakın sorma
Sen çağırdın da ben gelmedim mi?
Sen varken darılmazdım çiçeksiz baharlara, 
Yağmurlu havalara...Bu kasvetli akşamlara
Sen varken
Bakıp içlenmezdim tren istasyonlarına
Otobüs duraklarına...
Sen varken ayrılanlara ağlamazdım...
Yıkılmazdım biten sevdaların ardından 
Gidenlere küsmezdim
Kalanlara acımazdım...
Sen varken böyle üşümezdim-titremezdim
Masumdum, çocuklar gibi
Böyle delirmezdim-küfretmezdim...
Hele ölmeyi hiç düşünmezdim.
Şimdi soruyorum sana 
Adı sevdaysa bu cehennemin
Sen yaktın da ben yanmadım mı?
Biliyorsun
Bütün acılarına 'yeşil ışık' yaktım olmadı
Bütün korkularına'arka çıktım'olmadı
Dağlara merdiven dayadım olmadı
Haziranda kar oldum yağdım avuçlarına olmadı
Sevdim olmadı -yandım olmadı-taptım olmadı
Benden artık  pes 
Bu aşkın biletini istediğin gibi kes
Nasılsa gidiyorsun
Biliyorum git...
Ama ardında
Ağlayan bir çift göz
Paramparça bir yürek
Ve yıkılmış bir dağ görmek istemiyorsan
Çek silahını-daya sırtıma
Titrersem namerdim...
Sen vurdun da ben ölmedim mi?
<end>

<start>
Ben ayrılıkların şairi, 
Yalnızların ozanıyım. 
Sen, sen masallar okurken daha, 
Ben acıların yazarıyım.
Haklısın, aramızda dağlar, denizler var, 
Haklısın, aramızda uçurumlar. 
Senin sevdaların, üç günlük masal, 
Benim sevdalarım, Allah'ına kadar.
Elma şekeri mi sandın aşkı, 
Ne şiirin şiir, ne şarkın şarkı.
Hele bir kırılsın, feleğin çarkı,
İşte ben o zaman görürüm seni.
Halâ tahta masalara yazıyorsam adını,
Aşk kitaplarında arıyorsam tarifini aşkın,
Kahır mektuplarında yeniden buluyorsam seni,
Islak mendillere siliyorsam gözyaşlarımı,
Eyvahlar çekiyorsam her biten aşkın ardından,
Bana sor yalnızlığı, 
Ayrılığı bana sor diye haykırıyorsam, 
Ve sabahçı kahvelerinde 
Bir çay gibi demliyorsam hasretini, 
Ve inadına özlüyorsam, o çay karası gözlerini, 
Bil ki, bu seni erkekçe sevdiğimdendir.
Bu benim ilk aldanışım değil, 
Bu benim son yıkılışım değil, 
Bırak bu sahte gözyaşlarını, 
Bırak bu masum bakışlarını. 
Üzülme, benim için üzülme, 
Üzülme bu son için üzülme, 
Ben, yeterim kendime
Varsın da bir dağ gibi büyüsün hasretin içimde,
Varsın da her gece 
Bir kemanın tellerinde ezilsin kalbim, 
Varsın da bir daha değmesin ellerim ellerine, 
Asla pişman degilim.
Hatırla, bir adam diyordun hatırla,
Ömür boyu sevsin beni ömür boyu, 
İşte o deli, işte o çılgın, işte o adam benim.
Çünkü ben, 
Çünkü ben aşkı ölümsüz bilenlerdenim.
<end>

<start>
Bu böyle sürüp gitmeyecek biliyorum
Bir sabah bir dilencinin avuçlarına bırakacağım kalbimi
Kim ne derse desin! 
Tahammülüm kalmadı artık
Bıktım seni sensiz yaşamaktan
Nasılsa döneceğin yok senin
Çıldıracağım bu gidişle
Allah kahretsin! ..
Durup durup seninle gezdiğim yerlerde dolaşıyorum
Sanki köşe başından sen çıkacaksın
Sanki duraklarda beni bekliyorsun
Geçen gün birine rastladım aynı sokakta
Saçları sen gözleri sen kaşları sen
Koştum heyecanla peşinden 
Ve hayatımda ilk defa bir tokat yedim senin yüzünden
Allah kahretsin! ...
Dünya ateşler içinde
Savaşlar almış başını gidiyor
Afrika'da insanlar açlıktan ölüyor
Bense bu gidişle sensizlikten öleceğim
Umurunda mı senin? 
Kimbilir hangi cehennemdesin? 
Allah kahretsin! ..
Hangi masaya otursam 
Senin sevdiğin içikiyi koyuyorlar önüme
Vazomda hep senin sevdiğin çiçekler
Ve dudaklarımda hep senin sevdiğin şarkılar
Senin doğumgünlerini kutluyorum senden habersiz
Ve her sabah dualar ediyorum mutluluğun için
Ne yapsam, ne etsem, nereye gitsem
Ecel gibi peşimdesin
Allah kahretsin! ..
İşte böyle bir sevda benimkisi
Bu zamanda, bu devirde
Haklısın adam olacağım yok benim
En güzeli artık son vermek bu hayata
En korkunç uçurumlardan bırakmak kendimi
Ya da en yüksek tepelerden
En uçsuz bucaksız denizlere bırakmak bedenimi
Ama içimde sen varsın 
Ya sana bir şey olursa? 
Allah kahretsin! ..
<end>

<start>
Gitmek istiyorsan gidebilirsin
Biz ne ayrılıklar görmüş adamız
Çekinme sende vur sırtımdan beni
Biz ne ihanetler görmüş adamız
Aldırma sen benim yalnızlığıma
Aldırma sen benim gözyaşlarıma
Boşver sende kalmış yarınlarıma
Biz kadere çelme takmış adamız.
Sevsen gidemezdin sevsen bırakmaz
Sevsen çıldırırdın seven ne yapmaz
Git bu ateşte beni kül etmez yakmaz
Biz ne cehennemler görmüş adamız
Hadi daha çabuk daha acele
Koş başka kollara koş güle güle
Sen de unutursun adımı bile
Biz ne vefasızlar görmüş adamız
Hep aynı hikaye hep aynı masal 
Sen bu şarkıyı git başka yerde çal
Al yanı başımdan gölgenide al
Biz ne yalnızlıklar görmüş adamız
<end>

<start>
[b]Dün gece uzun uzun 
Seni andım ağladım.
Sonu yok yolumuzun
Ona yandım ağladım[/b].
Kim bilir acımızı
Bu yasak aşkımızı
O eski şarkımızı
Çaldım-çaldım ağladım! ..
[b]Dolaştım sokaklarda
Ağaran şafaklarda
Seni senden uzakta 
Sardım sardım ağladım[/b]
İmrendim sevenlere
Sarılıp gidenlere
Elele gezenlere
Baktım baktım ağladım
[b]Benimsin bende değil 
Ellerim sende değil
Yanmamak elde değil
Yandım yandım ağladım[/b].
Tuza bastım yaramı
Aşkla açtım aramı
Sensiz son sigaramı
Yaktım yaktım ağladım.
<end>

<start>
Beni ta kalbimden vurdu gidişin
Bütün umutlarım ağır yaralı 
Aklımdan çıkmıyor veda edişin
Büyün duygularım ağır yaralı
Dünyayı başıma yıkmışcasına 
Bağrıma kurşunlar sıkmışcasına 
Sanki bir savaştan çıkmışcasına 
Bütün anılarım ağır yaralı
Aşkımız verirken en son nefesi 
Yıkıldı gönlümün sevda kalesi
Sırtımda sanki bir bıçak darbesi
Bütün anılarım ağır yaralı
Ayrılıp gidecek söyle ne vardı? 
Sonunda aşk değil gurur kazandı
Artık mutluluğum dünlerde kaldı
Bütün yarınlarım ağır yaralı! ...
www.ahmetselcukilkan.net
www.ayriliklarinsairi.com
<end>

<start>
Kalbimde arama eski yerini
Sen gözümden akan sele karıştın
İstesem de artık sevemem seni
Hasret rüzgarına yele karıştın
Seninle aşkımız eski bir roman
Yandı sayfaları külüdür kalan
Sevgilim herşeyim sendin bir zaman
Ne yazık sonunda ele karıştın
Kırılan kalbim var dinmez bir kini
Ömrümce sürecek aşka yemini
Kavuşmak imkansız artık sevgilim
Dönüşü olmayan yola karıştın
<end>

<start>
Bu şehrin bütün sokaklarına sinmiş yalnızlığım
Sensizliğin köşe başındayım
Avuçlarımda kırık dökük pişmanlıklar
Avuntusuz çıkmazlara doğru yürüyorum
Bütün umutsuzluğuma inat
Yine seni arıyorum...
Dudaklarımda bildiğin o ıslık
Sokak lambalarına sığınıyorum
Hafiften bir yağmur ağlıyor benimle
Bir deli rüzgar saçlarımda
Yalnızlıktan üşüyorum
Bulamayacağımı bile bile
Yine seni arıyorum...
Anlatacak nelerim var bir bilsen
İçimde ihtilaller kopmuş
Kendime sürgüne verdim
Mutluluğum  çoktan iflas etmiş
İtiraza hakkım yok biliyorum
Beni savunmak sana düştü
Seni arıyorum...
Yarım kalmış şiirlerim gibisin
Yaşanmamış çocukluğumsun anılarımda
Öylesine eksiğim sensiz
Öylesine sahipsiz
İşte bütün umutlara havlu attım gidiyorum
İçinde geç kalmışlığın çaresizliği
Çocuklar gibi ağlıyorum
Ve gel gör ki her damla gözyaşımda
Yine seni arıyorum...
<end>

<start>
Ayrılık kapıyı çalıyor açma
Biraz daha düşün zamanımız var.. 
Ne günler yaşadık bak sayfa sayfa 
Seninle yazılmış romanımız var..
Gönül kapısından hemen uçma dur! 
Selamsız vedasız böyle kaçma dur! 
Bilinmez yerlere yelken açma dur! 
Seninle mutluluk limanımız var! ...
Bir anda yokuşa çevirme düzü
Dargınlık bir aşkın tadı ve tuzu
Hatırla Tanrıya verdiğin sözü
Ayrılmak yok diye yeminimiz var...
<end>

<start>
Bana bunu yapmayacaktın
Öyle sırtımdan vurmayacaktın beni
Gelişin gibi onurlu olmalıydı gidişin
Ve öylesine gururlu bitişin.
Gel gör ki kötü oynadın bu oyunu
Erken düştü masken yüzünden
Demek sen içimde büyüttüğüm bir dev değil
Bir hiçtin
Görüyorsun işte
Gittin
Ve de bittin…
Bana bunu yapmayacaktın
Böyle bir hançerle yıkmayacaktın beni
Bir ihanetin adresi olmamalıydı ayak izlerin
Yoksa ben mi yanlış tanıdım seni? 
Yoksa hep böyle kirli miydi senin denizlerin? 
İşte ellerimde
Suç ortağın bir sinema bileti
Bir pastane köşesi
Bir tiyatro gişesi.
Bu kadar ucuza gitmeyecektin
Sigara dumanlarında harcamayacaktın bu aşkı
Ve aşk cellatlarına meze yapmayacaktın beni
Şimdi boş bir mezar bulsam
Seni böylesine sevdiği için
Oraya bırakırdım kalbimi…
Bana bunu yapmayacaktın
Böyle küstürmeyecektin şiirlerimi
Kaz kırmızısı yağmurlar
Yağdırmayacaktın gecelerime
Kanatlarını kırmayacaktın umutlarımın
Beni böyle çıldırtmayacaktın!
Artık
Adın ihaneti çağrıştırıyor bana
Ve tadın bir yılanın en öldürücü zehrini
Söyle
Şimdi hangi yüreğe saplıyorsun
O acımasız hançerini? ..
Bil ki
Bundan böyle
Yasaklanmış kitaplarım gibisin bana
Yaklaşmam yasak
Dokunmam yasak
Ve ömrümce
Sarılmam yasak sana! ..
<end>

<start>
Akşam erken çöker yalnızlığıma
Sokak sokak gezer ararım seni
Hasretin gönlümün yangınlarında
Alev alev yanar ararım seni
Gözyaşlarım kurur yanaklarımda
Hüzünlü bir ıslık dudaklarımda
Sigaram sabahlar parmaklarımda
Nefes nefes çeker ararım seni
Gölgen düşer sanki hep yollarıma
Adım adım yürür izlerim seni
Bir çılgın özleyiş girer kanıma
Yudum yudum içer ararım seni...
<end>

<start>
Ne olur söyleyin sevenler bana
Ayrılmak kanun mu aşk kitabında
Elele tutuşup gülmeden daha
Terketmek kanun mu aşk kitabında
Ümitlerim kırıldı bitti
Hayallerim yıkıldı gitti
Bu dert beni benden etti
Sevdim sevdim bak ne hale geldim
Her seven sonunda düşüyor derde
Bu aşk kitabının yazanı nerde
Bir aşık inandı çok sevdi diye
Terketmek kanun mu aşk kitabında
<end>

<start>
Yorgun bir hasretle dönersen bir gün 
Beni burda değil kalbinde ara! .. 
Ne kadar yıkılmış olsan da o gün 
Beni bende değil kendinde ara! ..

Saçında beyazlar taradığın gün 
Maziyi yeniden aradığın gün 
Hıçkıra hıçkıra ağladığın gün 
Beni gözyaşında gözünde ara.
<end>

<start>
Biz böyle olacak adam değildik Ahmet abi
Bu değildi hayattan beklediğimiz
Ne hayallerimiz vardı seninsle
Gel gör ki beş para etmedi ümitlerimiz
Yıldırımlar düştü güvendiğimiz dağlara
Hep boş çıktı sarıldığımız eller
Hep taş çıktı inandığımız kalpler
Kaç kez sırtından vuruldu hayallerimiz
Kaç kez yıkılıp kaldık köşe başlarında
Kaç kez delik deşik oldu yüreğimiz
Görüyorsun ya Ahmet Abi
Görüyorsun ya
Bozuk para gibi harcandı gençliğimiz.
Kimbilir nerede senin o liseli
Kimbilir nerede benim o üniversiteli
Birimiz doktor olacaktık birimiz mühendis
Gel gör ki beş para etmedi ümitlerimiz
Oku adam ol derdin bana hatırlar mısn? 
Oysa daha okumadan elimden aldılar kitaplarımı
Sayfa sayfa yırttılar umutlarımı...
İşte bu yüzden hala ıpıslak bakışlarım
İşte bu yüzden hala yumruk yumruk ellerim
İşte bu yüzden hep böyle çatıktır kaşlarım
Adam olamadımsa
Kendini adam sananlar utansın be Ahmet Abi! 
Kendini adam sananlar utansın...
Bak bir türlü bitmedi hayat kavgamız
Hep başka bahara kaldı sevdamız
Kim vurduya gitti yarınlarımız
Yalan mı be Ahmet Abi? ..
Yalan mı be? ..
Sınırı olmayan bir dünya yok mu? 
Kavgasız savaşsız bir hayat yok mu? 
insanca yaşamak bu bize çok mu? 
Konuşsana be Ahmet Abi..
Konuşsana be...
Elveda aşklara
Elveda yıllara
Bu nankör hayata
Yenildik be Ahmet Abi
Yenildik be...
İnsanın insanı ezdiği bu yerde
Bak bir ömür harcadık
Ve harcandık be Ahmet Abi
Harcandık be! ..
Ah Ahmet Abi ahh..
<end>

<start>
İstemem sevgili yüzüme gülme
Eğer ki sonunda ağlatacaksan
İstemem sevgilim ümitler verme
Sonunda dünyamı karartacaksan
Ben aşkı ölümsüz bilenlerdenim
Bir ömür boyunca sevenlerdenim
Ellerin ellerime değmesin derim
Eğer ki sonunda bırakacaksan
Gönüle vurulmaz asla bir kilit
Seveni öldürür kırılan bir ümit
Sevgilim yanıma yaklaşmadan git
Eğer ki sonunda ayrılacaksan
<end>

<start>
Bu nasıl ayrılık, bu nasıl veda 
Gözlerin kal diyor, dudakların git.
Bakışın anahtar, sözlerin kilit, 
Ellerin  aç diyor, dudakların git.
Ayrılık dönüşü olmayan bir nehir
Yalnızlık yıkılmış bomboş bir şehir.
Kaç sevda kül oldu böyle kimbilir, 
Gözyaşın  kal diyor, dudakların git.
Gidersem bir daha dönmeyeceğim, 
Kalırsam kalbime yenileceğim.
Çözemedim seni delireceğim. 
Gözlerin kal diyor diyor, dudakların git.
Duvardan insinmi resimlerimiz, 
Yabancı olsunmu isimlerimiz.
Ya deli dolu gecelerimiz, 
Anılar kal diyor, dudakların git.
Bu romanda biter belki birazdan, 
Ne aşklar yıkıldı  gururdan nazdan.
Ağlıyor besteler yine hicazdan, 
Şarkılar kal diyor, dudakların git....
Ahmet Selçuk İLKAN
<end>

<start>
Ayrılık çanları çalsa ansızın
Elveda sevgilim diyecek misin? 
Önünde diz çöksem, gitme kal desem
Bakmadan ardına gidecek misin?
Ayrı yönde akan ırmaklar gibi
Dalından uçuşan yapraklar gibi
Ümitsiz, çaresiz aşıklar gibi
Kalbinden aşkımı silecek misin? 
Son ümidi yere serecek misin?
Kendini boş yere teselli edip
Sevdadır nasılsa geçici deyip
Yaşlı gözlerini gizlice silip
Bakıp da yüzüme gülecek misin?
<end>

<start>
Ayağım ayağıma dolaşır sonra
Gözlerim büyür büyür, kocaman olur
Bakarsın dilim tutulur, hiç konuşamam
Bana gel deme!
Bırak umutsuzluğum bende kalsın
Yokluğunda eriyeyim bırak
Gözyaşlarım yağmurlaşır diyorum
Bana gel deme!
İşte resimlerine bakıp avunuyorum
Hayallerim yetiyor bana ne güzel
İnan dudaklarını ısırabilirim
Bana gel deme!
Zaten ölesiye hasretim aydınlıklara
Ve bitimsiz bir özleyiş bendeki
Kanatlanabilirim, uçabilirim belki
Bana gel deme!
<end>

<start>
Nereden bilecektin seni sevdiğimi
Hiç fısıldamadım ki kulaklarına aşkımı
Senin için
Günlerce gecelerce ağladım
Nereden bilecektin
Hiç silmedim ki yanında gözyaşlarımı...
<end>

<start>
Gezdiğim her yerde hatıran dolu
Bilmem ki ben nasıl unutacağım
Ne yazık bu aşkın yok başka yolu
Yarın bu şehirden ayrılacağım
O mahsun yüzüne son defa bakıp
Bütün anıları sana bırakıp
Bu dertli, bu garip başımı alıp
Yarın bu şehirden ayrılacağım
Aldırma görürsen yaşlar gözümde
Şarkımız olacak yine dilimde
Mektubun cebimde, resmin elimde
Yarın bu şehirden ayrılacağım
Bir kilit vurarak aşka, sevgiye
Bir çizgi çekerek senli maziye
Dönmemek üzere artık geriye
Yarın bu şehirden ayrılacağım
<end>

<start>
Ömrümün en güzel senelerini
Alıpta gittiniz bu şehir ve sen
Gönlümün en masum ümitlerini
Çalıpta gittiniz bu şehir ve sen
Döktüğüm yaşlara aldırmadınız
Giden gençliğime acımadınız
Düştüğüm yerlerden kaldırmadınız
Basıpta gittiniz bu şehir ve sen
Beni iyi tanır bu kaldırımlar
Bu kuytu köşeler bu taş sokaklar
Sizlerden bir ömür alacağım var
Çalıpta gittiniz bu şehir ve sen
Beni tanır bu kaldırımlar
Bu kuytu köşeler bu taş sokaklar
Sizlerden bir ömür alacağım var
Çalıpta gittiniz bu şehir ve sen
Bağlayıp durdunuz hep ellerimi
Delik deşik ettiniz seven kalbimi
İçimde dağ gibi hayallerimi
Yıkıpta gittiniz bu şehir ve sen
Biriniz sağırdı duvardan bile
Biriniz kalpsizdi taşlardan bile
Bütün acıları dizip önüme
Yakıpta gittiniz bu şehir ve sen
Kimsesiz yalnızdım kollarınızda
Herşeyi kaybettim yollarınızda
Şimdi bir hesap var aramızda
Vermeden gittiniz bu şehir ve sen
Ben yine yaşarım içimde yasla
Ya siz neylersiniz bu ihtirasla
Bir daha dönmek mi buraya asla
İçimde bittiniz bu şehir ve sen
<end>

<start>
Şimdi aynı şehirde olsaydık seninle Almira
Yine aynı sokaklarda birlikte yürüseydik hayata
Ve adımızı yeniden yazsaydık
Buluştuğumuz bütün duraklara
Unutup gitseydik bütün çirkinliklerini dünyanın
Ve bütün acımasızlığını
Sorgulayıp bütün yasakları
Sorgulayıp bütün günahları
Seninle yeniden başlasaydık bu sevdaya
Seninle yeniden Almira
Şimdi aynı okulda olsaydık seninle Almina
Yine aynı sınıfta yine aynı sırada
Birlikte göz atsaydık o kırmızı kaplı kitaplara
Tarih gibi fizik gibi matematik gibi
Ölümsüz aşkları sorsaydık hocalara
Ölümsüz aşkları Almira
Şimdi bir kır kahvesinde olsaydık seninle
Yine aynı masada yine aynı köşede
Yeniden düşler kursaydık seninle
Dağlar gibi sıra sıra
Ve yeniden yaratsaydık kendi dünyamızı
Ve de birlikte söyleseydik ikimizlik kendi şarkılarımızı
Meydan okuyup ayrılıklara
Hem de teslim olmadan
Yıllara yollara yalanlara
Teslim olmadan Almira
Ne var ki; 
Bir kara eylüldü
O kara üzüm gözlerine son bakışım
Yanışım ve de yıkılışım
Üstümden bütün trenler geçti o gün
Bütün otobüsler
Ve bütün gemilerim battı sen gideli
Şimdi bütün umutlarım alabora
Anlıyorsun değil mi
Anlıyorsun Almira
Şimdi bir düşün
Kim itti bizi bu kör olası ayrılığa? 
Kim itti bizi bu pişmanlıklar denizine? 
Kim yaktı bizi kim? 
Hem de sırtımızdan vura vura
Görüyorsun değil mi görüyorsun
Bir ikimiz sığamadık bu koca dünyaya
Bir ikimiz Almira
Ve işte o gün
Koca bir son yazıldı bu aşkın son sayfasına
Dönüşü olmayan bir yolda kaldık
Dönüşü olmayan bir yolda Almira...
<end>

<start>
Bu son buluşmamız
Bu son görüşmemiz
Kimbilir bir daha karşılaşmayız
Belkide bir daha görüşemeyiz
Ayrılmalıyız ayrılmalıyız
Bir gülü sevdim
Bir seni sevdim
Bir mevsimlikmiş senle aşkımız
Gel gitme desem kal etme desem
Hiç faydası yok ayrılmalıyız
Senin gözlerin yaşlı
Benim yüreğim yaslı
Bu aşkta bir umut kalmadı yazık
Seni bir başkası bekliyor artık
Ayrılmalıyız ayrılmalıyız
<end>

<start>
Beni unutamazsın bilirim, beni unutamazsın
Denizin durgunluğu, gözlerimi
Coşkunluğu, saçlarımı hatırlatır
Kulaklarını tırmalar sesim, hayatından silemezsin
Beni unutamazsın bilirim.
Parkın tozlu yollarında yalnız dolaşacaksın
Mutsuz gökyüzünde bir iki yıldız, ışık tutacak karanlığına
Delikanlının biri uzanacak ellerine ansızın
Çaresizliğine, yalnızlığına irkileceksin
Ve daha sonra tarakta kalan saçlardan anlayacaksın ihtiyarladığını
Dudaklarının pembeliği solacak
Cilâsı çıkmış bir mobilya gibi eskiyecek güzelliğin
Kahrolacaksın! 
Ve bir gün gelip, beni anlayacaksın.
Oysa; vakit çoktan geçmiş olacak 
Ama sen yine de sözlerime aldırma.
Gözlerin zamansız ıslanmasın.
Çünkü, artık çocuk değilsin
Güneşin nereden doğduğunu bilirsin
Başka bir İstanbul olmadığını bilirsin
Ve seni nasıl sevdiğimi bilirsin
Ama gitmek istiyorsan, yine de sen bilirsin
<end>

<start>
ADIM YALNIZLIK BENİM
Önce seni
		Sonra kendimi
		Bugün de kimliğimi kaybettim
		Hükümsüzdür
		Bulanlar
		Boşuna yorulup getirmesin yazık
		Çünkü
		Ahmet'i türkülere 
		Selçuk'u şarkılara
		İlkan'ı şiirlere gömdüm artık
		Bundan böyle
		'Adım yalnızlık benim
		Soyadımsa ayrılık'
<end>

<start>
'Bütün ekranlarda kısa metrajlı aşklar
                                                                  Durdurun Dünya'yı inecek var'
Son şişeyi hakladık Agop
Mezemizde tükendi böylece
Sustur artık bu kaseti
Deşmesin 'aman'lı' şarkılar yüreğimizi
Bir of daha çekmeyin 
Şu kavanoz dipli dünya ya Agop
Ah Agop ah
Çekmesen dayanır mı yürek? 
Çekmesen biter mi ömür be? 
Bir kere düşmüşüz
Bir kere yanmışız Allah'ına kadar
Ne anlar halimizden süt kuzuları, 
Ne anlar derdimizden beyefendiler
Sen hepsini sil defterinden
En kralına çizgiyi çek be Agop
Of Agop of 
Masama o'nu getir hasretim dinsin artık
Zaten azgın boğalar gibi içimde tepiniyor yalnızlık
'O' yoksa 
'Az acılı' bir sevda getir masama
Bıktım bu zehir zıkkım sevdalardan
'İhaneti az' bir gece koy önüme 
Hilesiz-maskesiz dertleşelim seninle
Zaten bıçak çekiyor her gece bana hatıralar
Sıkıştırıp beni bir köşeye
Ya o'nu bul
Ya da bizi rahat bırak diye

Ah agop ah
Buzları da kadehime değil yüreğime dök bu gece
İçim yanıyor içim
Benzine bulanmış fitil gibiyim
Gözlerimin musluğunu bir açsam
Gözyaşlarım beni boğacak
Boşver sigarayı tütünü Agop
Son kibriti üstüme çak
Gönlümce yanayım bu gece
Oldu olacak
Oy dibi delik dünya oy
Nasıl da harcıyoruz gençliğimizi? 
Nasıl da can çekişiyor umutlarımız? 
Oysa
Kan ter içinde taşıdık biz ne ayrılıkları
Kitabını yazdık biz ne yanlızlıkların
Ne fotoğraflarını çektik bir bilsen Agop
O yüzsüz suratların
Anlayacağın ne acılar çakmiş
Ne günler görmüşüz
Sözde yaşamak diyorlar buna Agop yaşamak
Yaşamak buysa biz çoktan ölmüşüz! 
Gel gör ki ağlayanımız yok...
Anlamadım gitti be Agop
Sevgili çok da bu alemde
Niye bir dostumuz yok? 
Niye hiç dostumuz yok? 
Ahh Agop Ahhh!
<end>

<start>
Güldüm ağlattılar!
Sevdim aldattılar!
Sarıldım Bıraktılar!
Sağolsun dostlar, sevenler, sevilenler
Beni zorla şair yaptılar...
(İstanbul,22/02/2001)
<end>

<start>
Aramızda dağlar var
Aramızda uçurumlar
Yaklaşma yanılırsın
Ben öldüğümü bilirim
Sen yaşadığını sanırsın
Kendini bilmeden daha
Beni tanıyamazsın...
Günlerim ateşe gebe
Gecelerim sancılı
Varamadık sabaha
Ben bir yumak düğüm düğüm
Sen karmaşık bir kördüğüm
Kendini çözmeden daha
Beni anlayamazsın...
<end>

<start>
Kimbilir ne kadar güzelsin bugün
Benden uzaklarda doğum gününde
Hatırla ne kadar mutluyduk canım
Seninle geçen yıl doğum gününde
Kim derdi sonu bu öyle bir aşkın
Belki kurumuştur çoktan gözyaşın
Kutlu olsun sana bu yeni yaşın
Bana da sensizlik doğum gününde
Benim için bir mum yaktın mı bilmem
Camlardan yollara baktın mı bilmem
Ah burada olsa dedin mi bilmem
Yoksa unuttun mu doğum gününde
Kimbilir kiminle kesildi pasta
Bir dilim düşmez mi bu eski dosta
Sen sevinç içinde ben ise yasta
Senden uzaklarda doğum gününde
Elbette kuş olup gelmek isterdim
Ben de yanağından öpmek isterdim
Seni bir kez daha görmek isterdim
Alkışlar içinde doğum gününde
<end>

<start>
Sen hayatımın en vazgeçilmez aşkı
Sen uğrunda en çıldırdığım esmer
Sen yolunda savaşlar verdiğim sevdam
Sen uğrunda ölümlere gidip geldiğim
Sen beklediğim
Sen özlediğim
Sen gizlediğim...
Güneş doğmayı unutabilir
Sabah olmayı
Yağmur yapmayı
Ama ben seni asla...
Çiçekler açmayı unutabilir
Kuşlar uçmayı
Baharlar gelmeyi
Ama ben seni asla...
Ne zaman bir şiir okunsa aklımdasın
Ne zaman bir telefon çalsa karşımdasın
Sen tanrımın en güzel armağanı
Sen hayatımın en gerçek yalanı
Sen bütün huylarımı ezbere bilen
Sen gözyaşlarımı en iyi silen
Sen dünyanın en güzel kadını
Sen yemeğimin tuzu
Yüreğimin buzu
Anasının en güzel kızı
Sen kalbimde en tatlı sızı
Sen bütün varlığımın en sevimli hırsızı
Sen sevdikçe sevilesi
Övdükçe övülesi
Öptükçe öpülesi aşkım...
Sen beni yokluğuyla delirten
varlığıyla yolumu yolundan çeviren
Sevdasıyla beni bir dağ gibi deviren kadun
Bundan böyle senden sorulsun günahlarım
Sende bütün sorularım
Sende bütün cevaplarım
Adam olmuşsam senden
Katil olursam senden
Ben çoktan vazgeçtim kendimden
Ama senden
Asla kadınım
ASLA! ...
<end>

<start>
Aşk bu dünyanın ölçüleriyle açıklanamaz sevgili. O ilkel bir acıdır, yaban bir ağrıdır. Gelir  ve içimizdeki o çok eski bir şeye dokunur. Sonra bir perde açılır ve yolculuk başlar. Bu yolculukta artık para, tarifeler, beklentiler, randevular, taksitler, iş, anneler ve korkular yoktur. Aşkın kendi gerçekliği vardır sevgili. İnsan bir başka ışığa teslim olur...
    Aşkta yarın yoktur sevgili. Zaman ileri doğru değil, içeri, yüreklere, derinlere doğru işlemeye başlar, bilgeleşir. Hiç bilmediği sezgileriyle buluşur. Yükü çok ağırdır, kendiyle buluşmuştur. Hem dışındadır dünyanın, hem de ortasında.
    Hindistan'da Ganj Nehri'nin kıyısında yakılan yoksul adamın hissettikleri de onunladır, yitirdikleri de... Newyork'ta, bir sokakta, o kartondan kulübesinde yaşayan kadının çıplak yalnızlığı da. Her şey onunladır, ona emanettir sanki, ama o, çıldırtıcı bir yalnızlık içindedir yine de...
    Aşkın kültürlü olmakla, bilgili olmakla da ilgisi yoktur sevgili, kanımıza karışan ilkel acı, o yaban ağrıyla hiçbir kitabın yazmadığı hakikatlere daha yakınızdır, inan...
    Kim demişti hatırlamıyorum, aşk varlığın değil, yokluğun acısıdır diye. Belki de bu yüzden ilk gençliğimde, o yoğun aşık olduğum yıllarda, gözüme uyku girmez, dudağımda bir ıslıkla bütün gece şehri, o karanlık, o hüzünlü sokakları dolaşır, insanları uykularından uyandırmak isterdim. Uyanıp, içimde derin bir sızıyla uyanan o derin sancının acısına ortak olsunlar diye...
    Aşk çok eski bir şeydir sevgili. Onun içinden o çileli çocukluğumuz geçer. Sevdiğimiz insanların çocuklukları da... Oradan üvey anneler, eksik babalar, parasız yatılılar geçer. Ve sonra aşk bütün bunları alır, daha da eskilere gider, hep o ilkel acıya, o yaban ağrıya...
    İnsan bazen nedensiz yere umutsuzluğa kapılır. Kimselere veremez sevgisini, kimselere kendini anlatamaz, evlere kapanır... Bazen denizler, kıyılar çeker insanı. İnsan bu kapılmayı anlayamaz, oysa çok eski bir yerde yaşanmasından korkulup vazgeçilmez aşkların sızısıdır bu. Bu sızı, bu yenilgi mevsimlerle yıllarla devredilir başka insanlara... Bir insanın yaptığı bir hatanın tüm insanlara yayılması gibi...
    İşte şimdi biz de sevgili, ya olmadık zamanlarda umutsuzluğa kapılıp, soluğu evlerde alacağız, ya da denizler, kıyılar çekecek bizi. Nasıl biz başkalarının korkaklığını taşıyorsak, başkaları da bizim korkaklığımızı taşıyacak, yenilgimizi, umutsuzluğumuzu...
    Birazdan sabah olacak...
    Para, tarifeler, beklentiler, randevular, taksitler, iş, anneler ve korkular başlayacak... Bunlar varsa ve bizim için geçerliyse aşk yoktur ve hiç olmamıştır sevgili. Birbirimizi kandırmayalım...
    Hadi güne hazırlan. Yaşadıklarımızı unutmaya çalış. Aşk bize güvenip verdiği büyüsünü, sırlarını, cesaretini, bilgeliğini ve o ilkel, o yaban ağrısını geri alacak. Bunlar olurken içimiz bir an çok üşüyecek, sonra geçecek...
    Hadi, oyalanma birazdan yarın olacak...
    Aşkta yarın yoktur sevgili...
<end>

<start>
Sevgim seni yurduna getirdi: 
tuzak ev,dilsiz baba,yenik anne... 
İşte hepsi bu... 
Hayallerini yak,evi ısıt. 
Gideceğin en büyük oda arka odan. 
İçerden sesleri geliyor annenle babanın, 
yanlış ilişkiler ayaklarını yerden kesiyor. 
Artık biliyorsun çarpınca duvara ne kadar 
acıyacağını kalbinin. 
Sevgim seni yurduna getirdi...
Arkadaşların çok uzaklara gitti. 
Sevmeden seviştiler özgürlük adına 
Kaptırmadan kendilerini hiçbir şeye, 
bütün hazları tattılar. 
Sense evinde kaldın, 
acıları gömme töreninde. 
Katı kuralların vardı, 
tutucuydun onlara göre.
Döndüler sonra birer birer 
sana sordular yine de kaderlerini. 
neydi yaşamak, neydi hayatın anlamı...
Bütün yanlış ilişkiler seni yurduna getirdi. 
Artık biliyorsun yere düşünce ne kadar 
acıyacağını kalbinin. 
Sevgim seni yurduna getirdi.
<end>

<start>
Ne zaman yüzüne baksam 
yalnızlığın o mutlu gerilimi
O öksüz göl hızla derinleşir 
biliyorum, acılarım hiç bitmeyecek, bu öyle bir 
yeşil
Ne zaman gözlerinin içine baksam, biliyorum 
ikimizi de aşar, o kapının ardındaki masal 
bense yüreğimin bu hallerinden korkar, kalırım 
bir hız trenine bindirilmiş küçük bir çocuk gibi 
geçip giden yüzlerine bakar kalırım
Ömrün kısalığı çarpar camlara 
ateş hızla yayılır içerilere
Akşam olur, evler dolar boşalır 
acıyla erir, yüzüne aşık çocuk
Ne zaman gözlerinin içine baksam, biliyorum 
İkimizi de aşar, o kapının ardındaki masal
<end>

<start>
Kadın sevdiği adama sorar: ' Neden Ağlıyorsun? ' Adam cevap verir: ' Seni sevemediğim için.'
İşte bu yüzden bir kez daha iyi ki varsın diyorum sana.
Senin de beni sevmeni elbette çok isterim. Belki de inanmayacaksın ama, olmasa da olur. Çünkü yıllarca sevgimin öyle çok düşmanı, öyle çok muhafızı vardı ki, ben seninle onları aştım, inan varolman bile yeterli ve seni seviyor olmak bile büyük bir nimet benim için.
Ve  şunu bil ki bu sevgime asla çoklarının yaptığı gibi yeteneksizliklerimi, kusurlarımı, yalnızlık korkumu, başarısızlıklarımı yüklemiyorum. Eğer öyle olsaydı, yitirmekten ölesiye korkar, seni kör bir tutkuyla sahiplenirdim.
Oysa seni bir dine bağlanır gibi değil, kendi özgürlüğümü sever gibi seviyorum.
<end>

<start>
Telefonlarıma cevap vermeyeceksin…Cevap versen bile, öyle yorgun öyle
isteksiz çıkacak ki sesin, bir küfür gibi…
Sevmeyeceksin beni…Biliyorum bu şehri bana dar edeceksin…
  Çünkü anladın; sevgimden tanıdın beni.O yanık, o hasta bakışımdan…Uçuruma
atlar gibi sevdalanışımdan…
  Sevmek deyince, hemen ardından, ölüm, dememden anladın…
  Anladın ve kardeşini bir kabustan uyandırır gibi çırılçıplak gerçeğe
uyandırdın beni; uyandırdın ve kaçtın… 
  Çünkü sen de benim gibiydin; sen de benim gibi seni sevmeyeni sevdin hep.Sana
acı çektireni…Seni aramayanı, telefonlarına çıkmayanı, çıkınca seninle bir küfür
gibi konuşanı sevdin…Sen de benim gibi seni incitip üzeni sevdin hep.
  Bakışından hissettim bunu, kokundan, dokunuşundan…
  Beni sevmeyecektin biliyorum ama…Ama, öyle susamıştımki kendim gibi birini
sevmeye…Öylesine muhtaçtımki gercekten incitilmeye, gercekten acı
çekmeye, kendim gibi birini özlemeye öylesine muhtaçtım ki, seni tanır tanımaz
çözüldüm…
  Sana da olmuştur…Öylesine susamışsındır ki sevilmeye, kendin gibi birini
bulunca tutamaz kendini, herşeyi, belkide söylenmiycek her şeyi o an, garip bir
telaşla söylersin…
  Hatta söylerken anlarsın, söylememen gereken şeyleri söylediğini
hissedersin, battığını, giderek çıkmaza girdiğini…Ama yine de engelleyemezsin
kendini tutamazsın.
  Aleyhinde olabilecek herşeyi söylersin…Üstelik bunu anladıkca daha da
batırmak istersin kendini…Biraz daha zor duruma düşürmek…
  Daha da kaybetmek, daha da dibe batmak istersin…Sanki bile isteye kendi
mutlulugunu kendi elinle bozmak istersin…Kendinden gizli bir öç alır gibi.
  Sanki hiç mutlu olmak istemiyormuş gibi…Sanki hiç sevilmek istemiyormuş
gibi…
  Bir tür gurur muydu bu? 
  Birgün nasılsa ve hiç olmadık bir anda alınıp kopartılmadan, kendi
ellerimizle onu yok etmek, bizim gibilerin mutluluğuna tahammül edemeyen bu
hayatta, bu hayatın zorba kurallarına bir tür başkaldırmak mıydı? 
  Bir şizofren çocuk tanımıştım bir gün.Tam karşımda
oturuyordu.gencecik, yakışıklı bir çocuktu.Şizofren olduğunu
biliyordu.Biliyordu iyileşemiyeceğini…İki de bir, önce kolunu uzatıp, sonra
avucunu açıyor; Mutluluk avuçlarımdaydı, yakalamıştım ama kaçtı
diyor, kaçtı, derken avuçlarını boşluğa kapatıyordu…
  Hiç unutmuyorum, bu hareketi defalarca yapmıştı…
  Yine hiç unutmuyorum; burjuvalara özenen bir ailede büyüdüm ben.Görgü kitabı
masanın üstünde dururdu hep.
  Annem o kitabı defalarca ezberletirdi bize.Yemeğe nasıl oturulacak..çorba
nasıl içilir? Kaşık nerede, çatal nerede durmalı…Balık nasıl yenir? Peçete nasıl
katlanır…Sinemada nasıl oturulur…
  Ben de eskiden senin gibi saftım.İnanırdım bu dünyada bile şölenler
olacağına…Bu dünyada anne, baba, kardeşler, bir sofrada lekesiz bir mutluluk
yaşayabilirler diye inanırdım…O kasvetli görgü kuralları kitabına rağmen
inanırdım…
  Önce dilediğim gibi başlardı herşey.Herkes bir arada, sonsuz mutlu gibi…Sonra
birden hiç beklenmedik bişey olur, biri ağlayarak odaya kaçardı…İçerden, arka
odadan, ağlamaklı, sonsuz küskün sesler gelirdi; bıktım artık, bıktım, usandım
hepinizden, gideceğim buralardan, yetti artık! …
  Ben de senin gibi saftım o zamanlar…Gidilecek neresi var dı ki derdim…İşte
hep birlikteyiz…Alemi var mı bu mutluluğu bozmanın? …
  Sonraları çok sonraları anladım.Meğer biz, bizim aile, herkes, tesadüfen bir
araya gelmişiz tesadüften de öte…Biz…bizim aile, herkes, aslında hiç
istemeden, nedeni bilinmeyen bir zorunluluk sonucu bir araya gelmişiz…
  Aslında biz bir araya gelmemek için yaratılmışız.
  Hayatın en büyük yanlışıymış bizim bir arada olmamız! …
  Evet cok geç anladım…
  Bıraktım lekesiz mutlulukları; ben kavgasız, üzüntüsüz bir pazar sofrası
özlerken, aslında herkes…annem, babam, kardeşim o evden uzaklara, hiç dönmemek
üzere çok uzaklara gitmek istiyormuş…
  Dünyanın en mutsuz otogarı…Dünyanın en imkansız istasyonuydu bizim
evimiz…Yıllarca uzaklara, cok uzaklara gitmek isteyip, bir türlü gidemeyenlerin
sonsuz bekleme durağıydı bizim evimiz…
  İşte bu yüzden sevmek benim için bir tutsaklıktı, tuzaktı böylesi sevip
bağlanmak.Uzaklara cok uzaklara gitmek isteyenleri engellemekti.
  Sevgi yüzünden bizim ailedeki hiç kimse istediği yere
gidemiyordu…Birbirimize duyduğumuz sevgi, aynı zamanda bizi birbirimize düşman
ediyordu…
  Hem biz, bizim aile…Güneşli bir günde ansızın başlayan sağanak yağmurlar
gibiydik…
  Bu yüzden hep hırçın, hüzünlü, kırgındık…
 Bu yüzdendi, her şeyi, çok iyi gidiyor sanırken, içimizde yükselmesine bir türlü
engel olamadığımız o felaket duygusu…
  Anlamıştım senin ailen de böyleydi…
  Üstelik öyle severlerdi ki sizi, birgün hiç olmadık bir anda, aslında
istenmeyen çocuklar olduğunuzu söylerlerdi size! …
  Sana ya da kardeşine…Tesadüfen dünyaya geldiğinizi…Beklenmedik bir misafir
olduğunuzu! …Aksi gibi, istikbaliniz için hiçbir şeyi esirgemediklerini
söyledikten sonra söylerlerdi böyle sıradan şeyleri! …
  Sizin için…Senin için hiçbir fedakarlıktan kaçınmadıklarını söyledikten
sonra…
  Senin de ailen benimki gibiydi…Güneşli bir günde ansızın başlayan sağanak
yağmurlar  gibiydi…Bu yüzden sen de benim gibi böyle hırçın, hüzünlü, kırgınsın
her şeye…
  Yıllar önce tanıdığım o şizofren çocuk gibi; tam mutluluğu yakalamışken
kaybetmiş gibisin hep…
  Ben beni istediğim gibi sevmemiş olan annemin hayaletini arıyorum imkansız
kadınlarda…
  Sen, seni istediğin gibi sevmemiş olan babanın hayaletini arıyorsun imkansız
erkeklerde…
  Biliyorum ne ben o kadını bulacağım ne de sen o erkeği bulacaksın…
  Ve ne acı ki, hep bizi sevmemiş olanları seveceğiz ikimizde…Ne acıki, hep bizi
incitip üzenlere bağlanacağız…Telefonlarımıza çıkmayanlara… Çıksa bile küfür
gibi konuşanlara sevdalanacağız…
  Bizden bir çift güzel laf esirgeyenleri özleyecegiz…
  Ölesiye, amansız seveceğiz onları…
  Biliyorum, bu yüzden odan böyle…Güncelerin ortalık yerde…Kitapların
orada, burada…Anıların saçılmış ortalık yere…Her şeyin darmadağın…
  Biliyorum bu yüzden düzenden, adı düzen olan her şeyden nefret ediyorsun…Sen
de benim gibi; toparlayıp da ne yapacağım, düzenli olunca ne olacak; sonunda bir
gün biri gelip her şeyi, biriktirdiğim, düzenlediğim, üzerine özenle titrediğim
her şeyi daha önce hep olduğu gibi hiç beklemediğim bir anda savurup, bozup
gitmeyecek mi, diye düşünüyorsun…
  Biliyorum, sen benim için hiç bir zaman ulaşamayacağım annemin
hayaletisin…Ailemdeki insanlar gibisin çok duygusal çok güçlü, çok yaralı…
  Onlar da senin gibi seninkiler gibiydi…Aklı başında, mazbut insan rolünü
oynamaktan ve ertelenmiş düşleri yüzünden yorgun düşmüş, yarı çılgınlardı…Hepsi
yanlış evde ve yanlış bir yerde yaşadıklarını söylerlerdi…Düşleri çok
garipti…En kısa yolculuk bile onları yorduğu halde; okyanusları aşmayı ve başka
kıtalara gitmeyi düşlerlerdi…
  Yine aradım seni, yoksun…bulsam, benimle küfür gibi konuşacaksın…
  Bir kere çözüldüm sana…Bir kere sana senin gibi olduğumu hissettirdim…
  Oysa baştan beri biliyordum; sen.seni sevmeyenleri seversin.Tıpkı benim
gibi…
  Ama öyle özledim ki benim gibi birini sevmeyi…Öyle özledimki kendim gibi
biri tarafından incitilmeyi, üzülmeyi…
  Yine aradım seni yoksun…Beni de birileri arıyor…Beni de kendi gibi birini
sevmeyi özleyenler arıyor…Kendi gibi biri tarafından incitilmeyi, üzülmeyi
özleyen birileri arıyor.
  Hiç cevap vermiyorum…BEN SENİ İSTİYORUM, SENİ ARIYORUM…
  Kayıtsızlığınla beni yok ediyorsun, geride sen kalıyorsun.Ama seni de biri
yok ediyor…
  Aslında bu oyunda herkes birbirini yok ediyor…
  Ben birilerini, o birileri başkalarını.Sen beni…Seni bir başkası…
  Hem çok iyi biliyorum; beni sevsen bile hiç kapanmayacak bu yaram…Seni biri
sevse de hiç kapanmayacak bu yaran…
  Hiç kapanmayacak! …Avuçların hep boşluğa kapanacak.Tıpkı o şizofren genç
gibi…
<end>

<start>
seni asla lekeleyemem,çünkü
en derinimdesin
buluşmak  için çırpındığım o ta içimde.
seni asla lekeleyemem,çünkü
günlük,basit,sıradan hayatımda yoksun
yasakların geri çekildiği,
korkunun sustuğu
o saf anlarda beliriyor kalbin...kalbime...
<end>

<start>
Yakınlaştıkça kaybolan
bir kente dönüşürdün
Keşfedilmezim olurdun
içinde yolculuk etsem de...
Günahkar mevsimimdin.
Hiç umut yoktu sende
o yüzden vazgeçilmezdin,
vazgeçilmezimdin...
<end>

<start>
Öyle bir tutkuluydun ki hayata başlarken…
Şimdiyse küçücük bir çiçek teselli ediyor seni…
Aradaki o büyük boşluğun adı, 
Aşk olsa gerek…
<end>

<start>
Artık daha fazla böyle yaşayamazdı. İçindeki o sadece ve sadece kendisine ait olan özü ortaya çıkarmak ve onu yaşatmak istiyordu. Çünkü böyle, birden fazla ve kendisinin olmayan ve gerçek mi sahte mi olduğunun ayırdına varamadığı kişilikleri taşıyordu, sıkıntılı bir yük gibi... Peki, gerçek ve sadece ona ait bir özü var mıydı onun? Varsa neredeydi ve kimdi o? Öylesine çok maske kullanmış, öylesine çok değişik kalıplara girmiş, şekil değiştirmek zorunda kalmıştı ki, gerçek niteliğini yitirmiş olarak duruyordu. Belki de hiç olmadığı korkusuna kapılıyordu arada bir. Sık sık o gerçek özünü bulabilmek, ona ulaşabilmek için eve kapanıyor, günlerce hiçbir arkadaşını, yakınını aramıyordu. Kendisine yeni bir koza örmeliydi ve gerçek özünü bulduğunu sanıp, 'artık insanların içine çıkabilirim, onları gerçek kişiliğimle görüp, hissedebilirim' diye düşünüyor, yanlarına sevgi ve hasretle koşuyor, ama biraz konuştuktan sonra, konuşmanın yine kendisine ait bir öz olmadığını görüyordu. Bir başkasıydı sanki o. Ya da kimseye ait olmayan birinin özüydü taşıdığı. Unutulmuş, tesadüfen bulunmuş ya da korkudan, kaygıdan alelacele oluşturulmuş yapma bir şeydi. O ânı kotarması için, ilişkileri geçiştirebilmek, kendini orada o an için var edebilmek için yarattığı sahte bir kişilikti sanki...
Bu yüzden arkadaşlarına dostlarına sevgiyle, umutla koşar, sonra da yapma kişiliğinin yarattığı sıkıntı, tatsızlık, boşluk belli belirsiz bir kasvet duygusuyla yeniden gerçek özünü bulmak için evine, odasına dönerdi. Yine olmamıştı. İçindeki o gerçek öz, eğer bir ara var olmuşsa onu belki de sonsuza kadar terk etmiş, onu böyle öksüz, hep doyumsuz, geçicilik ve kenarda kalmış olma duygularıyla bırakmıştı. Bu hep geçicilik duygusuna, şu anlamsızlık duygusuna daha fazla dayanamazdı. Bir gün gerçek kendisiyle buluşacaktı. Bu tutkuyla bekleyiş, ona geçmişte bir ara, belki çok kısa bir süre bu özle birlikte yaşadığı inancını veriyordu. 'O vardı ki ben onu böylesine çok özlüyorum' diyordu... Şimdiyse 'binlerce hiç kimseydi'. Tek başına bile değildi. Çünkü tek başına olmak bir sağlam varoluştu ve bakım isteyen bir şeydi. 'Tek başınalık bir şans'tı.
Yalnız bile olamadığı, bir hiç kimse olduğu için bu yüzden kim gerçek dostu, kim düşmanı, kim onu seven, kim katili, asla içtenlikle anlayamıyordu, algılayamıyordu. İşte bu yüzden onu gerçekten sevenleri göremiyor, onu pek de ciddiye almayanlara çok yakınlık duyduğunu sanıyordu. Çoğu kez sevgisinden ve nefretinden emin olamadığı için hep endişeler ve kaygılar içinde ve güvensizlik duygularıyla yaşıyordu.
Hep bir doyum arıyor, ama yine hep açlık hissediyordu. Kahramanlık yapmak, cesur serüvenler yaşamak istiyor, ama korkuları buna izin vermiyordu. Hep o sahte kimliklerinin tümünden kurtulup çılgın ve başıboş bir aşk yaşamak istiyor, sonunda güvenli, ancak sıkıntılı, coşkusuz, tekdüze ilişkilere saplanıp kalıyordu...
<end>

<start>
Kalplerinde aşk işaretiyle doğar kimileri... Yeryüzüne gönül indiremez onlar... Hayatı ve insanları anlarlar,hayata ve insanlara merhamet duyarlar,ama hayatın ve onun içindeki insanların yaşadıkları gibi yaşamazlar. 
   Aşk işareti ile doğanlar yaşarken dünyaya talip olmazlar...Bilirler ki ne isteseler,neyi ansalar,ne kazansalar aşkın dışında hiçbir şey avutmaz onları,teselli etmez...Gönüllü sürgündür onlar...Gizliden gizliye hissederler bunu...Sonsuz bir ışıktan kopup gelmişlerdir geldikleri yere...Kopup geldikleri ışığa inançları ne kadar büyükse,içlerinde ki acı da o kadar derindir...Bu acı hatırlatır onlara kopup geldikleri yeri...Bu acı hatırlatır onlara kim olduklarını ve niye varolduklarını... 
   Kalplerinde aşk işaretiyle doğsa da bazı günler yorulur insan karşılıksız sevgilerinden...Yorulur kendisini anlatamamaktan...Sevgilim der,sevgilim der,ama,sevgilim dediği yanında değildir,bilir...Bazı günler insan soluksuz kalır,içindeki sevgili olmasa bile karşısındakine deliler gibi sarılır...O olmadığını bile bile sonsuz bir umutsuzlukla sarılır...İnsan soluksuz kalmaya görsün,sevgili diye bütün yanlışlarına,bütün kaçışlarına,kendine yaptığı ihanetlere sarılır...İnsan bir kere içindeki aşktan umudunu kesmeye görsün,her şey olmak,her yere yetişmek için bu hayat düşer...Her şey olduğunu,her yere yetiştiğini sandığı anda,ortada kendisi yoktur artık...Kaybolmuşluğa çok yakındır...Kopup geldiği ışığa inancı azalmıştır...Daha az acı çekiyordur artık...Ama daha mutsuzdur eskisinden....Daha mutsuzdur,o ışığı acı çekerek özlediği günlerden... 
   Soluksuz kaldığım kendime bile sakladığım günlerden bir gündü...Kaybolmuşluğa yakındım...İçimdeki acı hızla eksiliyordu...Işık soluyordu,soluyordu tıpkı sesim gibi...Soluyordu içimdeki aşk işareti gibi...Öylesine kaybolmuştum ki bulamıyordum artık içimde neyi yitirdiğimi,neyi kirlettiğimi...Öyle uzaklaşmıştım ki kendimden,kendimi bulmak için birine ihtiyacım vardı... 
   Onunla nerede ve nasıl tanıştığımız önemli değil....Gerçekten değil...Kaybolmuş insanlar birbirini çabuk buluyor....Umutsuzluk umutsuzluğu çağırıyor... 
   Konuşmaya susamıştık...Sanki ikimizde dilini,kültürünü bilmediğimiz uzak ülkelerden henüz dönmüş gibiydik bu ülkeye...Oysa böyle bir şey yoktu...Hep buradaydık...Hep o ışığımızdan kaybolduğumuz yerde...O ışığı orada bırakıp bu dünyaya,bu hayata gönül indirdiğimiz,her şey ve her yerde olduğumuzu sandığımız yerde...Hep o soluksuz kaldığımız yerde...Daha vakit var,o ışığa sonra dönerim, dediğimiz bu  yerdeydik ikimizde... 
   Belki aynı gece,belki yıllar boyunca konuştuğumuz yerden bana geldik...susuz ve yorgun...Yaşamaya köpekler gibi aç,ama ölüme dünden razı... 
   Bana geldik...Belki içimizdeki acıyı avutur,koptuğumuz ışığı ikna eder,biraz olsun hiç yaşamamış,hiçbir şey bilmiyormuş gibi yapar,içimizden bir ömür çalar,yitirdiğimiz ve anlayamadığımız ne varsa uzakta bırakır,buradan,bu hayattan yolumuza devam ederiz,sanmaya geldik... 
   İçtik,şımardık,ağladık,hayatı özledik,çığlık attık;ardımızda bıraktığımız ve bir kez olsun sahiden dönüp bakmadığımız onca kırıl kalp,onca vazgeçiş,onca erteleyiş,onca unutuş bir gecede bağışlanır sandık... 
   Ama olmadı...Bunu ilk ve son kez sevişirken anladık...Birbirimizin çıplak bedenlerine  dokunduğumuzda...Aynı anda,belki de peş peşe,derinden,çok derinden öksüz kalan bir çocuk gibi kesik kesik ağlamaya başladık...Engel olmaya çalışsak da,yine de kahredici bir hoşluğu vardı bu ağlayışın içimizde...Bu hayatta sevgili olarak birlikte gidecek bir yerimiz yoktu...Geçmişimiz bizi geri çağırıyordu...Gidecek bir yerimiz yoktu,ama kaybolmamıştık...Bu yüzden kahredici bir boşluğu vardı göz yaşlarımızın... 
   Sonra sabah oldu...Sonra acı ve özlemin yerini utangaç bir boşluk aldı...Bütün o eksik hazların yerini derin bir suçluluk duygusu aldı... 
   Sonra o gitti,yaramda hiç unutamayacağım bir ürperti bırakarak gitti...Yaram ki,kimse onun kadar beni anlayamaz,yaram ki onun kadar kimse beni sevemez...Gözlerimden çok içimdeki yaramı sevdim ben...Çünkü ondan başka kimse bana beni gösteremedi...Herkese,ama herkese yalan söyledim,ama bir tek o biliyordu hepsini...Bir tek o gördü beni kendimi aldatırken...Onu unutmaya çok çalıştım...Yok saymaya...Hayat diye içine girmediğim akvaryum kalmadı...Her mevsim mutluluk modaydı...O akvaryumların içinde mutluymuşum gibi yaptım...Yaramı unutup herkes ne yapıyorsa onu yapmaya çalıştım...Akvaryumun içinde,herkes gibi camların dışında bir yeri özledim...Bana ait olmayan bir hayatta,hiçbir ortak yanım olmayan insanlarla akvaryumun dışını özledim...Yaramı unutup,neyi özlediklerini bilmeyen insanların özleyişlerini sevdim...Bilmiyorum,belki bunu da kendi yaramı unutmak içim yaptım hep...Anladım ki,nereye gitsem sonunda yarama dönüyorum...Ne yapsam,ne etsem döndüğüm tek yer yine o eski kalbim...Bütün o oyunlardan bana kalan o eski yadigar...Ne kadar sevse de insan,tükenip,yorulduğu bir saat var...Herkesin bencil bir ömrü var...İşte en çok o zaman hatırlarım o eski kalbimi,onca insana kendimden öç alırcasına dağıttığım kalbimi,çok sevdiğim bir yabancı gibi hatırlarım...Mahcup bir özlemle çağırırım onu dağıttığım yerlerden;hayatlardan,yorgun ve bencil sevgilerden... Utanarak...Sanki kendi kalbimi geri çağırmak bir suçmuş gibi çağırırım...Güzellik ve soyluluk saklıdır o kalpte...Kalbimdeki kimsesiz kalmış güzelliğe ve soyluluğa vurgunumdur ben...Onu her arzulayışımda karşıma Tanrı çıkar...Beni böyle eksik,böyle yarım,böyle susuz,böyle bir başına O bırakmıştır...Tanrı vardır ve benim bu sonsuz susuzluğum ondandır... 
   Bu susuzluğu hissettiğim andan beridir hayattan korkmamayı öğrendim...Kime dokunsam Tanrı’ya sonsuz bir yakarış;kime dokunsam o büyük kopuşun sancısıydı;kime dokunsam kendimdeki ilk ağrıya dokunuş gibiydi...Kime dokunsam eksik,ve yanlış bir Tanrı’ya dokunmak gibiydi... 
   Tanrı’yı unutmak,içimdeki aşkı unutmak gibidir bazen...Böyle zamanlarda kalkıp giden her şeyin peşine takılırım...Bütün zamanların,bütün trenlerin,bütün vaatlerin ve hızların arkasından giderim...Farklı olmak adına,kendim olmak adına,herkes gibi olmak adına koşarım giden her şeyin ardından...İçimdeki Tanrı’yı,içimdeki aşkı soluksuz,kimsesiz bırakarak koşarak giderim her şeyin ardından...Kendimi hatırlamamak için her anımı,her dakikamı tıka basa bu hayatla doldururum...içimdeki aşkı,içimdeki susuzluğu unutabilmek için bir projeye,bir yaz boz tahtasına dönüştürürüm kendimi...Her yerde ve herkesle olmak için kendimi boşlukta bir yerde yeniden yaratmaya çalışırım...Herkesle ve her yerde olmak için,beni her yere bir an önce yetişmek için,kendime bana ait olmayan bir kalp,bir yüz alıp kimsenin  bilmediği,uğramadığı bir boşluğa yerleşirim...Herkes ve her şey olmaz için,beni çağırdıkları her yerde olmak için bu boşlukta yaşadım kimsesiz,bu boşlukta yüzüme çarpan kapılar,bu boşlukta hızlandıkça geciktiğim,bu boşlukta çırpındıkça yitirdiğim her şey bana aşksız geçen yıllarımı hatırlatır...Bana Tanrı’sız ömrümü,yüzümden yoksun geçen anlarımı hatırlatır...Böyle zamanlarda defalarca çiğneyip geçerim kendimi...Verdiğim sözleri,ettiğim yeminleri...Atarım kendimi herkesin ortasına...Gizlerimi atarım hoyrat gözlerin önüne...Önce ben başlarım kendimi yağmalamaya...O güvenmediğim hayatı ve zamanı yanıma alarak gizlediğim ne varsa ortaya dökerek...Öç alırcasına kendimden...Dökerim her şeyi ortaya...Herkesin kendinden kurtulmak için kışkırttığı yurtsuz ve kimsesiz bir gece için... 
   Böylesi gecelerde herkes o eski yarasına haksızlık etmiştir;böylesi gecelerin sabahında herkes ezbere ve çabuk çabuk konuşur ve kimse kimsenin gözlerine korkusuzca bakmaz...Herkes bir an önce,eksik ve yanlış da olsa bir gece önceki ömrüne dönmek ister...Herkes susuz bıraktığı o eski kalbine dönmek ister... 
   Bunları bilince,bunları hissederek yaşayınca kimseye kızamıyor insan...Öfke dönüp dolaşıp geliyor yine içte patlıyor...İçimde patlıyor...Çünkü kime kızıp,kimi lanetlesem en sonunda onu içimde buluyorum...Suçladığım herkeste biraz ben varım...Kimi yargılasam elimde kanı var...Kime bağlansam onda haksızlık ettiğim ömrüm ,susuz bıraktığım Tanrı’m var...Kime koşup sarılsam onda kolları bağlı erdemim var...Başkalarını yargıladıkça kendini tutsak eden,başkalarını küçümsedikçe küçülen sevgim var...Oysa ne yapsam o yurtsuz gecem,susuz bıraktığım aşkım beni hiç unutmaz...Sorar hesabını...Defalarca gidip gelerek ömrümden,kimlerdi,diye sorar o kanayan yüz bana,kimdi bütün gece onda yargıladıkların...İtildiğim ve sığındığım yüzümden tek bir yanıt çıkar,tek bir ses...O ses der ki,bütün gece yargıladıkların aslında sensin...Bilirsin ki o ıssız gecede bunu sana söyleyen senin sesindir...Sahibini ancak bu ıssız gecede bulmuştur...İçinde soluksuz bıraktığın Tanrı’nın sesi,içinde öyle kimsesiz,öyle kanlar içinde bıraktığın sahipsiz yüzünün sesidir...Ne olur sus ve öfkelenme der bu ses bana...Boyun eğ bu sese...Kabullen onu...Bir kez olsun kendi sesinin önünde eğil der...Bir kez olsun kulak ver ona...Kulak ver ona,onun neleri yitirdiğini,neleri sonsuza dek kaybettiğini bir kez olsun anların ağzından duy...Yüzünden akan kanı bir kez olsun öp...Sadece gözyaşı değil onlar...Dokun onlara,dokun kendi kanına,yitirdiğin ve özlemini çektiğin her şeyi kendi kanında bulacaksın...Orada bütün yargıladıkların var...Orada reddettiğin bütün ömrün var...Bu hayattan tiksinip lanetlediğin ne varsa,hepsi kanında saklı...Seni terk edip ihmal edenler,seni bir türlü anlamak istemeyenler,seni yargılayıp dışarıda bırakanlar orada...Orada,seni deliler gibi sevenler ve senin içine bir türlü giremeyenler...Ne olur bir kes olsun onca insana dağıttığın kendini geriye çağır...Ne olur bir kez olsun anla,ömründen daha uzağa gidemezsin...Onca yıl susuz bıraktığın Tanrı’ndan daha uzağa gidemezsin...Ne olur anla,onca yıl kimsesiz bıraktığın yüzünden daha uzağa gidemezsin...Ne olur bir kez olsun anla,yarını yok sayarak hiçbir yere gidemezsin... 
   Yaşamak ne ki,hem kendini,hem sevdiklerini durmaksızın kimsesiz bırakmak değil?..Yaşamak yüzünü onca yemine rağmen ortada bırakmak değil mi?Yaşamak  her gittiğin yerde bıraktığın yüzleri kanayarak özlemek değil mi?.. 
   Yaşamak,içindeki o sonsuz ve tesellisiz acının tesellisini bu hayatta aramak değil mi?.. 
   Bu hayatın ne yengisi,ne yenilgisi teselli etti beni...Ne zaman kazandım,ne zaman,artık kurtuldum,desem,daha derin bir boşluk açıldı önüme...Bu hayatın kurallarıyla ne zaman çıksam yola,kazandıkça kaybettim,yükseldikçe alçaldım...Ne aklımdan kurtuldum,ne delirdim... 
   İçimdeki erdem öylesine soluksuz kalmıştı ki,ne zaman aşkın bir güzellik görsem ertelediğim hayatım gelirdi aklıma...İçimdeki erdemi suç ve günahla sınamaya geç başlamıştım çünkü... 
   Çünkü ne zaman yasadışı bir gece yaşasam anlamsızca ve kimsesiz bir ağlayış gelirdi içimden... 
   Ne zaman beni bana hissettiren birine sarılsam;çok uzaktan,çok eski bir duygu bana rağmen,bana inat yanımdan geçip giderdi...Kimi sevsem hiç olmadığı kadar yalnızlaşırdı...Kimi sevsem bütün o yanlış hayatım gizlendiği yerden çıkıp gelirdi...Kimi anlamaya çalışsam hayatımın boşluğu çarpardı yüzüme...Kime elimi uzatsam o unutulmuş ömrümle karşılaşırdım... 
   Kendimi daha fazla ne kadar tüketebilirdim...Kime sarılsam verip de tutamadığım sözler çıkardı karşıma... 
   İnsan her sabah doğan güneşten utanır...İnsan er ya da geç gelen mevsimlerden utanır... 
   İnsan onca yıl susuz bıraktığı Tanrı’sından utanır... 
   İnsan bunca işarete,bunca özleme rağmen bir türlü gidemediği yerden utanır... 
   İnsan yalan bir hayattan onca yıl bir kurtuluş beklediğine utanır...
<end>

<start>
Eski bir Turkce kitabinda
rastladim sana.
Sirtin pencereye donuktu,
odan kararmak uzereydi,
usulca one dusmustu basin
yorgun bir dusu tasiyordun omuzlarinda.
Birini bekliyordun,
kendini bekler gibi...
Ne zaman askin adi gecse
sen gelirsin aklima...
Sirtin pencereye donuk,
basin one dusmus,
bir inanc titresir, yarali, yorgun omuzlarinda
Ne zaman adin gecse
eski bir Turkce kitabinda
ask kararmak uzeredir odanda...
<end>

<start>
Senin sana rağmen bir yüzün var
Herkesin ilk aşkına benzeyen
Beklemek kadar acı , anlamak kadar zor
Nedensiz ölümlerin suskunluğu gibi
Yok karşılığı yüzünün
Senin sana rağmen bir yüzün var 
Herkesin ilk aşkına benzeyen
Yaklaştıkça imkansız uçurumlar
Nedensiz hayatların o büyük acısı gibi
Yok karşılığı yüzünün
<end>

<start>
Çocukluğumun bahçesiydin sen
Bütün bilinen mutluluklardan uzakta, 
O sarışın akşam üstlerinde, 
Istırabın eşiğinde…
Nefesim sıkıştığında seni sevmekten
Ömrümü okurdum o acı neşede, 
Boşalırdı ağzımdan o kanlı nefes
Sonra çok özlendiği için acımasızca talan edilen
Her baharda dönerdim oraya…
O sarışın akşamüstleri
Hiç gitmediğim uzaklardan döndüğüm yer olurdu…
Bilinen bütün mutluluklardan uzakta
Kalırdım orada, 
Kalırdım çocukluğumun bahçesinde, 
Aşktan nefes alamadığım o yerde…
<end>

<start>
aynaya bakma sakın
ve saçlarına dokunma.
Rüzgara sesin
Geceye kokun düşmesin.
Sen bu bahar bir başka düşe gir
daha sığ ırmakların olsun
ve açık mavi denizin
beni unuttuğun anılarına sar
ki başka sızılara bulanayım.
<end>

<start>
Üç yiğit asker, beş fakir gerilla daha öldü
Sevgilimin adı kalaşnikof
En uzun ömürlü aşkımızın
Üç yiğit gerilla, beş fakir asker
Efendiler çok yaşamanızı istemiyor
Çiçekler, kediler, bisikletler
Sizden daha uzun ömürlü
Sevgilimin adı kalaşnikof
En uzun ömürlüsü aşkımızın
<end>

<start>
Anlaşmak diye birşey yoktur aslında
dillerin ve yüzlerin altında başıboş zamanlar 
dolaşır
sokaklarda bir kıç,bir penis,bir çocuk-köpek gibi
dolaştığım zamanlar
varlığımı koruyabilmek için
masaların altında ellerimi, ayaklarımı
parçaladığım 
zamanlar
Zamanlar haindir,zamanlar muhbir
İki karanlık orman birbiriyle anlaşsa ne olur,
anlaşmasa
Güvenmek diye birşey yoktur aslında
dillerin ve yüzlerin altında başıboş korkular 
dolaşır
bense korkumu ölümümün altına sakladım
hep
korkumun kokusunu aldılar
kaçtım kovaladılar
İki karanlık orman birbirine güvense ne olur,
güvenmese
Sevmek diye birşey yoktur aslında
dillerin ve yüzlerin altında başıboş yalnızlıklar
dolaşır
uydurulmuş anılar,sahte öyküler,hiç
kullanmadığım
yerlerimi bıraktım onlar
yine de son kapıma dayandılar
kapının ardı karanlık deniz 
denizde masum,tetikteki sızım,son inancım
gördüler onu
Artık şimdi o karanlık denizde
'binlerce hiçkimseyim'
İki karanlık orman birbirini sevse ne olur,
sevmese
<end>

<start>
Gözlerini eksik yaşanmış bir bahar gibi kullan
gülüşünü as intihar koğuşlarına
çelimsiz ruhlarda erken yağmurlar biriktir
nasılsa taşra hep hazırdır aşka
Üzülme, sakın dönme kendine
tesellisi ol cehennemin
cehennemin son meleği ol
Gözlerini eksik yaşanmış bir bahar gibi kullan
gülüşünü as intihar koğuşlarına
çelimsiz ruhlarda erken yağmurlar biriktir
Nasılsa taşra hep hazırdır aşka
<end>

<start>
Usul usul azalıyordu sevgisi,kalbi
soğuyordu...
Aynı masada,yanyana oturuyorduk,ellerinden tutuyordum...Akıntıya kapılmış bir çiçek gibi bilmediğim,bilmediği uzaklıklara doğru gidiyordu...Öyle acı çekiyordu ki sevgisinin azalmasından...Seni artık özlemiyorum,eskisi gibi içimi acıtmıyorsun,bu benim için ne büyük acı biliyormusun,derken sesi titriyordu.
Dalından kopmuş bir çiçek gibi unutuluş denizinde usul usul sürükleniyordu...Sevgimiz yurtsuz kalmıştı şimdi...
Can çekişen bir hastayı ölümüne hazırlar gibi,
nefesimi tutmuş saçını okşuyordum durmadan...
Sevgisi,yaralanmış çocukluğumuzu ve dünyayı
değiştirmeye yetmemişti.
Hayal kanatları yanmış sevgisini öksüz kalan sevgime kattım.Sevgisi biterken gözlerime son bir
kere baktı.İnanmıştı çektiğim ıstıraba...
Son anda sarıldı bana:
Hadi,sen de benimle gel,birlikte karışalım
kayboluşa,dedi.
Yapamam,dedim,istesem de yapamam.Bu
sevginin ömrünü beklemeliyim...
Bu sevginin beni götürdüğü yere kadar
gitmeliyim...
İçimde sırrın,kimseye benzemezliğin
sızısı,yarım kalan yolculuğun aşk yüzlü
çocuğu var...
Sevgisi soğurken son tesellisi,son kıskançlığı,son
umudu bu olmuştu...
<end>

<start>
Çocuk fahişe
şehvetin aynasında
kutsal masalını arıyor
yüzündeki sahipsiz spermler
çocukluğundaki ilahilerin serinliğini taşıyor
Yaşı yok fahişe
günahın içinde erdemi görüyor
yokluğa düşe düşe
ruhunun hallerini ezberliyor
Sevgili Anne... Çocuk fahişe
tahta kapısından çıktığı
bahçesine geri dönüyor
birbirine karışıyor şimdi
ayla güneş, sonra yıldızlar...
peki, bu melek kahkahasını kim atıyor?
<end>

<start>
Hayat soğuk, yağmurlu ve vurdumduymaz bir İstanbul gecesiydi... Ve gece yağan yağmur hep ürkütürdü beni. Yağmur değil yalnızlığımdı pencereleri damla damla yalayan, yıllarımı dolduran sensizlikti... Hep bir yanı yarımlık, hep senden uzaktalık, hayattaki tek 'kimse'mden yoksunluk, yani kimsesizlikti. Bir kavuşma mucizesine inanma yolunda harcanmış bir hayatın ansızın sonuna gelme, ve o mucizeyi yaşayamadan bir başına ölme korkusuydu yağmur…
Yine yağmur yağıyor, yine gece... Yine İstanbul... Ve sen kollarımın arasından sıyrılıp kalkıyorsun yataktan. Nereye gidiyorsun sevgilim?
Sadece sana sarılarak uyuduğumda nefes alabiliyordum. Beni kollarına aldığında, yüzümü masumiyetinin yurduna, o kimsesiz boynuna dayadığımda, kokunu kalbimle soluduğumda... Uykun benim cennetimdi. Çünkü cennet sadece ikimizin olabildiği yerdi benim için. Ne sana aşık kadınlar, ne sevdiklerin, ne geçmişin, ne yarının...Uykunda sadece ikimiz vardık. Aşkıma dar gelen sevgi sözcüklerine ihtiyacım yoktu orada. Sana sevgimi anlatmaya, ispat etmeye ihtiyacım yoktu artık. Aşkımızın kokusuydu sana beni anlatan, sana seni anlatan.... Beni gerçekliğin o soğuk, o köpüklü dalgalarıyla yutan ve alıp alıp senden ötelere savuran hayatın dışındaki tek kaçış tünelimdi uykun.
Önce kolunu çekerdin başımın altından, sonra sırtını dönerdin. Usulca sarılırdım sana arkandan, seninle ya da sensiz geçen yılların hasretiyle... Ardından yavaş yavaş kollarımın arasından sıyrılırdın...Yıllardır taşımaktan yorulmadığım hasretin, tenimden tenime akan o ateş, ağır gelirdi bedenine... Uyuyamıyorum, nefes alamıyorum, lütfen sarılma, derdin... Yatağın bir ucuna sığınmış bedeninden kovulmak, hayatından kovulmak gibiydi benim için. Sığındığım, soluk aldığım tek cennetten kovulmak gibiydi. Beni uykunda terk etmen, gerçek hayatta terk edişinden bile ağır gelirdi. Yanıbaşındaki sensizlik, o rutubetli evimdeki, o baştan ayağa sen olan evimdeki unutulmuşluğumdan çok daha ağır gelirdi.
Seni kaybetme korkusu öyle işlemişti ki hücrelerime...Yataktan doğrulduğun anda bu korkuyla açılırdı gözlerim. Bilinçaltım konuşurdu benim yerime... Su içmek ya da tuvalete gitmek için kalktığın asla aklıma gelmezdi. Gittiğini düşünürdüm yalnızca... O saatte kendi evini terk edip, nereye gidebileceğini sorgulamadan, sadece beni o sonsuz hiçlikte, o en masum rüyada, cennetimizde, uykumuzda bir başına bırakıp, kaybolacağından korkardım. Bana hep aynı soruyu sorduran bu yüzyıllık korkuydu işte: Nereye gidiyorsun sevgilim?
Beni yeniden hayatın içinde, gerçeklerin ortasında bir başına mı bırakıyorsun? Beni yeniden unutuluş sürgünlerine mi gönderiyorsun? Nereye gidiyorsun sevgilim?
Oysa seni uyutmayan içindeki o yangınlı hesaplaşmaydı. Gece iner, aşıklar, yüzler, bedenler, anılar kaybolurdu; sadece ikimiz kalırdık. Ve sen uykunda sevgimle hesaplaşmaya dalardın. Cennette cehennemi hatırlardın.
Dönüp geriye bakıyorum da, sanki yıllar değil yüzyıllar geçmiş aramızdan... Aramızdan ayrılıklar, ihanetler, kayboluşlar, vazgeçişler, yeniden bulmalar, korkular, yalnızlıklar, savrulmalar geçmiş. Ve bu ilişki ne çok biçim değiştirmiş...
Seni yollarca, şehirlerce uzağından sevdim. Seni kelimelerce, şiirlerce yakınından sevdim. Seni dünya üzerinde sanki ilk kez benim için kalemi eline alıp da yazdığın mektuplarca sevdim. Seni umutsuzca, beklentisizce, hayallerce sevdim uzağından. Hayatımı öyle olduğu gibi bıraktım. Şehrine geldim, ama kalbine giremeden sevdim. Neydik biz o yıllarda hiç düşündün mü? Neydik birbirimiz için sevgili?
Geldim. Bana destek olacak, sırtımı vereceğim bir aşkın yoktu arkamda. Kendime yeni bir hayat kuracağım yalanını, kendim dahil, sen dahil herkese söyledim. Oysa tek istediğim seninle birlikte bir hayattı. Öyle cesaretsizdim ki karşında ve öyle açık sözlüydün ki bana karşı, ancak iddiasız bir sığınmacı olabildim hayatında. Hayatına iltica etmek isteyen bir yürek sürgünü... Bir aşk meczubu sadece...
Dürüstlük kimi zaman yalanlardan çok daha acımasızmış, sevgili... Gerçeğin buzdan ülkesinde yapayalnız kalan yürek, hayatta kalabilmek için yalanları bile özleyebilirmiş kimi zaman... Bana aksini ispat etmek için elinden geleni yaptığın o yıllarda, buzlar ülkesinde biraz olsun ısınabilmek için, aslında beni sevdiğin yalanına inandırmıştım ben de kendimi...
Aşkıma kapalı bir kapının önüne bırakılmış yaralı bir kuş gibiydim. İnanacak, bir ibadet gibi yaşayacak tek şeyimdi senin aşkın. Karşılıksız, güvensiz, sessizce yaşanan bir aşk... Nasıl da hoyrattın bana karşı... Kalbinde değil miydim gerçekten? Neydik biz söylesene? O yıllarda senin neyindim ben sevgili? Can yoldaşın mı? Yol arkadaşın mı? Dostun mu? Sevgilin mi? ..
Sonra bir gün geldi ve unutuldum. Ve bu sorular birer birer bıçak gibi saplandı yüreğime ve yüreğimde yanıtlarını buldu. Unutuluş hepsinin acımasız cevabı oldu. Sonrası dipsiz bir karanlık... Sonrası çaresiz bir çıldırış...
Hayata karışmamak için tek kalkanım, tek sığınağımdı aşkın. Tek silahımı yitirdim ve hayata teslim oldum. Aldı beni savurdu başka bedenlere, parçası olamadığım o kırık dökük öykülere...
Kırgınlık kimlik değiştirdi ve vazgeçiş oldu benim için. Unutmanın en ağırı unutamadan unutmaktır. Seni sonsuza kadar kaybetmek kimlik değiştirdi ve unutmak oldu benim için. Seni unuttuğum yalanıyla hayatı kandırmaya çalışınca hayat hiç olmadığı kadar acımasız tokatlar indirdi yüzüme... Sonrası dipsiz karanlık... Sonrası hatırlamaya bile dayanamadığım düş yıkımları... Sonrası kesif, karanlık ve rutubetli bir kuyu... Koskoca bir boşluk... Sonrası 'yalnızlık' kelimesine sığmayacak kadar derin bir yalnızlık...
Kaç zaman sonra bilmiyorum, bir gün geldi ve beni yeniden hatırladın. Yokluğumda kendine kurduğun hayat, beni yasak bir ilişki haline getirdi bu kez de... Ve bu ilişki bir kez daha kimlik değiştirdi. Seni, bir başkasıyla birleştirdiğin hayatına uzaktan bakarak, kalbimi kıskançlığın lanetli hırsına teslim ederek, kısıtlı zamanlarda, gizli saklı buluşmalarda, o doyumsuz kaçamaklarda sevmeyi de öğrendim... Hasretinin o tarifsiz kokusu burnumu sızlatırken yapayalnız uyumayı da öğrendim. Yağmurlu İstanbul gecelerinde o baştan ayağa sen olan evimde kaderimle kıyasıya yaşamayı da öğrendim, sevgili...
O zamansız unutuluşun ardından yeniden hatırlanmanın sevinci, seni paylaşmaya boyun eğmenin ve hep gizliliğin gölgesinde kalacak olmanın acısına büründü. Uykunda soluğunun bir başka soluğa karıştığını bilerek geçirdiğim sayısız gecelerde, gururumu parça parça bölüp aşkıma kurban verdim. O tarifsiz ağrıyı uyuşturmak için ruhumdan, kimliğimden, kadınlık onurumdan vazgeçtim. Her şeye rağmen direnebilmek için kendimden vazgeçtim. Geriye dönüş kapılarını sonsuza kadar kapatmış oldum böylece. Ruhumdan kendimi kovup, tüm hücrelerime sadece aşkını yerleştirdim. İşte o andan itibaren, sensizlik artık bensizlik oldu sevgili...
Nasıl da telaşlı, nasıl da soluk soluğa yaşardık o kaçamak anları... Aşkımızın en karanlık, en gerçek, ama en yoğun anlarıymış onlar... Sensiz geçen gecelerde yüreğimde biriken kıskançlığın, öfkenin, kırgınlığın ve hasretin hummalı karanlığı, sana kavuştuğum anlarda sevinçten çıldırmanın eşiğinde tarifsiz bir hazza dönüşürdü... Nasıl da ateşliydi sevişmelerimiz... Sana yeniden dokunmak, sanki bulutlara öpücükler kondurmak gibiydi... Huzurla huzursuzluk, hasret ve kavuşma, aşk ve öfke, merhamet ve acımasızlık, kırgınlık ve bağışlama her şey ama her şey sevgimizin taşkın sularında birbirine karışırdı. İki kalbin bir ömre sığdırabileceği tüm duyguları biz o kısacık anlarda soluk soluğa yaşardık...
Sonra hayatını değiştirdin. Yeniden özgürlüğüne kavuştun. Ve bu ilişki bir kez daha biçim değiştirdi. Yıllardır bir savruluş halinde aramızdan akıp giden aşkımız, nihayet dingin, doygun ve emin bir sığınak bulmuştu kendine. O savruk yıllar bile koparamamıştı ya bizi birbirimizden, artık hiçbir şey bu aşkı yıkamazdı. İhanetlerin, unutuluşun, hayatın sınavından geçmişti aşkımız. Tam da birbirimizi hayattan çok uzakta, dokunulmaz bir boyutta sevdiğimize inanmaya başlamışken, dudaklarından dökülen o lanetli cümle korkularımı yeniden uyandırdı, geçmişi zamandan koparıp aramıza soktu yeniden: 'Varlığın artık bana acı vermiyor...'
Ah sevgilim, ayrılık trenini çoktan kaçırmadık mı biz? Bulup bulup kaybetme oyunlarını çoktan tüketmedik mi? O dünyevi aşk oyunlarından, kıskandırmalardan, kaçamaklardan çoktan vazgeçmedik mi? Birbirimizi en ağır ihanetlerde sınamadık mı? Anlamadın mı artık, varlığım sana acı vermek için değil... Sadece seni sevmek için yaşadım ben!
Senin için bir ilişkide girilebilecek bütün kimliklere bürünmedim mi? Önce aşkla değil kalbinin boşluğuyla tutunduğun bir can yoldaşıydım... Yüreğin bir başkasına kapılarını açtığında hayatından dışlanıp unuttuğun oldum sonra... Başka hayatlarda, başka ilişkilerde seni unutmaya çalışırken, belki de aslında sadece seni ararken kıskançlıktan deliye döndüğün oldum... Kalbime geri dönmek istediğinde gururumun gemilerini yakıp, metresin oldum... Vicdanın oldum senin... Merhametin oldum... Pişmanlığın oldum... Hazzın en sıradışı boyutlarını seninle paylaşan fahişen oldum... Arkadaşın oldum... Kardeşin oldum... Sevgilin oldum... Söylesene kaç kez biçim değiştirdi bu ilişki? Kaç kez kimlik değiştirdim seni sevebilmek için...
Anlamadın mı artık, varlığım sana acı vermek için değil. Sadece seni sevebilmek için yaşadım ben... Hala seninle geçireceğim anların telaşıyla tüketir gibi yaşıyorum sensiz geçen günlerimi. Yıllar geçti, hala seni görecek olmanın kalp çarpıntılarıyla, yalnız senin için giyiniyorum en güzel giysilerimi. Sen güzel bulasın diye geçiyorum aynaların karşısına.
Seninle geçen zaman bir daha tekrarı olmayan, doğaçlama bir melodi gibi benim için... Sanki birlikte yazılmış kaderimizin sayılı dakikalarından an çalıyorum. Öylece karşında oturup seni seyretmeyi, sana yemek hazırlamayı, seninle sohbet etmeyi, dostlarını ağırlamayı, seninle birlikte uyumayı, yani paylaştığımız ne varsa hepsini bir daha asla okuyamayacağım bir şiiri kelime kelime içime sindirir gibi, soluk soluğa hissederek yaşıyorum... Öyle birikmişsin ki içimde... Seni yaşamakla tüketmem, seni sıradanlaştırmam mümkün değil. İçime çektikçe çoğalıyorsun...
Şimdi varlığım her geçen dakika daha da daralan gizli bir çember örüyor etrafına. Her geçen gün biraz daha uzaklaşıyor, biraz daha kanıksıyorsun beni... O peşini bırakmayan yaralı geçmişin aramıza korku duvarları örüyor. Hayatını tüm kalbimle kucakladığımı hissettiğim anda ansızın yüzünde beliren o eski kaygıların alıp seni benden çok uzaklara, derinlere, yalnızlık kuyularına sürüklüyor. Yeni isimler, yeni aşk öyküleri, başka yüzler, başka bedenlerle kaçış planları yapıyorsun kendine... Gece ansızın seni uyandıran, kolunu başımın altından çeken, seni yatağın ucuna kadar götüren, uykunu bölüp ayağa kaldıran ve bana hep o aynı soruyu sorduran bu korkular değil mi...: 'Sevgilim nereye gidiyorsun? '
Sevgilim nereye gidiyorsun? Orada ne var? Benliğini kıstırdığın duvarların arkasında soğuk, uçsuz bucaksız bir yalnızlıktan başka ne var? Neden kaçıyorsun? Neden bu aşkı sonsuzluğa, özgürlüğe, daha önce hiç yaşamadığın sınırsızlığa bir kapı olarak görmüyorsun? Ben senden gitme ihtimalini hiçbir zaman çalmaya yeltenmedim ki... Sevgim seni tüketmek değil, çoğaltmak içindi... Sevgim dünyanın yaşanılası bir yer olduğuna inanman, inanmamız içindi... Yüreğimizin çok derinlerinde yaşayan o iki masum çocuğun soluk alabilmesi için bir gökyüzüydü sevgim... Ben senin kanatlarını hiçbir zaman çalmadım ki...
Öyle çok reddedildim ki, öyle çok unutuldum ki senin tarafından, sensiz kalmak yüreğimi ezen tek korku artık. Öyle ki hayatım yalnız bir korku halinde ayakta duruyor şimdi... Korkumu gerçeğe büründürdüğün anda yıkılıp gideceğim. Her şeyi tükettim. Hayata tutunmak adına ne varsa her şeyi yaktım seni sevebilmek için... Tüm sabrımı, kendime ve insanlara güvenimi, sevginin hayatın tek harcı olduğuna olan inancımı... Artık senden başkasına verecek enerjim, sevgim ve hayatla hesaplaşacak bir benliğim kalmadı. Geriye dönüp sığınacak bir kendim kalmadı...
Şimdi bana varlığımın sana acı vermediğini söylüyorsun. Gitmemi istiyorsun, sonra yeniden gelmemi... Ve sonra yeniden gitmemi... Beni sensizliğin o dipsiz çukuruna önce sarkıtıp, sonra yeniden gün ışığına çıkarıyorsun. Sevgimi, yokluğumu hissettiğin yerde bulmak istiyorsun. Aşkımın benliğini ve hayatını ele geçirmesinden duyduğun o sebepsiz korkuyu yenmek için, bana seninleyken tekrarı olmayan bir şiiri hatırlatan zamanın, sana benimleyken gösterdiği monoton ve tüketici yüzünü yok etmek için oynadığın bir oyun bu belki de... Beni deliliğin sürgünlerine yollayıp, sonra yeniden kalbine çağırıyorsun.
Korkuyu beklemenin telaşı korkunun kendisinden çok daha ürkütücü biliyor musun? İşte bu yüzden sensizliğin karanlık kuyusuna kendi ellerimle bırakıyorum kaderimi. Korkuyu beklemekten vazgeçiyorum, ama asla seni sevmekten değil, sevgili... Sana veda etmeden kayboluşa karışmam da aslında sadece bunun için...
Madem varlığım acı vermiyor sana, madem ki ancak yokluğumda sevgimi hissedebiliyorsun, öyleyse yokluğumla kal sevgili... Madem ki yokluğumla daha mutlusun, o halde yokluk benim bu aşk için büründüğüm son kimlik olsun...
cezmi ersöz
<end>

<start>
Dün, beni derin duygularla sevdiğini söyleyen bir kadına karşı, kabuğuna gizlenen, korkak, hatta ruhsuz biri gibi davrandım... Hatta tedirginliğimi, korkaklığımı bana hissettirdiği için öfke bile duydum ona... Sebebi belliydi: Bu kabuğuna gizlenen, korkak, sevgi yeteneksizi birini nasıl bu denli gözü pek, bu denli koşulsuz duygularla sevdiğini söyleyebilirdi ki o... Görmüyor muydu halimi, hissetmiyor muydu beni kendimle bir türlü örtüştürmeyen etrafımdaki derin boşluğu? Her gün defalarca lanetler yağdırdığım, başkalarından utançla gizlediğim bu sevgi yeteneksizi varlığı nasıl sevebilirdi...
Beni sevmekte ısrar ederek bana verdiği acı ve sıkıntının farkında da değildi anlaşılan! ..
Üstelik bütün korku ve kaygılarıma aldırmadan, hatta bütün bunlardan sevgisine ve varlığıma ilişkin gizemli duyarlılık payları çıkarttığını ileri sürmesi beni iyiden iyiye geriletiyor; çevremdeki boşluğu biraz daha büyütüyor; kendimle buluşmamı sağlayan bütün çıkış yollarını kapatıyordu...
Aslında o beni sevgisiyle yukarıya, günlük hayata, olup biten her şeye, anında, hemen oracıkta tepki vermeye çağırıyordu. Birisine araba mı çarptı, hemen o yaralıyı kucaklayıp hastaneye götürmeye; birisi birisine bıçakla mı saldırdı, üstüne mi yürüdü, hemen ayırmaya; olayı kimin başlattığına dikkat edip, gerekirse mahkemede tanıklık yapmaya; komşularla dayanışmaya; çocuk büyütmeye; karşı apartmandaki gözleri görmeyen adama roman okumaya; yan dairedeki yatalak kadına ilaç ve moral taşımaya çağırıyordu... Oysa ben çok istesem de, bunların hiçbirini yapamam. Elimden gelmez, beceremem. Ben istesem de hiçbir şeye müdahale edemem, ben sadece önümde, çevremde olup biten her şeye maruz kalırım. Dayak yiyen adamın kendisini elleriyle, kollarıyla korumasına; bıçaklanan adamın, yandım anam, diye bağırışına; yaralılara yardıma koşan insanların ayak seslerindeki telaşlı ve abartılı sevecenliğe; yatalak kadını ziyaret edip çıkarken, kadının minnetle gülümsemesinin usul usul ve hüzünle sönüp tamamen donmasına; mahkemede verilen ifadelere değil de, ifade veren insanların sanki başka bir gezegenden düşmüşlercesine o yabancı ve ürkek ifadelerine; tam bu esnada, orada yaşanan bütün bu gerginlik ve korkulardan uzakta yalanan bir kediye; güneşin mahkeme camlarındaki tozlu kırılmalarına ve o anda bahçede top oynayan çocukların uzun yıllar öncesinden gelen ve solmuş bir sevincin içimi acıtan seslerine; kendisine roman okunan kör adamın, çevresinde kimsenin görmediği yaratıklar varmışçasına belirsiz, ama güçlü ifadelerle etrafı izlemesine maruz kalırım...
Çünkü en dalgın, en silik, en beceriksiz tanığıyımdır önümden hızla gelip geçen bu gündelik hayatın... Sadece kimsenin çekmeye gerek görmediği garip, işe yaramaz fotoğrafları art arda çekip, belleğimin gizli bölgelerine kaydeder dururum. Sonra ruhumun mağarasına çekilirim usulca... Ve orada, tarihlerinden ve yurtlarından kopan yüzlerin, seslerin, acemiliklerin, dikkate değer görülmeyen davranışların, ancak ters ışıkta bir anlam taşıyan gizemli çelişkilerin üzerine gümüş yağmurlar yağar usulca, belli belirsiz...
Susar, hareketsiz seyrederim, yeryüzünde sır vermeyen zamanın parmaklarından sızan gümüş yağmurunu... Çünkü sonunda yaralılar iyileşir, hapishaneler dolar boşalır, çocuklar büyür, yatalak kadınlar ölür, komşular taşınırlar...
Beni koşulsuz ve ömrü boyunca seveceğini söyleyen sevgili bir gün yorulur ver artık bir başkasına sunduğu sevgisini ona, uzak bir şehre götürmeye karar verir. Otobüsün camına yasladığı bitkin başı hafifçe titremektedir...
Ağzının kenarından sızan belli belirsiz, masum ve ılık suda görürüm yüzümü, kendimi... Uyanmasın, dinlensin diye elimi, başıyla otobüsün camı arasına yavaşça yerleştirir, sonra da ağzından sızan ılık suyu usulca silerim. Çünkü beni mağaramda bıraktığı için ona sonsuza dek minnet borçluyumdur...
Bu yüzden artık onunla her yere gider, onunla bütün sevgileri, özlemleri, acıları ve coşkularını yaşarım... Onu kutsal ve sarsılmaz bir sevgiyle seven ve yaralıların hiç durmadan yardımına koşan, olayları anında gören, hemen tavır alan, mahkemede hakimin gözlerinden dikkatli bakışlarını hiç ayırmayan, kavgaları anında ayıran, sevildiği için, bunda öfkelenmek, içine kapanmak şöyle dursun yaşama dört elle sarılan ve kendine olan güveni ve sevgisi çoğaldıkça çoğalan sevgilisinin yerine koyarım kendimi...
Hatta zaman zaman, garip, anlaşılmaz bir boşluğa düşüp: Sevgilerde yetmeyen bir şeyler var, sanki bu bulutun arkasında gizli bir kapı, şu sisin ardında beni bana hatırlatan bir cümle, bir kelime var, ama bulamıyorum, dediği zamanlarda ona, göremediği kapıyı gösterip; hatırlayamadığı cümleyi, kelimeyi usulca kulağına fısıldayınca gözleri birdenbire sevinçle ışıldadığında, bu ruhumun mağarasından sızan gümüş yağmurları gibi içimi aydınlatırdı.
O şimdi, beni bıraktığı mağaramda geceler boyu kaybolmuş aşk yüzlerini ve yerin üstünde hep eksik kalan ya da unutulmuş duygu hallerini, gümüş bir yağmurun altında buluşturup, birleştirdiğimi de bilmiyordur...
İstediğim anda başka ruhların davetsiz konuğu olduğumu da... Mağaramdaki ruhumun yerin üstündeki ruhumla bir türlü birleşip bütünleşemediğini de bilmiyordur... İşte bu yüzden kötü olduğumu ve her tür kılığa bürünmüş kötülükleri anında hissettiğimi de...
Benim kötülüğümün başkalarına asla zarar vermeyen ve sadece bana korkunç cezalar veren bir kötülük olduğunu da bilmiyordur...
Şimdi kendisine yeni bir sevgili bulan yerin üstündeki sevecen kadın benim onu hiç sevmediğimi düşünüyordur... Elim otobüsün camıyla başı arasındayken bile onu sonsuza dek unuttuğumu sanıyordur...
Ben kendimi bir mağarada ömür boyu yaşamaya, acı veren ve “suçlu bir zevkle” mahkûm ettiğim için, onu sonsuza dek hatırlamaya ve ruhunda konuk olmaya mecbur olduğumu hiç bilmiyordur...
<end>

<start>
Dönemem terk ettiğim hiç bir yere
Dolaşıp duruyorum sokaklarda
Dilimde o son duam
Ben hiç kimseyi bu kadar sevmedimki
Sonsuzluk gibi çıkıyordu
Bu söz içimden
Umutsuz bir yakarış gibi
Hiç bitmeyecek bir hasret gibi
Ben hiç kimseyi bu kadar sevmedimki
<end>

<start>
Masum ojeli 
fakir kız bebeklerine
benzeyen ellerinle
yolunu şaşırmış bir kelebeğin önlüğünde
nasılsa herşey aşka varır der gibisin
Parçalanmış çiçeklerin
sevinç çığlıklarındaki mutluluğu
görüp görüp yitirir gibisin
Güllere ayrılık taşır gibisin
<end>

<start>
Ben bir tek sana inanıyorum sevgili. Ve sen de bu şehirde yaşıyorsun. Bu bana yetiyor. Benim bu şehre sonuna dek inanmam için bundan iyi bir neden yok şu an.
Dünyanın en yalnız, en karamsar, içimizdeki o büyük ve o kapanmaz boşluklarıyla yaşayan iki insanıydık biz tanıştığımızda. Birbirimiz için hem en büyük ödül, hem de en büyük cezaydık.
Kimse bizim içimizi görmüyordu. Görmedikleri için dışarıda kalıyor ve nefret edip çekip gidiyordu. Sonra bize duydukları bu nefreti bir yerde öylesine unutup başkasına gidiyorlardı. Sonra bize duydukları bu nefreti hiç olmadık bir yerde unutulmuş bir şekilde buluyor, onu içimizdeki yaraya saplıyorduk. Hiç haberleri olmuyordu. Bizi hatırladıklarında bizden nefret ettiklerini bile unutmuş oluyorlardı çoğu kez. Bizi boşluklarına çekmek istiyorlardı bu kez. Bize geriye cam kırıklarını bırakıyorlardı. Nefes aldıkça içimize batan cam kırıklarını. Oysa nefes almaya tapıyorduk biz; biz ikimiz dünyanın en karamsar yaşama sevdalısıydık. Ama nefes aldıkça, o en çok sevdiğimiz şeyi tekrarladıkça içimiz paramparça oluyordu.
En çok bu acı hatırlatıyordu bize yaşadığımızı.
Ben bu şehre tapıyorum sevgili. Ve birçokları yıkımdan ve yokoluştan bahsedip bu şehirden kaçmayı düşlerken, şimdi en çok sen benziyorsun bu şehre. Çünkü bugüne dek karşına çıkanlar senin sadece güzelliğini, o dayanılmaz çekiciliğini, o ulaşılması kolay sandıkları büyünü gördüler. Kimse içindeki kanayan yüreğini, o derin, kapanması güç boşluklarını, nefes alırken kalbine, damarlarına batan cam kırıklarını görmedi. İçine giremedikleri için senden nefret edip kaçtılar, sonra nefretlerini olmadık bir yerde unutup bir başkasına gittiler.
Sen bu unutulmuş nefretleri arayıp bulmak için kimbilir kaç kez kaybolmuştun bu şehirde.
Şimdi sen en çok bu şehre benziyorsun sevgili. Bir yanın gökyüzünde çılgınca şarkı söylüyor, bir yanın dünyanın en dokunulmaz fahişesi. Ama her nefes aldığında içine cam kırıkları batıyor. Her nefes aldığında içindeki karanlık biraz daha büyüyor. Biraz daha ulaşılmaz, biraz daha uzak oluyorsun. Çünkü insanlara yaklaştıkça hep daha uzaklara itildin sen. Sarılmak istedikçe onlara, biraz daha boşluğa savruldun.
Ama unutma, sen de benim gibi hiç büyümeyen bir çocuksun. Tapıyorsun yaşamaya, tapıyorsun nefes almaya. Onca acı çekmene rağmen AŞKA AŞIKSIN sen de bu şehir gibi… BENİM GİBİ…
<end>

<start>
Onca atilistan sonra
balkonuma dondum
Onca bilgi utandigim cocuklugum icindi
Cunku beni hep bir baskasi savunuyor
Sesimden, ellerimden, gulusumden biliyorum
Hep sakladigim yara izini
balkonumdan odama goturuyorum iste...
odamdan bir kez olsun cikartmadigim
sesimden, ellerimden, gulusumden
                                                          biliyorum...
<end>

<start>
Yolculuğa... O uzun, o zorlu, ama bizi iyileştirecek acıya doğru yolculuğa çıkarız umuduyla gitmiştim yanlarına bu gün de.. Heyecanlıydım, sabırsızdım, çocukluğun kutsallığından renkler kuşanmıştım üzerime...
Ama yanlarına vardığımda yüzlerinde sanki beni ıssız, karanlık ve balçıktan bir göle itmişler, sonra kurtarmayı çok isteseler de kurtaramamışlar gibi kirli gölgeler ve hak etmedikleri 'suçlu zevklerin' çürümüşlüğü vardı...
Yine benimle ilgili gerçek düşüncelerini ben yokken konuşmuşlardı... Yanlarına geldiğimde ise benimle ilgili bütün gerçek düşüncelerini söyleyip bitirmişlerdi. Hayatına ortak oldukları, kararlarını etkiledikleri, dostluk oyunu oynadıkları birini arkasından kötüleyip, orada yokken onu balçıktan simsiyah bir göle atmak onları birbirlerine bağlayan, yakınlaştıran tek ortak şeydi neredeyse... Şimdi birlikteyken bana 'umutsuz bir hasta' gibi bakmaları biraz önceki suç ortaklığının tadını biraz daha uzatmak içindi sanki...
Ne tuhaf, onlarla birlikteyken biraz önce beni önce mahkum edip, ardından balçıktan karanlık bir göle attıklarını hissediyorum, ama böyle yapmaları sanki çok doğalmış gibi bunu onlara ya söyleyemiyorum. Neden ben çekip gitmiyorum yanlarından? Neden ihtiyaç duyuyorum onlara? Beni tekrar yok etmelerine neden katlanıyorum? Kurban olmaya alışkanlık mı bu? Yoksa onların benim celladım olduklarına mı inanmak istemiyorum bir türlü? Ya benim kaç kurbanım var? Yoksa şöyle ya da böyle ben de onlardan biri miyim? 
Ben bu sorularla boğuşadurayım, onlarsa beni balçıktan, ıssız, karanlık bir göle atmış ve oradan gelmiş, ama yaptıkları bu infazı sanki biraz fazla ağır bulmuşlar gibi yüzüme bu hayata özgü çürümüş bir acıma duygusuyla bakıyorlar. Ben yanlarında yokken, karanlık bir gölde infaz edilme kararımı verirken bildikleri her şeyi, hayallerimi, yorumlama yeteneklerini koşuşturmuş, iç dünyalarının derinliklerine dalmış, şimdiyse yorgun ve yüzeye çıkmış gibi bir halleri var.
Bana ölümümü unutturmak için basit, günlük, sıradan şeylerden bahsediyorlar. Güldürmeye ve eğlendirmeye uğraşıyorlar akılları sıra. İçlerinde gururumu okşayan, bana umut vermeye çalışanlar bile var. Daha biraz önce karanlık ve ıssız bir göle attıkları birine umut vermek bu hayata özgü bir şey olsa gerek...
Bütün bu olup bitenleri bildiğimi hissettikleri halde davranışları hiç değişmiyor. Korkuyorum onlardan. Garip bir ürküntü veriyorlar bana. Söyledim ya, yine de ayrılmıyorum yanlarından. Garip, hastalıklı bir duygu yanlarında tutuyor beni. Belki de aralarından biri bu korku ve ölüm oyununu bir yerden bozar diye bekliyorum. Belki de herkes o kişiyi bekliyor sanıyorum... Ama sonra bu bekleyişimin balçıktan bir göle atılmama sebep olan yanılgılarımdan biri olduğunu anlıyorum. Çünkü artık biliyorum ki, bu oyunu hatırlatacak, yani bozacak kişiler gülüp oynuyor...
Anlaşılıyor, onlar burada bu hayatta kalacaklar. Yola çıkmak istemedikleri, asıl acıyla buluşmak istemedikleri çoktan belli. Çocukluklarından gelen o uzak, o sahici, ama artık kısılmış çığlığın sesini artık birçoğu hemen hiç duymuyor. Duyanlarsa bu tedirginlikten işledikleri bir iki cinayetten sonra kurtulacaklarını tahmin ediyorlar. Kendilerine bu çığlığı hatırlatan bütün insanları, anlamları ve duyguları bu hayattan kaldırmaya ant içmişler sanki.
Kötülükleri bile öyle gizli, öyle yorgun, öyle bencil ki, içlerinde saklı kalmış ve yaşayan tüm duygularını bir başkasının itilmişliğinde ve yenilgisinde yok etmeye çalışıyorlar ve sonra ona: biz her şeyi senin iyiliğin için yaptık, diyorlar. Kendi ölümlerini bile başkasına taşıtıyorlar. En yakın davrandıklarında bile son kez görüşür gibi bir halleri var. Ruhlarında bir atom savaşı sonrasındaki ölümcül ıssızlığa bile alıştırmış gibiler.
Yola çıkmak isteyenleri ise ısrarla, gidilecek yerde artık düşlenen hiçbir şey olmadığını, bu hayatın bütün hayatlardan daha güzel ve iyi olduğunu söylüyorlar. Gitmeye kalkanların dayanılmaz felaketlerle karşılaştıklarını, birçoğunun çıldırdığını anlatıyorlar..
Kim gözlerini kamaştırır, kim bu hayatın alternatifsiz olduğunu söylerse, onu 'en büyük sanatçı' ilan ediyorlar. Aldırmamak gerekiyor, çoğu zaman donuk ve kayıtsız gözüktüklerine; bu hayatta kalmak için hiç bu kadar kararlı hissetmemişlerdi kendilerini.
Her gün bir başka zehirli cemiyet yasaları yapıyorlar aralıksız. Tuzaklarla dolu yeni günlük hayat haritaları çiziyorlar durup dinlenmeden.
Ve asıl olarak düşünceleri, düşleri, bilinçleri ışık sızdıranları, kurtuluş yollarının üzerinin sürekli olarak kapatıldığını söyleyenleri, bu hayata uyum gösteremeyenleri büyük tehlike ilan edip onları en yakın çevrelerine yok ettiriyorlar... Çünkü her şey oluyorlar: arkadaş oluyor; sırdaş, komşu, akraba, okul arkadaşı, iş arkadaşı oluyorlar.... İçimizdeki kompleks, ihtiyacımız, takıntılarımız, umutlarımız, zaaflarımız, her şey, ama her şey oluyorlar...
Önce biz hep beraberiz, biz güçlü ve yakın bir çevreyiz duygusu uyandırıp sonra sanki gizli bir yerden emir almışçasına ansızın kayboluyorlar. Onca beraberliğin, onca yakınlığın bir anlamı, bir sürekliliği olduğunu yadsımamak istercesine. Sonra yine eskisi gibi ortaya çıkıyorlar. Sistemin ta kendisiyken, sistemden zarar gören, ezileni oynuyorlar...
Ve bütün bu maskeler, şaşırtmacalara, asıl acıya doğru yola çıkmak isteyenleri düşlerini, çocuksu umutlarını, çabucak ayaklanan duygularına karşı mahcup durumuna düşürüyor. Birçokları bu mahcubiyeti insanda soyluluk uyandıran bir akşamüstü hüznüne dönüştüremeyip tiksinti veriyorlar. Bir kalemde düşlerinden, umutlarından, duygularından...
Bu basit, bu kaba, bu derinlikten yoksun görünen hayatın arkasında süren o korkunç, o karmaşık ve amansız savaşı gizlemek için suçlarına ortak etmedikleri kimse kalmasın istiyorlar. Ve hayat, hayat olalı hiç bu kadar güçlü olmadıklarını da biliyorlar... Hiç bu kadar egemen...
Ama ne tuhaftır ki, gördükleri düşleri hiç unutmayan ve bizleri kurtaracak olan asıl acının bu hayatın dışında bir yerde olduğunu isyan dolu bir aşkla söyleyen çocuklardan gittikçe daha çok korkuyorlar...
<end>

<start>
Anne beni onayla ve daha çok sev, dersiniz..
Baba, beni önemse ve hep yanımda ol, dersiniz...
Bakın size yazdığım bir şeyi okuyacağım, can kulağıyla dinleyin... Okulda çok büyük bir başarı kazandım, bunun benim için ne kadar önemli olduğunu ne olur anlayın, dersiniz...
Hiç eksilmesin, hep artarak sürsün istersiniz...
Ama bir türlü istediğiniz olmaz. Onaylarmış görünürler, ama sadece görünürler... Sevmiş gibi yaparlar, ama bilirsiniz ki sevgileri istediğiniz kadar değildir... Önce yüceltir, önemser gibi görünürler, ama hiç beklemediğiniz da küçümserler. Hem de kalbinizin en savunmasız bir anında...
Yazdığınızı okurken ilgiliymiş gibi yapmaya çalışsalar da ilgisiz bakışlarla dinledikleri gözlerinizden kaçmaz...
O sırada akıllarından günlük, sıradan meseleler geçer, kazandığınız başarının onlar için gerçek bir anlamı olmadığını o kayıtsız bakışlarından anlarsınız...
Önce öperler, ama hiç ummadığınız bir anda öptükleri yerden kanatırlar sizi... Sonra yine kanattıkları yerleri öpmeye çalışırlar, acısı geçsin diye... 
Sizi en çok sevdikleriniz yaralar... Hem de en derinden... Bu sızı hiç gitmez içinizden. Aradan yıllar geçmiş olsa bile sanki birkaç saat önce olmuş gibidir. Hiç, ama hiç unutamazsınız, silip atamazsınız içinizdeki o sızıyı...
İşte asıl benliğiniz budur... Hayatınızın geri kalan yıllarında sizi hiç beklemediğiniz bir anda ortaya çıkıp olmadık yerlere sürükleyebilecektir. Zamanını kollamaktadır, içten içe bunu çok iyi bilirsiniz, ama onu unutmaya çalışırsınız...
Bütün derdiniz onu gizleyip susturmaktır aslında. Kimseye göstermemektir. En derinlere itersiniz onu. Bu sızıyı en ürkütücü sırrınız gibi saklarsınız. Size en yakın olan insanlardan bile... Çünkü bilirsiniz ki, o sızı bir kez uyandı mı ne yapsanız onu dindiremeyeceksinizdir... Bir kere kendisini hatırlattığı zaman, ne zaman dineceğini asla bilemeyeceksinizdir, unutmak isteseniz de içten içe bilirsiniz bunu...
Bilirsiniz ki bu sızı ortaya çıkar çıkmaz körleşecek, bildiğiniz her şeyi unutacak, savunduğunuz her değer anlamını kaybedecek, o güne dek kazandığınız sandıklarınızın bir hiçten ibaret olduğunu göreceksinizdir... Ömrünüz sandığınız şey elinizden kaçacak, asıl yazgınız ortaya çıkacaktır... Yazgınız işte o en derinlerde sakladığınız yaralı ve sızılarla dolu benliğinizdir. En yasak bölgenizdir... Onu en alta gizlemek için birçok benlik edinirsiniz. Bu benlikleri hayranlıklarla, ilgilerle, başarılarla, kazandığınız imgelerle süsleyip gösterişli hale getirirsiniz ki, sizi tanıyan en altta yatanı görmesin, hep onlarla ilgilensin, onları gerçek sansın, onlara hayran olup bağlansın istersiniz...
İlişkiler yaşarsınız, beraberlikleriniz olur, kimseye, ama kimseye yeterince güvenmez, onu; o altta yatan yaralı benliğinizi elinizden geldiğince saklamaya çalışırsınız. Yaşadıklarınıza, ilişkilerinize karıştırmazsınız onu. Ne yaparsanız, ne söylerseniz, onsuz yaşar, onu hiç hesaba katmadan söylersiniz. Ondan habersizmiş gibi yaparsınız. İyisinizdir böyle, çok da yara almadan sürükleyip götürürsünüz hayatınızı... Her ilişki bir diğerini besler. İlişkilerde çoğu kez hayranlıkla seyrettiğiniz yüzünüzde o sızı yoktur. Kaybetmemiş kazanmışsınızdır. Hiç söylemediğiniz güzel ve anlamlı sözleri hayatınıza yeni girecek insana saklarken aynanızdaki yüzünüz bir bütündür... Ya da siz öyle görürsünüz...
Sonra hiç ummadığınız anda biri çıkar karşınıza... Ona da diğerlerine yaptığınız gibi yaparsınız. Süsleyip gösterişli hale getirdiğiniz benliklerinizle yaşamaya başlarsınız onunla... Çünkü daha önce kimselere güvenmediğiniz gibi ona da tam anlamıyla güvenemezsiniz... Başlarda güzeldir onun aynasında gördüğünüz yüzünüz. Bütündür... Eski ilişkinizden sakladığınız güzel ve anlamlı sözlerin onu etkilediğini hissettikçe daha da aydınlanır aynasındaki resminiz. Ona çocukların arkadaşlarına yeni aldıkları oyuncaklarını gösterir gibi o süslü ve daha önce başkaları tarafından hep onaylanmış benliklerinizi gösterip durursunuz...
Ama her şey yolunda gibi giderken birgün sizi artık eskisi gibi onaylamadığını, söylediklerinizi hayranlıkla dinlemediğini anlamaya başlarsınız. Hatta zaman zaman başlardaki onayının gizli bir onaysızlığa, hayranlığının sinsi bir küçümsemeye dönüştüğünü fark etmeye başlarsınız. Birçok insanı etkilediğini sandığınız oyuncaklarınızın onu etkilemediğini hissedersiniz... Onu büyülemek için söylediğiniz sözlerin sanki bir duvara çarpıp yine size geri döndüğünü ve her geri döndüğünde kanatsız ve kanı çekilmiş kuşlar gibi içinizdeki o çok gizli olan boşluğa birer birer düştüğünü görürsünüz... Tuhaf bir ürküntüyle sarsılır, ayaklarınızın altındaki zeminin usulca kaydığını anlarsınız. Aynasındaki fotoğrafınız çoktan gölgelenmeye başlamıştır. Sanki sizi sizden iyi bilen, ama sizin çok da tanımadığınız birisinin çocukluğunuzun arka bahçesinde, yeni alınmış ve o çok sevdiğiniz oyuncaklarınızı teker teker yaktığını görürsünüz... Oyuncaklarınızdan çıkan yanık kokusu çok eski ve hiç unutulmayan bir felaketin yaklaştığını hissettirir... Bu yaklaşan felaket hissi yangının arka bahçenize doğru ilerlediğini hatırlatır size... Artık aynasındaki yüzünüze bu yanık kokusu eşlik etmeye başlamıştır... Yüzünüz eskisi gibi tanıdık gelmemeye başlamıştır... Bir an önce buradan bir çıkış aramak ve bu ilişkiyi sonlandırmak istersiniz... Ama bir şey tutar sizi... Basiretiniz bağlanır. Giderayak yüzünüzü onun aynasında bir kez daha güzel, aydınlık ve bütün olarak görüp öyle çıkıp gitmek istersiniz bir başka aynaya... Yangın arka bahçeye sıçramadan ona güzel ve hep hayranlıkla anımsayacağı bir son hazırlamak istersiniz... Ve artık tek derdiniz onu bu güzel sona ikna etmekten başka birşey değildir... Ama hazırladığınız hiçbir veda şöleni onu etkilemez... Yangın içerlere, derinlere doğru hızla ilerlemeye başlamıştır. Artık ona gösterebileceğiniz hiçbir yeni oyuncağınız kalmamıştır... Her veda şöleni bir öncekinden daha gösterişsiz, bir öncekinden daha yoksul ve acınası olmuştur... Savunmalarınız birer birer onun gözünde anlamını yitirmiştir... Herşeyi öylece bırakıp gitmek, bırak beni artık, gitmek istiyorum, deseniz de bu ondan çok size inandırıcı gelmez. Ayrılıp gitmeye önce kendinizi ikna edemez olmuşsunuzdur... Beni bırak, bitsin artık bu ilişki, deseniz de, bu sözler ona çarpıp; beni böyle bırakma, beni onaylamadan, bana hayran olmadan, beni sevmeden bırakma, olarak yine size geri döner...
Bu artık kendinizi onun gözüyle görmeye başladığınızı gösterir ki kaçıp kurtulmanız için artık çok geçtir... Yıllardır herkesten sakladığınız o yaralı benliğiniz saklandığı yerden, artık birer külden ibaret olan benliklerinizin yanık kokuları arasından en üste çıkmıştır... Artık söz sizden çıkmıştır... Kaderinizin ipleri elinizden kaçmış yazgınızla savunmasız bir şekilde karşı karşıya kalmışsınızdır... Aynasındaki yüzünüz paramparçadır... Artık o aynadaki yüzünüze o çok eski sızılar olmadan bakamaz olmuşsunuzdur... O çok eski sızılar, sanki birkaç saat önce girmiş gibidir içinize... Sanki unuttuğunuzu sandığınız o çok eski zamanlarda değil de henüz şimdi yaralanmış gibisinizdir... Sanki hayata başladığınız yere sizi geri çağırmıştır o sızılar... O noktaya nasıl geldiğinizi anlamadan, karşınızdaki insandan tıpkı o yaralı çocukluğunuzdaki özleminiz gibi, sizi sonuna dek anlayıp benimsemesini beklersiniz..
Anne beni onayla ve daha çok sev, der gibi... Baba beni önemse ve hep yanımda ol, der gibi yaparsınız ne yapsanız... Ama ne deseniz, ne yapsanız hep eksik kalırsınız onun gözünde, hep yetersiz... İşte bu yüzden sizi birgün bırakıp gidecektir... Asıl bu korkunun altında yatar bir zamanlar onca korktuğunuz ölüm... Bu korkuyu yaşamamak için defalarca kendinizi yok etmek geçer aklınızdan... Ama tek birşey yüzünden kıyamazsınız kendinize, tek birşey: Onu bir daha göremeyecek olmak korkusu... Bu korku yüzünden her sızıya katlanırsınız, her acıya, her ayrılık endişesine...
O da tıpkı anneniz gibi yapar, babanız gibi davranır... Onaylamış gibi görünür, ama istediğiniz gibi onaylamaz. Seviyor gibi yapar, ama bu beklediğiniz o sevgi değildir. Önce yüceltir, ama hiç beklemediğiniz bir anda küçümsemeye başlar... Hem de kalbinizin en savunmasız anında... Söylediğiniz ya da yazdığınız birşeyi ilgiliymiş gibi dinler, ama içten içe ilgisizliğini hissedersiniz... Bir başarınızı anlatırken anlarsınız ki, o sırada aklından günlük, sıradan sorunlar geçer... Önce öper, ama hiç ummadığınız bir anda öptüğü yerden sizi kanatmaya başlar... Sonra kanattığı yerleri yeniden öpmeye çalışır, acınızı dindirmek için... İşte böyle anlarda ona hiç olmadığı kadar bağlanırsınız. Böyle anlarda sizi hiç beklemediğiniz zamanlarda kanattığı için bile ona minnet duymaya başlarsınız. Ne yaparsa yapsın, ne dersen desin, ne kadar incitirse incitsin, ama sonra gelip kanattığı yerleri öpsün, yeter ki neden olduğu acımı dindirsin, dersiniz...
Onun durmadan değişen yüzlerine, duygularına göre yaşamaya başlarsınız... Sizi incitip kanattıktan sonraki sarılmasına... Ansızın niye ve neden olduğunu bilemediğiniz öfkelenmesinden sonraki gülümseyişine... O dünyanızı karartan küçümsemesinden sonra size yıllar sonra güneşin doğuşu gibi gelen ilgi ve hayranlığa göre yaşamaya başlarsınız.. Artık ondan gelecek her şeye razı olursunuz. Bu yoğunluğun adı köleliktir. Gönüllü kölelik.
Peki, neden bir başkasına değil de ona karşı duyarsınız bu yoğunluğu, bu gönüllü köleliği... Neden başkaları sizin o süslü ve gösterişli benliklerinize hayranlıkla inanmış, sizi size doğrulamıştır da, neden onun aynasında seyrettiğiniz yüzünüz böyle paramparça, böyle yangınlar içindedir... Neden başkaları değil de o gelip dokunmuştur yıllardır herkesten sakladığınız o yaralı benliğinize... İşte bu çoğu kez derin bir sırdır. Çok zordur bu muammayı çözmek... Yüzü, yüzündeki garip bir ışık... Bakışlarındaki eski bir esrar... Hangisinde, hangisinde saklıdır o size bile bir sır olan teslimiyetiniz, bilemezsiniz...
Karanlık bir ormandır insan. Ürkütücü ve çözülmez görünür... Uzaklardan gelen bir ışık gelir, bu ormanın içindeki inleyen bir hayvanın gözlerindeki acıyı parlatır. Bu kısacık parlayış anında ayakları kırılmış bir atın gözlerindeki derin acı sezilir. Atın acıyla inip kalkıyordur göğsü... O koca ormanın içinde bir başınadır... Sonra ışık kaybolur gider. Ama artık koca ormandan geriye o ayakları kırık atın gözleri kalır sadece aklınızda... Acıyla inip kalkan göğsü kalır... Sanki bütün o karanlık ormanın ruhu ayakları kırık atın acıyla bakan gözlerine doğru akıp durur... İşte o karanlıktan gözlere doğru akan yoğunluk aşkın ta kendisidir. Orman ne kadar karanlıksa bu akış o kadar hızlı olur...
Yani siz ne kadar karanlıkta kalmışsanız, o karanlıktan gözlerinize doğru akan yoğunluk o kadar acı ve o kadar güçlüdür...
İçinizdeki karanlık ormandan gözlerinize doğru akan bu yoğunluğun adı aşktır... Artık gözleriniz bir köle gibi bakmaya başlar... Bir efendiniz vardır artık, nereye baksanız onu görürsünüz... Gördüğünüz herşey ondan bir iz, bir soluk taşır.
O herkesten gizlediğiniz yaralı benliğiniz zincirlerinden kopmuş, sahip olduğunuz herşeyi ezip geçmiş, gelip gözlerinizi kaplamıştır... Gördüğünüz, dokunduğunuz, baktığınız herşeye o yaralı benliğinizin gözleriyle bakmaya, onun gözleriyle görmeye başlamışsınızdır... Dünya o yaralı benliğinizden ibarettir artık...
O güne dek bildiğiniz herşeyi unutmuşsuzdur... Yaşadığınız bu yoğunluk o güne dek taşıdığınız değerleri, inatla savunduğunuz doğruları bir anda unutturmuştur size...
Sahi, siz daha önce kim ve nasıl biriydiniz... Unutmuşsunuzdur...
Başkalarının görmediği, görüp de anlamadığı şeyleri görür ve hissedersiniz de, sizi asıl ilgilendiren, ilgilendirmesi gereken şeyleri bir türlü görüp hissedemezsiniz... Kimdir, aslında ne düşünür sizi bu hale sokan sevgili... Gerçekte sizin için ne düşünmektedir... Hayatla ve kendiyle ilgili ne hesapları, nasıl kaygıları vardır... Sizin sevginiz ona ne kadar geçmektedir... Sevginizin ondaki yansımaları nelerdir... Bunları bilmezsiniz de, dokunduğunuz ve gördüğünüz herşeyde onu hissettiğinizi, gördüğünüzü bilirsiniz...
Çünkü sizin için dünya odur... Ama onun dünyası bu dünyanın neresindedir, işte bunları asla bilemezsiniz... Siz hiçbir eve, hiçbir odaya, hiçbir yere sığmazsınız, ama onun kaç evi, kaç odası, sığınıp gizlendiği kaç yeri vardır, bilemezsiniz.
O sizi onaylayıp beğensin, hep yanınızda olsun ve hep sevsin diye ona içinizden geçen herşeyi eksiksiz anlatırsınız da, o size sizinle ve kendiyle ilgili düşündüklerini ne kadar anlatır, işte bunu asla bilemezsiniz...
Sizin onu sevdiğinizi herkes, bütün dünya bilsin istersiniz, onun sizi sevdiğinizi, o da seviyorsa nerede, hangi odada, kime ve ne şekilde söylediğini asla bilemezsiniz...
İşte bu eşitsiz bir ilişkidir... Siz köle, o efendidir... O sizin dünyanıza istediği an girebilir, ama siz onun dünyasına giremezsiniz... Sizin için onu sevdiğiniz dünya bir bütündür, ama onun dünyası evlere, odalara, gizlere, bilinmeyen yerlere bölünmüştür... Siz onu dünyanızda ararken, o kimbilir hangi evde, hangi odada, sizin hakkınızda kime ne söylemektedir ya da ne söylememektedir, işte bunu asla bilemezsiniz...
Siz onu öyle çok sevmişsinizdir ki, işte en çok bu yüzden onun sadece bir yönünü görürsünüz... Çünkü sevginiz o güne dek hayatın görünmeyen yanları hakkında olan bütün bilgilerinizi unutturmuştur size... Onu artık bu bilgilerle, bir zamanlar savunduğunuz değerler ve doğrularla değil, onu artık bu yaralı benliğinizle görürsünüz. Bu yüzden siz ne kadar haklı olsanız da, durmadan ona karşı suçlu ve ezik hissedersiniz kendinizi... Ne kadar büyükse onun boşluğu sevginiz o kadar eksiktir... Büyüdükçe onun boşluğu siz bu yüzden o kadar çok pişmanlık biriktirirsiniz, keşke onu daha çok sevseydim, diye...
Aslında kendisine güvenli bir kıyı arayan odur, ama siz onu böyle görmek istemediğiniz için onun için okyanuslara hep geç kaldığınızı hissedersiniz... Bu suçu, bu pişmanlığı, bu gecikmişliği sorgulatmak, biraz olsun temize çıkmak için bir mahkeme ararsanız, ama kimse böyle bir mahkemenin yerini bilmiyordur...
Siz onun için neleri göze aldıysanız ve alacaksanız, onun da sizin için aynı şeyleri göze aldığını ve alacağını hissedersiniz... Oysa o sizin sandığınızdan çok ayrı biridir. Bildiğiniz o yönünden başka bilmediğiniz birçok yönü, birçok yüzü, birçok odası vardır...
Sizin sevdiğiniz yanından başka bilmediğiniz ve bu sızılar içinde asla bilemeyeceğiniz yerleri vardır onun... Tamamen körleşmemek onu bütünüyle görmek için alttan alta bunu hissedersiniz de bu boşluğun adını tam olarak koyamazsınız... Bu boşluk onun gerçekliğidir... Ayaklarının yere bastığıdır; sizin gibi bu hayatın kurallarından hiç kopmayıp, aksine ona sımsıkı sarıldığıdır... Size istediklerinizi ancak hayatın bütün o bağlarından, bütün bu parçalanmışlığından, parasal ve gelecekle ilgili korkularından kurtulmuş biri verebilir, ama öyle biri değildir ki; işte bu yüzden onun sarıldığı yerlerden sizin o büyük yanılgınız başlar...
Aslında siz bir anlam, bir yüz, bir ışık, bir ruh diye bir boşluğu seviyorsunuzdur... Dopdolu diye sarıldığınız...
Kurtuluşum, diye sarıldığınız onun ardına gizlendiği, sizin hiç bilmediğiniz ve belki de hiç bilemeyeceğiniz boşluğudur.
Karanlık ormanınızdan gözlerinize, gözlerinizden dünyaya doğru akan o yoğunluk işte bu boşluğa doğru akmaktadır... Aşkınız işte sınırları bilinmeyen bu boşluğun çekimine kapılmıştır... Acınız, içinizdeki sızıların derinliği, üzerinden koştuğunuz uçurumlarınız bu boşluğun çekimiyle daha çok büyür... Sizi o yaralı benliğiniz körleştirmiştir, bu yüzden düştüğünüz yerleri göremezsiniz... Siz o diye onun bir yanını görürsünüz, ama o sizin için ayırdığı odalardan birinden sizi seyretmekte ve oradan sizi bütün yönlerinizle görmektedir... Sadece sizin için ayırdığı o odada bu halinize üzülmekte, belki de sizi özlemekte ve bu aşk için acı çekmektedir...
Ama bir diğer odasına geçtiğinde orada bir başkasıyla sizin hiç bilmediğiniz yönüyle, bu hayatta ayakta nasıl kalırım, nasıl acı çekmeden, nasıl üzülüp incinmeden yaşarımın hesabını yapmaktadır...
Siz onu bütünüyle bildiğinizi zannederseniz, ama sizin hiç bilmediğiniz yönlerinden biriyle parasal bir sırrı konuşmaktadır bir başkasıyla...
O da sizin gibi herşeyini, bütün suçlarını, bütün itiraflarını bildiğini, ama ona ne kadar güvence vereceğini, ona ne kadar güven ve rahatlık sağlayacağını bilemediği bir başkasından parasını nereye gömdüğünü öğrenmeye çalışmaktadır.
O nerede kime ne söylerse söylesin, o hangi odada hangi parasal sırların hesabını yaparsa yapsın, o hangi evde bilmediğiniz hangi yönünü yaşarsa yaşasın, sizin ona duyduğunuz aşkı asla eksiltmez bu... Aksine onu hiç tanıyamadıkça ona duyduğunuz aşk daha da artar... Sizin için her geçen gün dayanılmaz bir hale gelen çekiciliği onun birtürlü göremediğiniz o büyük boşluğuyla daha bir artar...
Karanlık ormanınızdan gözlerinize, gözlerinizden dünyaya ve oradan sevdiğiniz insanın boşluklarına doğru akan yaralı benliğiniz bir önceki günden daha büyük bir sızıyla kaplanır.
Öyle bir sızıdır ki bu, kendi boşluğunda öylesine büyüyen bir sevgidir ki, karşınızdaki eğer böyle bir sevgiyle dolu değilse bir süre sonra geri çekilir... Geri çekilirken bir odalık bile olsa size duyduğu sevgiyi fazla acı çekmemek için anında zehirleyip geri çekilir...
Ve birgün gelir size ayırdığı o tek bir odanın bile ışıklarını söndürüp, kapılarını kapatıp; çekip gider ve sizi aşkınıza terk eder...
Sizi artık ilgisiz de olsa dinleyen o yoktur...
Artık sizi önemsiyor görünüp de aslında önemsemeyen, yanındayım, dediği halde aslında çok uzakta olan biri bile yoktur... Önce öpen, sonra öptüğü yerleri kanatan, ardından kanattığı yerleri çok acımasın diye öpmeye çalışan o yoktur yanınızda...
Sevdikçe sizi bir o kadar çok yaralayan o bile yoktur artık.
İşte o zaman sevgili diye, dünya diye, hayat diye baktığınız her boşluğu artık sadece sizin o yaralı benliğiniz doldurur...
Artık nereye, hangi kalabalık şehre gitseniz bile peşinizden o ıssız, 
o karanlık ormanınızı birlikte götürürsünüz... Nereye gitseniz kendinizi orada kaybolmuş hissedersiniz...
Yollarda kime rastlasanız, çıkartıp onun fotoğrafını gösterirsiniz... Bu insanı tanıyor musunuz, buralardan geçti mi, onu gördünüz mü, diye sorarsınız...
<end>

<start>
Kırıldığın zaman,
çitin ötesindeki insanları düşün,
acıları içini ısıtsın, doğrulansın yüzün,
gözlerine çekimser bir mevsim süsü ver
korkma, kimsenin gözükmez içi...
Hem bak nasıl da harcanıyor dünya
aileler... sevgililer... bütün ülke.
Üstelik kadının yüzü paramparça
kadın kalpten ölecek,
o kadına sakın nüfuz etme...
Boğ odana deniz menevişleri getiren kızı
vehimlerinden yaptığın sevginle,
ufacık sahnelerde büyük öfkeler tasarla,
antika bir çerçeve uydur
büyük insanlık derdine…
Nasılsa çitin ötesinde insan dolu,
sen gövdeni düşün yalnızca
göğsünün en ince yerinde…
Hem bak nasılda harcanıyor dünya
aileler… sevgililer… bütün ülke
üstelik kadının yüzü paramparça,
kadın kalpten ölecek,
o kadına nüfuz etme…
Kış başladı… başlayacak,
artık hesaplar açık veriyor,
bir isim bulmalısın kendine
engellenmiş kaçak… engellenmiş kaçak…
<end>

<start>
Bu yaz Latince kursuna gitme,
                                                  beni incele.
Seneye ucarsin planorle.
Bu yaz boslugu benim cinnetimde dene...
Sana cagdisi bir romantizm getirdim,
ilkel bir soyutlama...
Isletme tezini sonra verirsin, bu yikimi             
                                                           kacirma...
Hirslarini yatistir bir sure icin...
Biraz egil, nefesimi dinle,
hic olmazsa, uzuluyormus gibi yap...
Yeniden donersin eski hayatina,
biraz saygi duy, biraz zaman kaybet...
Bak beni nasil zehirleyecek,
icinde tasidigini bile farketmedigin o ask...
Kucumseme, deneyimdir ; soranlara
                                                              anlatirsin
Senin icin bu yenilgi, bu dagilip
                                                      parcalanma...
Bu yaz Latince kursuna gitme, beni incele...
<end>

<start>
Biliyorum, konuşucak birşeyimiz yok
Ama yinede gözlerini al gel
Elindeki yarayı, suskunluğunu, acemiliğini
Beni biri severse inanmam 
Seni biri severse utanırsın 
Bilmediğin bir hastalığa acımak gibi bile olsa gel
Biliyorum konuşucak bir şeyimiz yok
Ama ızdırabım sende, mutlaka alda gel...
<end>

<start>
Şu Boğaz Harbi nedir? Var mı ki dünyâda eşi? 
En kesîf orduların yükleniyor dördü beşi,
-Tepeden yol bularak geçmek için Marmara'ya-
Kaç donanmayla sarılmış ufacık bir karaya.
Ne hayâsızca tehaşşüd ki ufuklar kapalı! 
Nerde -gösterdiği vahşetle- "bu: bir Avrupalı! "
Dedirir -yırtıcı, his yoksulu, sırtlan kümesi,
Varsa gelmiş, açılıp mahbesi, yâhud kafesi!
Eski Dünyâ, Yeni Dünyâ, bütün akvâm-ı beşer,
Kaynıyor kum gibi, tûfan gibi, mahşer mahşer. (1) 
Yedi iklîmi cihânın duruyor karşına da, (2) 
Ostralya'yla berâber bakıyorsun: Kanada! 
Çehreler başka, lisanlar, deriler rengârenk; 
Sâde bir hâdise var ortada: Vahşetler denk.
Kimi Hindû, kimi yamyam, kimi bilmem ne belâ...
Hani, tâ'ûna da züldür bu rezîl istîlâ! 
Ah o yirminci asır yok mu, o mahlûk-i asîl,
Ne kadar gözdesi mevcûd ise, hakkıyle sefîl,
Kustu Mehmedciğin aylarca durup karşısına; 
Döktü karnındaki esrârı hayâsızcasına.
Maske yırtılmasa hâlâ bize âfetti o yüz...
Medeniyyet denilen kahbe, hakikat, yüzsüz.
Sonra mel'undaki tahrîbe müvekkel esbâb,
Öyle müdhiş ki: Eder her biri bir mülkü harâb.
Öteden sâikalar parçalıyor âfâkı; 
Beriden zelzeleler kaldırıyor a'mâkı; 
Bomba şimşekleri beyninden inip her siperin; 
Sönüyor göğsünün üstünde o arslan neferin.
Yerin altında cehennem gibi binlerce lağam,
Atılan her lağamın yaktığı: Yüzlerce adam.
Ölüm indirmede gökler, ölü püskürmede yer; 
O ne müdhiş tipidir: Savrulur enkaaz-ı beşer...
Kafa, göz, gövde, bacak, kol, çene, parmak, el, ayak,
Boşanır sırtlara, vâdîlere, sağnak sağnak.
Saçıyor zırha bürünmüş de o nâmerd eller,
Yıldırım yaylımı tûfanlar, alevden seller.
Veriyor yangını, durmuş da açık sînelere,
Sürü hâlinde gezerken sayısız tayyâre.
Top tüfekten daha sık, gülle yağan mermîler...
Kahraman orduyu seyret ki bu tehdîde güler! 
Ne çelik tabyalar ister, ne siner hasmından; 
Alınır kal'â mı göğsündeki kat kat îman? 
Hangi kuvvet onu, hâşâ, edecek kahrına râm? 
Çünkü te'sis-i İlâhî o metîn istihkâm.
Sarılır, indirilir mevki'-i müstahkemler,
Beşerin azmini tevkîf edemez sun'-i beşer; 
Bu göğüslerse Hudâ'nın ebedî serhaddi; 
"O benim sun'-i bedî'im, onu çiğnetme" dedi.
Âsım'ın nesli...diyordum ya...nesilmiş gerçek:
İşte çiğnetmedi nâmûsunu, çiğnetmeyecek.
Şühedâ gövdesi, bir baksana, dağlar, taşlar...
O, rükû olmasa, dünyâda eğilmez başlar,
Yaralanmış tertemiz alnından, uzanmış yatıyor, (3) 
Bir hilâl uğruna, yâ Rab, ne güneşler batıyor!
Ey, bu topraklar için toprağa düşmüş asker! 
Gökten ecdâd inerek öpse o pâk alnı değer.
Ne büyüksün ki kanın kurtarıyor Tevhîd'i...
Bedr'in arslanları ancak, bu kadar şanlı idi.
Sana dar gelmeyecek makberi kimler kazsın? 
"Gömelim gel seni târîhe" desem, sığmazsın.
Herc ü merc ettiğin edvâra da yetmez o kitâb...
Seni ancak ebediyyetler eder istîâb.
"Bu, taşındır" diyerek Kâ'be'yi diksem başına; 
Rûhumun vahyini duysam da geçirsem taşına; 
Sonra gök kubbeyi alsam da, ridâ namıyle,
Kanayan lâhdine çeksem bütün ecrâmıyle; 
Mor bulutlarla açık türbene çatsam da tavan, (4) 
Yedi kandilli Süreyyâ'yı uzatsam oradan; 
Sen bu âvîzenin altında, bürünmüş kanına,
Uzanırken, gece mehtâbı getirsem yanına,
Türbedârın gibi tâ fecre kadar bekletsem; 
Gündüzün fecr ile âvîzeni lebriz etsem; 
Tüllenen mağribi, akşamları sarsam yarana...
Yine bir şey yapabildim diyemem hâtırana.
Sen ki, son ehl-i salîbin kırarak savletini,
Şarkın en sevgili sultânı Salâhaddîn'i,
Kılıç Arslan gibi iclâline ettin hayran...
Sen ki, İslâm'ı kuşatmış, boğuyorken hüsran,
O demir çenberi göğsünde kırıp parçaladın; 
Sen ki, rûhunla beraber gezer ecrâmı adın; 
Sen ki, a'sâra gömülsen taşacaksın...Heyhât,
Sana gelmez bu ufuklar, seni almaz bu cihât...
Ey şehîd oğlu şehîd, isteme benden makber,
Sana âgûşunu açmış duruyor Peygamber.
(1)  İlk baskılarda:...kum gibi, mahşer mi, hakîkat mahşer.
(2)  İlk baskılarda:...duruyor karşında,
(3)  İlk baskıda: Vurulup tertemiz alnından, uzanmış yatıyor,
(4)  İlk baskılarda: Ebr-i nîsânı açık...
<end>

<start>
Zulmü alkışlayamam, zalimi asla sevemem; 
Gelenin keyfi için geçmişe kalkıp sövemem. 
Biri ecdadıma saldırdımı, hatta boğarım! ...
-Boğamazsın ki! 
-Hiç olmazsa yanımdan kovarım.
Üçbuçuk soysuzun ardından zağarlık yapamam; 
Hele hak namına haksızlığa ölsem tapamam.
Doğduğumdan beridir, aşığım istiklale; 
Bana hiç tasmalık etmiş değil altın lale! 
Yumuşak başlı isem, kim dedi uysal koyunum? 
Kesilir belki, fakat çekmeye gelmez boyunum! 
Kanayan bir yara gördüm mü yanar ta ciğerim,
Onu dindirmek için kamçı yerim, çifte yerim! 
Adam aldırmada geç git! , diyemem aldırırım.
Çiğnerim, çiğnenirim, hakkı tutar kaldırırım! 
Zalimin hasmıyım amma severim mazlumu...
İrticâın şu sizin lehçede ma'nâsı bu mu?
<end>

<start>
Ondört asır evvel, yine bir böyle geceydi,
Kumdan, ayın ondördü, bir öksüz çıkıverdi! 
Lâkin o ne hüsrandı ki: Hissetmedi gözler; 
Kaç bin senedir, halbuki, bekleşmedelerdi! 
Nerden görecekler? Göremezlerdi tabî'î:
Bir kere, zuhûr ettiği çöl en sapa yerdi; 
Bir kere de, ma'mure-i dünyâ, o zamanlar,
Buhranlar içindeydi, bugünden de beterdi.
Sırtlanları geçmişti beşer yırtıcılıkta; 
Dişsiz mi bir insan, onu kardeşleri yerdi! 
Fevzâ bütün âfâkını sarmıştı zemînin
Salgındı, bugün Şark'ı yıkan, tefrika derdi.
Derken, büyümüş, kırkına gelmişti ki öksüz,
Başlarda gezen kanlı ayaklar suya erdi! 
Bir nefhada kurtardı insanlığı o ma'sum,
Bir hamlede kayserleri, kisrâları serdi! 
Aczin ki, ezilmekti bütün hakkı, dirildi; 
Zulmün ki, zevâl akılına gelmezdi, geberdi! 
Âlemlere, rahmetti, evet, Şer'-i mübîni,
Şehbâlini adl isteyenin yurduna gerdi.
Dünya neye sâhipse, onun vergisidir hep; 
Medyûn ona cem'iyyeti, medyûn ona ferdi.
Medyûndur o ma'sûma bütün bir beşeriyyet...
Yâ Rab, bizi mahşerde bu ikrâr ile haşret.
Hilvan, 11 Rebîülevvel 1347
(28 Ağustos 1928)
<end>

<start>
-Kahraman Ordumuza-
Korkma, sönmez bu şafaklarda yüzen al sancak; 
Sönmeden yurdumun üstünde tüten en son ocak.
O benim milletimin yıldızıdır, parlayacak; 
O benimdir, o benim milletimindir ancak.
Çatma, kurban olayım, çehreni ey nazlı hilâl! 
Kahraman ırkıma bir gül... Ne bu şiddet, bu celâl? 
Sana olmaz dökülen kanlarımız sonra helâl; 
Hakkıdır, Hakk’a tapan, milletimin istiklâl.
Ben ezelden beridir hür yaşadım, hür yaşarım.
Hangi çılgın bana zincir vuracakmış? Şaşarım! 
Kükremiş sel gibiyim: Bendimi çiğner, aşarım; 
Yırtarım dağları, enginlere sığmam taşarım.
Garb’ın âfâkını sarmışsa çelik zırhlı duvar; 
Benim îman dolu göğsüm gibi serhaddim var.
Ulusun, korkma! Nasıl böyle bir îmânı boğar,
«Medeniyyet! » dediğin tek dişi kalmış canavar?
Arkadaş! Yurduma alçakları uğratma sakın; 
Siper et gövdeni, dursun bu hayâsızca akın.
Doğacaktır sana va’dettiği günler Hakk’ın...
Kim bilir, belki yarın, belki yarından da yakın.
Bastığın yerleri «toprak! » diyerek geçme, tanı! 
Düşün altındaki binlerce kefensiz yatanı.
Sen şehîd oğlusun, incitme, yazıktır, atanı:
Verme, dünyâları alsan da, bu cennet vatanı.
Kim bu cennet vatanın uğruna olmaz ki fedâ? 
Şühedâ fışkıracak toprağı sıksan, şühedâ! 
Cânı, cânânı, bütün vârımı alsın da Hudâ,
Etmesin tek vatanımdan beni dünyâda cüdâ.
Rûhumun senden İlâhî şudur ancak emeli:
Değmesin ma’bedimin göğsüne nâ-mahrem eli; 
Bu ezanlar -ki şehâdetleri dînin temeli-
Ebedî, yurdumun üstünde benim inlemeli.
O zaman vecd ile bin secde eder -varsa- taşım; 
Her cerîhamdan, İlâhî, boşanıp kanlı yaşım,
Fışkırır rûh-i mücerred gibi yerden na’şım! 
O zaman yükselerek Arş’a değer, belki, başım.
Dalgalan sen de şafaklar gibi ey şanlı hilâl! 
Olsun artık dökülen kanlarımın hepsi helâl.
Ebediyyen sana yok, ırkıma yok izmihlâl:
Hakkıdır, hür yaşamış, bayrağımın hürriyyet; 
Hakkıdır, Hakk’a tapan, milletimin istiklâl.
<end>

<start>
Cehennem olsa gelen, göğsümüzde söndürürüz.
Bu yol ki Hak yoludur, dönme bilmeyiz, yürürüz;
Düşer mi tek taşı sandın harim-i namusun, 
Meğer ki harbe giden son nefer şehid olsun.
Şu karşımızdaki mahşer kudursa, çıldırsa, 
Denizler ordu, bulutlar donanma yağdırsa,
Bu altımızdaki yerden bütün yanardağlar
Taşıp da kaplasa âfakı bir kızıl sarsa,
Değil mi cephemizin sinesinde iman bir; 
Sevinme bir, acı bir, gaye aynı, vicdan bir;
Değil mi ortada bir sine çarpıyor, yılmaz, 
Cihan yıkılsa emin ol bu cephe sarsılmaz!
<end>

<start>
Âtiyi karanlık görerek azmi bırakmak…
Alçak bir ölüm varsa, emînim, budur ancak.
Dünyâda inanmam, hani görsem de gözümle.
İmânı olan kimse gebermez bu ölümle:
Ey dipdiri meyyit, ‘İki el bir baş içindir.’
Davransana… Eller de senin, baş da senindir!
His yok, hareket yok, acı yok… Leş mi kesildin? 
Hayret veriyorsun bana… Sen böyle değildin.
Kurtulmaya azmin neye bilmem ki süreksiz? 
Kendin mi senin, yoksa ümîdin mi yüreksiz?
Âtiyi karanlık görüvermekle apıştın? 
Esbâbı elinden atarak ye’se yapıştın!
Karşında ziyâ yoksa, sağından, ya solundan
Tek bir ışık olsun buluver… Kalma yolundan.
Âlemde ziyâ kalmasa, halk etmelisin, halk! 
Ey elleri böğründe yatan, şaşkın adam, kalk!
Herkes gibi dünyâda henüz hakk-i hayâtın
Varken, hani herkes gibi azminde sebâtın?
Ye’s öyle bataktır ki; düşersen boğulursun.
Ümîde sarıl sımsıkı, seyret ne olursun!
Azmiyle, ümidiyle yaşar hep yaşayanlar; 
Me’yûs olanın rûhunu, vicdânını bağlar
Lânetleme bir ukde-i hâtır ki: çözülmez…
En korkulu câni gibi ye’sin yüzü gülmez!
Mâdâm ki alçaklığı bir, ye’s ile sirkin; 
Mâdâm ki ondan daha mel’un daha çirkin
Bir seyyie yoktur sana; ey unsur- îman,
Nevmid olarak rahmet-i mev’ûd-u Hudâ’dan,
Hüsrâna rıza verme… Çalış… Azmi bırakma; 
Kendin yanacaksan bile, evlâdını yakma!
Evler tünek olmuş, ötüyor bir sürü baykuş…
Sesler de: ‘Vatan tehlikedeymiş… Batıyormuş! ‘
Lâkin, hani, milyonları örten şu yığından,
Tek kol da demiyor bir tarafından!
Sâhipsiz olan memleketin batması haktır; 
Sen sâhip olursan bu vatan batmayacaktır.
Feryâdı bırak, kendine gel, çünkü zaman dar…
Uğraş ki: telâfi edecek bunca zarar var.
Feryâd ile kurtulması me’mûl ise haykır! 
Yok, yok! Hele azmindeki zincirleri bir kır!
‘İş bitti… Sebâtın sonu yoktur! ‘ deme, yılma.
Ey millet-i merhûme, sakın ye’se kapılma.
(14 Mart 1913)
<end>

<start>
Ah o din nerde, o azmin, o sebatın dini; 
O yerin gökten inen dini, hayatın dini? 
Bu nasıl dar, ne kadar basmakalıp bir görenek? 
Müslümanlık mı dedin? ... Tövbeler olsun, ne demek!
<end>

<start>
Nasihatım sana: Her şeyle iştigali bırak; 
Adamlığın yolu nerdense, bul da girmeye bak.
Adam mısın: Ebediyyen cihanda hürsün, gez; 
Yular takıp seni bir kimsecikler sürükleyemez.
Adam değil misin, oğlum: Gönüllüsün semere; 
Küfür savurma boyun kestiğim semercilere.
<end>

<start>
Sebîlürreşâd cerîde-i İslâmiyyesinin kahraman askerlerimize armağanı
Yurdunu Allâh’a bırak, çık yola:
«Cenge! » deyip çek ki vatan kurtula.
Böyle müyesser mi gazâ her kula? 
Haydi levend asker, uğurlar ola.
Ey sürüden arkaya kalmış yiğit! 
Arkadaşın gitti, yetiş sen de git.
Bak ne diyor, cedd-i şehîdin, işit:
«Durma git evlâdım, uğurlar ola.
«Durma git evlâdım, açıktır yolun...
Cenge sıvansın o bükülmez kolun; 
Süngünü tak, ön safa geçmiş bulun.
Uğrun açık olsun, uğurlar ola.
«Yerleri yırtan sel olup taşmalı! 
Dağ demeyip, taş demeyip aşmalı! 
Sendeki coşkunluğa el şaşmalı! 
Haydi git evlâdım, uğurlar ola.
«Yükselerek kuş gibi Balkanlara,
Öyle satır at ki kuduz Bulgar’a:
Bir daha Osmanlı’ya güç sırtara! 
Git de gel evlâdım... uğurlar ola.
«Düşmana çiğnetme bu toprakları; 
Haydi kılıçtan geçir alçakları! 
Leş gibi yatsın kara bayrakları! 
Kahraman evlâdım, uğurlar ola.»
* * *
Balkan’ı bildin mi nedir, hemşeri? 
Sevgili ecdâdının en son yeri.
Bir sıla isterdin a çoktan beri
Şimdi tamam vakti... Uğurlar ola.
Balkan’ın üstünde sızan her pınar
Bir yaradır, durmaz içinden kanar! 
Hangi taşın kalbini deşsen: Mezar! 
Gör ne mübârek yer... uğurlar ola.
Eş hele bir dağları örten karı:
Ot değil onlar, dedenin saçları! 
Dinle: Şehid sesleridir rüzgârı! 
Durma levend asker, uğurlar ola.
Ey vatanın şanlı gazâ mevkibi,
Saldırınız düşmana arslan gibi.
İşte Hudâ yâveriniz, hem Nebi.
Haydi gidin, haydi, uğurlar ola.
17 Ekim 1912
<end>

<start>
Eyvâh, ıssız diyâr-ı dilber... 
Her hatvesi bir mezâr-ı muğber! 
Uçmuş da bakındığım terâne, 
Kalmış sessiz bir âşiyâne. 
Yer yer medfun durur emeller... 
Gûyâ ki kıyâm-ı haşri bekler! 
Yâ Rab! Niye böyle bir yığın hâk 
Olmuş yatıyor o buk’a-i pâk? 
Yâ Rab, ne için o lem’a nâbûd? 
Yâ Rab, ne için bu sâye memdûd? 
Yâ Rab, ne demek harîm-i cânan 
Üstünde bu perde perde hicran? 
Lâkin görünen kimin hayâli? 
Cânan gibi tıpkı yâl ü bâli... 
Gîsû-yi siyâh-ı târumârı, 
Altında cebîn-i lem’a-dârı, 
Zulmetler içinde subh-i mahmûr; 
Yâ gözbebeğinde nazra-i nûr; 
Yâ ebr-i bahâr içinde cevvâl 
Bâran şeklinde dürr-i seyyâl; 
Yâ sînede her zaman coşan yâd, 
Yâ kayd-i bedende rûh-i âzâd. 
Ey tayf-ı nigeh-firîbi yârın, 
Olmaz mı bir ân için karârın? 
Heyhât, serâb-ı şavka döndün... 
Karşımda parıldamanla söndün! 
Kimden sorayım ki nerde dilber? 
Makber gibi samt içinde her yer. 
Cânan! Cânan! ... dedim, arandım... 
«Bir aks-i nidâ» dedikçe, yandım! 
Yâ Rab, niye hem sağır, hem ebkem,
Dağlar, dereler, bütün şu âlem? 
Ey sevdiğimin sevimli yurdu, 
Hâlin bana şimdi pek dokundu! 
Aç sîneni; yâd-ı nükhetinden 
Bir şemmeye kàilim bugün ben. 
Bir vakt o şemîm-i nâz-perver 
Tâ subha kadar yanımda bekler, 
-Ümmîde verip bekà sabûhu- 
Sermest-i safâ ederdi rûhu. 
Heyhât o nesîm-i sâf şimdi 
Nâzan nâzan semâya gitti. 
Ey lâne-i târumâr söyle, 
Cânan sana artık inmiyor mu? 
Ey mâtem-i pâyidâr söyle, 
Sâhandaki nevha dinmiyor mu? 
Ey ebr-i semâ-güzîn-i seyyâr, 
Yâdında mıdır o nazlı reftâr? 
Ey darbe-i bâda karşı, ra’şân, 
İnşâd-ı enîn eden nihâlân! 
Bir şi’r-i revân olup da cânan, 
Geçmez mi bu gölgeden hırâman? 
Ey dilber-i mihriban, zuhûr et! 
Ömrüm gibi ansızın mürûr et! 
Yâ kalb-i fezâya bir hutûr et: 
Âfâkımı lem’a lem’a nûr et. 
Bin nevha-i cân içimde pür-cûş, 
Geldim bu garîb yurda, medhûş. 
Feryâdımı yok mu eyleyen gûş? 
Yâ Rab, bu nasıl cihân-ı hâmûş: 
Bir «yok! » diyecek sadâ da yokmuş! ...
<end>

<start>
“İşte sana, onların kendi yolsuzlukları yüzünden ıpıssız kalan yurtları! ..”
(Kur’an, Neml, 52)
Geçenler varsa İslâm’ın şu çiğnenmiş diyârından; 
Şu yüz binlerce yurdun kanlı, zâirsiz mezârından; 
Yürekler parçalar bir nevha dinler reh-güzârından.
Bu mâtem, kim bilir, kaç münkesir kalbin gubârından
Hurûş etmekte, son ümmîdinin son inkisârından?
Evet, son inkisârından ki yoktur cebrin imkânı:
Batıp gitmiş nazarlar beklemekten fecr-i nâzânı! 
Nasıl, ey yolcu, bin lâ’net gelip ezmez ki vicdânı; 
Dudaklar, çâk çâk olmuş, içerken zehr-i hüsrânı,
Uzaktan baktı -koşmak nerde! - milyonlarca yârânı!
Bu ıssız âşiyanlar bir zaman candan muazzezdi; 
Bu damlar böyle baykuş seslerinden çın çın ötmezdi; 
Şu kurbağalar seken vâdîde ceylânlar koşup gezdi; 
Şu coşmuş, ağlayan ırmak ne handan gölgeler sezdi; 
Bütün mâzîyi bir tûfan, fakat, hep boğdu, hem ezdi!
Vefâsız yurd! Öz evlâdın için olsun, vefâ yok mu? 
Neden kalbin kararmış? Bin ocaktan bir ziyâ yok mu? 
İlâhî kimsesizlikten bunaldım, âşinâ yok mu? 
Vatansız, hânümansız bir garîbim... Mültecâ yok mu? 
Bütün yokluk mu her yer? Bâri bir “Yok! ” der sadâ yok mu?
* * *
Gitme ey yolcu, berâber oturup ağlaşalım:
Elemim bir yüreğin kârı değil, paylaşalım:
Ne yapıp ye’simi kahreyleyeyim, bilmem ki? 
Öyle dehşetli muhîtimde dönen mâtem ki! ..
Ah! Karşımda vatan nâmına bir kabristan
Yatıyor şimdi... Nasıl yerlere geçmez insan? 
Şu mezarlar ki uzanmış gidiyor, ey yolcu,
Nereden başladı yükselmeye, bak, nerde ucu! 
Bu ne hicrân-ı müebbed, bu ne hüsrân-ı mübîn...
Ezilir rûh-i semâ, parçalanır kalb-i zemin! 
Azıcık kurcala toprakları, seyret ne çıkar:
Dipçik altında ezilmiş, paralanmış kafalar! 
Bereden reng-i hüviyyetleri uçmuş yüzler! 
Kim bilir hangi şenâatle oyulmuş gözler! 
“Medeniyyet” denilen vahşete lâ’netler eder.
Nice yekpâre kesilmiş de sırıtmış dişler! 
Süngülenmiş, kanı donmuş, nice binlerle beden! 
Nice başlar, nice kollar ki cüdâ cisminden! 
Beşiğinden alınıp parçalanan mahlûkat; 
Sonra, nâmûsuna kurbân edilen bunca hayat! 
Bembeyaz saçları katranlara batmış dedeler! 
Göğsü baltayla kırılmış memesiz vâlideler! 
Teki binlerce kesik gövdeye âid kümeler:
Saç, kulak, el, çene, parmak... Bütün enkâz-ı beşer! 
Bakalım, yavrusu uğrar mı, deyip, karnından,
Canavarlar gibi şişlerde kızarmış nice can! 
İşte bunlar o felâket-zedelerdir ki, düşün,
Kurumuş ot gibi doğrandı bıçaklarla bütün! 
Müslümanlıkları bîçârelerin öyle büyük
Bir cinâyet ki: Cezâlar ona nisbetle küçük!
Ey, bu toprakta birer na’ş-ı perîşan bırakıp,
Yükselen mevkib-i ervâh! Sakın arza bakıp; 
Sanmayın: Şevk-ı şehâdetle coşan bir kan var...
Bizde leşten daha hissiz, daha kokmuş can var! 
Bakmayın, hem tükürün çehre-i murdârımıza! 
Tükürün: Belki biraz duygu gelir ârımıza! 
Tükürün cebhe-i lâkaydına Şark’ın, tükürün! 
Kuşkulansın, görelim, gayreti halkın, tükürün! 
Tükürün milleti alçakça vuran darbelere! 
Tükürün onlara alkış dağıtan kahbelere! 
Tükürün Ehl-i Salîb’in o hayâsız yüzüne! 
Tükürün onların aslâ güvenilmez sözüne! 
Medeniyyet denilen maskara mahlûku görün:
Tükürün maskeli vicdânına asrın, tükürün!
Hele i’lânı zamanında şu mel’un harbin,
“Bize efkâr-ı umûmiyyesi lâzım Garb’ın; 
O da Allah’ı bırakmakla olur” herzesini,
Halka îman gibi telkîn ile, dînin sesini
Susturan aptalın idrâkine bol bol tükürün! ..
Yine hicrân ile çılgınlığım üstümde bugün...
Bana vahdet gibi bir yâr-ı müsâid lâzım! 
Artık ey yolcu bırak... Ben, yalınız ağlayayım!
22 Safer 1331
17 Kânûnisânî 1328
(30 Ocak 1913)
<end>

<start>
Ne odunmuş babanız: Olmadı bir baltaya sap! 
Ona siz benzemeyin, sonra ateştir yolunuz.
Meşe hâlinde yaşanmaz, o zamanlar geçti; 
Gelen incelmiş adam devri, hemen yontulunuz.
Ama dikkatli olun: Bir kafanız yontulacak; 
Sakın aldanmayın: İncelmeye gelmez kolunuz!
<end>

<start>
— Basri Bey oğlumuza —
Bütün dünyâya küskündüm, dün akşam pek bunalmıştım; 
Nihâyet, bir zaman kırlarda gezmiş, köyde kalmıştım.
Şehirden kaçmak isterken sular zâten kararmıştı; 
Pek ıssız bir karanlık sonradan vâdîyi sarmıştı.
Işık yok, yolcu yok, ses yok, bütün hilkat kesilmiş lâl...
Bu istiğrâkı tek bir nefha olsun etmiyor ihlâl.
Muhîtin hâli «insâniyyet»in timsâlidir, sandım; 
Dönüp mâzîye tırmandım, ne hicranlar, neler andım! 
Taşarken haşrolup beynimden artık bin müselsel yâd,
Zalâmın sînesinden fışkıran memdûd bir feryâd,
O müstağrak, o durgun vecdi nâgâh öyle coşturdu:
Ki vâdîden bütün, yer yer, eninler çağlayıp durdu.
Ne muhrik nağmeler, yâ Rab, ne mevcâmevc demlerdi:
Ağaçlar, taşlar ürpermişti, gûyâ Sûr-i Mahşer’di!
— Eşin var, âşiyânın var, bahârın var, ki beklerdin; 
Kıyâmetler koparmak neydi, ey bülbül, nedir derdin? 
O zümrüd tahta kondun, bir semâvî saltanat kurdun; 
Cihânın yurdu hep çiğnense, çiğnenmez senin yurdun.
Bugün bir yemyeşil vâdî, yarın bir kıpkızıl gülşen,
Gezersin, hânümânın şen, için şen, kâinâtın şen.
Hazansız bir zemîn isterse, şâyed rûh-i ser-bâzın,
Ufuklar, bu’d-i mutlaklar bütün mahkûm-i pervâzın.
Değil bir kayda, sığmazsın -kanatlandın mı- eb’âda; 
Hayâtın en muhayyel gâyedir ahrâra dünyâda.
Neden öyleyse mâtemlerle eyyâmın perîşandır? 
Niçin bir damlacık göğsünde bir umman hurûşandır? 
Hayır, mâtem senin hakkın değil... Mâtem benim hakkım:
Asırlar var ki, aydınlık nedir, hiç bilmez âfâkım! 
Tesellîden nasîbim yok, hazân ağlar bahârımda;
Bugün bir hânümansız serserîyim öz diyârımda! 
Ne hüsrandır ki: Şark’ın ben vefâsız, kansız evlâdı,
Serâpâ Garb’a çiğnettim de çıktım hâk-i ecdâdı! 
Hayâlimden geçerken şimdi, fikrim hercümerc oldu,
Salâhaddîn-i Eyyûbî’lerin, Fâtih’lerin yurdu.
Ne zillettir ki: Nâkùs inlesin beyninde Osmân’ın; 
Ezan sussun, fezâlardan silinsin yâdı Mevlâ’nın! 
Ne hicrandır ki: En şevketli bir mâzî serâb olsun; 
O kudretler, o satvetler harâb olsun, türâb olsun! 
Çökük bir kubbe kalsın ma’bedinden Yıldırım Hân’ın; 
Şenâ’atlerle çiğnensin muazzam kabri Orhan’ın! 
Ne haybettir ki: Vahdet-gâhı dînin devrilip, taş taş,
Sürünsün şimdi milyonlarca me’vâsız kalan dindaş! 
Yıkılmış hânümanlar yerde işkenceyle kıvransın; 
Serilmiş gövdeler, binlerce, yüzbinlerce doğransın! 
Dolaşsın, sonra, İslâm’ın harem-gâhında nâ-mahrem...
Benim hakkım, sus ey bülbül, senin hakkın değil mâtem!
Ankara – Tâceddin Dergâhı
7 Mayıs 1337 (1921)
<end>

<start>
en böyle bakıp durmayacaktım, dili bağlı,
İslâm’ı uyandırmak için haykıracaktım.
Gür hisli, gür îmanlı beyinler, coşar ancak,
Ben zâten uzun boylu düşünmekten uzaktım! 
Haykır! Kime, lâkin? Hani sâhipleri yurdun? 
Ellerdi yatanlar, sağa baktım, sola baktım; 
Feryâdımı artık boğarak, na’şını, tuttum,
Bin parça edip şi’rime gömdüm de bıraktım.
Seller gibi vâdîyi enînim saracakken,
Hiç çağlamadan, gizli inen yaş gibi aktım.
Yoktur elemimden şu sağır kubbede bir iz; 
İnler «Safahât»ımdaki hüsran bile sessiz!
İstanbul, Teşrînievvel 1335 (Ekim 1919)
<end>

<start>
Müslümanlık sizi gayet sıkı, gayet sağlam, 
Bağlamak lazım iken, anlamadım, anlıyamam,
Ayrılık hissi nasıl girdi sizin beyninize? 
Fikr-i kavmıyyeti şeytan mı sokan zihninize?
Birbirinden muteferrik bu kadar akvamı, 
Aynı milliyetin altında tutan islam'ı,
Temelinden yıkacak zelzele, kavmiyettir.
Bunu bir lahza unutmak ebedi haybettir...
Arnavutlukla, Araplıkla bu millet yürümez..
Son siyasetse bu! Hiç böyle siyaset yürümez!
Sizi bir aile efradı yaratmış Yaradan; 
Kaldırın ayrılık esbabını artık aradan.
Siz bu davada iken yoksa, iyazen-billah, 
Ecnebiler olacak sahibi mülkün nagah.
Diye dursun atalar: 'Kal'a içinden alınır.'
Yok ki hiç bir  kişiden... Millet-i merhume sağır!
Bir değil mahvedilen devlet-i islamiyye...
Girdiler aynı siyasetle bütün makbereye.
Girmeden tefrika bir millete, düşman giremez; 
Toplu vurdukça yürekler, onu top sindiremez.
Bırakın eski hükümetleri meydandakiler
Yetişir, şöyle bakıp ibret alan varsa eğer.
işte Fas, işte Tunus, işte Cezayir, gitti! 
işte Irak'ı da taksim ediyorlar şimdi.
30 Muharrem 1331
27 Kanunuevvel 1328
1913
<end>

<start>
Yılmam ölümden, yaradan, askerim; 
Orduma, «gâzî» dedi Peygamberim.
Bir dileğim var, ölürüm isterim:
Yurduma tek düşman ayak basmasın.
Âmin! desin hep birden yiğitler,
«Allâhu ekber! » gökten şehidler.
Âmin! Âmin! Allâhu ekber! 
Türk eriyiz, silsilemiz kahraman...
Müslümanız, Hakk’a tapan müslüman.
Putları Allah tanıyanlar, aman,
Mescidimin boynuna çan asmasın.
Âmin! desin hep birden yiğitler,
«Allâhu ekber! » gökten şehidler.
Âmin! Âmin! Allâhu ekber! 
Millet için etti mi ordum sefer,
Kükremiş arslan kesilir her nefer,
Döktüğü kandan göğe vursun zafer,
Toprağa bir damlası boş akmasın.
Âmin! desin hep birden yiğitler,
«Allâhu ekber! » gökten şehidler.
Âmin! Âmin! Allâhu ekber! Allâhu ekber! 
Ey Ulu Peygamberimiz nerdesin? 
Dinle minâremde öten gür sesin! 
Gel, bana yâr ol ki cihan titresin,
Kimse dönüp süngüme yan bakmasın.
Âmin! desin hep birden yiğitler,
«Allâhu ekber! » gökten şehidler.
Âmin! Âmin! Allâhu ekber! Allâhu ekber!
<end>

<start>
sokakta sâde bir 'âmîn! ' sadâsıdır gidiyor:
mahalle halkı birikmiş, imam duâ ediyor.
basık bir ev; kapının iç yanında bir tâbût,
başında çınlayan âvâzı dinliyor, mebhût; 
denildi: 'fâtiha! '; âmîni kestiler bu sefer,
göğüsler inledi, derken, açık duran eller,
hazîn alınları bir kerre okşayıp indi; 
deminki zemzemeler bir zaman için dindi.
duyuldu sonra imâmın nidâ-yı mağmûmu,
diyordu:
- söyleyin allâh için şu merhûmu,
nasıl bilirsiniz ey müslümanlar? 
- iyi biliriz! 
-yarın huzûr-i ilâhîde toplanıp hepiniz,
bu yolda hüsn-i şehâdet edersiniz ya? 
- evet! 
- imâm efendi, helâllık da iste, merhamet et...
- helâl edin hadi öyleyse şimdi hakkınızı.
- helâl edin hadi bekletmeyin adamcağızı!
cemâatin yüreğinden kopup 'helâl olsun! '
nidâ-yı saffeti, birden cenâze, ah-ı derûn,
misâli uğradı evden; fezâda yükseldi
içerde başladı bir cûş-i nevhadır şimdi; 
baş örtüsüyle kadınlargözüktü pencereden:
-bıraktın öyle mi, en sonra kardeşim, bizi sen! 
-yıkıldı dostlar evim, barkım... ah gitti kocam! ..
-dayım melek gibi insandı; ben nasıl yanmam! 
-tamam otuz senedir komşuyuz da bir kerre,
kızıp da 'ey! ' demiş insan değildi, hemşîre! 
-zavallı remziye! boynun büküldü evlâdım...
-babam ne oldu? 
-baban... öldü.
-etme ayşe hanım,
bu söylenir mi ya? hicrân olur zavallı kıza...
ayol, şu öksüzü bir parçacık avutsanıza...
açın da cumbayı etrâfa baksın ağlamasın...
göründü cumbada baktım ki tombalak, sanşın,
sevimli bir küçücek kız... beiinde ancak var.
donuk yanakları üstünde parlayan yaşlar,
zavallının eriyen ruh-i bî-günâhı idi.
benim o mersiye yâdımda ağlıyor ebedî.
sefine pâre ki sırtında mevc-i bî-hissin,
yüzer... önünde ademden nişâne bir engin,
çeker durur onu sâhil-cüdâ açıklarına; 
bakar mı bir taşın üstünde durmuş ağlıyana? 
cenâze dûş-i cemâatte çalkalandıkça,
o tahta pâreye benzerdi, düşmüş emvâca.
nasıl duyar ki uzaklarda inleyen kadını? 
nasıl görür ki yetîmin huruş eden yaşını? 
bu hây ü hûy-i kıyâmet-nümûn içinde söner,
samîm-i hilkati sûzân eden enîn-i beşer.
değilmiş öyle geniş nâlenin hudûdu meğer:
sokak bitip dönülürken kesildi mâtemler.
o tahta pâre-i câmid, o iğbirâr-ı samût,
güzer-gehindeki eşbâhı bir mehîb sükût
içinde haşr ederek dalgalarla seyrediyor; 
zemîne bakmıyor artık semâ deyip gidiyor.
bu mahmilin neye sık sık değişsin efrâdı? 
suâli fikre büyük bir hakîkat anlattı:
evet bekâ ezecek cism-i zâr-ı fânîyi,
vücûd çekmiyecek ömr-i câvidânîyi,
bu bâr-ı müdhişin altında titreyip dizler,
dayanmıyor üç adımdan ziyâde dûş-i beşer! 
ağır ağırgidiyorken cenâze kâfilesi,
nihâyet oldu musallâ birinci merhalesi.
çıkınca üstüne son minberin hatîb-i memât,
açıldı dîde-i im'âna perde perde hayât.
*******
senin en son serîrindir şu bî pervâ uzanmış taş; 
ki nermin hâb-gâhından çıkar, bir gün vurursun baş! 
elinden yok halâs imkânı, mâdâme'l-hayât uğraş...
o, mutlak sedd-i râhındır, aşılmaz.. muktedirsen aş! '
musallâ: müncemid bir mevcidir eşk-i yetîmânın; 
musallâ: ahıdır, berceste, mâtem-zâr-ı dünyânın; 
musallâ: minber-i teblîğidir dünyâda, ukbânın; 
musallâ-: ders-i ibrettir durur pîşinde, irfânın.
bu minberden iner nâsûta en müdhiş hakîkatler,
bu yerden yükselir lâhûta en hâlis kanâ'atler.
civârından geçer zulmette bî pâyan hayâletler:
kefen-ber-dûş geçmişler, kalan üryan sefâletler!
babam, kardeşlerim, evlâdım, annem... belki bunlardan
muazzez bildiğim kıymetli birçok yâr-ı can el'ân
bu taştan atfeder zanneylerim dünyâya son im'ân...
benim rûhum bu heykelden duyar hâmûş bin efgân! 
serîr-i saltanatlar devrilir, alt üst olur dünyâ; 
müşeyyed bürc ü bârülar düşer bir bir, bu taş hâlâ,
zamânın dest-i tahrîbiyle, durmuş, eyler istihzâ; 
bütün mevcûda hâkim bir adem timsâlidir gûyâ.
namaz kılındı; duâ bitti. kârban, yoluna
düzüldü taht-ı memâtın girip birer koluna.
yarım sâat henüz olmuştu. yolcular durdu; 
demek ki; komşusu dünyânın âhiret yurdu.
cenâze indi omuzdan yavaş yavaş, sonra,
sokuldu servilerin ortasında bir çukura,
atıldı üstüne üç beş kürek kemikli çamur
kabardı toprağın altında bir an, bir ur! 
evet, çıban, ki yatan duymuyorsa dehşetini,
dönün de arkadakinden sorun fecâ'atini·
sükûn içinde uyurken şu bir yığın toprak
ilel'ebed o küçük rûh çırpınıp duracak! ...
<end>

<start>
Haya sıyrılmış inmiş, öyle yüzsüzlük ki heryerde
Ne çirkin yüzleri örtermiş, meğer o incecik perde
Vefa yok, ahde hürmet hiç, lafe-i bi medlul
Yalan raiç, hiyanet mültezem, heryerde hak meçhul
Ne tüyler ürperir ya rab, ne korkunç inkılab olmuş
Ne din kalmış ne iman, din harab, iman türab olmuş
<end>

<start>
Bir insan öldü mü ondan kalacak eseri, 
Bir eşek göçtü mü ondan da nihayet semeri.
<end>

<start>
Âfâk bütün hande, cihan başka cihandır; 
Bayram ne kadar hoş, ne şetâretli zamandır!
Bayramda güler çehre-i mâ'sûm-i sabâvet, 
Ümmîd çocuk sûret-i sâfında ıyandır
Her cebhede bir nûr-i mücerred lemeânda; 
Her dîdede bir rûh demâdem cevelândır.
Âlâm-ı hayâtın iki kat büktüğü ecsâd 
Feyzindeki te'sîr ile âsûde revandır.
Ferdâ-yı sükûn perveridir sâl-i cidâlin, 
Nevmîd düşen kalbe ümîd-âver-i candır.
Heycâ-yi maîşetteki feryâd-ı mehîbin 
Dünyâda biraz dindiği an varsa bu andır.
Subhunda bahârın şu sabâhat bulunur mu? 
Bak çehre-i gabrâya: Nasıl şen, ne civandır!
Her sînede bir kalb-i meserret darabanda, 
Her kalbde bir âlem-i eşvâk nihandır.
Raksân oluyor cünbüş-i dûşiyle anâsır, 
Gûya ki bütün sadr-ı zemin pür-galeyandır.
Eşbahı da cûşân ediyor feyz-i mübîni, 
Yâ Rab bu nasıl rûh-i avâlim-sereyandır!
Bayramda gelir yâ da ne hoş hâtıralar ki: 
Bin ömre verilmez, o kadar kadri girandır,
Iydin bana dâim görünür levh-i kerîmi: 
Mâzî-i tufûliyyetimin yâd-ı besîmi.
Birinci gün hava bir parça nâ-müsâiddi; 
İkinci gün açılıp, sonra pek güzel gitti.
Dedim ki: 'Fâtih'e çıksam yavaşça, bir yanda 
Durup o âlemi seyreylesem de meydanda,
Ziyâret etsem ehibbâyı sonradan... Hoş olur. 
Bütün gün evde oturmak ne olsa pek boştur. '
Bu arzû-yi tenezzüh gelince, artık ben 
Durur muyum? Ne gezer! Fırladım hemen evden.
Gelin de bayramı Fâtih'te seyredin, zirâ 
Hayâle, hâtıra sığmaz o herc ü merc-i safâ,
Kucakta gezdirilen bir karış çocuklardan 
Tutun da, tâ dedemiz demlerinden arta kalan,
Asırlar ölçüsü boy boy asâli nesle kadar, 
Büyük küçük bütün efrâd-i belde, hepsi de var!
Adım başında kurulmuş beşik salıncaklar, 
İçinde darbuka, teflerle zilli şakşaklar,
Biraz gidin; Kocaman bir çadır... Önünde bütün, 
Çoluk çocuk birer onluk verip de girmek için
Nöbetle bekleşiyorlar. Acep içinde ne var? 
'Caponya'dan gelen insan suratlı bir canavar! '
Geçin: sırayla çadırlar. Önünde her birinin. 
Diyor: 'Kuzum, girecek varsa durmasın girsin.'
Bağırmadan sesi bitmiş ayaklı bir îlân, 
'Alın gözüm buna derler...' sadâsı her yandan.
Alettirikçilerin keyfi pek yolunda hele: 
Gelen yapışmada bir mutlaka o saplı tele.
Terazilerden adam eksik olmuyor; birisi 
İnince binmede artık onun da hemşerisi:
'Hak okka çünkü bu kantar... Frenk îcâdı gıram 
Değil! Diremleri dörtyüz, hesapta şaşmaz adam.'
- Muhallebim ne de kaymak! 
- Şifalıdır macun! 
- Simit mi istedin ağa? 
- Yokmuş onluğun, dursun.
O başta: Kuşkunu kopmuş eğerli düldüller, 
Bu başta: Paldimi düşmüş semerli bülbüller!
Baloncular, hacıyatmazlar, fırıldaklar,
Horoz şekerleri, civ civ öten oyuncaklar;
Sağında atlıkarınca, solunda tahtırevan 
Önünde bir sürü çekçek, tepende çifte kolan
Öbek öbek yere çökmüş kömür çeken develer... 
Ferâğ-ı bâl ile birden geviş getirmedeler.
Koşan, gezen, oturan, mâniler düzüp çağıran. 
Davullu zurnalı 'dans' eyliyen, coşup bağıran,
Bu kâinât-ı sürûrun içinde gezdikçe, 
Çocukların tarafındaydı en çok eğlence,
Güzelce süslenerek dest-i nâz-ı mâderle; 
Birer çiçek gibi nevvâr olan bebeklerle
Gelirdi safha-i mevvâc-ı ıyde başka hayât... 
Bütün sürûr u şetâretti gördüğüm harekât!
Onar parayla biraz sallandırdılar... Derken, 
Dururdu 'Yandı! ' sadâsıyle türküler birden,
- Ayol, demin daha yanmıştı a! Herif sen de, 
- Peki kızım, azıcık fazla sallarım ben de.
'Deniz dalgasız olmaz 
Gönül sevdasız olmaz 
Yâri güzel olanın 
Başı belâsız olmaz!
Haydindi mini mini maşallah 
Kavuşuruz inşallah...'
Fakat bu levha-i handâna karşı, pek yaşlı, 
Bir ihtiyar kadının koltuğunda gür kaşlı,
Uzunca saçlı güzel bir kız ağlayıp duruyor. 
Gelen geçen 'Bu niçin ağlıyor? ' deyip soruyor.
- Yetim ayol... Bana evlâd belâsıdır bu acı 
Çocuk değil mi? 'Salıncak' diyor...
- Salıncakçı! 
Kuzum, biraz da bu binsin... Ne var sevâbına say... 
Yetim sevindirenin ömrü çok olur... 
- Hay hay!
Hemen o kız da salıncakçının mürüvvetine 
Katıldı ağlamayan kızların şetâretine.
<end>

<start>
‎ ''Allah'a dayandım! '' diye sen çıkma yataktan...
Ma'na-yı tevekkül bu mudur? Hey gidi nadan! 
Ecdadını, zannetme, asırlarca uyurdu; 
Nerden bulacaktın o zaman eldeki yurdu? 
Üç kıt'ada, yer yer, kanayan izleri şahid:
Dinlenmedi bir gün o büyük nesl-i mücahid.
Alemde ''tevekkül'' demek olsaydı ''atalet''
Miras-ı diyanetle yaşar mıydı bu millet? 
Çoktan kürenin meş'al-i tevhidi sönerdi; 
Kur'an duramaz, Nezd-i İlahi'ye dönerdi.
''Dünya koşuyor'' söz mü? Beraber koşacaktın; 
Heyhat, bütün azmi sen arkanda bıraktın! 
Madem ki uyandın o medid uykulardan,
Bir parçacık olsun, hadi, hiç yoksa, kımıldan.
Dünya koşuyorken yolun üstünde yatılmaz; 
Davranmayacak kimse bu meydana atılmaz.
Müstakbeli bul, sen de koşanlarla bir ol da; 
Maziyi, fakat, yıkmaya kalkışma bu yolda.
Ahlafa döner, korkarım, eslafa hücumu:
Mazisi yıkık milletin atisi olur mu?
Ey yolcu, uyan! Yoksa çıkarsın ki sabaha:
Bir kupkuru çöl var; ne ışık var, ne de vaha!
<end>

<start>
Baksana kim boynu bükük ağlayan? 
Hakk-ı hayâtın senin ey müslüman! 
Kurtar o bîçâreyi Allâh için,
Artık ölüm uykularından uyan!
Bunca zamandır uyudun, kanmadın; 
Çekmediğin kalmadı, uslanmadın.
Çiğnediler yurdunu baştan başa,
Sen yine bir kerre kımıldanmadın!
Ninni değil dinlediğin velvele...
Kükreyerek akmada müstakbele,
Bir ebedî sel ki zamandır adı; 
Haydi katıl sen de o coşkun sele.
Karşı durulmaz, cereyan sîne-çâk...
Varsa duranlar olur elbet helâk.
Dalgaların anlamadan seyrini,
Göz göre girdâba nedir inhimâk?
Dehşet-i mâzîyi getir yâdına; 
Kimse yetişmez yarın imdâdına.
Merhametin yok diyelim nefsine; 
Merhamet etmez misin evlâdına?
«Ben onu dünyâya getirdim...» diye,
Kalkışacaksın demek öldürmeye! 
Sevk ediyormuş meğer insanları,
Hakk-ı übüvvet de bu cânîliğe!
Doğru mudur ye’s ile olmak tebâh? 
Yok mu gelip gayrete bir intibâh? 
Beklediğin subh-i Kıyâmet midir? 
Gün batıyor, sen arıyorsun sabâh!
Gözleri mâzîye bakan milletin,
Ömrü temâdîsi olur nekbetin.
Karşına müstakbeli dikmiş Hudâ,
Görmeye, lâkin daha yok niyyetin!
Ey koca Şark, ey ebedî meskenet! 
Sen de kımıldanmaya bir niyyet et.
Korkuyorum, Garb’ın elinden yarın,
Kalmayacak çekmediğin mel’anet.
Hakk-ı hayâtın daha çiğnenmeden,
Kan dökerek almalısın merd isen.
Çünkü bugün ortada hak sâhibi,
Bir kişidir: «Hakkımı vermem! » diyen.
5 Şubat 1330 (18 Şubat 1915)
<end>

<start>
Yatarken yerde ilhadıyla haşr olmuş sefil efkar,
Yanp edvan yükselmiş bu müdhiş heykel-i ikrar,
Siyeh-reng-i dalalet bir bulut şeklinde maziler,
Civarından kaçar, bulmaksızın bir lahza istikrar; 
Ziya-riz-i hakikat bir seher tavrında müstakbel,
Gelir fevkinden eyler sermedi binlerce nur! sar.
Deraguş etmek ister nazenin-i bezm-i lahfitu:
Kol açmış her menarı sanki bir ümmid-i cür'etkar! 
O revzenler, nazariardan nihan didara müstağrak,
Birer gözdür ki sıyrılmış önünden perde-i esrar.
Bu kudsi ma'bedin üstünde taban fevc fevc ervah,
Bu ulvi ku b benin altında efişan m eve mevc en var.
Tecessüd eylemiş güya ki subhun ruh-i ıİıahmuru; 
Semadan yahud inmiş hake, Sina-reng olup didar! 
Tabiat perde-pfiş-i zulmet olmuş, habe dalmışken,
O; güya kalb-i nuranisidir leylin, durur bidar.
Evet bir kalbdir, bir kalb-i cuşacuş-i aşıktır,
Ki cevfinden demadem yükselir bin nale-i ezkar.
Nümayan cebhesinden Sadr-ı İslam'ın mealisi:
O sadnn feyz-i eniasıyle güya bir yığın ahcar,
Kıyametmiş de, yükselmiş de bir timsal-i nur olmuş.
Nasıl timsal-i nur olmaz? Şu pek sakin duran divar,
Asırlar geçti hala batılın piş-i hücfimunda,
Göğüs germektedir, bir kerre olsun olmadan bizar.
Bu bir ma'bed değil, Ma'bfid'a yükselmiş ibadettir; 
Bu bir manzar değil, didara vasıl mevkib-i enzar. 
Semadan inmemiştir, şüphesiz, lakin semavidir:
Zemini olmayan bir cilve-i feyyazı havidir.
* * *
Bir infilak-ı safadır ki yar-ı canımdır,
Sabahı pek severim, en güzel zamanımdır.
Rida-yı leyli henüz açmaınıştı dest-i sema; 
Saba dahab-ı sükfindan ayılmamıştı daha,
Feza-yı rfihda aksetti, es-sala-perdaz
Müezzinin dem-i mahmfiru, bir hazin avaz.
İçimde cfiş ederek lücce lücce istiğrak,
Ezanı beklemez oldum; açılmadan afak,
Zalamı sineye çekmiş yatan sokaklardan
Kemal-ivecd ile geçtim. Önümde bir meydan
Göründü; Fatih' e gelmiştim anladım, azıcık
Gidince, ma'bede baktım ki bekliyor uyanık! 
Sokuldum artık onun sine-i münevverine,
Oturdum öndeki maksfireciklerin birine.
Feza-yı ma'bedin encüm-nüma meşa'ilini,
O lem'a lem'a diziimiş ziya kavafilini
Görünce geldi çocukluk zamanlanın yada...
Neler düşündüm o sa'atte bilseniz orada! 
Sekiz yaşında kadardım. Babam gelir: "Bu gece,
Sizinle cami' e gitsek çocuklar erkence.
Giderseniz gelin amma namazda uslu durun,
Meramınız yaramazlıksa işte ev, oturun! "
Deyip alırdı beraber benimle kardeşimi.
Namaza durdu mu, haliyle koyverir peşimi,
Dalar giderdi. Ben artık kalınca azade,
N e aşıkane koşardım has ır lar üstünde! 
Hayal otuz sene evvelki hali pişimden
Geçirdi, başladım artık yanımda görmeye ben: ·
Beyaz sarıklı, temiz, yaşça elli beş ancak; 
Vücudu zinde, fakat saç, sakal ziyadece ak; 
Mehib yüzlü bir adem: Kılar edeble namaz; 
Yanında bir küçücek kızcağızia pek yaramaz
Yeşil s arıklı bir oğlan ki başta püskül yok.
imamesinde fesin bağlı sade bir boncuk! 
Sarık hemen bozulur, sonra şöyle bir dolanır; 
Biraz geçer, yine rayet misali dalgalanır! 
Koşar koşar duramaz, akıbet denir "amm"
Namaz biter. O zaman kalkarak o pir-i güzin,
Alır çocuklar, oğlan fener çeker önde,
Gelir düşer eve yorgun, dalar pek asilde
Derin bir uykuya...
Derken bu hatırat ı latif
Çekildi aslına, artık haklkatin o kesif
Likası başladı karşımda cilve eylemeye; 
. Zaman da kalmadı zaten hayali dinlemeye:
Sağım, sol um, önüm, arkarn huşfi' a müstağrak
Zılal i ade m iken, bir s ada bülend olarak,
O kainat ı huzfi'u yerinden oynattı; 
Feza yı mahşere döndürdü gitti eb'adı! 
Suffif ayakta müselsel cibal-i velveledar
Gibiydi. Her birisinden duyuldu sine-fikar,
Birer enin-i tazarru; birer niyaz ı hazm,
Ki kalb-i rahmeti sızlattı şüphesiz o enin! 
Eğildi sonra o dağlar huzur-i izzette; 
Göründü sonra o dağlar zemin-i haşyette! 
İnayetiyle Huda kaldırınca her birini,
Semaya doğru o dağlar da açtı ellerini.
O anda koptu yüreklerden öyle bir feryad,
Ki ruhum eyleyecek taebed o dehşeti yad.
Kesildi bir aralık inleyen hazin av az...
N e oldu Arş 'a kadar yükselen o s uz ü güdaz? 
O cu ş içindeki iman? 
Evet, huruş ederek işte rahmet İ Subbfih,
Bütün yüreklere serpildi kubbeden bir n1h:
Ruh-i itminan.
<end>

<start>
Müslümanlık nerde bizden geçmiş insanlık bile
Alem aldatmaksa maksat aldanan yok nafile
Kaç hakiki müslüman gördümse hep makberdedir
Müslümanlık bilmem ama galiba göklerdedir
Varsa şayet söyleyin bir parçık insafınız
Böyle kansızmıydı haşa kahraman eslafınız
Böyle düşmüşmüydü herkes ayrılık sevdasına
Benzeyip şirasesiz bir mushafın eczasına
Hiç görülmüşmüydü olsun kayd ı vahdet tarumar
Böyle olmuşmuydu millet can evinden rahnedar
Böyle açlıktan bogazlarmıydı kardeş kardeşi
Böyle adetmiydi bi perva yemek insan leşi
Irzımızdır çiğnenen evladımızdır doğranan
Hey sıkılmaz ağlamassan bari gülmekten utan
Kurt uzaklardan bakar dalgın görürmüş merkebi
Saldırırmış ansızın yaydan boşanmış ok gibi
Lakin aşk olsunki aldırmazda otllarmış eşşek
Sanki tavşanmış gelen yahud kılıksız köstebek
Kar sayarmış bir tutam fazla olsun yutmayı
Hasmı derken çullanırmış yutmadsan son lokmayı
Bir hakikattır bu bildiğin usluba sok
Halimiz merkeple kurdun aynı asla farkı yok
Burnumuzdan tuttu düşman biz boğaz kaynındayız
Bir bakın halamı hala ihriras ardındayız
Saygısızlık elverir bir parça olsun arlanın
Vakti çoktan geldi hem geçmektedir arlanmanın
Davranın haykırmadan nakus-u izmihlaliniz
Öyle bir buhrana sapmıştırki zira haliniz
Zevke dalmak şöyle dursun vaktiniz yok mateme
Davranın zira gülünç olduk aleme
Bekleşirken gökte yüzbinlerce ervah intikam
Yerde kalmış naşa benzer kavm için durmak haram
Kahraman ecdadınızdan sizde bir kan yokmudur
Yoksa istikbalinizden korkulur pek korkulur
<end>

<start>
Sade bir sözdür fakat hikmetlerin en mücmeli:
Bir halas imkanı var: Ahlakımız yükselmeli,
Yoksa pek korkunç olur katmerleşip hüsranımız...
Çünkü hem dünya gider, hem din, eğer yapmazsanız.
<end>

<start>
Duygusuz olmak kadar dünyada lakin derd yok; 
Öyle salgınmış ki me'lun: Kurtulan bir ferd yok! 
Kendi sağlam... Hissi ölmüş, ruhu ölmüş milletin! 
İşte en korkuncu hüsranın, helakin, haybetin!
<end>

<start>
Sa' d! diyor ki: "Bir gece biz karban ile
Aheste-seyr iken yolumuz düştü bir çöle.
Sür'atle tayy için o beyaban ı vahşeti,
Hep yolcular feda ederek istirahati,
Gitmektelerdi. Bir aralık bende meşye tab,
Hiç kalmamış ki düşmüşüm artık zebfin ı hab.
Avare bir piyadeyi bekler mi kafile? 
Naçar şedd i rahl edecek ta be-merhale.
Durmuş, diyordu, bir de uyandım ki, sarban:
"Kalk ey zavallı yolcu, uzaklaştı karban! 
Uykum benim de yok değil amma bu deşt zar,
Araıngalı olur mu ki bin türlü korku var? 
Ser-ınenzil i merama varır durmayıp giden; 
yoktur necat ümidi bu çöller geçilmeden.
Heyhat, yolda böyle düşen uyku derdine,
Hep yolcular gider de kalır kendi kendine! "
V ak' a hiç bir şey değildir; haklısın, lakin düşün.
Başka bir düstfir ı hikmet var mı, insaf et, bugün? 
Varmak istersen - diyor Sa' d! - eğer bir maksada,
Tuttuğun yollar tükenmekten muarra olsa da; 
Şedd i rahl et, durmayıp git, yolda kalmaktan sakın! 
Merd-i sahib-azm için neymiş uzak, neymiş yakın? 
Hangi müşkildir ki himmet olsun, asan olmasın? 
Hangi dehşettir ki insandan hirasan olmasın? 
İbret al erbab ı ikdamın bakıp asarına: 
Dağ dayanmaz erierin dağlar söken ısranna.
Bir münevvim ses değil yer yer hun1şan velvele:
Fevc fevc akmakta insanlar bütün müstakbele.
Nehr-i feyza feyz-i insaniyyetin ahengine
Uymadan, kabil değildir düşmernek bir engine.
Menzil-i maksuda varmazsın uyanmazsan eğer...
V ar mı bak, yollarda hiç bi dar olanlardan eser? 
işte atidir o ser-menzil denen aramgah; 
Karban akvam; çöl mazi; atalet sedd-i rah.
Durma, mazi bir mugaylauzar ı dehşetnaktir; 
Git ki, au korkusuzdur, hem de kudsi haktir.
Çok şedaid iktiham etmek gerektir, doğrudur...
Yelıleten avare bir seyyahı yollar korkutur; 
Korku, lakin, azmi te'yid eylemek 1cab eder:
Kurtulursun şedd i rahl etmiş de gitmişsen eğer:
Çünkü düşmüşsün hayatın - ez kaza- feyfasına,
Gitmen icab eyliyor tamenzil-i aksasına.
Düşmernek madem elinden gelmemiş evvel senin,
Ölmeden olsun mu ey miskin, bu çöller medfenin? 
intihar etmek değilse yolda durmak, gitmemek,
Asumandan refref indirsin demektir bir meL:k! 
"Leyse li'l-insani illa ma sea" derken Huda; *
Anlarnam hiç meskenetten sen ne beklersin daha? 
Davran artık karbanın arkasından durma, koş! 
Mahvolursun bir dakikan geçse hatta böyle boş.
Menzil almışlar da yorgun, belki senden bi-mecal! 
Belki yok, elbette öyle! Sen ne etmiştin hayal? 
Şöyle gözden geçse bir bilkat temaşa-hanesi:
Çıkmıyor bir zerre fa'aliyyetin biganesi.
Asumani, hakdani cümle mevcfidat için 
Kurtuluş yoksa'y-i daimden, terakkiden bugün.
Yer çalışsın, gök çalışsın, sen sıkılmazsan otur! 
Bunların hakkında bilmem bir bahanen var mı? Dur! 
Masiva bir şey midir, boş durmuyor Halik bile: **
Bak tecelli eyliyor bin şe'n-i gunagun ile.
Ey, bütün dünya ve mafiha ayaktayken; yatan! 
Leş misin, davranmıyorsun? Bari Allah'tan utan.
* "Necm (53)  sı1resi, 39. ayet. Meali: "İnsan için kendi sa'yinden (çalışmasından, emeğinden)  başka bir şey yok."
** "HiHik" -burada- başı hırıltılı ha (hı)  ve sonu kalın ka (kaf)  harfi ile, "Yaratan, Yaratıc ı, Allah" manasında... Aynı kelime (ha)  ve (kaf)  sesleri ile "berber"; (he)  ve (kef)  sesleriyle okunduğunda ise "heliik eden, yok edici' manalarma geldiğinden -latin harflerinin yetersizliği yü-zünden- bu izahata lüzum görüldü.
<end>

<start>
Beraber ağlamazsın, sonra, kör dersin, sağır dersin.
Bu hissizlikten insanlık hem iğrensin, hem ürpersin! 
Ne ibret, yok mu, bir bilsen kızarmak bilmeyen çehren? 
Bırak tahsili, evladım, sen ilkin bir haya öğren!
<end>

<start>
'İçimizdeki beyinsizlerin işledikleri yüzünden,
bizi helâk eder misin, Allah’ım? '
(A’râf 155)
Yâ Râb, bu uğursuz gecenin yok mu sabâhı? 
Mahşerde mi bîçârelerin, yoksa felâhı!
Nûr istiyoruz... Sen bize yangın veriyorsun! 
'Yandık! 'diyoruz... Boğmaya kan gönderiyorsun!
Esmezse eğer bir ezelî nefha, yakında 
Yâ Rab, o cehennemle bu tûfan arasında
Toprak kesilip, kum kesilip Âlem-i İslâm; 
Hep fışkıracak yerlerin altındaki esnâm!
Bîzâr edecek, korkuyorum, Cedd-i Hüseyn'i 
En sonra, salîb ormanı görmek Harameyn'i
Bin üç yüz otuz beş senedir, arz-ı Hicaz'ın 
Âteşli muhitindeki sûzişli niyâzın
Emvâcı hurûş-âver olurken melekûta 
Çan sesleri boğsun da gömülsün mü sükûta?
Sönsün de, İlâhi, şu yanan meş'al-i vahdet 
Teslîs ile çöksün mü bütün âleme zulmet?
Üç yüz bu kadar milyonu canlandıran îman 
Olsun mu beş on sersemin ilhâdına kurban?
Enfâs-ı habisiyle beş on rûh-u leimin 
Solsun mu o parlak yüzü Kur'an-ı Hakim'in?
İslâm ayak altında sürünsün mü nihâyet? 
Yâ Rab, bu ne hüsrandır, İlâhi, bu ne zillet?
Mazlûmu nedir ezmede, ezdirmede mânâ? 
Zâlimleri adlin, hani öldürmedi hâlâ
Câni geziyor dipdiri... Can vermede mâsûm 
Suç başkasınındır da niçin başkası mahkûm?
Lâ yüs'ele binlerce sual olsa da kurbân; 
İnsan bu muammalara dehşetle nigeh-bân!
Eyvâh! Beş on kâfirin îmanına kandık; 
Bir uykuya daldık ki: cehennemde uyandık
Mâdâm ki, ey adl-i İlâhi yakacaktın... 
Yaksaydın a mel'unları... Tuttun bizi yaktın
Küfrün o sefil elleri âyâtını sildi: 
Binlerce cevâmi' yıkılıp hâke serildi
Kalmışsa eğer bir iki mâbed, o da mürted: 
Göğsündeki haç, küfrüne fetvâ-yı müeyyed!
Dul kaldı kadınlar, babasız kaldı çocuklar, 
Bir giryede bin ailenin mâtemi çağlar!
En kanlı şenâatle kovulmuş vatanından 
Milyonla hayâtın yüreğinden gidiyor kan!
İslâm'ı elinden tutacak, kaldıracak yok... 
Nâ-hak yere feryâd ediyor: Âcize hak yok!
Yetmez mi musâb olduğumuz bunca devâhi? 
Ağzım kurusun... Yok musun ey adl-i İlâhî!
4 Cemaziyelevvel 1331 - 28 Mart 1329 (1913)
<end>

<start>
Geçmişten adam hisse kaparmış... Ne masal şey! 
Beş bin senelik kıssa yarım hisse mi verdi? 
' Tarih ' i ' tekerrür ' diye tarif ediyorlar; 
Hiç ibret alınsaydı, tekerrür mü ederdi?
<end>

<start>
Seni, anlatabilmek seni.
İyi çocuklara, kahramanlara,
Seni, anlatabilmek seni,
Namussuza, haldan bilmez,
Kahpe yalana.
Ard-arda kaç zemheri,
Kurt uyur, kuş uyur, zindan uyurdu.
Dışarda gürül-gürül akan bir dünya.....................
<end>

<start>
Terketmedi sevdan beni,
Aç kaldım, susuz kaldım,
Hayın,....................
<end>

<start>
Maviye, 
Maviye çalar gözlerin, 
Yangın mavisine.
Rüzgarda asi, 
Körsem, 
Senden gayrısına yoksam, 
Bozuksam, 
Can benim, düş benim, 
Ellere nesi? 
Hadi gel, 
Ay karanlık...
<end>

<start>
Akşam erken iner mahpusaneye.
Ejderha olsan kar etmez.
Ne kavgada ustalığın,
Ne de çatal yürek civan oluşun.
Kar etmez inceden içine dolan,
Alıp götüren hasrete.
Akşam erken iner mahpusaneye.
İner, yedi kol demiri,
Yedi kapıya.
Birden, ağlamaklı olur bahçe.
Karşıda, duvar dibinde,
Üç dal ....................
<end>

<start>
Doğdun,
Üç gün aç tutuk
Üç gün meme vermedik sana
Adiloş bebem,
Hasta düşmeyesin diye,
Töremiz böyle diye,....................
<end>

<start>
Beşikler vermişim Nuh'a
Salıncaklar, hamaklar, 
Havva Ana'n dünkü çocuk sayılır, 
Anadoluyum ben, 
Tanıyor musun?
Utanırım, 
Utanırım fıkaralıktan, 
Ele, güne karşı çıplak...
Üşür fidelerim, 
Harmanım kesat.
Kardeşliğin, çalışmanın, 
Beraberliğin, 
Atom güllerinin katmer açtığı, 
Şairlerin, bilginlerin dünyalarında,        
Kalmışım bir başıma, 
Bir başıma ve uzak.
Biliyor musun?
Binlerce yıl sağılmışım, 
Korkunç atlılarıyla parçalamışlar
Nazlı,....................
<end>

<start>
Yiğit harmanları, yığınaklar,
Kurulmuş çetin dağlarında vatanların.
Dize getirilmiş haydutlar,
Hayınlar, amana gelmiş,
Yetim hakkı sorulmuş,
Hesap görülmüş.
Demdir bu...
Demdir,
Derya dibinde yangınlar,
Kan kesmiş ovalar üstünde Mayıs...
Uçmuş, bir kuştüyü hafifliğinde,
Çelik kadavrası korugan'ların.
Ölünmüş, canım, ölünmüş
Murad alınmış...
Gelgelelim,
Beter, bize kısmetmiş.....................
<end>

<start>
haberin var mı taş duvar
demir kapı, kör pencere, 
yastığım, ranzam, zinciri....................
<end>

<start>
Bu dağ mengene dağıdır
Tanyeli atanda van'da
Bu dağ nemrut yavrusudur
Tanyeli atanda nemruda karşı
Bİr yanın çığ tutar, Kafkas ufkudur
Bir yanın çığ tutar, Acem mülküdür.
Doruklarda buzulların salkımı
Firari güvercinler su başlarında
Ve karaca sürüsü, 
Keklik takımı....
Yiyitlik inkâr gelinmez
Tek'e-tek döğüşte yenilmediler
Bin yıllardan bu yan, bura uşağı
Gel haberi nerden verek
Turna sürüsü değil bu
Gökte yıldız burcu değil bu
Otuzüç kurşunlu yürek
Otuzüç kan pınarı
Akmaz, 
Göl olmuş bu dağda....
Yokuşun dibinde bir tavşan kalktı
Sırtı alaçakır
Karnı sütbeyaz
Garip, ikicanlı, bir dağ tavşanı
Yüreği ağzında öyle zavallı
Tövbeye getirir insanı
Tenhaydı, tenhaydı vakitler
Kusursuz, çırılçıplak bir şafaktı
Baktı otuzüçten biri
Karnında açlığın ağır boşluğu
Saç, sakal bir karış
Yakasında bit, 
Baktı kolları vurulu, 
Cehenn....................
<end>

<start>
Açardın,
   Yalnızlığımda
   Mavi ve yeşil,
   Açardın.
   Tavşan kanı, kınalı - berrak.
   Yenerdim acıları, kahpelikleri...
Gitmek,
   Gözlerinde gitmek sürgüne.
   Yatmak,
   Gözlerinde yatmak zinda....................
<end>

<start>
Kalbim dinamit kuyusu
Şafakları; 
Taaa şafakları 
Nice bir 
Yangınları düşer alın çatıma 
Gencecik ölüme gitmenin. 
Yığılır boşkovanlar, dumanlı 
Ve susar mitralyözler kuytularda. 
Suskundur, 
Karanlıktır, 
Kayıtsızdır, 
Her namlu. 
Beni kurşunlar götürür 
Kollarım vurulu 
Gözlerim açık. 
Şafakları, 
Taaa şafakları, 
Kınalı tavşanlar suya inmeden, 
İlk çığlıklarındayken martılar, 
Kamplarda idamcılar 
Azgın ve manyak 
Tan yerinde kızartılar...
Tan yerinde kızartılar 
Hey canım, 
Orada, 
Sularla 
Sınırlarla 
Uzaklar uzağında 
Ve benim şuncağızımda hemencecik 
Göğüs kafesimin altında, solda, 
Barajlar, yeşeren çöller, 
Katarlar, traktörler, 
Yani her vidasynda bin sevda, 
Her civatasında bin saygı, 
Bin ustalıkla, 
İşlenen ve yaratılan dünyaların kımıldanışı 
Ve hayatı pırıl pırıl çarktan çıkaranla....................
<end>

<start>
Yangınlar,
Kahpe fakları,
Korku çığları
Ve irin selleri, aç yırtıcılar,
Suyu zehir bıçaklar ortasındasın.
Bir cana, bir başa kalmışsın vay vay! 
Pusatsız, duldasız, üryan
Bir cana bir de başa
Seher vakti leylim - leylim
Cellat nişangahlar aynasındasın.
Oy sevmişem ben seni...
Üsküdardan bu yan lo kimin yurdu! 
He canım...
Çiçekdağı kıtlık, kıran,
Gül açmaz, çağla dökmez.
Vurur alnım şakına
Vurur çakmaktaşı....................
<end>

<start>
Dağlarının, dağlarının ardı,
Nazlıdır.
Uçurum kıyısında incecik bir yol
Gider dolana - dolana,
Bir hastan vardır, umutsuz,
Belki Ayşe, belki Elif
Endamı kuytuda başak,
Memesinin, memesinin altında,
Bir sancı,
Bir hayın bıçak...
Ölüm bu,
Fıkara ölümü
Geldim, geliyorum demez.
Ya bir kuşluk vakti, ya akşam üstü,
Ya da seher, mahmurlukta,
Bakarsın, olmuş olacak.
Bir hastan vardı umutsuz,
Hasreti uykularda,
Hasreti soğuk sularda.
Gayrı, iki korku çiçeğidir gözleri,
İki mavi, kocaman korku çiçeği,
Açar, derin kuyularda...
Dağlarının, dağlarının ardı korkunçtur.
Hiç akıl edip de düşünen var mı?
Gün kimin hesabına tutar akşamı,
Rahmetinden kim demlenir bulutun,
Hayırlı evlat maki....................
<end>

<start>
Gözlerinin pınarında
Bir bulut,
Boşandı boşanacak
Nerdeyse
Aklımdan geçenleri
Okuyorsun su gibi
Dünya gördü,
Bizi bogazladılar....
Tutma gözyaşlarını
Onur da ağlar....
Bırak yıkan....................
<end>

<start>
Tekmil ufuklar kışladı
Dört yön, onaltı rüzgâr
Ve yedi iklim beş kıta
Kar altındadır.
Kavuşmak ilmindeyiz bütün fasıllar
Ray, asfalt, şose, makadam
Benim sarp yolum, patikam
Toros, Anti-toros ve asi Fırat
Tütün, pamuk, buğday ovaları, çeltikler        
Vatanım boylu boyunca
Kar altındadır.
Döğüşenler de var bu havalarda
El, ayak buz kesmiş, yürek cehennem
Ümit, öfkeli ve mahzun
Ümit, sapına kadar namuslu
Dağlara çekilmiş
Kar altındadır.....................
<end>

<start>
Gün açar, 
Karın verir yağmurlu toprak.
İncesu Deresi, merhaba.
Saçakta serçeler daha çılgındır, 
Bulutlarda kartal, 
Daha çalımlı.
Koparır göğsünden bir düğme daha, 
Tezkere bekleyen biri.....................
<end>

<start>
Bir ufka vardık ki artık
Yalnız değiliz sevgilim.
Gerçi gece uzun,
Gece karanlık
Ama bütün korkulardan uzak.
Bir sevdadır böylesine yaşamak,
Tek başına
Ölüme bir soluk kala,
Tek başına
Zindanda yatarken bile,
Asla yalnız kalmamak.
Şafakları ben balığa çıkarım
Akan akmayan sularda
Benim, bütün tezgahlarda paydosa giden
Bir bahar akşamı dünyada.
Ben dört duvar arasında değilim
Pirinçte, pamukta ve tütündeyim,
Karacadağ, Çukurova ve Cibalide.
Zehirli kör yılanları
Ve sıtmasıyla
Gün yirmidört saat insan avında
Karacadağda çeltikler.....................
<end>

<start>
Gördüler
Yedi cihan,
İn, cin, Kaf dağının ardındakiler,
Kıtlık da kıran da olsa
Gördüler analar neler doğurur
Aman aman hey...
Dünyalar vardır elvan,
Bir su damlasında, bir kıl ucunda,
Meyvalar vardır, meyvalar,
Ağacı, omcası yok,
Sana vurgun, sana dost.
Beride Kabil'in murdar baltası
Ve kan değirmenleri,
Kader kahpesi.
Beride borazancıları o puşt ölümün,
Hazır ırzını vermeğe
Yiğitler vuruldukça.
Timsah kısmı çünkü yavrusunu yer
Akarsu duruldukça.
Cadı, yalan hamurunu dağ - dağ yoğurur
Aman aman hey
Bu ....................
<end>

<start>
Sus, kimseler duymasın.
Duymasın ölürüm ha.
Aydım yarı gecede
Yeşil bir yağmur sonra...
Yağıyor yeşil.
En uzak, o adsız ve kimselersiz,
O yitik yıldızda duyuyor musun? 
Bir Stradivarius inler kendi kendine,
Yayı, reçinesi, köprüsü yeşil.
Önce bendim diyor ve sonra benim...
Ölümsüz, güzel ve çetin.
Ezgisidir dolaşan bütün evreni,
Bilinen, bilinmeyen ıssızlıkları.
Canımı, tüylerimi sarmada şimdi
Kendi rüzgarıyla vurgun...
Sarıyor yeşil.
Rüya, bütün çektiğimiz.
Rüya kahrım, rüya zindan.
Nasıl da yılları buldu,
Bir mısra boyu maceram...
Bilmezler nasıl aradık birbirimizi,
Bilme....................
<end>

<start>
Bir akşam üstüdür şarabî 
Bahçeler ve dağlar üzre hükümran; 
Tam dünyayı dolaşmak saatindesin. 
Ay ışığı su içer birazdan. 
Kızarmış kalçalarını çanlar 
Alabildiğine vurur. 
Sen çocuk tulumunda 
Matb....................
<end>

<start>
Çarpmış, 
   Paramparça etmiş, 
   Kara sütü, kara sevdayla seni...
   Ve kara memelerinde dişlerin asi, 
   Karadır, upuzun yattığın gece, 
   Felek, ah ettirir, boynun kıl - ince...       
   Cihanlar, çocuklar, kuşlar içinde
   Sızlar bir yerlerin
   Adsız ve kayıp
   Sızlar, usul-usul, dargın, 
   Ve kan tadında bir konca, 
   Damıtır kendini mısralarınca...
De be aslan karam, 
   D....................
<end>

<start>
Güzel aşıklar cenazesinde
Kırmızı meşaleler yakanları vur
Şehvetin raksına yetim sesinden
Besteler şarkılar yapan....................
<end>

<start>
Leylim - leylim dünyamızın yarısı
Al - yeşil bahar,
Yarısı kar olanda
Gene kavim - kardaş, can - cana düşman,
Gene yediboğum akrep,
Sarı engerek,
Alnımızın aklığında puşt işi zulüm
Ve canım yarı geceler
Çift kanat kapılarına karşı darağaçları,      
Mahpusanede çeşme
Yandan akar olanda,
Gelmiş yoklamış ecel
Kaburgam arasından.
Yoklasın hele...
Çağıdır, can dayanmaz,
Çağıdır, en çatal, en ası,
Cehennem koncası memelerinin.
Çağıdır, kırk gün - kırk gece....................
<end>

<start>
Birden 
Kurşun yemiş gibi susar, 
Gözbebeklerime karşı. 
Susar da, açılıp yol verir şehir, 
Sade radyolarda bir gamlı hava: 
'Elaziz uz....................
<end>

<start>
bir mavi gül bahçesi yorganım
uyku saçlarımın meçhul şarkısı
sonra yastığımda ilk gölgen kızlık
ve ilk unutuluş ....................
<end>

<start>
Bir akşam üstüdür şarabî
Bahçeler ve dağlar üzre hükümran
Tam dünyayı dolaşmak saatindesin
Ay ışığı su içer birazdan.
Kızarmış kalçalarını çanlar
Alabildiğine vurur
Manşetlerde kilometr....................
<end>

<start>
...Beni yiğitler götürür
Katlarına
Sevda ile varılan
Yiğitler ki, 
Dilerini tükü....................
<end>

<start>
Ve güneş yasak
Duvarlar vardır
Ve korkunçtur yalnızlığı ranzaların
Sen yatağında yanüstü d....................
<end>

<start>
Modan yaylasına eşkin almadan
   Maktela üzerinde sağımız
   Karbeyaz Çermik Dağları
   Solumuz kan kırmızısı Fırat'tır
   Dört mevsim yeşildir orman
   Ve toprak çetin
   Baharları aşiretler iner Dersim üstünden     
   Sürü otlatır.
   Odunda
   Kömürde
   Pamukta
   Gönlü bir akarsu gibi alıp götüren
   Irzdan ve ekmekten yana
   Bir kara sevdadır
   Yeşil murattır
   Ve bundan ötürü ....................
<end>

<start>
Engereğin dişlerine işledim,
Ağu dişlerine
Oluklu, çentik...
Ve vurgun,
Gözleri bir çift cehennem
Burnuna kan tütmüş
Pars bıyığına...
Dağın pulat yüreğine işledim,
Şimşeğin masmavi usturasına
Sevdanı usul-usul
Sevdanı mısra-mısra
Lo ben seni hapislerde sevmişim,
Ben seni sürgünlerde.
Yurdum benim şahdam....................
<end>

<start>
Ben seni hiç sevmedim ki
Yorgun akşamlarda söylediğimiz şarkıları sevdim
Bir çiçeğe gülmeni, bir güle benzemeni sevdim
Birde yıldızları sevdim
Eylül akşamlarında gelip, 
Gözlerinde durdular.
Ben seni hiç sevmedim ki
Beni yola koyduğunda ayrılmayı sevdim
Kurşunları sevdim beni vurduğunda
Ağlamayı sevdim unuttuğunda
Yalnız olduğumu anladığımda
Ayakta kalmamı sevdim
Yıkılmamı sevdim seni hatırladığımda
Ekmeği sever gibi sevdim sensizliği
Su gibi özledim Temmuz güneşinde sesini
İkindide yağmur gibi
Geceleyin yağan yağmur gibi sevdim seni sevdiğimi
Ben seni hiç sevmedim ki
Kuşlara şarkılar öğretmeni sevdim
Menekşey....................
<end>

<start>
Kan ter içinde gece 
Kan ter içinde her yanım 
Her yanım bu gece vurgun içinde 
Kurşun yemişim, sürgün yemişim 
Bu sana ilk gelişim 
Vur emriyle düşmüşüm kapına 
Düşmüşüm kucağına, bu yara sıcak ana
Yok elimde bir demet menekşe 
Yok elimde sevdiğin gül şekeri 
Yok işte sana bir şey 
Bilmem ki ne demeli 
Bir tek ağır yaralı özlemim 
Ve birtek gözlerine sürdüğün gözlerim 
Anne benim, aç kapıyı 
Oğulcuğun, küçük tavşanın, körolmayasıcağın 
Ölmeyesin, bitmeyesin 
Yürekyarısı gitmeyesin dediğin 
Anne benim, aç kapıyı 
İşte geldim, işte bu sana ilk gelişim
Hep senin için gökyüzünde bir evimiz olsun isterdim 
Hep senin için bulutları isterdim 
Ellerimi açtırıp dua ettirirken 
O kü....................
<end>

<start>
yüreğime bir gül çizdim kanlı yaş ile
yaktın beni küle döndüm dumana döndüm
nasıl edem nere gidem dertli baş ile
bilemedim teli kırık kemana döndüm
canım aldın, can evimden vurdun ya sende
küstüm sana, faydası yok, geri dönsen de
sende vefasız çıktın, sende hayırsız çıktın
sen de vicdansız çıktın adın batsın<....................
<end>

<start>
Süleyman kara bıyıklı bir işçidir
Ve bu kara bıyıklı Süleyman'ın hikayesidir
İş bulduğu günlerde evine dik dönmekte
Ve götürdüğü ekmeği yemektedir
Karısı Neriman ve oğlu Cevahir'le birlikte
Ne kadar zalim esse de rüzgar
Ne kadar belini bükse de ekmek parası
Aslan gibi bir adamdır işçi Süleyman
Onun Cevahir’i vardır
Cevahir altı yaşındadır
Çünkü gözleri çakmak çakmaktır
Çünkü Süleyman’a bir başka bakmaktadır
Bir pazar sabahı
Tutar babası Süleyman; Cevahir'in elinden
Ve yanında kader yoldaşı karısı Neriman
Çıkarlar gezmeye İstanbul’u inadına
Bir yol düşünür Süleyman
Ulan bu bahtı kapalı kentte
Yürümek de parayla değildir elbette
Üstelik Neriman’a hanidir istediği o naylon terlikle
Canından özgü Cevahirine
Bir gazozla bir simidi alabilecek kadar
Para da vardır cepte
Yürürler İstanbul şehrinin kalbine
Önce Nerimanın naylon terliği alınır bir seyyardan
Sonra da beğenirler simidin en hasosunu umutları Cevahir’e
Anlatır işçi baba Süleyman
İş ararken adım adım arşınladığı sokakları
Bak Cevahir işte şu Yeni Cami
Hem cami hem güvercinlerinin bakması nasılsa bedavadır
Bak Cevahir şu dumanı tütenler vapur
Şu çığlık çığlığa ağıt yakanlar martılardır
Hem vapurun dumanı hem vapurun düdüğü de bedavadır
Bak Cevahir şu uzakta görünen de köprüdür
Geçmesi değilse de....................
<end>

<start>
Şimdi gidiyorsun, git
Bütün sabahları üşüdüğüm
Bütün gördüğüm senli günlerim, onlar da gitsin
İçimde bir şarkı
Gözümde bir ışık kalmıştı herşeye inat
Kapat gözlerimi, sevdiğim anlar da gitsin
Yıldızları da alsana yanına gökyüzünden
Sevdiğimiz şarkıları da 
Pence....................
<end>

<start>
Ve gözlerin gelir geçer içimden, 
Su içerken, sen sokulurken akşam kızıllığına, 
Ekmeği bölerken, 
Yalnızsam, yıllar nasıl geçmişse aradan, 
Unutmak kolay sanmışsa şarkılar, 
Şiirler yalan yazmışsa ayrılığı, 
Kör olsun sözlerim, unuttuysam adını, 
An gibi aklımdasın...
Gelir geçer gemiler, 
Belki sende geçersin diye, 
Bir kumru konar her sabah pencereye, 
Bir miladı taşır gece bir yıldız, 
Soğuk olur, üşürsün ya adamakıllı, 
Hani sarılırsın kendine, 
Hani aklın karışır, 
Bu bir divaneliktir gönül ah'a alışır, 
Ömrüm bitse ne çıkar, 
Can gibi aklımdasın...
Gündür bu geçer gider, 
Belki bir şey kalmaz sanırs....................
<end>

<start>
Ben sevdanın oturduğu sokakta oturuyorum,
geceler hiç bitmiyor, ben hiç uyumuyorum 
gecenin efkarı iniyor perde perde, 
sevdanın hayali vuruyor arada bir içime.
Ben sevdanın oturduğu sokakta oturuyorum,
hani şu perdelerinde mavi kuş resimleri olan 
Ali bakkalın hemen yanında, 17 numara, 
o kırgın hayatın tam ortasında 
hani duvarlarında hala yazılar olan o sokakta 
biri gurbetin, biri ihanetin, 
biri de seni böyle sevmenin hikayesi.
S....................
<end>

<start>
Sen içerdeyken ben 
Sinemalara gittim 
Bütün filmlerini seyrettim 
O sevdiğimiz artistin 
Sen içerdeyken ben 
Vita kutularında çiçek yetiştirdim 
Sokakta top oynadım çocuklarla 
Ayakkabılarımı eskittim 
Güneşe karşı durdum sabahları 
Geceleri bir başıma yıldızları bekledim 
Annenin gönlüne su serptim 
Aldırma dedim aldırma 
Bir şarkı söyle bir dilek tut herkes için 
Bir ada rüzgarı gibi 
Sürtünerek geç hayata 
Bir sarmaşık gibi tutun 
Ve değer ver hatıralara 
Aldırma dedim 
Sen annesin, aldırma 
Sen içerdeyken ben 
Kiramı ödedim pijamalarımı giydim 
Haber bültenlerini izledim 
Gazetelerden kupon kestim 
Sen içerdeyken ben 
Sigara içtim, öksürdüm 
Otobüse bindim 
Fotoğraflarımıza baktım 
Acıyan yanlarımı körelttim 
Deniz kıyısında yürüdüm 
Manavdan soğan aldım 
Yeni çıkan şarkıları dinledim 
Kafeste beslediğimiz kuşu saldım 
Islık çaldım 
Sen içerdey....................
<end>

<start>
bizim de yaşadığımız hayattır  kardeşim
biz de soluk alıp vermedeyiz
yani her insan gibi sevmekteyiz, sevilecek şeyleri
bir kır çiçeğini çimeni toprağı börtü böceği
kurban bayramlarında kınalı koçları
başları eloyasıişlemeli yemeni ile kapalı
bembeyaz saçlı kırış kırış alınlı
pencere kenarlarında oğullarını bekleyen anaları
kalbim ağrıyorsa da kardeşim
gönlüm bulanıyorsa
tedirginsem kuşkuluysam
kalın ....................
<end>

<start>
Açıldı ömrümün haritası
Bir omzu düşük ağır delikanlı
Ey Ali Munzur, ey dağların kartalı
Sağ yanım bıçak yarası sol yanım hicran
Ve emanet kalmıştır bir köylü kızında kalbimin yarası
Ey Ali Munzur, ey dağların kartalı
Benim ömrümde, bir kırlangıç ağıdı vardır bildiğim
Benim ömrümde, tel örgüler kuşluk ayazında
Kör karanlık yağlı kurşun
Birde yanık türküsü anamın
Her biri bir başka seherinde güz dönümümün
Vurup gitmiştir sessizce oğulları
Şu gurbet denen şu belalı buğ yılanı, şu bilinmez sefere
Benim ömrümde, bir ırmak vardır 
Durup önünde taş yüzdürdüğümüz ak köpüklerinde
Sesine sesimizi kattığımız
Ve anamızın patiskadan biçtiği uzun donlarımızla 
Bir turna balığına gençliğimizi sattığımız
Aylandığımız, 
adamdan sayılıp delikanlı halaylarına karıştığımız
Yıldızların altında, dam bacalarında aşık attığım....................
<end>

<start>
Hadi gidiyorsun
Yürekten kan gidiyor, sen gidiyorsun
Herşey gidiyor
Gökte bulut, dağda kar, düzde kervan gidiyor
Solgun bir gül oluyor insan
Bir demet kır çiçeği ölüyor, sen gidiyorsun
Ne ucuz yaşıyorsun, ne kolay
Bir kristal gibi ellerimden düşüyorsun
Bakma öyle
Ben kanıyorum sen üşüyorsun
Kolay değil bir yalan bu
Yaralayan, kanayan koca bir yalan
Yalan işte
Sevdiğim yalan
Şarkılardan arta kalan ve sabah buğusu
Ve tarla faresi ve ekmek derdindeki işçi kalbi gibi
Yumuşak, sıcak bir yalan
Islak gözlerimle geçiyorum
Yaralı bir ceylanın kalbin....................
<end>

<start>
Yetmişdokuzun kışıydı, 
Sertti, soğuktu 
İstanbul'a kar yağıyordu. 
Kömür yanıyordu sobalarda 
Geceleri polisler, bekçiler oluyordu. 
Bir de biz oluyorduk 
Ölümüne üşüyorduk ha 
Yalan yok polisler de üşüyordu 
Onaltı yaşındaydım.. 
Her şeyi bükecek bileğim vardı 
Onaltı yasındaydım 
Aslan gibi ortadaydım 
Gündüzleri okulda coğrafya defterimin arkasına 
Senin için şiirler, 
Geceleri duvarlara ülkemi kurtarmak için 
Kahrolsun yazacak kadar adamdım 
Onaltı yaşındaydım 
Ne senin haberin oluyordu şiirlerimden 
Ne de birileri kahroluyordu ....................
<end>

<start>
ben aşkı bir üveyikten satın aldım,yaşım onaltı
o zamanlar bakır rengindeydi dağlar 
daha şıvan düşmemişti böğrüme
daha deli deli esmemişti ruzigar
kalbim acıya düşmemişti
sanırdım bütün ırmaklardan koşacaktım
halayda delikanlı başı olacaktım 
bıyıklarım yeni terlemişti
gurbeti
ismail dayımın gönderdiği 
kuru üzüm ve fıstık'nan 
bir de istanbul fotoğraflarından tanımıştım
hey deli yanım! 
türkülerim ince gül dalım
gönül közüm
verdiğim sözüm
 ne zaman duman olsa
munzur'un doruklarında kalırdı gözüm
aradabir durup fırat'a bakışım 
ve yanımdan ayırmadığım 
bir üveyikten satın aldığım aşkım
yani ahretlik gülüyordum 
istanbulu fotoğraftan 
vurgunu üveyikten biliyordum
bir zemheri akşamında 
oturtup tandırın karşısında babam
oğul yürü, dedi
yürüdüm 
topak oldu babam,acıdan yundu gözleri
yalınız bir ''ah''etti anam 
sessizce ırmağa düştü sözleri
yürüdüm
terleyen bıyıklarım 
şahin bakışım 
ve yıldızlı gecelerimden birinde canım
üveyikten satın aldığım halis aşkım 
geride kaldı
ormanlar gördüm
ağaçlar gördüm 
dallarında adamlar asılıydı 
ipince fidanlar
ipil ipil kan sızardı dudaklarından
baykuşlar
gecenin koyukatmer a....................
<end>

<start>
Oğlum, onüç-ondört anahtarı ver
Al usta
Oğlum, yat motorun altına 
Nesi var bir bakıver
Olur usta
Oğlum, iyi sık civatayı 
Sonra sahibi neder?
Sıkıyorum usta 
Bileğim yettiğince 
Yüreğim yettiğince 
Sıkıyorum işte
Oğlum, terlemişsin 
Akmasın terin motora 
Motor pas yapar sonra
Olur mu be usta 
Ter pas yapar mı 
Gözyaşı pas yapar mı?
Oğlum ne di....................
<end>

<start>
Sen benim onyedi yaşımsın,
Deli çağımsın...
Sen benim ayakkabılarımın arkasına ilk basışımsın .
İlk cigaram, ilk ıslığım, ilk kızgınlığım, ilk aldanışımsın.
Sen benim ilk ütülü beyaz gömleğim ,
İlk şiirim, ilk kavgam ,
Yaşamı ilk farkedişimsin .
Sen benim onyedi yaşımsın...
Yazlık sinemanın kapısında saçları taralı bir oğlan.
Cebinde iki gazoz parası
Gönlüne tarifsiz rüzgarlar dolan .
İki film bu akşam,
Birinde Yılmaz Güney oynuyor, birinde Fikret Hakan.
Bak Suat Sayın söylüyor cızırtılı plaktan:
'...Rüyadır gördüğün bütün düşler ,
Gözlerin aklımı perişan eyler ,
Aşk masalından şarkılar söyler ,
Beni hülyalara salan gözlerin ...'
Yazlık sinemanın kapısında saçları taralı bir oğlan ,
Bir külah çekirdeği, mangal gibi yüreği var, bilesin...
Sen benim onyedi yaşımsın,
Deli çağımsın...
Aynaya ilk bakışım ,
Babaml....................
<end>

<start>
Benim çoculuğumda soframıza kuşlar konar 
rüyalarımıza melekler uğrardı. 
Kapımızdan yoğurtçu 
bahçemizden ishakkuşu 
kalbimizden yeni çıkan şarkılar geçerdi.
kışın bir sobamız olurdu 
sobanın yanında kedimiz 
kedinin önünde yün yumağı 
bir Hayat Bilgisi fotoğrafı gibiydik.
Yerli malı kullanan 
yurdunun üç tarafı denizlerle çevrili 
kuruincir üzüm fındık 
tütün çay narenciye kavun-karpuz yetiştiren 
kuruüzüm inciri satan 
karşılığında 
çamaşır makinesi radyo ve otomobil alan 
bir toprağın fertleri... 
Biraz yoksul biraz mütevekkil 
biraz mahcup biraz kırılgan 
biraz naif ama hep umutlu...
Özlerdik . 
Memleketteki halamızı 
ince doğranmış bir dilim pastırmayı 
yurttan sesler korosunu 
akşam komşuluklarını 
radyo tiyatrolarını 
sabah ezanını 
kalaycıyı bozacıyı 
münir nurettin şarkılarını 
orhan boran yarışmalarını 
kandil gecelerini 
duvarlarımızın sarmaşıklarını 
bakkalımızın utana sıkıla veresiye hatırlatmalarını 
okulönü kozhelvalarını 
akşam oturmalarını 
ve hayatı...
Top oynardık 
ip atlar kedi kovalar 
taşlarla birbirimizin başını yarar 
mahalle savaşları çıkarır 
gece olunca da tutar babalamızın elinden 
yazlık sinemaya gider 
....................
<end>

<start>
Ah bir dağda bırakıp bir dağda bulacağım
Leyla menekşesi
Olursa bir yağlı kurşundan birde senin elinden olur ölümüm
Bir seherde açsınlar bağrımı 
En deli rüzgarlar essin
Ne yiğitti desinler, ne filinta, ne hercai fiyaka
Dönüp baktıkları zaman bir oltu tesbihi
Bir gümüş tabaka 
Bitlis tütününden yarım kalmış bir sarma cigara
Şeyh izzetttinin dünyanın bütütn çokcuklarına,
Yaptığı muska
Ve
Sevda adına kurutulmuş bir karanfil bulsunlar 
Mintanımın altında
Ah yaban gülü ah Karahazer çiçeği
Ah gurbetin şıvan yıldı....................
<end>

<start>
Minibüslerin arkasına seni ben yazdım 
Gözlerimin nasıl sev dediğini 
Sensiz bu dünyanın batması gerektiğini 
Hor görsende garibi 
Bir teselli vermeni ben istedim 
Bahtıma takılan bir karaçalı gibi 
Gönlümü tozduman bıraktığımı 
Bağrımdaki ateşi yakıp gittiğin günden beri 
Batıyor gönlümde bir akşam güneşi
Minibüslerin arkasına seni ben yazdım 
Ben yazdım sevrek ayrılalım 
Ben yazdım 
Cenne....................
<end>

<start>
Dünya dediğiniz abiler aha benim şu yüreğim kadar
Hayat dediğiniz ne kadar gülebiliyorsak o kadar
Boşverin gerisini sallayın gitsin dünyayı
Paramız yoksa da haysiyetimiz var
Canımdan öte ve de çok kıymetli sevdiğim arkadaşlar
Durumum ortadadır
Hayat bana da sağlamına harbi bi çelme takmıştır
Nevrim dönmüş midem bulanmış gözlerim kararmıştır
Cümlenize olan cümle borç edavatım 
Üç vakte kadar askıya alınmıştır
Biraz idare edebilirseniz eğer 
Ya bide kahveci nuriden rica edebilirseniz 
Kesmesse tavşan kanı günde üç bardak çayı
Elbet bu feleğin paslı çarkı bi gün benim içinde döner
Düşeş gelmese ....................
<end>

<start>
Orada masanın üstünde bir resim, 
İkimiz denize karşı durmuşuz Üsküdar’da
Saçlarımızın üzerinde martılar, 
Gözlerimizde acemi bir aşk
Ve tuhaf ve çocuksu bir mutluluk, 
Senin sırtında sarı yağmurluğun
Kadıköy’de ucuzluktan almışız
Bende o siyah kazak hani bir kedi gibi sokulduğun
Şubat ve yağmur yağıyormuş meğerse, 
Islatan her tarafımızı
Orada masanın üstünde bir resim, 
Yak bitsin
Orada kapının arkasında bir yazı, 
Seviyoruz yazmışız birlikte, 
Harfler nasıl titremiş meğer ellerimizde, 
Bir pazartesi akşamı ben eve dönünce
Tutup öyle yazmışız nereden estiyse, 
Hep gülüşün, hep sıcaklığın sinmiş harflere, 
Ne yaptığın çorbanın, ne pilavın tadı
Sobayı yakmayı unutmuşuz ne gam, 
Senin çiğdemler açmış yüzünde sıcakl....................
<end>

<start>
Bir bavulla gelmişler
Karaların memet, ince ali ve bir de bekir
Puslu bir alaman sabahında münihe inmişler trenden
Biraz memleket peksimeti mendil içinde üçbeş lokum
Bir de yar ilen ana baba hasreti
Bildikleri birkaç sıla türküsü
İnmişler üçüncü mevki kompartımandan
Başlarında kasketleri
Şenolasın bakalım gurbetlik şenolasın yabaneli
Nere baksan bir soğukluk değmiş içlerine 
Nere baksan insanı üşüten kocaman bir yalnızlık 
Dönelim demiş memet yıkıp kaşlarını arkadaşlarına 
Nere baksan deli bir ayrılık düşecek burada bahtımıza 
Dönelim demiş memet yıkıp kaşlarını arkadaşlarına
Bir bavulla gelmişler
Münihe, viyanaya, berline, rotterdama
Çorum nire memec, lozan nire
Brüksel nire ali, emirdağ nire
Konya nire bekir, strasbourg nire
Ve frankfurta ve kölne ve lyona
Hamburga, liege, bonna
inmişler içlerinde memleket döne döne, yana yana
Bir bavulla gelmişler
Önce geceler bitmemiş sonra soğuk ve karanlık gündüzler
Herbir işini, tamam eylemişler atamanın
Herbir vidasını sıkmışlar
Herbir makinasına terlerini a....................
<end>

<start>
Geçer gözüm
İçimizden bir aşk geçer
Ve keder
Ve heder olmuş bir hayat
Nasıl geçerse zehir damarlarımızdan
Öyle yavaş öyle deşer de geçer
Koyarlar cesaretimizi bir sokağın tabelasına
Binlerce çocuğa adımızı verirler
Bize ölüm bize kurşun bize hançer neyler
Neyler ömrünü cebine koymuş adama yağlı mavzer
Geçer gözüm
Memleket kadar bir nağra düşer yıkılmış sokakların pusularına 
Akşam sofralarına aç karnına yüreğim düşer 
Beni adamdan sayma 
İlk gözyaşı 
İlk yere düşen damla
İlk kancık tuzaklara düştüğümüz hayınlığın hatrına
Hani cebimizde iki satır mektubu yarım bıraktığımız....................
<end>

<start>
Merhaba kardeşim, arkadaşım, gönüldaşım merhaba
Merhaba sırdaşım, amuzdaşım, kaderdaşım merhaba
İçtiğim su, aldığım hava, yediğim ekmek uyuduğum döşek
Gördüğüm rüya, beklediğim umut yaşadığım toprak merhaba
Merhaba 
Ormanda ağaç, ağaçta dal, dalda yaprak, yaprakta tırtıl merhaba
Merhaba ovada çimen, denizde dalga, yaylada kar, dağda bulut merhaba
Harran, Çukurova, Yedigöller, Çorlu, Isparta, Çaykara Merhaba
Çankırı, ....................
<end>

<start>
mektubun geldi arkadaşım
haziran da geldi
şimdi sen, denizi de yazmışsındır
beni beter edeceksin ya
martılarını ve simidini istanbul'un
göz nurum
suyun çiçeğe, çimene yürüdüğü bir mevsimde
bana umudu yazmana ne hacet
hadi biraz
şehrin şarkısından ve arkadaşlardan bahset
mektubun geldi arkadaşım
haziran da geldi
gönderdiğin gibi duruyorum burada
hiç ağlama
ağlamak yakışmıyor haziranda adama
iyi yanları da yok değil ama
bak erken kalkıyorum mesela
gökyüzüne bakabiliyorum arada sıra....................
<end>

<start>
Yağmur yağıyordu 
Benim saçlarımda kırağılar vardı
omuz omuza konmuş bir gül 
Kapıyı açtım,elinde eski bir bavul
Yüzünde daha da eski bir hikaye 
Geldim dedi, geldim işte 
Sana kendimi getirdim,belki unutmuşsundur
Birlikte söylediğimiz şarkıları getirdim
Bir kaç gömlek bir pijama attı
Tuttuğum notları,serin volta boylarında adımları sayıp susuşlarımı
Elimle büyüttüğüm nazlı bir menekşeyi
Gökyüzüne verdiğim dualarımı
Çakmağımı,sigaramı,tabakamı ve kitaplarımı getirdim
Döndüm dedi,döndüm işte
İçeri girdi aksıyordu bir ayağı
Oysa nasılda akardı bayrak gibi....................
<end>

<start>
gözlerim kapanmadan önce yoldaydım
damperli bir kamyon kadar gürültülü
ve bir o kadar sabırlı...
bir menzil bir başka menzile, 
bir kilometre başka kilometreye değiyordu
kalbimden acılı şarkılar geçiyor, 
sigaramın dumanı akşamla gülüşüyordu
yoldaydım...
kirli beyaz gömleğimin üstünde yağ lekeleri, 
arka dörtlüde şöför ismetin hayar hikayeleri, 
bir keskin viraj korkusunda, 
hükmünü yitirmiş bir limon kolonya ferahlığında, 
kısa ve soğuk ihtiyaç molalarında, 
bir kasaba otogarında, 
zigana geçidinde
başım camda sarsılarak uykudaydım, 
öyle dardaydım, 
yoldaydım...
o türkülerdeki, o ağıtlardaki, 
o fırata kaptırılan gelin gibi hoyrattaki, 
o aşılmaz, o varılmaz, o kahbe, 
o yalan s....................
<end>

<start>
dönemem geriye .yorgunum sevgisizliğe.
ne olur anla beni.....................
<end>

<start>
dünya dediginiz abiler
aha benim şu yüreğim kadar
abiler, hayat dediginiz
ne kadar gülebiliyorsak o kadar
boşverin ötesini
sallayın gitsin dünyayi
paramız yoksa da haysiyetimiz var
gözünü seveyim zeytinin, taze ekmeğin, çayın
bakmayın, benim de canım elbet çeker 
şöyle teeryağlı birbuçuk iskender
yine de olsun
kesmedikten sonra selamı bakkal ender
bi de bizim takıma gol olmadıktan sonra
ve de en kıyağından 
ve de en ağırından bi şarkı patlatınca müslüm baba
ne gam ne tasa ne fırtına ne kar
boşverin abiler
paramız yoksa da....................
<end>

<start>
Ah yaban gülü
Ah karahazer çiçeği
Ah gurbetin şıvan yıldızı
Bir dağda bıraktığım
Bir dağda bulacağım leyla menekşesi
Gün yüzü görmemiş memleket gülüm
Olursa bir yağlı kurşundan olur ölümüm
Bir seherde açsınlar bağrımı en deli rüzgarlar essin 
Ne yiğitti desinler, ne filinta 
Dönüp baktıkları zaman bir oltu tesbihi 
Bir gümüş tabaka 
Bitlis tütününden yarım kalmış bir sarma cigara 
Şeyh izzetttinin dünyanın bütün çokcuklarına yazdığı muska 
Ve sevda adına kurutulmuş bir karanfil bulsunlar mintanımın altında 
Yağmurlu bir akşamda duldada
Dedemden öğrendiğim ilk dua gibi 
Harran üstünde her gece parlayan süreyya gibi 
Emek gibi, toprak gibi, kan gibi, hoyrat gibi 
Adilcevaz fırtınası, yedi dağın eşkiyası gibi 
Yasak gibi, bayrak gibi, baskı....................
<end>

<start>
Ah ulan ah Sabri Abi
Yüreği elinde çocuk 
Diz boyu karda açan ahçiçeği 
Aşkın kendisi yani 
Hürriyetin geleceği 
Sert sakallarında vurgun izi
Ah ulan ah Sabri Abi 
Yorgun akşamların kederli sofralarında 
Önce duran sonra vurulan dostluğumuz gibi 
Temiz pak 
Sen beni bir volkanın kapısında bıraktın 
Hani sen benim elimden tutacaktın 
Can olacaktın 
Sen beni severdin 
Sen yüreğinde vurgun göğsünde darp izi 
Sen hani güler geçerdin
Ah ula....................
<end>

<start>
Bu yaşa erdirdin beni, gençtim almadın canımı
ölmedim genç olarak, ölmedim beni leylak
büklümlerinin içten ve dışardan
sarmaladığı günlerde
bir zamandı
heves ettim gölgemi enginde yatan
o berrak sayfada gezindirsem diye
ölmedim, bir gençlik ölümü saklı kaldı bende.
Vakti vardıysa aşkın, onu beklemeliydi
genç olmak yetmiyordu fayrap sevişmek için
halbuki aşk, başka ne olsundu hayatın mazereti
demedim dilimin ucuna gelen her ne ise
vay ki gençtim
ölümle paslanmış buldum sesimi.
Hata yapmak 
fırsatını Adem’e veren sendin
bilmedim onun talihinden ne kadar düştü bana
gençtim ben ve neden hata payı yok diyordum hayatımda
gergin bedenim toprağa binlerce fışkını saplar idi
haykırınca çeviklik katardım gökyüzüne
bir düşü düşlere dalmaksızın kavrayarak
bulutu kapsayarak açmadan buluta içtekini
tanıdım Ademoğlu kimin nesiymiş
ter döküp soru sormak nereye sürüklermiş kişiyi.
Çeşme var, kurnası murdar
yazgım
kendi avcumda seyretmek kırgın aksimi.
Gençtim ya, ne farkeder deyip geçerdim
nehrin uğultusu da olur, dalların hışırtısı da
gözyaşı, çiğ tanesi, gizli dert veya verem
ne fark eder demişim
bilmeden farkı istemişim.
Vay beni leylak kokusundan çoban çevgenine 
arastadan ırmaklara çarkettiren dargınlık! 
Yola madem
çöllerdeki satrabı yalvartmak için çıkmıştım
hava bozar, yüzüm eğik giderdim yine
yaza doğru en kuduzuyla sürüngenlerin sabahlar
yola devam ederdim.
Gençtim işte şehrin o yatık raksından incinen yine bendim
gelip bana çatardı o ruh tutuşturucu yalgın
onunla ben
hep sevişecek gibi baktık birbirimize.
bir kez öpüşebilseydik dünyayı solduracaktık.
Oysa bu sürgün yeri,bu pıtraklı diyar
ne kadar korkulu yankı bulagelmiş gizlerimizde
hani yok burda yanlışı yoklayacak hiç aralık
bütün vadilere indik bir kez öpüşmek için 
kalmadı hiç bir tepe çıkılmadık
eriyeydik nesteren köklerine sindiğimizce
alıcı kuş pençesiyle uçarak arınaydık
ah, bir olaydı diyorduk vakar da yoksanaydı
doğruydu böyle kan telef olmasın diye çabalamamız
ama kendi çeperlerimizi böyle kana buladık
gönendi dünya bundan istifade
dünya bayındırladı:
Bir yakış, bir yanış tasarımı beride
öte yakada bir benî  adem
her gün küsülü kaldık.
Bunca yıl bu gücenik macera beni tutuklu kılan
artık bu yaşa erdirdin beni,anladım
gençken almadın canımı, bilmedim
demek gökten ağsa bile tohum yürekten düşecekmiş
çünkü hataya bağışık büyük hatadan beri nezaret yer
çiğ tanesi sanmak ne cüret, gözyaşıymış
insanın insana raptolduğu cevher.
Şimdi tekrar ne yapsam dedirtme bana yarabbi
taşınacak suyu göster, kırılacak odunu
kaldı bu silinmez yaşamak suçu üzerimde
bileyim hangi suyun sakasıyım ya rabbelalemin
tütmesi gereken ocak nerde?
<end>

<start>
İnsan 
eşref-i mahlûkattır derdi babam 
bu sözün sözler içinde bir yeri vardı 
ama bir eylül günü bilek damarlarımı kestiğim zaman 
bu söz asıl anlamını kavradı 
geçti çıvgınların, çıbanların, reklamların arasından 
geçti tarih denilen tamahkâr tüccarı 
kararmış rakamların yarıklarından sızarak 
bu söz yüreğime kadar alçaldı 
damar kesildi, kandır akacak 
ama kan kesilince damardan sıcak 
sımsıcak kelimeler boşandı 
aşk için karnıma ve göğsüme 
ölüm için yüreğime sürdüğüm eczâ uçtu birden 
aşk ve ölüm bana yeniden 
su ve ateş ve toprak 
yeniden yorumlandı.
Dilce susup 
bedence konuşulan bir çağda 
biliyorum kolay anlaşılmayacak 
kanatları kara fücur çiçekleri açmış olan dünyanın 
yanık yağda boğulan yapıların arasında 
delirmek hakkını elde bulundurmak 
rahma çağdaş terimlerle yanaşmak için 
bana deha değil 
belgeler gerekli 
kanıtlar, ifadeler, resmi mühür ve imza 
gençken 
peşpeşe kaç gece yıllarca 
acıyan, yumuşak yerlerime yaslanıp uçardım 
bilmezdim neden bazı saatler 
alaturka vakitlere ayarlı 
neden karpuz sergilerinde lüküs yanar 
yazgı desem 
kötü bir şey dokunmuş olurdu sanki dudaklarıma 
Tokat 
aklıma bile gelmezdi 
babam onbeşli olmasa.
Meyan kökü kazarmış babam kırlarda 
ben o yaşta koltuğumda kitaplar 
işaret parmağımda zincir, cebimde sedef çakı 
cebimde kırlangıçlar çılgınlık sayfaları 
kafamda yasak düşünceler, Gide mesela. 
Kar yağarken kirlenen bir şeydi benim yüzüm 
her sevinç nöbetinde kusmak sunuldu bana 
gecenin anlamı tıkansın diye ıslık çalar 
resimli bir kitaptan çalardım hayatımı 
oysa hergün 
merkep kiralayıp da kazılan kökleri 
Forbes firmasına satan babamdı.
Budur 
işte bir daha korkmamak için korkmaz görünen korku 
işte şehirleri bayındır gösteren yalan 
işte mevsimlerin değiştiği yerde buharlaşan 
kelepçeler, sürgünler, gençlik acılarıyla 
güç bela kurduğum cümle işte bu; 
ten kaygusu yüklü ağır bir haç taşımaktan 
tenimin olanca ağırlığı yok oldu. 
Solgun evler, ölü bir dağ, iyice solmuş dudak 
bile bir bir çınlayan 
ihtilal haberidir 
ve gecenin gümüş ipliklerden işlenmiş oluşu 
nisan ayları gelince vücudu hafifletir 
şahlanan grevler içinde kahkahalarım küstah 
bakışlarım beyaz bulutlara karşı obur 
marşlara ayarlanmak hevesindeki sesim 
gider şehre ve şaraba yaltaklanarak 
biraz ağlayabilmek için 
fotoğraflar çektirir 
babam 
seferberlikte mekkâredir.
İnsanın 
gölgesiyle tanımlandığı bir çağda 
marşlara düşer belki birkaç şey açıklamak 
belki ruhların gölgesi 
düşer de marşlara 
mümkün olur babamı 
varlık sancısıyla çağırmak: 
Ezan sesi duyulmuyor 
Haç dikilmiş minbere 
Kâfir Yunan bayrak asmış 
Camilere, her yere
Öyle ise gel kardeşim 
Hep verelim elele 
Patlatalım bombaları 
Çanlar sussun her yerde
Çanlar sustu ve fakat 
binlerce yılın yabancısı bir ses 
değdi minarelere:Tanrı uludur Tanrı uludur 
polistir babam 
Cumhuriyetin bir kuludur 
bense 
anlamış değilim böyle maceralardan 
ne Godiva geçer yoldan, ne bir kimse kör olur 
yalnız 
coşkunluğu karşısında içlendiğim şadırvan 
nüfus cüzdanımda tuhaf 
ekmek damgası durur 
benim işim bulutlar arşınlamak gün boyu 
etin ıslak tadına doğru 
yavaş yavaş uyanmak 
çocuk kemiklerinden yelkenler yapıp 
hırsız cenazelerine bine bine 
temiz döşeklerin ürpertisinden çeşme 
korkak dualarından cibinlikler kurarak 
dokunduğum banknotlardan tiksinmeyi itiraz 
nakışsız yaşamakları 
silâhlanmak sanarak 
çıkardım 
boğaza tıkanan lokmanın hartasını 
çıkınımda güneşler halka dağıtmak için 
halkı suvarmak bin saçlarımda bin ırmak 
ıhtırdım caddeleri meğer ki mezarlarmış 
hazırmış zaten duvar sıkılmış bir yumruğa 
fly Pan-Am 
drink Coca-Cola
Tutun ve yüzleştirin hayatları 
biri kör batakların çırpınışında kutsal 
biri serkeş ama oldukça da haklı. 
Ölümler 
ölümlere ulanmakta ustadır 
hayatsa bir başka hayata karşı.
Orada 
aşk ve çocuk 
birbirine katışmaz 
nasıl katışmıyorsa başaklara ağustos sıcağı 
kendi tehlikesi peşinden gider insan 
putların dahi damarından 
aktığı güne kadar 
sürdürür yorucu kovalamacayı.
Hanidir görklü dünya dünyalar içre doğan? 
Nerde, hangi yöremizde zihnin 
tunç surlardan berkitilmiş ülkesi 
ağzı bayat suyla çalkanmış çocuğa rahim olan 
parti broşürleri yoksa kafiyeler mi? 
Hangi cisimdir açıkça bilmek isterim 
takvim yapraklarının arasını dolduran 
nedir o katı şey 
ki gücü 
gönlün dağdağasını durultacak? 
Hayat 
dört şeyle kaimdir, derdi babam 
su ve ateş ve toprak. 
Ve rüzgâr. 
ona kendimi sonradan ben ekledim 
pişirilmiş çamurun zifiri korkusunu 
ham yüreğin pütürlerini geçtim 
gövdemi alemlere zerkederek 
varoldum kayrasıyla Varedenin 
eşref-i mahlûkat 
nedir bildim.
(1974)
<end>

<start>
başkalarının aşkıyla başlıyor hayatımız
bakıp başkasının başkayla kurduğu bağlantıya
aşka dair diyoruz ilk anı bu olmalı
ilk önce damarlarımızda duyuyor çağıltısını
uzak iklimlerin
kokusu gitmediğimiz şehirlerin önceden
bir baş dönmesiyle kabarıyor hafızamızda
sonra ayrılıklar düşüne dalıyoruz
bize ait olan ne kadar uzakta!
<end>

<start>
Benim adım insanların hizasına yazılmıştır.
Her gün yepyeni rüyalarla ödenebilen bir ceza bu.
Keşke yağmuru çağıracak kadar güzel olmasaydım
Ölüm ve acılar çatsaydı beni
Düşüncem yapma çiçekler kadar gösterişli ve parlak
Sözlerim ihanete varacak doğrulukta olsaydı.
Anmaya gücüm yetseydi de konuşsaydım
Diri-gergin kasları konuşsaydım
“Kardeşler! ” deseydim “Kardeşlerim! ”
“Bakın yaklaşıyor yaklaşmakta olan
“Bakın yaklaşıyor yaklaşmakta olan
“Bakın yaklaşıyor...”
Yazık, şairler kadar cesur değilim
Çocukların üşüdükleri anlaşılıyor bütün yaşadıklarımdan
Gövdem kuduz yarasalarla birazcık yatışıyor.
Benim gövdem yıllar boyu sevmekle tarazlandı
Öyle bir çalımlarla gecenin çitlerinden atlardım
Bir güneş sayardım kendimi denizin karşısında
Çünkü çam kokularına sürtünüp ağırlaşan ruhların
İnanmazdım dosyalara sığacağına
Gittikçe ışıldardım dükkânlar kararırken
Hüznün o beyaz etrafına sakallarım batardı.
Benim adım bilinen cevapların üstüne mühürlenmiş
Ellerim tütsülenmiş
Evlerin yeni yıkanmış serin taşlıklarında
Dirgenler, bakraçlar, tornavidalar
Bende kül, bende kanat, bende gizem bırakmadılar
Ve içinden bir baş ağrısı gibi çınlamaktansa
Gövdem açık bir hedef kılındı belâlara.
Ve bu yüzden yakışıksız oluyor
İnsanları hummalı baharlar olarak tanımlamak
Ve bu yüzden göğsümde dakikalar
İnce parmaklar halinde geziniyor
Konvoylar geçiyor meşelikler arasından
Bir yaprak kapatıyorum hayatımın nemli taraflarına
Ölümden anlayan, ciddi bir yaprak
Unutulacak diyorum, iyice unutulsun
Neden büyük ırmaklardan bile heyecanlıydı
Karlı bir gece vakti bir dostu uyandırmak.
(1972)
<end>

<start>
West Indies,Kızıl Elma,İtaki,Maçin!
Uzun yola çıkmaya hüküm giydim.
Beyazların yöresinde nasibim kalmadı
yerlilerin topraklarına karşı şuç işledim
zorbaların arasında tehlikeli bir nifak
uyrukların arasında uygunsuz biriyim
vahşetim
beni baygın meyvaların lezzetinden kopardı
kendime dünyada bir
acı kök tadı seçtim
yakın yerde soluklanacak gölge bana yok
uzun yola çıkmaya hüküm giydim.
Uzak nedir?
Kendinin bile ücrasında yaşayan benim için
gidecek yer ne kadar uzak olabilir?
Başım açık, saçlarımı ikiye
ortadan ayırdım
kimin ülkesinden geçsem
şakaklarımda dövmeler beni ele verecek
cesur ve onurlu diyecekler
halbuki suskun ve kederliyim
korsanlardan kaptığım gürlek nara
işime yaramıyor
rençberlerin o rahat
ve oturmuş lehçesinden tiksinirim
boynumda
bana yargı yükleyenlerin
utançlarından yapılma mücevherler
sırtımda sağır kantarı gizli bilgilerin
mataramdaki suya tuz ekledim, azığım yok
uzun yola çıkmaya hüküm giydim.
Bir hayatı,ısmarlama bir hayatı bırakıyorum
görenler üstünde iyi duruyor derdi her bakışta
askerken kantinden satın aldığım cep aynası 
bazı geceler çıkarken
uçarı bir gülümseyişle takındığım muşta
gibi lükslerim de burda kalacak
siparişi yargıcılar tarafından verilmiş
bu hayattan ne koku, ne yankı, ne de boya
taşımamı yasaklayan belgeyi imzaladım
burada bitti artık işim, ocağım yok
uzun yola çıkmaya hüküm giydim.
<end>

<start>
Ağlamadan
dillerim dolaşmadan
yumruğum çözülmeden gecenin karşısında
şafaktan utanmayıp utandırmadan aşkı
üzerime yüreğimden başka muska takmadan
konuşmak istiyorum.
Şehre neden
esmer ve dölek yüzümle döndüm dağlardan
kar vakti tarlaları kımıldatan soluğum
niyedir sarmalasın vites dişlilerini
defneler, nakışlar yok
alnımda neden.
Ağlamadan
etimin iğneli beşiklerde bıraktığı izlere aldırmadan
o mavi korularda ve dibektaşlarında
bırakıp sözlerimin kalıntılarını
açıkça konuşmak istiyorum.
Besbelli ki leşler koruyor şehrin bedenlerini
göğsünün kafesinde yalnızca pasak
biliyorsun
korkutulmuş bir kızın
yüreğinden fışkıran beyaz güvercinleri
sabahın köründe kalkan tirenlerdeki nefret
hergün aynı kalafat yerine çekilmenin nefreti
bunları
bütün bunları biliyorsun
dağlardan dönüyorsun o sağır yamaçlardan
çevik bacaklarını getiriyorsun, ne çiçek ne de ninni
boz şayaktan poturun dağlarda ne güzeldi
şehre varınca artık meşinler giymelisin
daha esmer
daha kankusturucu
sen o baygın sevgilerin adamı değilsin.
sana yaşamak düşer çarkların gövdesinde
bin demir kapıyla hesaplaşmaktan omzun çürümelidir
bin çeşit güneşle ovulmalıdır gaddar ellerin
yürü yangınların üstüne, kendi alevini de getir
çarpıntısız dakikası olur mu devrimcinin
ki
ölüm
her yerde uyanıktır
alestadır korkunun yardakçıları
tez kızaran güllerden kendini sakın
sevgiler ürkütsün seni, aşk ayrı-
Aşktır diye geri geldin o çekiç seslerine
bıraktın vazgeçilmez ırmakları
gönlüne kar yağdırıyorsa çocuk sesleri yetsin
dikkat et hiçbir şey ıslatmasın namluları.
(1970)
<end>

<start>
Ben İsmet Özel, şair, kırk yaşında.
Her şey ben yaşarken oldu, bunu bilsin insanlar
ben yaşarken koptu tufan 
ben yaşarken yeni baştan yaratıldı kainat
her şeyi gördüm içim rahat
gök yarıldı, çamura can verildi
linç edilmem için artık bütün deliller elde
kazandım nefretini fahişelerin
lanet ediyor bana bakireler de.
Sözlerim var köprüleri geçirmez
kimseyi ateşten korumaz kelimelerim
kılıçsızım, saygım kalmadı buğday saplarına
uçtum ama uçuşum
radarlarla izlendi
gayret ettim ve sövdüm 
bu da geçti polis kayıtlarına.
Haytanın biriyim ben, bunu bilsin insanlar
ruhumun peşindedir zaptiyeler ve maliye
kara ruhlu der bana görevini aksatmayan kim varsa
laboratuvarda çalışanlara sorarsanız
ruhum sahte
evi Nepal'de kalmış
Slovakyalı salyangozdur ruhum
sınıfları doğrudan geçip
gerçekleri gören gençlerin gözünde.
Acaba kim bilen doğrusunu? Hatta ben
kıyı bucak kaçıran ben ruhumu
sanki ne anlıyorum?
Ola ki
şeytana satacak kadar bile bende ondan yok.
Telaş içinde kendime bir devlet sırrı beğeniyorum 
çünkü bu, ruhum olmasa da saklanacak bir şeydir
devlet sırrıyla birlikte insanın
sinematografik bir hayatı olabilir
o kibar çevrelerden gizli batakhanelere
yolculuklar, lokantalar, kır gezmeleri
ve sonunda estetik bir 
idam belki!
Evet, evet ruhu olmak
bütün bunları sağlayamaz insana.
Doğruysa bu yargı 
bu sonuç
bu çıkarsama
neden peki her şeyi bulandırıyor 
ertelenen bir konferans
geç kalkan bir otobüs?
Milli şefin treni niçin beyaz?
Ruslar neden yürüyorlar Berlin'e?
Ne saçma! Ne budalaca!
Dört İncil'den Yuhanna'yı
tercih edişim niye?
Ben oysa
herkes gibi
herkesin ortasında
burada, bu istasyonda, bu siyah
paltolu casusun eşliğinde
en okunaklı çehremle bekliyorum
oyundan çıkmıyorum
korkuyorum sıram geçer
biletim yanar diye
önümde bir yığın açalya
bir sürü çarkıfelek
gergin çenekli cesetleriyle
önümde binlerce çiçek
korkuyorum sıra sende
sen de başla ve bitir diyecek.
Yo, hayır
yapamaz bunu, yapmasın bana dünya
söyleyin 
aynada iskeletini
görmeye kadar varan kaç
kaç kişi var şunun şurasında?
Gelin
bir pazarlık yapalım sizinle ey insanlar!
Bana kötü
bana terkettiğiniz düşünceleri verin
o vazgeçtiğiniz günler, eski yanlışlarınız
ah, ne aptalmışım dediğiniz zamanlar
onları verin, yakınmalarınızı
artık gülmeye değer bulmadığınız şakalar
ben aştım onları dediğiniz ne varsa
bunda üzülecek ne var dediğiniz neyse onlar
boşa çıkmış çabalar, bozuk niyetleriniz
içinizde kırık dökük, yoksul, yabansı
verin bana 
verin taammüden işlediğiniz suçları da.
Bedelinde biliyorum size çek 
yazmam yakışık almaz
bunca kaybolmuş talan
parayla ölçülür mü ya?
Bakın ben, bir çok tuhaf
marifetimin yanısıra
ilginç ödeme yolları bulabilen biriyim
üstüme yoktur ödeme hususunda
sözün gelişi
üyesi olduğunuz dernek toplantısında
bir söyleve ne dersiniz?
Bir söylev: Büyük İnsanlık İdeali hakkında!
Yahut adınıza bir çekiliş düzenleyebilirim
kazanana vertigolar, nostaljiler
karasevdalar çıkar.
Yapılsın adil pazarlık 
yapılsın yapılacaksa
işte koydum işlemeyi düşündüğüm suçları
sizin geçmiş hatalarınız karşısına.
Ne yapsam
döl saçan her rüzgarın
vebası bende kalacak
varsın bende biriksin
durgun suyun sayhası
yumuşatmayı bilen ateş
öğüt sahibi toprak
nasıl olsa geri verecek
benim kılıcımı.
(1984)
<end>

<start>
Başkalarının aşkıyla başlıyor hayatımız 
yaprakla yağmurun aşkı meselâ 
kim olsa serpilen coşturuyor bizi 
imreniyoruz başkalarının mahvına. 
Yağmur mahvoluyor çarparak 
kendini parçalıyor mâşukunun açılan kıvrımında 
yaprak dirimle irkiliyor nazlı ve mağrur 
silkiniyor vuran her damlayla.
Başkalarının aşkıyla başlıyor hayatımız 
bakıp başkasının başkayla kurduğu bağlantıya 
aşka dair diyoruz ilk anı bu olmalı 
ilkönce damarlarımızda duyuyoruz çağıltısını 
uzak iklimlerin 
kokusu gitmediğimiz şehirlerin önceden 
bir baş dönmesiyle kabarıyor hafızamızda 
sonra ayrılıklar düşüne dalıyoruz: 
Bize ait olan ne kadar uzakta!
Başkalarının aşkıyla başlıyor hayatımız 
başkalarının düşünceleriyle değil. 
“Üstümde yıldızlı gök”demişti Königsberg’li 
“içerimde ahlâk yasası”. 
Yasa mı? Kimin için? Neyi berkitir yasa? 
İster gözünü oğuştur,istersen tetiği çek 
idam mangasındasın içinde yasa varsa. 
Girmem,girmedim mangalara 
Yer etmedi adalet duygusu 
içimde benim 
çünkü ben 
ömrümce adle boyun eğdim. 
Yıldızlı gökten bana soracak olursanız 
kösnüdüm ona karşı 
onu hep altımda istedim.
Başkalarının aşkıyla başlıyor hayatımız 
ve devam ediyor başkalarının hınçlarıyla 
düşmanı gösteriyorlar,ona saldırıyoruz 
siz gidin artık 
düşman dağıldı dedikleri bir anda 
anlaşılıyor 
baştan beri bütün yenik düşenlerle 
aynı kışlaktaymışız 
incecik yas dumanı herkese ulaşıyor 
sevinç günlerine hürya doluştuğumuzda 
tek başınayız.
Diyorum hepimizin bir gizli adı olsa gerek 
belki çocuk ve ihtiyar,belki kadın ve erkek 
hepimiz,herbirimiz gizli bir isimle adaşız 
yoksa şimdiye kadar hesapların tutması lâzımdı 
hayatımıza kendi adımızla başlardık 
bilmediğimiz bu isim,hesaptaki bu açık 
belki dilimi çözer,aşkımı başlatırım 
aşk yazılmamış olsa bile adımın üzerine 
adımı aşkın üstüne kendim yazarım.
<end>

<start>
Ağzının bir kıvrımından cesaret bularak
ter yürekte susayışlar yaratan yağmurlara açıldım
kalmışsa tomurcuklar önünde sendeleyen çocuklar
kalmışsa bir kaç ısrar ölümle yarışacak
onların yardımıyla dünyamıza acıdım.
Dünya. Çıplak omuzlar üzerinde duran.
Herkes alışkın dölyatağı bersalarla ağulanmış bir dünyaya
Benimse dar
çünkü dargın havsalamın
gücü yok bazı şeyleri taşımaya.
Önce kalbim lanete çarpa çarpa gümrah
sonra kalbim gümrah ırmakları tanımaktan kaygulu
sakın Styks sularının heyulası sanmayın
er gövdesinde dolaşan bulutun simyası bu,
biraz üzgün ve Ömer öfkesinde biraz
öyle hisab katındayım ki katlim savcılardan sorulmaz
ne kireç badanalı evlerde doğmuş olmak
ne ellerin hırsla yaban tutuşu
ne fabrikalarda biteviye üretilmekte olan kahır
dev iştihasıyla bende kabaran aşkı
yetmez karşılamaya.
İnsanlar
hangi dünyaya kulak kesilmişse öbürüne sağır
o ferah ve delişmen birçok alınlarda
betondan tanrılara kulluğun zırhı vardır
çelik teller ve baruttan çatılınca iskeletim
şakaklarıma dayanınca güneş
can çekişen bir sansar edasıyla
uğultudan farkedilmez olunca konuştuğum
kadınların sahiden doğurduğuna
toprağın da sürüldüğüne inanmıyorum
nicedir kavrayamam haller içinde halim
demiri bir hecenin sıcağında eriyor iken gördüm
bir somunu bölünce silkinen gökyüzünü
su içtiğim tas bana merhaba dedi, duydum
duydum yağmurların gövdemden ağdığını.
Sen ol küçük bir kıvrımdan, bir heceden 
aşk için bir vaha değil aşka otağ yaratan
sen ol zihnimde yüzen dağınık şarkıları
bir harfin başlattığı yangın ile söndür
beni bir ses sahibi kıl, kefarete hazırım
öyle mahzun
ki hüzün ciltlerinde adına rastlanmasın.
(1975)
<end>

<start>
Yaşamaktan öte özür bulamayınca aşka
sonuçları bir bir gözden geçiriyorum
pulluklarla devrilen toprağın ıslaklığındaki can
madenlerin buharından elde edilen büyü
bazı yasak kitapların verdiği dinç duygular
nelerse ki yaşamak sözünü asi kılan
nelerse ki lekesiz, umutlu ve budala.
Denedim. Soğuk sular dökünüp fırladım sokaklara
sorular sordum nice kara sıfatları üstüme alaraktan
ipte boynum, ağzım şehvet yalaklarında
çapraştım, and içip ayna kırdım
doğadan bir vahiy bekledimse boşuna
baktım akşam herkesin kabul ettiği kadar akşamdı
hiç bir meşru yanı kalmamıştı hayatımın.
Sözlerimin anlamı beni ürkütüyor
böylesine hazırlıklı değilim daha.
Bilmek. Bu da ürkütüyor. Gene de biliyorum: 
Kapanmaz yağmurun açtığı yaralar çocuklarda.
<end>

<start>
Demirden sağnaklar altında uyur sevdiğim
göğsünde hazin ayak izleri eski Şubatların
onu yaralar kıpırdatıyor
ve o sertelmektedir yaralardan
kasıklarına boşalmaktadır nal sesleri 
saçları bukleli bir çocuğu öperek uyandıran
içimize güneşler bırakan nal sesleri. 
Keserle yontulmuş bir ağzı var sabahın
varınca bayrakları, marşları duyuyorum
başım çılgınca sarsılan dallarla uğraşıyor
durup dineliyorum bütün taframla
bütün taframla, bütün yumruklarım, bütün
hantal yüreklerin olduğu orda.
Kesik kolları var aşkın
döl ve inat barındıran.
Hırpanî bir okşayışla akşam
yanaşınca çocuklara
ben karakavruk yüzümün arkasında
kırbaçlayarak büyüttüğüm ağrıyı bırakıyorum
bana ne çerçilerden, çerilerden, kullardan
halksa kal'am onu kal'a kılan benim
boşanır damarlarıma yılların kahraman gürültüsü
çünkü kavganın göbeğidir benim yerim.
Ay vurunca çatlatır göğsümdeki mahşeri
çünkü kavganın göbeğidir benim yerim
canlarım, kollarında Parti pazubentleri
dik başlar, erkek haykırışlarla
göndere, en yukarlara çekiyorlar
en yukarlara çatlıycak kadar aşkî yüreklerini.
Yıllardır çocuk başları akıyor yamacımızdan
yıllardır balçıklı bir hayvan çeperlerimizde
kentlimiz cebinde cinayet fotoğraflarıyla sofraya oturuyor
köylü  -biraz sessizlik-  ne tuhaf bir kelime? 
Asfalt yakıyor genzimi
asfalt adamlarını topluyor aramızdan
yıkılıp omuzdaşlarının seslerine
yıkılıp bir boran içinde toplayarak çiçeklerimi.
Ben merd-i meydan
yani toprağın ve kanın gürzü
güllerin bin yıllık mezarı bendedir
yukardan bakarım efendilerin pusatlarına
insanların bütün sabahlarını merak ederim
gök hırpalanmaktadır merakımdan
ıtır kokan benim yumruklarımdır
benim kavgamdır o, aşk diye tanınan.
Alanlara çok bilenmiş yüreğim alanlara
vurulsun kösleri şu gâvur sevdamızın
vursun isyanın bacısı olan kanım karanlığa
Zülküf de vursun.
Yüzüne ay kırıkları çarpıp uyansın sevdiğim.
<end>

<start>
İniyorum kulelerinden katil 
iniyorum maktul minarelerden 
taraçadan, bahçeden 
ilk tanıyı bulanların indikleri her yerden 
ilk tanıyı bulandıran bir vaşakla birlikte 
değdikçe ayaklarım merdiven alçalıyor 
açılıyor leşlerin, atmıkların cesurane 
canlıların korka korka uzandıkları zemin 
ağzımda kef 
iki gözIerimde mil 
iniyorum kulelerinden 
katil. 
Körüm, o halde karanlık niye benden kaçıyor? 
Sağırım, nasıl oluyor da uğultum uzaktan 
beni çağırmaktadır? 
Göklerin çökeltisinden başkaca soy 
toprağın tortusundan gayrı hısım bilmeksizin 
iniyorum kirli eteklerine 
beni emziren kaltak şehrin 
iniyorum ama indirilmedim 
iniyorum çalıntı tahtımı terk ederek 
arada bir çehremi dalgalandıran karaltı 
vurulmuş arkadaşlarımdan yansıyor olsa gerek 
iniyorum onlardan artakalan yükü indirmek için 
indiğim yerde beni bir bekleyen yok 
indiğim yerde biçilmiş ot gibiyim 
puslu, çapraşık, koklanmamış 
ihmalkâr gözle okunmuş bir kitap 
bîtab bir gözle okunmayı tercih ederdim 
yoğrulmuş olan benle bir daha yoğrulsaydı 
benimle açsaydı ağırdan 
tükeniş faslını mızrap. 
Yağmurun yoldaşı denebilir mi bana? 
Ne dökülüş inişimde, ne çakış… 
Yalnızca o çetrefil 
aralama zahmetine katlanarak 
iniyorum kızları utandıran iç çekişle 
erkekleri boğan kasvetle iniyorum. 
Öfkemdi başlattı yolu 
ısrara gerek var deyip durdu şehvetim 
istemedi doğurmak böyle bir uğraşı tabiat 
tarih onu tanımazlıktan geldi 
bir dövüş olsaydı sonunda belki gevşerdi hırsım 
belki saçlar taranırdı bir sevişmeden sonra 
ama ben hınca hınç bekçisi kalacağım burçlarımın 
sonunda yükü bıraktığıma yanacağım. 
İniyor ve inliyorum 
nereye bir kucak dolusu 
sonluluk sorgusu getiriyorsam 
oraya bir kucak da getiriyorum 
bir kucak sadece genç ve diri değil 
bir kucak sadece yaşlı ve yorgun değil 
bir kucak sadece erkek ve vakur değil 
bir kucak sadece kıvrak ve dişi değil 
bir kucak sadece kavruk ve intikamcı değil 
bir kucak sadece gürbüz ve atak değil 
bir kucak sadece üzgün ve dindar değil 
bir kucak sadece temiz ve sevecen değil 
bir kucak sadece pis ve sırnaşık değil 
bir kucak sadece cömert ve sıcak değil 
bir kucak sadece sancılı ve keskin değil 
bir kucak sadece umursamaz ve bezgin değil 
bir kucak sadece öksüz ve çolak değil 
bir kucak 
sadece bir kucak 
açılınca açıkları kapatan 
acıkınca doyuran 
ve doyurunca 
nasıl da perişan, ne kadar da ölçülü 
darası alınmaz yüküm bu benim 
kayda geçirilemez, narhı konulmaz 
resmen ve alenen ifade usulü yok 
gözümün feri saydım onu, gücüm bundadır 
dizimin dermanıdır o 
buradan gelir cesaretim 
bende bu kucak olduktan sonra 
iyi veya kötü ne yapılabilir 
kendi hayatı aleyhine 
binlerce defa dolap 
çevirmiş olan bana? 
Bakın, bulduğum her gerçeği delik deşik ediyor 
kayboluş kapımı sürgüleyen bir vaşak 
her sevincimi viran eden bu hayvan 
yalanlar içinde boğulmamı önlüyor 
ondan kurtulacak olursam biliyorum 
beni yaşamakla coşturan 
bir kaynak keşfederim 
ondan kurtulduğum an 
bütün boyutlarımı 
kaybederim. 
Önceleri, acemiyken 
bu vaşak yokken daha yanıbaşımda 
okul müdürü 
veresiye satan bakkal 
kapıcı ve akrabaları 
dört ayrı ölümle ölmeyi öğren 
demişlerdi bana 
dört bucakmış 
anlattıklarına bakılırsa dünya 
omzun güneş kokuyor demişti 
kısa eteklikli kız 
o da omzuma bir şey konduracak mutlaka. 
İşte o zaman bildimdi 
anladımdı o sıra 
ne bir atlas kalır bende, ne ibrişim 
bu çuha, bu sicim elden çıkarsa 
acemiydim gitmem dedim sizin provalarınıza 
bön ve berbat buluyorum yaldızlı yaz gecelerinizi 
berbattır balkonda o güneşli sabahlar 
biraz açılmak için açıldığınız kırların 
aniden karşılaştığınız ırmakların 
ürpertisi ahmakça 
böndür beni belimden bölmeye kalkan enlem 
benden iki bakışık parça 
çıkarmaya çabalayan boylam da berbat 
ipekli libas giymem, altın takınmam 
atımın eğerinde kaplan derisi yoktur 
çehreme iyi baksalardı yırtılırdı 
uykularının zarı 
uykuluydular sinerken bedenime kıraç dağlar 
bitek vadilerle beraber ben tenimi yumarken 
uykularına tutundular… 
Çocuklar acıları paylaşmaz demiştim omuz silkerek 
acılardır paylaşan çocukları 
gün geldi paylaşıldı acılar 
çocuklar paylaşıldı 
bana bırakılan neyse ona burun kıvırdım 
gittim bir kuyudan su çektim 
halka boynumdan geçti 
geçti boynuma kemend 
d harfine bak dedim 
nasıl da soylu duruyor sonunda kelimenin 
harfe bak, harfe dokun, harfin içinde eri 
harf ol harfle birlikte kıyam et 
harf of harfler ummanına bat 
çünkü gördüm ne varsa sonunda kelimenin 
çünkü böndür altında kaldığım töhmet 
uğradığım kinayeler bön ve berbat. 
Evet, ilmektir boynumdaki ama ben 
kimsenin kölesi değilim 
tarantula yazdılar diye göğsümdeki yaftaya 
tarantulaymış benim adım diyecek değilim 
tam düşecekken tutunduğum tuğlayı 
kendime rabb bellemiyeceğim 
razı değilim beni tanımayan tarihe 
beni sinesine sarmayan 
tabiattan rıza dilenmeyeceğim. 
Gittim su çektim en derin kuyudan 
en hileli desteden 
kendi kartımı çektim 
yaktım belgeleri 
bütün tanıkları yok etmek için 
ricacıları öldürdüm 
onlar bu dumanlı dünyanın 
beni nasıl özlediğini görmüş olabilirdi 
gerçekten özlemişti beni dünya öze çekmişti 
özüm gelinceye kadar bana temas etmişti 
bu dokunuş parlatınca beni 
benden biraz dünya 
isteyen ricacıları 
öldürdüm ve 
kıtal bitti. 
Yazık. 
Yazık ki yazgımın boyası koyu. 
İnilecek kadar indim. Hayfa. 
Yine bir geçitteyim, yeniden bir liman şehri bura 
eskilerin tayfası yine hep buradalar 
hep bilinen tecimenler, tanıdık yosmalar 
havada hayza benzeyen aynı koku 
binalara yaklaşırken eskisi gibi 
sıklet artıyor 
hâlâ ayırt edilemiyor dişli gıcırtıları 
çocuk çığlıklarından 
tanıyorum bunlar 
bulutlara bakmak için penceresi evlerin 
bu da deniz 
hırs püsküren, toynak durduran deniz 
rezeleri yerlerinden oynatan 
vâdeden, vâdeden, vâdeden tesellicimiz. 
Bir yanımda kıyısı kışkırtıcı 
ufku muallâk deniz, bir yanımda 
kamu açıklamaları, genelgeler, tahvilât 
kimin yüzünü çevirdiysem 
hüznü de sevinci kadar ıskarta… 
Niye indim buraya ben? 
Boşuna mıydı yol boyunca benliğime 
musallat olan belâ? 
Bir çevrim tamamlandı mı şimdi? 
Yine mi döndüm başa? 
Olmaz diyor yanımdan ayrılmayan vaşak 
kimse başa dönmemiştir, dönemez 
hele sen geçtiğin o ormanlar 
rüyalarındaki canavarlardan sonra 
çok uzaksın o ilk 
fırlatıldığın zamana. 
Aldanma bunlar tayfa değil 
burada doğdu hepsi 
denize hiç açılmadılar 
denizi sen kadar bile 
tanıyan yoktur aralarında 
her biri uzak bir beldeden geldi 
sanılsın istiyor yosmalar 
böylece saygın fahişeler 
arasına katışacaklar 
müptezel birer facire ofsalar da. 
Tecimenler, onlar da sahi değil 
onlar da olmayan tayfaların 
gemilerinden çıkan malları 
sattıklarına inandırmak istiyor 
şehrin acemi insanlarını. 
Sen ve yağmur. 
Başa dönemezsiniz. 
Öyle bir yol yürüdünüz ki ancak 
dönüş yolunu yok ederek gelebilirdiniz 
inişiniz bir iniş olurdu başa dönmemecesine. 
Yağmur yalnız yağarken yağmurdur 
sen yalnız senken sensin 
burada kalamazsın ve başa dönemezsin 
gitmek zorundasın 
kovalanan bir Yahudi gibi 
ama Yahudiler gibi kendinle kalamıyorsun 
her şey çok yetersiz senin için 
her şey sana çok fazla 
ayıklarsan ayık durabiliyorsun 
aranı açıyorsun kendinle 
eşyayı araladıkça 
uyanmanın bedeli serapları fedadır 
uykuyu tadayım dersen 
kâbusa dalmak pahasına. 
Tarihe dersini vermen gerek 
yoldan ayrılamazsın 
yediremezsin sokulmayı kendine 
tabiatın apışaralarına 
ne yıkılmış bir tapınağın suskunluğu 
durdurabiliyor seni 
ne gürültülü bir havra. 
Yükün ağır. 
He’s so heavy 
just because he’s your brother. 
Kardeşlerin pogrom sana. 
Dostlarının eşiğine varınca başlıyor 
senin diasporan. 
Herkesin bahanesi var, senin yok 
günahlı bir gölgenin serinliğinde 
biraz bekleyebilirsin, daha sonra 
burada kalamazsın, başa dönemezsin 
ama dön 
Eve dön! Şarkıya dön! Kalbine dön! 
Şarkıya dön! Kalbine dön! Eve dön! 
Kalbine dön! Eve dön! Şarkıya dön! 
Eve dönmek 
kendime sarkıntılık etmekten başka nedir? 
orada, arada bir beni yoklar 
intihara ayırdığım zamanlar 
bunlar temiz, kül bırakan zamanlardır 
düzgün sabuklamalardan bana kalan.. 
Evde 
anlaşılmaz bir tını 
bilmem nereden gelir 
uykumdan? kanımdaki çakıldan? unutkanlığımdan? 
bilemem Yahudi değilim 
gizli bir yerde genizam yok 
bilemem insan nerenin yerlisidir 
ömrüm burada 
bütün Yahudiler gibi 
raflara doğru, çekmecelere 
sahanlıklara doğru geçti 
yabancı ellerde çitilenmekten korunmak için 
bir sıvaydım kendime kendi ellerimde 
tıpkı Yahudiler gibi 
buraların yerlisi ben değilim. 
Şarkıya dönersem ense köküm seyrelecek 
ağdası çözülecek bana aşktan bulaşan kozlarımın 
şehrin insanları yumruklarımda beyaz bulut 
yolun çamurunda revnâk-ı bahar bulacaklar 
ben şarkıya dönünce 
boğazlarındaki boğum insanların epriyecek 
ve onun yerine her günkü işleri yaparken 
kepenkleri kaldırırken, silerken tezgahı 
kalbe gizlice batan kıymık geçecek 
şarkıya dönersem, yanık bir şarkıya 
holokost neymiş meğer 
herkes bilecek. 
Kalbime döneceğim, ama hangi yolla? 
Yedeğimdeki okunaksız 
şarapla lekelenmiş, solgun harita 
uyduruk bir şey mi bilmiyorum 
yoksa sahiden definenin yeri 
gösteriliyor mu orada? 
Ama boşver... Nasıl bir ilgi olabilir 
kalbe dönmekle define bulmak arasında? 
Lâkin ben inerken her dönemeçte 
bir parçasını ele geçirdiğim 
her molada, her zorlanışında nefesimin 
her ayak sürçmesinde çiziktirdiğim haritamın 
bütün paftalarında sabit mürekkeple işaretlenmiştir 
nerelerde kıraçlaşır 
rahminde levendane öcün tohumları yatan gece 
güneşin şifa diye bilinen ışıkları 
nerelerde kıyıcı bir zehre çevrilir… 
Haritamda caddeyi ürpertiye açacak 
bir kaç kaçıktan başka nirengi noktası yok. 
Açıkça gösteriyor haritam farkı nedir 
bir cenaze kalkarken yağan yağmurun 
bir hükümet darbesinden sonra yağan yağmurdan. 
Yağmalar belli ki kim bulsa defineyi, umurumda mı 
ben kalbime döneceğim fokurdayıp pörtlemek için 
hep fokurdak ve pörtlek kalacağım kalp içinde 
canı sıkkın kızların yüzlerinden 
döşünden ahı kalmış delikanlıların 
dünyaya habire pörtleyeceğim 
evlerin olanca tınısı dindiği zaman 
kısıldığı zaman bütün şarkıların kanatları 
fokurtum dokunacak herkese yedi ırkın kavşağından. 
Yahudi değilsem bile 
bende Yahudalık da mı yok- 
Kimi öptüm de kurtuldu çarmıha çakılmaktan?
<end>

<start>
Karanlık sözler yazıyorum hayatım hakkında.
Aşklarım, inançlarım işgal altındadır
tabutumun üstünde zar atıyorlar
cebimdeki adreslerden umut kalmamıştır
toprağa sokulduğum zaman çapa vuran adamlar
denize yaklaşınca kumlar ve çakıl taşları
geçmiş günlerimi aşağılamaktadır.
Karanlık sözler yazıyorum hayatım hakkında.
Ve rüzgar buruşturuyor polis raporlarını
kadınlar fazlasıyla günaha giriyorlar
bazı solgun gömleklerin çözük düğmelerinden
çelik tırpan gibi silkiniyor çocuklar
denizin satırları arasında.
Gece arsızca kükrüyor paslı beyninde şehrin
küfre yaklaştıkça inancım artıyor.
Karanlık sözler yazıyorum hayatım hakkında
öyle yoruldum ki yoruldum dünyayı tanımaktan
saçlarım çok yoruldu gençlik uykularımda
acılar çekebilecek yaşa geldiğim zaman
acıyla uğraşacak yerlerimi yok ettim.
Ve şimdi birçok sayfasını atlayarak bitirdiğim kitabın
başından başlayabilirim.
(1972)
<end>

<start>
Nazlan
Sitem et 
Kırıl bana 
Beni geç vakit
Tek başıma suya yolla
bahçede yüzünü öteye çevir
Güle hayret ediyormuş gibi yap
Gülümseyerek konuş da başkalarıyla
Somurt avluda sadece ikimiz kalınca 
Kızıp en sevecen adımlarla üst kata çık
En sevdiğim çiçeğin saksısı kaysın elinden
Derinleşsin ben içerledikçe ruhumdaki sakarlık
Yamru bastım iş değildi hake çakılmak bayırdan 
Dağ sıra dağdı hangi haşin belden yol veresi
Gece hep süzüldü yukarıdan lakayt kehkeşan 
Altımda beni hep yutmaya çağladı nehir
Yetişir heceleme(n)    sök beni bir kere
En zoruma gideni yap hegame getir
Çel beni tökezlet tuttur çitlere
Ahla istida edecek ahval değil
Kim bana kıymazsan bilebilir
Dünya dedikleri samut küp
Acılar tıkandıkça bende
Hep seni seslendirir
<end>

<start>
Sana durlanmış kelimeler getireceğim
pörsümüş bir dünyayı kahreden kelimeler 
kelimeler, bazısı tüyden bazısı demir
seni çünkü dik tutacak bilirim 
kabzenin, çekicin ve divitin 
tutulduğu yerden parlayan şiir.
Zorlu bir kış geçirdim, seninki gibi neftî
acıktım, bitlendim, bir yerlerim sancıdı 
sökmedi ama hoyrat kuralları faşizmin
çünkü kalbim aşktan çatlayıp yarılırdı.
Her sabah çarpışarak çekilirdi karanlık alnacımdan
acılar bile duymadım kof yürekler önünde
beynim her sabah devrimcinin beyniydi
ayaklarım donukladı gelgelelim
sağlığın yerinde mi?
Yaraların kabuğu kolayca kaldırılıyor 
halkın doğurgan dünyasına dalmakla 
onların güneşe çarpan sesini anlamayan 
dört duvarın, tel örgünün, meşhur yasakların sahipleri
seyir bile edemezken içimizdeki şenliği
yılgı yanımıza yanaşmazken
bizi kıvıl kıvıl bekliyorken hayat
yıkılmak elinde mi? 
Boşuna mı sokuldu bankalara 
petrol borularına kundak
kurşun işçinin böğrünü boşuna mı örseledi
varsın zındanların uğultusu vursun kulaklarımıza 
yaşamak
bizimçün dokunaklı bir şarkı değil ki.
Bu yürek gökle barışkın yaşamaya alışmış bir kere
ve inatla çevrilmiş toprağın çılgarına
yazık ki uzaktır kuşları, sokaklarıyla bizim olan şehir
ama ancak laneti hırsla tırpanlayamamak koyuyor insana
öpüşler, yatağa birden yuvarlanışlar
sevgiyle hatırlansa bile hatta.
Köpüren, köpürtücü bir hayatın nadasıdır kardeşim
bütün devrimcilerin çektikleri
biliriz dünyadaki yorgunluk habire mızraklanır
dağlarda gürbüz bir ölümdür bizim arkadaşlarınki
pusmuş bir şahanız şimdilik, ne kadar şahan olsak
ama budandıkça fışkıran da bizleriz
ölüyoruz, demek ki yaşanılacak...
<end>

<start>
Edip Cansever için
Kadını bir gürültüye sapladılar.
Evler tıkırtıydı, tıkırtıydı, tıkırtı
kahkahamın düşürdüğü çiçekleri bulamadılar
fırtınalı bir geceydi çünkü bulamadılar
bombalar, bö sesleri, savaş alaborası...
Yaşamak bir tıkırtıydı, aldırmadılar.
Çocukların düşlerinde bir Markut
bir kurbağa zıplıyor yaşamamızdan
hergün zıplıyor, hergün eksiliyor, hergün
Markuuuut! Torbanı sarkıt.
Her doğal güzelliğin bir ucunda aptallık
öbür ucunda o kambersiz geçen düğün.
Kadın. Kadını bir dilime katık ettiler
Markuuuut! Torbanı sarkıt.
Siz büyüyün kan kuşları siz büyüyün
güzün gelişi bir öğürtüdür korkmayın
korkmayın ölüm bir başka ağzıdır yarasaların.
Aşınmış eşikler, aşınmış yaygaralar
aslan gibi bir kocası var mıydı bu kadının?
Gömleğimi zorlayan kuş sesleri.
<end>

<start>
Dinleyin ey vakti duymak doruğuna varanlar
Falları grafiklerde bakılanlar siz de işitin..
Külden martı doğuran odalıklar
Ve kahyalar
Kara pıhtılarıyla damgalanmış veznelerde dili
Şehvetsiz çilingirler, yaltak çerçiler
Celepler ki sıvışık, natırlar ki nadan
Ey hayat rengini sazendelik sanan
Yırtlaz kalabalık! 
Dinleyin bendeki kırgın ikindiyi,
Hepiniz kulak verin.
Güneşin
Koskoca beldeye suskunluk yaygısını serdiği
Yazlar yok
Yok artık altında suskun yolları saklı tutan
Karla örtülmüş kırların kışı
Gitti giden, yerine gelmedi başka biri
Orada
Duyumsatmadı kendini hiçlik bile
Belli ki son yüzyılımız göğsümüzden
Varla yok harman eden sesi uçursak
Diye bize verildi
Yetti bir yüzyıl böcekler ve otlarda
Soluyuş izlerimiz silmek için
Ne yesek
Lokmaya vurulur gibi değil
Yuduma gelmiyor içtiklerimiz
Dernekler toplanıyor dışta tutmak için 
Kanat vuruşlarını yumuşak tutan etkeni
Utançlı sessizliği tanımaz kalemlerle
Kapanıyor bilanço
Top mermisi, kör testere
Defalarca boyanmış çaput parçaları
Sıkıştırdık günlerimiz arasına ki
Serazat kahkahalar atalım
Yapmacıktan nefretimiz
Sebep olsun kavgamıza
Bekleyiş arzından kovsunlar bizi
Ne yemen biraz öncemiz diyelim
Ne biraz sonramız meksika
Canı pek bir dünya son yüzyılda yaşadığımız
Yüzü perdahla kavi, peçesi paramparça
Üstü başı kükürtlü bu dünyadan
Kancıklık
Sıçradı çevirdiğimiz sayfalara
Artık kimse bize haber vermeyecek
Hemen şu tepenin ardında
Saldırmaya hazır ve müsellah
Bir düşman taburu durduğunu
Çünkü gerçekten yok
Böyle bir ordu
Bir düşmanımız kaldı
Kendi
Dudaklarımız 
Arasında.
Biliyoruz günden güne çopurlaşan yer yuvarlağında
Bizleri yan çizen birer hemşehri haline sokan nedir
Çırpını çırpını giden atlardan indik
Girmek için patavatsız yurttaşlar sırasına
Zihnimiz, acizlerin şikayetleri sığacak kadar
Kanırtılırken ses etmedik
Öcümüz alınacak korkusuyla irkildik
Kaldıysa bir soru içimizde
O da birşey:
Nerdedir yerle gök arasındaki ulak,
Nerde biz? .
Kimseden bir işaret gelmeyecek
Bir melek kimsenin alnını sıvazlamazsa
Söylemez size kimse dünyadaki ömrü boyunca
Hiçbir insana yan bakışı olmayan kimdi
Kimdi yan gözle bakmadı kır çiçeklerine bile
Öğretmek için cephe nedir
Kıyam etti
Torunu kucağında
Dönünce bütün gövdesiyle döndü
Bir bu anlaşılsaydı son yüzyılda
Bir bilinebilseydi
Nedir veche..
Dinleyin ey vakti duymak doruğuna varanlar
Sıyırın kahkaha sırçasını cildinizden
Omzunuzdan vaveyla heybesini atın
Boşa çıksın reislerin, kahinlerin, şairlerin kuvveti
Güler yüzlü olmak neydi onu hatırlayın
Neydi söğüt gölgesinde gülümsemek
Ağız dolusu gülmeden taşlıkta...
<end>

<start>
Dudaklarından kalkarken boynun kurcalar beni
bir yanımı kara çıbanlara saldılar,ıslak
bir yanım hiç ayrılmamıştır,gümeçlerde saklıdır
ondan ki nefret içinde omzunu okşuyorum
ama bana şimdi gerçekten zor gelen şey
bir grevin çocuklara kazınmış izlerini hatırlamak
sözlerimi etime bastırıyorum
içimde çalılıkları yaran bir postalın tortusu
benim bu sası karanlığa zorla,zorlayarak
tutuşmuş bir gül sıkıştırmak boynumun borcu
yeter ki
sağlam senetler verilmiş sanılırken aşkı karartmak için
sen bir daha beni saçlarınla sıyır
ağdalanmış sevincimi hışırdat,bunu yapabilirsin
çünkü bütün bankalar,silah fabrikaları
her gün bacaklarımıza sırnaşan kara köpük
senin sessiz gururunda homurdanan tufanı
hesabetmiş değil
bilmemişler hıncımın yaban otlar suladığını
çalakalem sevebilmek elimden gelmiyor
belki evet
onların mühürlerini kımıldatan barut dumanlarını
solumaktan biraz çopurlanmıştır sesim
senin göğsünü ağartırken yıpranılacak elbet
bakışlar tozlanacak dolukmuş sofalardan
ezikliğin şehveti yayılınca
taptaze yaşlanmayı da öğrenmem gerekecek
iştedir yalanı seyreltiyor uykusuzluklar
aklımın köşesinden atlılar geçiyor
değil mi ki beni şımartan gökyüzüdür
ve ben o tanyerlerinin sulbünden gelmekteyim
hiç bir dostumu kalebent saymam parmaklıkların ardında
kan değildir dostlarımın çakrışına bulaşan
kan değil,mürekkep lekesi ben bilirim
çünkü birgün gerçekten kan aktığında
ölüm çiçeklerin yırtıcı dülgerliği sanılacaktır
karaysam şimdi öfkenin payı vardır karanlığımda
aşktandır titrediğim eğer ki titriyorsam
sözlerim öcalan ağza misvak,iyice anlaşılsın
bu dağlanmış toprağa süzülen ayaklarımdan
keşke kan olsa
o zaman 
senin çardağına çıkarken
karıştırırken şarapla kendimi sana
varsın gün geçtikçe herşeyde biraz kahır
biraz bakır çalığı olsun lokmamızda
bana soru sor artık
beni kurtarma,konuştur
beni yaz geceleri patlayan sağnaklara bağışla.
<end>

<start>
Bir şehrin urgan satılan çarşıları kenevir
kandil geceleri bir şehrin buhur kokmuyorsa
yağmurdan sonra sokaklar ortadan kalkmıyorsa
o şehirden öcalmanın vakti gelmiş demektir
Duygular paketlenmiş, tecime elverişli
gövdede gökyüzünü kışkırtan şiir sahtedir
gazeteler tutuklamış dünya kelimesini
o dünyadan, o şiirden öcalmalı demektir
Ölüm gelir, ölüm duygusuna karşı saygısız
ve zekâ babacan tavrıyla tiksinti verir
söz yavan, kardeşlik şarkıları gayetle tıkız
öcalınmazsa çocuklar bile birden büyüyebilir
Yargı kesin: Acı duymak ruhun fiyakasıdır
kin, susturur insanı; adına çıdam denir
susulunca tutulan çetele simsiyahtır
o siyah öcalmakcasına gür ve bereketlidir
Vandal yürek! Görün ki alkışlanasın
ez bütün çiçekleri kendine canavar dedir
haksızlık et, haksız olduğun anlaşılsın
yaşamak bir sanrı değilse öcalınmak gerektir.
1973
<end>

<start>
Bak, ölüm güzü kiskaniyor
simdi issizdir onun sevimli kedisi
ve herkes onun el degmedik yerleri oldugunu saniyor.
uzayor defterine ugrayan kan lekesi
senin kuslarin olurdu mevsimi yolculuklara çagiran
içli tasra kizlarin gizemli eviçleri
kapilarin olurdu korkudan çok denizlere açilan
o denize açilan ellerin nerde simdi?
yine bir güz büyümekte kaninda gölgelerin
o üzünç ordulari tarlalar çignemekte
bak, ölüm güzü kiskaniyor
mevsimi aska çagiran kuslarin nerde senin
güze el degdirmeyen ellerin nerde?
<end>

<start>
İsa Golgota'ya çıkarken tökezlemeden önce 
Önü sıra sendeleyip ayağı burkulan bendim
Yar idim dulda saydı beni açmak isteyen gonca
Dert oldum Hira'ya beni teskine geldi Efendim
İlk ben üşüdüm sonradır Tur-i Sina'daki sağnak
Dağa çıktım kurdu geberttim beni korkuttu keme
Çalmadığım kapı kalmadı can evimden taşarak
Duyan olmadı avazım ki desin Hallaç kekeme
İlenen oylumsuz kalır kargışın imza yeri boş
Aşka düşmek eceliyse bedeni çoşturur anız
Ruh körelten çare bulmaz ilaç olmaz telaşlı döş
Pis mürekkeple çürük dil tokuşturanlardansanız
Kul beni bilmeyişin vakti ecelden kim sıyıra
Bir benim sayıklayan Adem'i imla eden adı
Bu yüzden bana değmeden dünyadan bir üvendire
Gittim çekip başımı gittim hakikat duraksadı.
<end>

<start>
Elbet bir hinlik vardır seni sevişimde
ey kanıma çakıllar karıştıran isyan
saçlarıma bin küsür yalnızlığı takıp girdiğim şehre
insan varlığımızdan tuhaf tohumlar bıraksam
günü geçmiş bir gazete, toprak bir çanak
bir daha gelmem belki diye bir not bakır maşrapanın yanında
şeytanlar da yürür benimle herhal ıslık çaldığım için
bir şahan tüylerini döker ardımsıra
artık bırakılmaktan yapılma bir adam sayılırım
böğrümde kambur çocuklardan bir payanda.
Gizemli bir dehliz gibi şehri dolaşıyorum
sıkıca tutuyorum kendimi şehre karışmaktan alıkoymaya
her yerimde urlar çıkıyor, biraz kürt, biraz köylü, biraz makina
kangren oluyorum bahar geldiği için
urlarımı kesiyorum kör bir usturayla
ama kopmuyor onlar ve bana şehri dolaştırıyor
bırakabileceğim her şeyi bıraktırıyor bana
kızlardan geçilmiyor köprüler, ayak bileklerime dek
yükseliyor kız tortuları
tülbentlerden kanı süzülürken körpe yavruların
bir bazı şeyler bulmalı yüzümüze tebelleş olan bu korkuya
-Avluya çık
-Avluya kara bir şey bırakılmış
(bir bomba)
Kulaklarımız alışmıştı tıpırtısına yağmurun
şehre sıkıntının rahatlığı basmadan giriyorduk
filimler üç günde bir değişiyordu
bense ikircikliydim ama korkmuyordum
polis olan babamla tatil arasında uçuşup duruyordum durmadan
urlarım yoktu, suçum yoktu,
ve beyaz kuşlar kalkardı anamın hırkasından
şehre karışmayan bir dehliz değildim
sevinçle kovalıyordum kendimi
bunları ansımak başımı döndürüyor bazan
elbet bir hinlik vardır seni sevişimde
ey kanıma çakıllar karıştıran isyan.
Azan bir hevestir artık tanyeri
söküp gövdesinde bir cehennem parçalamak ister insan
şehrin defterini dürüp uzanmak ister yanına
üstümüzü kuş sesinden bir lekeyle örtmeli
umudumuzu kapmaya gelen makinaları
bütün çirkefini şehrin çarpıtıp aşkımıza
solumak gece
terlemek gece
gece çarşaflara…
Açıklanacak, belletilecek olan belki
milât öncesi ve sonrası lâkırdıları
karışık banka hesapları, navlun
yani öylesine açık değil pek
hatta
-şehir mi, değil mi burası-
kötürüm bir kurt çantamı karıştırıyor
neden karıştırıyor, ne hakla
direnmeler, erzurumlar, kalfalar
gecenin ipini koparan gece safaları
-Var mısın yok yere ağlamaya… Ki bir sis
yanık bırakılmış bir fısıltı
şehri sarıyor, bir dehliz olan bana ulaşamıyor ama
herkesin içinde iğdiş bir bahar
bacakları eriyor memurların, evkızlarının
ve saat 24 vardiyasının işçileri
inmiyor ocaklarına.
Yufka mıdır
yufka mıdır benim bakışım dünyaya
ki acılarıyla başlatırım insanları
derimi yalayarak geçen mevsim
beni alır şehirden yıpranmış bakışlarla
her askere gidenin, her tören yorgununun
kondurur kemerinin kaşına.
Böylece ben, o küskün, o karışmayan dehliz
koca bir tomruğu yüklenirim arkadaşlarla
koca bir tomruğu kaldırıp kaldırıp
kümbetlere, bitkinliğin bordasına…
Kanın çığırından çıktığı saattir bu
memelerini bana sıkıca bastırdığın
hercai bir yürek somurtkan kepenklerin ardında
şehri acıtan çocukluğumuza değdikçe
biz seviştikçe bizi acıtan
kukumav kuşları, mânilerle dolu bir yatak
zaç yağı şişeleri kocaman.
Sen şimdi sevincimin akranısın
ey kanıma çakıllar karıştıran isyan
doğrusu seni toprağı eller gibi sevdim
yaralarımı onduranımsın
yatağımı hiç boş bırakmayan…
Yüzümü ellerimle yine kapayayım mı? 
bekçi karısının belaltını mı anlatayım insanlara
yoksa onlara bilinmez bir toprak mı adayayım
değil
partizanlığım dalaşmak istiyor anla
bu sarsak hırgürüyle dünyanın
dalaşmak dalaşmak dalaşmak
böylece aşk akranım oluyor benim
ey bayırdan ve yokuştan uzaklara
ey çırpınan bir geyiktir memelerin
karnın ısırgan otları gibi aklımda.
(1966)
<end>

<start>
Yüzüme bak 
ve yüzümü hırpala
yüzümü değiştir, dağlı bir anlatım bırak
sen
her hafta oğlunu leğende yıkayan hayat
yaban, diri memelerinden ısırmak
dudaklarındaki tuzu dudaklarıma almak için
çok oldu tepelere vurdum kendimi
bulutlara karıştım ve karanlık kahvelerde
tıraşı uzamış adamlardan
huylarını öğrendim senin.
Mahmur bir tohumdun delikanlı bağrıma.
Ve hatırlıyorum lokavt vardı
bezgin fabrika düdüklerinin
dizlerine yatırılmış olan sabah
senin kalbini kakışlardı
Tomarla muştuyu omuzlayarak genç adamlar
polisin sevmediği genç adamlar sokaklarda
patronları kudurtan gazeteler satarlardı.
Ey şehre başaklar: 
militan ruhlar ekleyen hayat! 
Gün turuncu bir hayalet gibi yükseliyorken
izmarit toplayan
çocukların üstüne
çekleri imzalanıyorken devlet katlarında faşizmin
bacımı koyvermiyorken şizofreni, 
yüzüme bak 
ve rahmini bana doğru tekrarla
ben öyle bilirim ki yaşamak
berrak bir gökte çocuklar aşkına savaşmaktır
çünkü biz savaşmasak
anamın giydiği pazen
sofrada böldüğümüz somun
yani ıscacık benekleri çocukluğumun
cılk yaralar halinde; 
yayılırlar toprağa
etlerimiz kokar
gökyüzünü kokutur
çünkü biz savaşmasak
Uzak Asya'dan çekik gözlerimiz
Küba'dan kıvırcık sakallarımızla
savaşmasak
güm güm vurur mu kömürün kalbi Kozlu'da
Ke san'da, Kandehar'da ümüğüne basılır mı vahşetin
ve sen boynunu öperken beni sarhoş
bir okyanusla titreten hayat
sevgilim olur musun.
Ben savaşarak senin
bulanık saçlarından tutp
kibirli güzelliğini çıkartıyorum ortaya
dünya
kirletilmez bir inatla dönüyor
altımıza yıldızlar seriliyor
yüzüm suya davranıyor koşaraktan.
ve inzal.
<end>

<start>
1.
Gecenin üçüdür en uygun zaman, bahse girerim
düşünün: sabah çok yakın
oysa ışıltı yok ortalıkta
nerdeyse gece bitmiş ama sürmekte karanlık
henüz uyanmış bazıları
henüz uyumamış bazıları
bazıları uyanmış uykusuna doymadan
bazıları uykusuna varmadan doymuş
görüyorsunuz ilm-i hilaf ü cedel düzeniyle hayat
nasıl da sürüklüyor kendini
ve ben bunu kanıtlayabiliyorum
şu şair halimle
böylece size ey saygıdeğer erbab-i cumhuriyet
akıllı ve yetenekli olduğumu
kanıtlamış oluyorum
sizler de
bu derin bilgeliği kavrayarak
kendi değerinizi ortaya koymuş oluyorsunuz.
2.
Ütüsüz bir pantolon kadar tedbirliyim
tarihi bir gerçek kadar sıkılgan
bilmem ki Tesalya'daki Termofil
bir yiğitlik anısı
bir hayınlık anıtı mı olsa
yine bilmem quantum kuramını
öğrenen insan haklı mıdır
kendini ardıçkuşu sanmakta-
ben
yirminci yüzyılın sonlarında
en uzak uyanışlar ikliminde yaşadım
bir imparatorluk genişliğindeki gençliğim sırasında
kadınlardan daha çok birinci şubeye vardım.
3.
En mutlu insanlar belki de
baca temizleyicileridir
öyle dar, öyle kara karanlık bir yerdedirler ki
yüreklerini geniş, dayanıklı
aydınlık tutmak zorundadırlar
buna yükümlü sayarlar kendilerini.
Baca temizleyicileri başkalarını sevmekle kalmaz
başkalarınca sevilirler aynı zamanda
çünkü herkesi düşünmeyecek kadar mutlu
herkes tarafından düşünülmeyecek kadar mutludurlar.
4.
Köylüleri niçin öldürmeliyiz?
Bu sorunun karşılığını bulamıyorum
içinden çıkılmaz bi olay, ama önemsiz
köylüleri öldürmesek de olur
hatta onların kalın suratlarını
görmezlikten gelebiliriz
yapılacak çok şey var daha
sözgelimi ben, kendim
hiç hayıt ağacı görmemişim
görmeden ölürüm diye korkum da yok
değil mi ki albatrosu Baudelaire'den
Yves Bonnefoy'dan semenderi öğrendim
bir gün bakarsınız
şu güzelim bilgiç beynimi kırıp
teneşir tahtası olarak kullanabilirim.
(1974)
<end>

<start>
Bu vapuru kaçırırsam beni belki de cinnet basar
belki kanser olurum bu yıl sınıfta kalırsam
nöbette uyursam eğer kitaplarımı yakarlar
etimde şirpençe çıkar bu kızı alamazsam
bu işi bitiremezsem şehirden beni kovarlar
izin kağıdım yanar konuşacak olursam
bu senet bankalar kapanmadan
ruhumun rengini kapatmayacak olursa
ölür kuyuya düşen çocuk
çocuğun mercan saati çatlar mutlaka
koşup haber vermeliyim
yetkili memura
bahar geliyor, ilerliyor yeminler
alnımı kapıp getirmeliyim
denizi karşılamaya
kırlangıcın kanadındaki kezzap
leylakta sıkışan buhar için
nabzımı bulmalıyım nerede bulacaksam
nabzımı çünkü ben kasadan fiş alarak
yağmuru, selvileri zor durumda bıraktım
benim yongalarımdan yapıldı bu çelenkler
ben papatyaları şımartmadım diye oldu
Mata Hari'ler casus, Al Capone'lar gangster
inmem gerek gözbebeklerimin altına
beynimin ortasına büzülmeliyim
genşeyip kımıldayabilirim oradan sonra
dum di dum
duridum dubida
kendi kalbimle zamanım arasındaki sarkaç
püskürtüyor beni dünyaya
bırakıyorum zerreciklerime kadar emsin beni
Atlantik ve Pasifik ve beş kıta
koşmam gerek
yetişmem gerek yazgıma
tutmam gerek, sormam gerek, bilmem gerek
esenlemem, kargışlamam, irkitmem gerek niçin
niçin, niçin, niçin
kuyuya düşen çocuk niçin ölmesin
(1981)
<end>

<start>
"Kim yeni terleyen bıyığına, sakalına sevdalanmışsa 
Ölünceye kadar bu daireden dışarıya ayak atamaz"
-Hafız-
Yaz günleri beni hatırlamıyor.
Salgılı bir hayvanla bitişiyorum yaz yaklaşınca
yayılıyorum ortasına sevgili tüylerimin
geniş uykulardayım, muazzam uykularda
yılların zulmünden haberim yok
ne de sürgün taşralı kızlar korosundan
geçiyor hazza yatkın dudaklarıyla gece
canımın ilmekleri arasından.
Beni artık kimseler arayıp da bulmasın
beyaz harmanilerin göklere açık sofrasında
yıktığım saltanatın dizinde inlediğim
aşkın en tabanında yattığım anlaşılmasın
çünkü ben çok gizli bir yanlışın
dehşetengiz yeteneğini ölçmek için
yepyeni bir hata için iniyorum Akdeniz'e
Meryemoğlu sanıp ben zavallı ademi
çarmıha çaktılar orda çok zaman önce.
Çok zaman önceydi ki otobüsler
mermer sütunlu şehirlerden sahil çardaklarına
nice yılgın havarilerle gidip geldi.
Hepimiz, yani taflan çiğnemekle güzelleşen çocuklar
havariler karşısında harami
gövdesinde hayvan kabarınca mecalsiz
kutlu bir tan çıkarmayı denedik
kayser makinasından
anneler
sevecen gözyaşlarıyla korurdular bizi.
Bizi sen ey beyhude ve baygın duyguların yırtıcısı
sen ey loş çalgıları uykulardan çıkarıp
Bahçelerin hayatına yerleştiren esrar
bizi bırakmıştın
acı güller salınırdı kanımın raddelerinde
ve ben güneş altında kendini bize öptüren neyse
gece onun kimlerle buluştuğunu araştırdım
o zaman yalın yürek kaldım şiddetin çölünde
aldanışların çölünde korkudan
denize dilimi soktum ayaklarımdan önce.
Bu kadar, bu kadardı Akdeniz
aslı yokmuş dinlediklerimin
eski moda güneş sanrılarından
bir şair cesedinden hiç farkı yok denizin.
Yok ve yaz günleri beni hatırlamıyor
boğulmuş hüznü gösteriyor bana memelerinden
geçiyorum bir yakıcı maviden derinleştirilmiş mora
geçiyorum ayaklarım altında kumları hıçkırtarak
Kara yaz! Karanlık yaz! Kararan vücutlardan
rıhtıma varmayan ceset elbette hatırlanmaz.
(1974)
<end>

<start>
Hayatsız kalmıştım. Birden Dürin
Chopin'in yedi mumaralı valsiyle 
balkonda belirdi
cildi çürüyen İstanbul'un üstünden korkulu göz
sonbahar üstüne çöktü. Süsünden öldü şehir
hüznünden oldu. Bir de o gün Şevki bey 
biraz çekil kardeşim demesin mi Chopin'e
ravii meçhul
ama inanmak serbest
ben kimseye yetim olduğumu 
söylemedim üstelik vesayet altında falan değilim. Sadece
hayatsız kalmıştım. Büyüyünce geçti.
<end>

<start>
Tozludur saçlarım, saçlarımdan
devrilmiş sarayların dumanları savrulur
yüzüm yanıktır
yüreğime bir karanfil sokuludur
ve partizanca darbelerin dünyaya ilen şavkı
benim göğsüme göğsüme vurup durur.
Ben dünyaya doğru yürümekle meşhurum
bahar da sürgülenir içime katranlar da
hem koşarak yarattığım sevgiler vardır
hem körlenmiş sevgilerin acısıyla koştururum.
Beni sular
kocaman taşları parçalayarak hatırlıyor dağlarda
ve beni hatırlatıyor çeltik tarlalarında aynı sular
umutlu sakinlikleri
lohusalıklarıyla.
Ben dünyaya doğru yürümekle meşhurum
kökten dallara yürüyen sular gibi
yürürüm kömür ocaklarına, çapalanan tütüne
yürürüm hüzün ve ağrılar çarelenir
dağların esmer ve yaban telaşından kurtula diye
torna tezgahlarında demir.
Yürürüm çünkü ölümdür yürünülmeyen
yürürüm yürüyüşümdür yeryüzünün halleri
kanla dolar pazuları tarladakinin
hızar gürültüsü içinde türkülenir bir öteki
gökleri göğsümden aşırtarak yürürüm
yağlı kasketimin kıyısında nar çiçekleri.
Aynı adam Ekim günlerinden beri gümbür gümbür gelirim
teneke damların üstüne safi sinirden doğan güneş
portakallar fırlatarak parlıyor benim adımlarımla
anladım neden yorgunluk
gülümserlik getiriyor insana
hayatın bana başat
bana avrat oluşunu öğrendim
işçiler bunu kurşunlanarak öğrendi
on beşinde bir arkadaş
inancını savunurken yargıca
anladı bulana durula akmakta olan şeyi.
Yürüyorum
azarlanıyorum fışkıran başaklarla
iki bomba gibi taşıyorum koltuğumdaki bir çift somunu
hurdahaş bir sancıyla geçiyorum badem çiçekleri altından
gözlerim nemli değil.
gözlerim namlu.
(1968)
<end>

<start>
Gecenin dürüstlüğünden herkes kuşkulanır
korkulur o kuş yüklü iniltilerden
ve mor ağzını gecenin kumuna batıran ben
çağdaş serüvenler adına
bütün fotoğraflarını yakan
yakan ve bekleyen.
Çarpar yüzü bir çocuğun mezarlara
yine de ağartamaz tanımını gecenin.
Ezgisiz ama esnaf bakışlarıyla soyunan bir kadın
ayartılmaya uygun o çok baygın yerlerim
ağartamaz
çünkü çocuklar yağız bir öpüşle korunur
ben yakarım çağımın ellerini. Ben bekliyenim.
Gecenin kıyısında benden konuşulur.
Kara bir irin akıyor
öpünce o yıkılmış gülüşünden çocukların.
Kara bir salgıdır çünkü büyük
serüvenler ve çocukların soluk alışları da.
Ürker herkes üşümüş bir anahtar olagelmekten
bir çocuğun şehri çarpar yüzümün varoşlarına.
(1964)
<end>

<start>
Ağır ceza reisi duruşmaya girerken
safir bir göz yapışıyor kırmızı yakasına
kırmızı yakaları var yargıç cübbelerinin
Fransız ihtilalelinden kalma.
Burslu okuduğu yıllardan kalma ceza reisinin
garip bir tarafı var
kaşlarını çatınca bir çocukluk
dolduruyor yüzünü
ürkünç bir uğursuzluk
gülümsediği sıra.
Garip bir tarafı var valinin
makam arabasına binerken her seferinde
bakır bir dudak karışıyor kırmızı saçlarına
saçlarını parmaklarıyla taradığı zamanlar
bu dudak
öpüyor onu hain bir yumuşaklıkla.
Safir göz görünmüyor yargıca
kendini valiye vermiyor bakır dudak
görmüyor alay komutanı tekmil alırken
gömleğine bir damla civanın sızdığını
bir gözyaşı, bir ukde anlamı kazanarak.
Kimse görmüyor buruşuk pardesüsüyle bir babanın
kırılgan bir yelpaze olduğunu akşam eve girince
karısı
katlanmış kilimlerle uyum içinde
kolunu büküyor, dayıyor elini yanağına
büyük kız kanepede bu ara
bir göl gezintisine çıkmıştır
kelebek ölülerinden bir ırmakta
sürüklenmektedir lisebirdeki oğlan.
Kız için 
sırlara karışmaktır 
bir gölün ortasında olmak
erkek kardeşi bir türlü 
varamaz herhangi bir sırra…
İki yanında neden akar binlerce bu kelebek? 
Binlerce kanatlı çekirge neden uçar
beyninin yukarsında? 
Evde soba yanıyor
önce çalılar geçiyor çocukların boğazından
sonra ağaç kökleri yırtıyor damarlarını
bütün ailenin.
Dışarda soğuk
safirden, bakırdan, cıvadan bir gece uçuyor
gece uçarken kulaklarına dokunuyor bekçinin
bekçi
mavi zehir şiddetinde düdük çalarak
bir soru soruyor karanlığa
bütün cevaplar sendedir, saklama
diyor karanlık ona
bekçi en saklı yerinden bir banka broşürü
bir piyango bileti çıkarıp gösteriyor
copunu gösteriyor lisebirdeki oğlana
sonra acılı olduğu açıkça anlaşılan
bir kadına bıyık buruyor
buruk bir sabah
başlıyor acılı olduğu
açıkça anlaşılmayan
dünyada.
Ağır ceza reisi
santa luçia söylüyor traş olurken
maiyet memurluğundan beri aksatmadan
yaptığı gibi vali sabah sabah
parlatıyor
zaten pırıl pırıl olan siyah
kunduralarını.
Kışlada alay komutanı
barakaların kar altında öksüz
duruşlarına bakarak
susuyor, söylemiyor bildiği tek şiiri
'güzel olan hiçbir şey hülasa edilemez'
demiş çünkü Valéry.
Çünkü serbest düşünme zamanı geçti artık
şimdi mesai saati
disiplin kurulunun toplantısı var
arşivde sicil belgeleri damgalanacak
tayinler imzaya girecek
teftişe gidecek generaller
rüya, okşayış, Tevrat
gibi kelimeler
gündemin dışında.
Yurttaşlar uygunadım çalışmalarıyla
söktüler kariha yarımküresini yerinden
bir pusula koydular açtıkları boşluğa
titreyen, korkak ibresiyle bu pusula
kuzeyi gösteriyor serbest
düşünme zamanlarında; 
safir bir göz görünce karıştırıyor yönü
tırnaklarını yiyor bakır bir
dudak ona yaklaşınca; 
cıvadan bir gözyaşı 
bari olsun istiyor
bütün mesai boyunca.
Buruşuk pardesülü adam dalgın
gittikçe daha dalgın, elinde cetvel
masada hesap makinesi, pusula
yetmiyor dibe dalmasına
bağlıyor kalın bir urganla beline
ağır bir sandık
salıyor kendini
yeşil yosunların
kırmızı balıkların
uçan kabarcıkların
derinliklerine
orada
bir sandık buluyor
yakutlar, altınlar, pırlantalar
adam dibe inmek için beline bağladığı
sandığını keşfediyor dibe ulaştığında.
Öyleyse adamın eyvah ışıdı yüreği
eve dönmesine gerekçe
bulamıyacak bir daha.
Eyvah çattı kaşlarını, ayağa kalktı yargıç
elindeki kalemi
gülümsüyor, kıracak! 
Atıldı öne, denize doğru lisebirdeki oğlan
denize, yakuta, entegral hesaplarına.
Kardeşim! 
diye haykırdı ablası arkasından
fırladı kanepeden
kopardı kafasını bekçinin
safirden bir baltayla.
Anneleri
mutfakta kalan son bakır sahanı
alüminyum olanıyla değiştirdi.
Mesainin bitimine on kala
istifa etti vali
çamurlu bir yoldan
yayan yürüdü sınıf arkadaşı
olan nalbantın dükkanına.
Alay komutanı oğlu için
otomobil satın aldı
Mercury marka.
Kış geçti, öksürük haplarıyla
geçti cumartesi
hiçbirşey söylemeyen sözlere varmak için
herşeyin sonuna kadar söylenmesi gerekti
incir… yarpuz… karamela…
la havle ve la kuvvete illa billah.
(1981)
<end>

<start>
Var mı beni içinizde tanıyan
Yaşanmadan çözülmeyen sır benim
Kalmasa da şöhretimi duymayan
Kimliğimi tarif etmek zor benim
Bülbül benim lisanımla ötüştü
Bir gül için can evinden tutuştu
Yüreğine Toroslar’ dan çığ düştü
Yangınımı söndürmedi kar benim
Niceler sultandı, kraldı, şahtı
Benimle değişti talihi, bahtı
Yerle bir eyledim taç ile tahtı
Akıl almaz hünerlerim var benim
Kamil iken cahil ettim alimi
Vahşi iken yahşi ettim zalimi
Yavuz iken zebun ettim Selimi
Her oyunu bozan gizli zor benim
Yeryüzünde ben ürettim veremi
Lokman Hekim bulamadı çaremi
Aslı için kül eyledim Keremi
İbrahim’in atıldığı kor benim
Sebep bazı Leyla bazı Şirindi
Hatırım için yüce dağlar delindi
Bilek gücüm Ferhat ile bilindi
Kuvvet benim, kudret benim, fer benim
İlahimle Mevlana’yı döndürdüm
Yunusumla öfkeleri dindirdim
Günahımla çok ocaklar söndürdüm
Mevladanım hayır benim, şer benim
Benim için yaratıldı Muhammed
Benim için yağdırıldı o rahmet
Evliyanın sözündeki muhabbet
Enbiyanın yüzündeki nur benim
Kimsesizim hısmım da yok hasmımda
Görünmezim cismimde yok resmimde
Dil üzmezim tek hece var ismimde
Barınağım gönül denen yer benim
Benim adım aşk!
<end>

<start>
Kırdığın kadehte kalan ömrümden, 
Ağlarsın içtiğin yılları bilsen.
Hicrinle sararıp solan ömrümden, 
Ağlarsın biçtiğin dalları bilsen.
Sefiller gücünü bende sınadı, 
Kimi kaçık dedi, kimi bunadı; 
Berdûş eleştirdi, sarhoş kınadı, 
Ağlarsın düştüğüm dilleri bilsen.
Ar ettim sakladım uğraşlarımı, 
Haberdâr etmedim sırdaşlarımı.
Gizlemek isterken gözyaşlarımı, 
Ağlarsın seçtiğim yolları bilsen.
Felsefe böyledir dîvânelerde, 
Teselli aranır bahanelerde, 
Bir kadeh mey için meyhânelerde, 
Ağlarsın döktüğüm dilleri bilsen.
Ateşe su dedim göz göre göre, 
Aklım zavallıydı duyguma göre, 
Bahtına şükretti Mecnûn bin kere, 
Ağlarsın düştüğüm çölleri bilsen.
<end>

<start>
Git iş işten geçmeden, çok geç olmadan vakit,
Günahıma girmeden, katilim olmadan git!
Git de şen şakrak geçen günlerime gün ekle,
Beni kahkahaların sustuğu yerde bekle.
Git ki siyah gözlerin arkada kalmasınlar,
Git ki gamlı yüzümün hüznüyle dolmasınlar
Madem ki benli hayat sana kafes kadar dar,
Uzaklaş ellerimden uçabildiğin kadar.
Hadi git, benden sana dilediğince izin,
Öyle bir uzaklaş ki karda kalmasın izin.
Kahrımın nedenini söylesem irkilirler; 
Çünkü herkes beni Kays, seni Leyla bilirler.
Sanırlar ki sen beni biricik yar saymıştın; 
Oysa ki hep yedekte, hep elde var saymıştın.
Hadi git, ne bir adres, ne bir hatıra bırak,
Zannetme ki pişmanlık, mutluluk kadar ırak!
Sanma ki fasl-ı bahar geldiği gibi gitmez,
Sanma ki hüsranını görmeye ömrün yetmez.
Her darbene tehammül edecektir bedenim,
Gururum mani olur perişanıma benim.
Yari Ferhat olanın ellerle ülfeti ne? 
Şirin ol katlanayım dağ gibi külfetine.
Henüz layık değilken tomurcuk kadar aşka,
Sana gül bahçesini kim açar benden başka!
Hercai arılara meyhanedir çiçekler,
Kim bilir şerefinden kaç kadeh içecekler!
Madem aşk tablosunun takdirinden acizsin,
Git de çağdaş ressamlar modern resimler çizsin.
Ne vedaya gerek var, ne de mektuba hacet,
Git de Allah aşkına bir selama muhtaç et!
Güllere de aşk olsun gene sen kokacaksan! 
Fallara da aşk olsun gene sen çıkacaksan!
Kopsun nerden inceyse artık bu bağ, bu düğüm,
Her gece daha berbat, daha vahim gördüğüm.
Korkulu düşlerimi yorumdan kaçıyorum; 
Sırf sana üzülüyor, sırf sana acıyorum.
Git iş işten geçmeden, çok geç olmadan vakit,
Günahıma girmeden, katilim olmadan git!
<end>

<start>
Seninle buluşmamız ne kadar zor olsa da, 
Senden sadece beni sevmeni istiyorum.
Beş dakika baş başa kalmamız suç olsa da
Senden sadece beni sevmeni istiyorum.
Çağırsam bile gelme, yorulma ne olursun,
Sen üzülme, incinme, kırılma ne olursun,
Beni yanlış anlama, darılma ne olursun,
Senden sadece beni sevmeni istiyorum.
Bir gün bensiz kalsan da benimle yaşamanı,
Aşkımın değerini sır gibi taşımanı,
Nemli bakışlarınla resmimi okşamanı 
Senden sadece beni sevmeni istiyorum.
Senden tek dileğim var, özel imtiyaz değil,
Kulun başka bir kula ibadeti farz değil,
Haşa! Yaratan gibi beş vakit namaz değil,
Senden sadece beni sevmeni istiyorum.
<end>

<start>
Yakışmıyor cepheyi terk edişin,
Mert dayanır, namert kaçar sevdiğim.
Fazla sürmez hatanı fark edişin,
Hüzün eken, hüsran biçer sevdiğim.
Adet ettin aşk dersini asmayı,
Hüner saydın sırra kadem basmayı,
Yetti artık çok denedim susmayı,
İsyan eden bayrak açar sevdiğim.
Nice avcı bende silah sınadı,
Geri tepti,sineleri kanadı,
Kırılsa da yüreğimin kanadı,
Yine açar, yine uçar sevdiğim.
Bir resmimiz bile yoksa başbaşa,
Revamıdır ben yanayım,sen yaşa,
Aşk sunacak sakimi yok sarhoşa,
Yine bulur, yine içer sevdiğim.
Aynaların farkı kalmaz düşmanla,
Tanışırsın doğduğuna pişmanla,
Hüzün adres değiştirir zamanla,
Benden geçer,sana göçer sevdiğim.
Üzerime yar sevdiğin sahi mi? 
Kalp çalmakta senin gibi dahi mi? 
Ağlama der dosta aşık Daimi,
Bu da gelir,bu da geçer sevdiğim.
<end>

<start>
İklimler çileme çare bulmuyor. 
Mevsimler halimi sormuyor Ayşen... 
Sakiler derdime derman olmuyor. 
ŞarkIlar yaramI sarmIyor Ayşen...
İlkbahar, yaz derken hazanım soldu. 
Murada ermeden miyadIm doldu. 
Kalb gözüm, ellere bakar kör oldu. 
Senden başkasını görmüyor Ayşen...
Hasretin tüketti bütün varımı, 
Seraba döndürdü hülyalarımı, 
Ne kadar süslesen rüyalarımı, 
Sabahlar hayıra yormuyor Ayşen...
Ağlarsan, matemin yağar geceme, 
Gülersen, mehtabın doğar geceme,; 
Lale devri geldi gönül bahçeme, 
Senden gayri çicek girmiyor Ayşen...
Kapattın gönlümün sevinç yönünü, 
Ümidim görmüyor sensiz önünü, 
Takvimler bilmiyor dönüş gününü, 
Saatler vuslatI vurmuyor, Ayşen...
Feleğe isyanım arttı gitgide, 
Gençliğim su gibi aktı gitti de, 
Ömrümü ellere sebil etti de, 
Bana bir damlanı vermiyor Ayşen...
Ardından çilemem, çağlamam diye, 
Yas tutup karalar bağlamam diye, 
Kaç kez and içtiler ağlamam diye, 
Gözlerim sözünde durmuyor Ayşen...
Ey alev yanaklım, volkan dudaklım, 
Ne bir hilafım var, ne gizlim, ne de saklım, 
Her şeye erdi de zavallı aklım, 
Seni unutmaya ermiyor Ayşen...
DostlarIm namıma Ferhat dese de, 
Ruhum aşk elinden imdat dese de, 
Kör şeytan resmini yırt at dese de, 
Ellerim bir türlü varmıyor Ayşen
<end>

<start>
İçmeden resmine bakamıyorum
Kırılırsın diye aklım çıkıyor
İçince karşına çıkamıyorum
Darılırsın diye  aklım çıkıyor...
Korkarım derdimi sana dökerken
Utanır gözümden yaşlar akarken
Uzunca yazamam  belki okurken
Yorulursun diye  aklım çıkıyor....
Yakasız  gömleği giysem eğnime
Biricik resmini koysam  koynuma
Nezaman geçirsem ipi boynuma
Sarılırsın  diye aklım çıkıyor.....
Her beden  bir candan  sorumlu sanma
Hey ! Ruhu kalbimi saran muamma...!
Benim bir kurşunluk  işim  var amma!
Vurulursun diye  aklım  çıkıyor....
<end>

<start>
Bilmiyorum nerdeyim, ne haldeyim, ben kimim
               Ayrılırken kimliğim, adresim sende kalmış.
               Tebessümü yüzüme çok görüyor matemim
                Güldüğümü gösteren tek resim sende kalmış.
Akların kaybolduğu, rengin ahenk bulduğu
                 Toprağın kadehine ab-ı hayat dolduğu
                 Bir gül için, bülbülün saçlarını yolduğu
                 Aşkın harman olduğu o mevsim, sende kalmış.
Nerede o çocuksu, o şımarık hallerim,
                 Saçlarına hasreti tanımayan ellerim,
                 Rengarenk rüyalarım, toz pembe hayallerim
                 Tekmil neşem, sevincim, hevesim, sende kalmış.
Ayıplama, kınama, kahveye gidiyorsam,
                 Avunabilmek için bir tavla atıyorsam,
                 Garson çay uzatırken ben aklımda diyorsam,
                 Sende kalmış demektir, ladesim sende kalmış.
Dostlar da muhabbeti kestiler, lüzum da yok.
                 Zaten senden ziyade sohbetim, sözüm de yok.
                 Sen dönmeden kimseye bakacak yüzüm de yok.
                 Aynalarda kendimi göresim sende kalmış.
Sende kalmış umudum, saadet çağım sende,
                 Sende kalmış huzurum, tüten ocağım sende,
                 Sende hayat kaynağım, duygu membağım sende,
                 Can diyorum sana,can kafesim sende kalmış.
Allah' ım düşmanımı düşürmesin bu zaafa,
                 Sanki her noksanımı mecburum itirafa,
                 Hangi şarkıya girsem, notalar do re mi fa
                 Sol diyorum sana sol, la sesim sende kalmış.
Gel Tanrıya borcunu teslim etsin bu yürek,
                 Tez gel ki enkazımı kapatsın kazma kürek,
                 Kelime-i şahadet getirmem için gerek,
                 Son diyorum sana, son nefesim sende kalmış.
<end>

<start>
Hergün biraz daha yoruyor beni
Hasretinle başa  çıkamıyorum
Hergece bir yerden vuruyor beni
Sağ salim sabaha çıkamıyorum
Savaşta geçirdim  sanki bir ayı
Düşmandan almadım ben bu  yarayı
Giderken verdiğin tek sigarayı
Hatıradır diye  yakamıyorum
Vicdanın halimi hiç mi sormuyor ?
Küsecek ne yaptım aklım ermiyor !
Zalimsin  demeye dilim varmıyor
Tavrına bir isim  takamıyorum
Yeterki mektup yaz canımı dile
Yetmezse  uğrunda  çektiğim çile
Nazar değer diye resmine  bile
BESMELE çekmeden  bakamıyorum...
<end>

<start>
Gözlerim uykuyla barıştı sanma
Sen gittin gideli dargın sayılır
Ben de bir zamanlar sevildim amma
Seninki düpedüz vurgun sayılır
Yalan mı söyledin göz göre göre
Ne zaman dolacak verdiğin süre
Gönülden gördüğüm takvime göre
Aldığım her nefes birgün sayılır
Armağan ettiğin kutsal mendile
Akarken içimi dağlayan çile
Manavgat denilen çağlayan bile
Benim gözyaşımdan durgun sayılır
Ne kadar zulmetsen ah etmem sana
Her iki cihanda gül kana kana
Seninle cehennem ödüldür bana
Sensiz cennet bile sürgün sayılır
<end>

<start>
Sensizdim kendime bir iş aradım,
Baştan savıp asabımı bozdular.
Hatırşinas dostlarıma uğradım,
Sağolsunlar müdür beye yazdılar.
Müdür bey gerçekten yufka yürekmiş,
İşim inşaatta kazma kürekmiş,
Bir sağlık raporu almam gerekmiş,
Tam teşekkül hastaneye yazdılar.
Yağışlı gözümün hazan çağı da,
Olur olmaz yerde başlar ağıda,
Sinir servisine giden kağıda,
Aklından zoru var diye yazdılar.
Bir saat anlattım tek bir buseni,
Doktorlar efsane sandılar seni,
Belki de alaya aldılar beni,
Bana palavracı diye kızdılar.
Bir ara sensizlik krizim tuttu,
Bilmem ki o anda ne olup bitti.
Hekimler heyeti havale etti,
Acil vak’a Bakırköy’e yazdılar.
Bu çağda bu sevda abes dediler,
Cezası çelikten kafes dediler,
Ben kime ne yaptım,ne istediler,
Bana bu çukuru niye kazdılar.
Burda ne sen varsın, ne de bir iş var,
Üç adım voltalık gidiş geliş var.
En ayıp sözlerle kaplı dört duvar,
Bunca küfrü kime,niye yazdılar.
Açmak için zahmet etme zarf açık,
Hala bana sevgin varsa birazcık,
Mektubumu alır almaz yola çık,
Gözyaşlarım bir acayip azdılar,
Gözyaşlarım bir acayip azdılar.
<end>

<start>
Bundan daha güzel müjde mi olur? 
Merhaba diyorsun telefonda sen,
Sen ki konuşursun derdim mi kalır? 
Nasılsın diyorsun telefonda sen...
Bu gece misketi çaldırmaz mıyım,
Başkenti ayağa kaldırmaz mıyım,
Sesini duyup da çıldırmaz mıyım! 
Delisin, diyorsun telefonda sen...
Sağlığını düşün herşeyden önce,
Kendine iyi bak içme her gece
Seni Seviyorum, hem de delice! 
Bilesin, diyorsun telefonda sen...
Mutluluk ne kadar kolaymış meğer,
Sevginin kadrini bilseydik eğer,
Kim ne derse desin, çekmeye değer,
Çilesin, diyorsun telefonda sen...
Çoktan terk ederdim, bu şehri, çoktan,
Arar diye caydım her yolculuktan,
Dostlar ne âlemde, çoluk çocuktan
Ne haber, diyorsun telefonda sen...
Sabrımı yenmese hasret nöbetim,
Arayıp sormaya yoktu niyetim.
O anda hapşırdın, çok yaşa dedim,
Beraber, diyorsun telefonda sen...
Albümde görünce aklıma esti,
Berbere uğradım dün akşam üstü,
Resmime bakarak saçımı kesti
Severdin, diyorsun telefonda sen...
Sevgi bu, insanı böyle inceltir,
Aklın ermediği yere yöneltir.
Sen de şiirlerinde böyle yüceltir,
Överdin, diyorsun telefonda sen...
Biraz da fedakâr olsaydın keşke,
Ne verdin destanlar yazdığın aşka? 
Ömründen üç gece, hepsi bu, başka? 
Ne verdin, diyorsun telefonda sen...
Hem içme diyorsun, içme de çıldır! 
Hem de kalk şu anda bir kadeh doldur,
Hadi sağlığına şerefe kaldır,
Çınçınlat, diyorsun telefonda sen...
Bu yıl kurak geçti, bahar da yaz da,
Erik de olmadı, dut da, kiraz da,
Neler söylüyorum, lütfen biraz da,
Sen anlat, diyorsun telefonda sen...
Ne söylersen söyle, sen ne dersen de! 
Anlat düşmanımı düşte görsen de! 
Bir sigara yaksam, izin versen de; 
Devam et, diyorsun telefonda sen...
Seni dinlemekten güzel şey mi var? 
Çölde şırıl şırıl akan su kadar,
Yeter konuştuğum, benden bu kadar,
Merhamet, diyorsun telefonda sen...
Gelirsem görünme, kendini gizle,
Seni yağmalarım, yerim bu hızla! 
Yerin kulağı var, açılma fazla,
Orda kal, diyorsun telefonda sen..
Canım ne istiyor şu anda bilsen? 
Ah mümkün olsa da bulup da gelsen,
Kendi ellerinde incecik dilsen,
Portakal, diyorsun telefonda sen...
Afedersin bazen sapıtıyorum,
Böyle saçma sapan lâflar ediyorum,
Kapı çalınıyor, kapatıyorum,
Hoşçakal, diyorsun telefonda sen...
<end>

<start>
Vurduğun her yerden gül biter sanma
Sen beni ilk defa yaralamadın
Ben sana kul köle olurdum amma
Sen bana bir günlük yar olamadın
Bu kadar yüklenmek var mı susana
Yerimde olupta çıldırmasana
Ben gönül köşkümü açtmda sana
Sen sokak kapını aralamadın
Hançerle mavzerle yıkılmazdım da
Süründüm aklımı senle bozdum da
Ben sana yüzlerce roman yazdım da
Sen bana bir satır karalamadın
Onbinde bir kula nasip olsam da
Kadrimi bilmedin nimet olsam da
Ben senın bağına rahmet olsam da
Sen benim dağıma kar olamadın
Kalplere şifalar sunan meyvaydım
Her keyfe kedere derde devaydım
Ben senin bahtına gülen ayvaydım
Sen bana ağlayan nar olamadın
Yıllara mal oldu gözümden düşmen 
Ey şimdi aynayla kavgalı düşman
Her zaman mahçupsan her zaman pişman 
Sen kendi kendine yar olamadın
<end>

<start>
Seni bilmem ama ben kararliyim
Su garip sevdadan cayalim gitsin
Bu askta senden cok ben zararliyim
Bir kumar oynadik diyelim  gitsin
Icimde bir his var benden pes diyor
Olmayan duadan ümit kes diyor
Madem ki bahtimiz böyle istiyor
Kaderin emrine uyalim gitsin
Seninle burcumuz tutsaydi keske
Aslanlar bir baska yengec bir baska
Yarini olmayan hayirsiz aska
Ayrilik nikahi kiyalim gitsin
Farzet ki bir rüya gördük ikimiz
Gercekte bu hissi tanimadik biz
Böyle bir masali yasamadik biz
Bir varmis bir yokmus sayalim gitsin
Marifet felegin elinden cikmis
Dünyada baska bir terzisi yokmus
Keremi Asliyi narina yakmis
Atesten gömlegi giyelim gitsin
Tiryaki gönlümde olmasin kuskun
Tek sana müptela tek sana düskün
Ardindan bir agit yakalim askin
Adini elveda koyalim gitsin
<end>

<start>
Meydan mI verirdim bu ayrılığa? 
Bilseydim bu kadar zor olduğunu. 
Bilseydim dünyanın böyle karanlık, 
Bilseydim bu kadar dar olduğunu.
Dilimden sıçrayan bir kıvılcımın 
Bilseydim bir anda kor olduğunu. 
Bilseydim şu anki gönül acımın 
Senin yokluğundan var oldugunu.
Boyun mu bükmezdim sitem etmene, 
Bilseydim sükutun kar oldugunu. 
Sebep mi olurdum dargin gitmene, 
Bilseydim küsünce sır oldugunu.
Bilseydim yüzümün dört mevsimi güz, 
İçimin ağlayan nar oldugunu. 
Bilseydim odamın dört duvarı buz, 
Sensiz yatagimin kar oldugunu.
Fırsat mı tanırdım bu dargınlığa 
Bilseydim bu kadar zor olduğunu. 
Bilseydim zindandan daha karanlık, 
Bilseydim hücreden dar olduğunu....
<end>

<start>
Sen geçtin yine ben sınıfta kaldım; 
Bir türlü yanına ulşamadım.
Sevda sınavından teşekkür aldım; 
İhanet dersine çalışamadım...
Gözlerim kapansa uykusuzluktan, 
Korkarım hocama saygısızlıktan, 
Bir örnek istedi duygusuzluktan; 
Seni diyecektim konuşamadım...
Vefasız olmayı bilmedim diye, 
Adını kalbimden silmedim diye, 
Okuldan atıldım gülmedim diye; 
Tebessüm etmeye alışamadım...
<end>

<start>
<end>

<start>
<end>

<start>
Unutmak sevmekten kolay demiştin;
Olmuyor sultanım, kolay olmuyor.
Hepsi bir mevsimlik olay demiştin;
Dolmuyor sultanım, zaman dolmuyor...
Sen gittin kaderim düşman kesildi;
Alnına simsiyah mührü basıldı.
Bütün aynaların yüzü asıldı;
Gülmüyor sultanım sensiz gülmüyor...
Ben Allah'tan sonra seni överim
Seninle var oldu benim değerim.
Senden başkasını nasıl severim!
Almıyor sultanım, aklım almıyor...
<end>

<start>
<end>

<start>
Kırdığın kadehte kalan ömrümden,
Ağlarsın içtiğin yılları bilsen.
Sayende sararıp solan ömrümden,
Ağlarsın biçtiğin dalları bilsen.
Bağban eyle dedin beni bağrına,
Yanılıp yakılıp uydum çağrına,
Bir demet hercai çiçek uğruna,
Ağlarsın kırdığın gülleri bilsen.
Ateşe su dedim göz göre göre,
Aklım zavallıydı duyguma göre,
Bahtına şükretti mecnun bin kere,
Ağlarsın düştüğüm çölleri bilsen.
Ar ettim sakladım uğraşlarımı,
Haberdar etmedim sırdaşlarımı,
Gizlemek isterken gözyaşlarımı,
Ağlarsın seçtiğim yolları bilsen.
Sefiller gücünü bende sınadı,
Kimi kaçık dedi, kimi bunadı.
Berduş eleştirdi ,sarhoş kınadı,
Ağlarsın düştüğüm dilleri bilsen.
Felsefe böyledir divanelerde,
Teselli aranır bahanelerde,
Bir kadeh mey için meyhanelerde,
Ağlarsın düştüğüm halleri bilsen.
<end>

<start>
Saymadim hasretinle bu kacinci yilbasi
Bir ihtimal de olsa doner diye bekledim
Ne bir demet karanfil ne bir damla gozyasi
Bir hal hatir sormayi dener diye bekledim
Su kista kiyamette omrume dusen karda
Bir dostuma ugrayip ahvalimi sorar da
Belki de bir merhamet duyar da
Yenilmez gururunu yener diye bekledim
Bir yanda gozlerimde ebediyet uykusu
Bir yanda seni son kez gorememek korkusu
O guzel ellerinden icersem bir damla su
Butun izdiraplarim diner diye bekledim
Perdesiz pencereme safakla soktugun an
Gelipte basucumda boynunu buktugun an
Pinar dudaklarindan ismimi doktugun an
Icimdeki yanardag soner diye bekledim
Ne sikmaga gucum var versen bile elini
Ne sarmaga mecalim var o incecik belini
Alnimda hayal edip o minicik mendilini
Gul kokusu tenime siner diye bekledim
Dudaklarimda tekbir ellerim goge acik
Sen diye irkilirim ses duysam en ufacik
O mavi gozlerini bir daha son defacik
Dunya gozuyle gormek huner diye bekledim..
<end>

<start>
Aşkınla ne garip hallere düştüm.
Her şeyim tamam da bir sendin noksan,
Yağmur yaş demeden yollara düştüm.
İçim ürperiyor,ya evde yoksan.
Elbisem gündelik,pabucum delik,
Haberin olsa da sobayı yaksan.
Yağmur iliğime geçti üstelik,
İçim ürperiyor,ya evde yoksan.
Sarhoşsan kapıyı çaldığım anda,
Fahişeler gibi açık saçıksan,
Bir de ufak rakı varsa masan da,
İçim ürperiyor,ya evde yoksan.
Bakkala gitmeme lüzum kalmasa,
Durumu anlardın,takvime baksan,
Allah vere misafirin olmasa,
İçim ürperiyor,ya evde yoksan.
Kıvırcık marulun vardır inşallah,
Bir salata yapsan,bol limon sıksan,
Senin de iştahın iyi maşallah,
İçim ürperiyor,ya evde yoksan.
Sabahlara kadar içsek,sevişsek,
Ne ben işe gitsem,ne sen ayıksan,
Derin bir uykunun dibine düşsek,
İçim ürperiyor,ya evde yoksan.
Ne kadar üşüdüm,nasıl acıktım,
İlk önce sıcacık banyoya soksan,
Sanırsın şu anda denizden çıktım,
İçim ürperiyor,ya evde yoksan.
Yanlış mı aklım da kalmış acaba? 
Muhabbet sokağı numara doksan,
Boşa mı gidecek,bu kadar çaba,
İçim ürperiyor,ya evde yoksan.
Ya yolu kaybettim,ya ben kayboldum,
Ne olur bir yerden karşıma çıksan,
Tepeden tırnağa sırsıklam oldum,
İçim ürperiyor,ya evde yoksan.
<end>

<start>
Bir  günah işledim   bin af diledim
Üstünde durmasan ne  kaybederdin?
Hemen her fırsatta  bir tokat  gibi
Yüzüme vurmasan   ne kaybederdin?
Neyin  eksilirdi beni affetsen ?
Ne vardı kalbimi tekrar  fethetsen !
Ne olur birazda  bizden  bahsetsen
Hep onu sormasan  ne kaybederdin?
Evli olmasakta keyfe kederdi
Gönül  nikahımız bize yeterdi
Şeytana uyupta bu kadar derdi
Başına  sarmasan  ne kaybederdin?
Yakamı tutmasan yargılar gibi
Ahiret gününde  sorgular  gibi
Her yerde hatamı sergiler gibi
Önüme sermesen  ne kaybederdin?
Üstüme gelmesen  sıkana kadar
Üzmesen canımdan bıkana kadar
Dağ gibi sabrımı yıkana kadar
Dilini  yormasan  ne kaybederdin?
Kanattın yaramı günbegün  deşip
Paramparça oldun  gözümden düşüp
Çılgın seller gibi haddini aşıp
Üstüme  varmasan  ne kaybederdin?
Hiç şansın kalmadı dönsende geri
Yitirdin verdiğim bütün değeri
Aşkına emanet ettiğim yeri
Bu kadar  kırmasan ne kaybederdin?
<end>

<start>
Vakit sensiz gecen günün ertesi, 
         Sustu tüm kuşların sen şakrak sesi, 
         Zevk sefa mevsimi, yas neyin nesi? 
         Nedendir matem durup dururken? ...
Titriyor şebnemler, gül üşür gibi, 
         Bülbüller derdimi bölüşür gibi.
         Hayalin halime gülüşür gibi, 
         Kollarım boşluğu sarıp dururken...
Bendim mutluluktan ucan güvercin, 
         Düşler ülkesinden gelen habercin, 
         Avcılardan uzak bir yuva için, 
         Toz pembe hayaller kurup dururken...
Gel gör ki kaderin kara yelleri, 
         Yıktı gönlümdeki tüm emelleri, 
         Kapımın ecelin soğuk elleri, 
         Vakitli vakitsiz vurup dururken...
Aşk ne imiş görsen de dönsen de geri! 
         Ah! Bir gizli girsen de içeri! 
         Hasretin elinden kanlı hançeri, 
         Üstüme üstüme varıp dururken! ....
Her aksam kaybolup gün batışında, 
         Beni arıyorum senin dışında, 
         Hasta kalbim hala her atışında, 
         Her nefeste seni sorup dururken! ...
İçtim derdalan’ın ilk bardağını, 
         Sıklamen süslerken Elmadağı 'nı.
         Görüyor gibiyim kor dudağını, 
         Başkentin ufkunda durup dururken...
<end>

<start>
<end>

<start>
Çeker gibi bakma hançeri kından,
Seninde canını yakan bulunur.
Senin de bir zalim gelir hakkından,
Sana da bir kurşun sıkan bulunur.
Aşkımın ahıyla tutulur yakan,
Alıcıkuş kadar sürmez fiyakan.
Senin de gözünü yaşlı bırakan,
Senin de boynunu büken bulunur.
Merhamet olmazsa kalp kiracında,
Tahtın da kurtarmaz seni tacın da...
Bir kara sevdanın darağacında,
Senin de ipini çeken bulunur..!
<end>

<start>
Böyledir kısrağın deli çağları
Çalmadan oynuyo kıza bak hele
Ben yarattım diyo alçak dağları
Kafirin verdiği poza bak hele
Bilmem neyin nesi kimin sıpası
Çözüldü göynümün katmerli pası
Göğüs göğüs değil füze rampası
Şafak mı söküyo yüze bak hele
Ten değil mübarek akrın sıcağı
Koynuna girenin söndü ocağı
Bir kalçayı seyret bir de bacağı
Tornada çekilmiş dize bak hele
Üst yanı Asyalı alt yanı Frenk
Her adım atış bir başka ahenk
Ela mı bela mı bilmem ki ne renk
Şu cellat bakışlı göze bak hele
Dedi ki 'Nasibim senmişsin meğer
On bin kez maşallah demeden eğer; 
Koklarsan solarım, nazarın değer'
Ağzından yel alsın söze bak hele
Dedim ki; 'Ne olur tenhaya gidek,
Gidek de feleği perişan edek'
'Say' dedi 'o halde saçımı tek tek'
Haspanın ettiği naza bak hele
Görenler altını ıslatmış derler
Yatağı göl etti döktüğüm terler
Yetişin; yanıyo bastığı yerler
Giderken koyduğu ize bak hele
<end>

<start>
<end>

<start>
Ahu gözlüm böyle oyun
Duydum desem yalan olur.
Senden gayrı yare boyun
Eğdim desem yalan olur.
Erdim aşkın değerine, 
Yandım derinden derine, 
Seni bin leyla yerine, 
Koydum desem yalan olur.
Akışlarda bu coşkuyu, 
Nakışlarda bu dokuyu, 
Çiçeklerde bu kokuyu, 
Duydum desem yalan olur.
Vazgeç artık şu kuşkundan, 
Ne umarsın bu şaşkından, 
Ecel gelse yar aşkından, 
Caydım desem yalan olur.
Aciz olmak ne beter şey, 
Gene yoksun geldi hey hey, 
Her bakışın bir kadeh mey, 
Aydım desem yalan olur.
Dile kolay yedi sene, 
Son diyorsun öl desene, 
Yedi veren gül busene, 
Doydum desem yalan olur.
<end>

<start>
Artık demir almak günü gelmişse zamandan, 
Meçhule giden bir gemi kalkar bu limandan.
Hiç yolcusu yokmuş gibi sessizce alır yol; 
Sallanmaz o kalkışta ne men....................
<end>

<start>
Şu kopan fırtına Türk ordusudur ya Rabbi,
Senin u....................
<end>

<start>
Bin atlı akınlarda çocuklar gibi şendik
Bin atlı o gün dev gibi bir orduyu yendik
Ak tolgalı beylerbeyi haykırdı: İlerle! 
Bir yaz gunu geçtik tuna....................
<end>

<start>
Kalbim yine üzgün, seni andım da derinden
Geçtim yine dün eski hazan bahçelerinden
Yorgun ve kırılmı....................
<end>

<start>
Zil, şal ve gül. Bu bahçede raksın bütün hızı...
Şevk akşamında Endülüs üç def' kırmızı...
Aşkın sihirli şarkısı yüzlerce dildedir.
İspanya neşesiyle bu akşam bu zildedir.
Yelpâze çevrilir gibi birden dönüşleri,
İşveyle devriliş, saç....................
<end>

<start>
Bir uykuyu cananla beraber uyuyanlar, 
Ömrün bütün ikbalini vuslatta duyanlar,
Bir hazzı tükenmez gece sanmakla zamanı, 
Görmezler ufuklarda şafak söktüğü anı.
Gördükleri rü'ya,ezeli bahçedir aşka; 
Her mevsimi bir yaz ve esen rüzgarı başka,
Bülbülden o eğlencede feryad işitilmez, 
Gül solmayı,mehtab azalıp bitmeği bilmez;
Gök kubbesi her lahza bütün gözlere mavi, 
Zenginler o cennette fakirlerle müsavi;
Sevdaları hulyalı havuzlarda serinler, 
Sonsuz gibi bir fıskiye ahengini dinler.
Bir ruh o derin bahçede bir def'a yaşarsa, 
Boynunda onun....................
<end>

<start>
Dönülmez akşamın ufkundayız.Vakit çok geç; 
Bu son fasıldır ey ömrüm nasıl geçersen geç! 
Cihana bir daha gelmek hayal edilse bile,....................
<end>

<start>
Balkan şehirlerinde geçerken çocukluğum; 
Her lâhza bir alev gibi hasretti duyduğum.
Kalbimde vardı 'Byron'u bedbaht eden melâl
Gezdim o yaşta dağları, hulyâm içinde lâl...
Aldım Rakofça kırlarının hür havâsını,
Duydum, akıncı cedlerimin ihtirâsını,
Her yaz, şimâle doğru asırlarca bir koşu...
Bağrımda bir akis gibi kalmış uğultulu...
Mağlûpken ordu, yaslı dururken bütün vatan,
Rü'yâma girdi her gece bir fâtihâne zan.
Hicretlerin bakıyyesi hicranlı duy....................
<end>

<start>
Sana dün bir tepeden baktım aziz İstanbul!
Görmedim gezmediğim, sevmediğim hiçbir yer.
Ömrüm oldukça gön....................
<end>

<start>
Âheste çek kürekleri, mehtâb uyanmasın,
Bir âlemi hayâle dalan âb uyanmasın.
Âğuş'u nev-bahâr'da, hâbîdedir cihân;
Sürsü....................
<end>

<start>
Günler kısaldı. Kanlica'nin ihtiyarları
Bir bir hatırlamakta geçen sonbaharlari.
Yalniz bu semti sevmek için ömrümüz kısa...
Y....................
<end>

<start>
Emr-i bülendsin ey Ezan-ı Muhammedi.
Kafi değl sadana Cihan-ı Muhammedi.
Sultan Selim-i Evv....................
<end>

<start>
<end>

<start>
-Varşova 1927-
Bin yıldan uzun bir gecenin bestesidir bu.
Bin yıl sürecek zannedilen kar sesidir bu.
Bir kuytu manastırda duâlar gibi gamlı,
Yüzlerce a....................
<end>

<start>
Hafız'ın kabri olan bahçede bir gül varmış;
Yeniden hergün açarmış kanayan rengiyle,
Gece,bülbül ağara....................
<end>

<start>
Ötmekte fecre karşı horozlar birer birer
Geçtikçe her dakika belirmektedir seher.
Bilmem kaçıncı fecri vatan toprağında, biz, 
Görmekle şimdi bir yaşatan vecd içindeyiz.
Etraf....................
<end>

<start>
<end>

<start>
<end>

<start>
Yavuz Sultan Selim Han'in onunde
Ok atan ihtiyar Bektas Subasi, 
Bu yuksek tepeye dikti bu tasi
O gazi hunkarin mutlu gununde..
Vezir, molla, aga, bey, takim takim
Gunesli bir nisan gunu ok atti.....................
<end>

<start>
Gönlümle oturdum da hüzünlendim o yerde,
Sen nerdesin, ey sevgili, yaz günleri nerde!
Dağlar agarırke....................
<end>

<start>
<end>

<start>
<end>

<start>
Cânan aramızda bir adındı, 
Şîrin gibi hüsn ü âna unvan, 
Bir sahile hem şerefti hem şan, 
Çok kerre hayâlimizde cânan 
Bir şi'ri hatırlatan kadındı.
Doğmuştu içimde tâ derinden ....................
<end>

<start>
Kandilli'de eski bahçelerde, 
Akşam kapanınca perde perde, 
Bir hatıra zevki var kederde.
Artık ne gelen, ne beklenen var; 
Tenha yolun....................
<end>

<start>
Aşkın şeref diyârını gördümdü bir zaman.
Yıldızlarıyle başka bir âlemdi her gece.
Kıpkırmızıydı şanlı ufuklarda her şafak.
Cânanla çıktığım tepeler..b....................
<end>

<start>
'Abdülhak Hamid’den sonra ledünnî şiirin menbâları kurudu. Sâmih Rifat Bey’in hâtif sadâsını andıran bir manzûmesi bu çorak devrin en güzel eseridir. O eserin kafiyelerinden doğan bu mısrâları sâhibine ithâf ediyorum.'
Fer almışken tulû-ı kibriyâdan
Bu gün bî-vâye kalmış her ziyâdan
Bu mülkün farkı yok bir tengnâdan
Niçi....................
<end>

<start>
<end>

<start>
Vur pençe-i alîdeki şemşîr aşkına
Gülbangi âsmanı tutan pîr aşkına
Ey leşker-i müfettihül ebvâb vur bug
Feth-i ....................
<end>

<start>
Git bu mevsimde gurup vakti Cihangir'den bak, 
Bir zaman kendini karşındaki rüyaya bırak; 
Başkadır çünkü bu akşam bütün akşamlardan; 
Güneşin vehmi saraylar yaratır camlardan! 
O ilâh isteyip eğlence hayalhanesine, 
Çevirir camları birden peri kâşânesine.
Som ateşten bu saraylarlabütün karşı yaka.
Benz....................
<end>

<start>
Ruh ufuksuz yaşamaz. 
Dağlar ufkunda mehabet, 
Ova ufkunda huzur, 
Deniz ufkunda teselli duyulur. 
Yalnız onlarda bulur ruh ezeli lezzetini. 
Bu ufuklar avutur ruhu saatlerce, fakat 
Bir zaman sonra derinden duyulur yalnızlık. 
Ruh arar kendine bir ruh ufku. ....................
<end>

<start>
1
Dünyayı süslediler, bir şey kalmadan.
Bu süslere inanma, akıl olmadan.
Giden de çok dünyadan, gelen de ama; 
Sen payını al ondan, seni almadan!
<end>

<start>
Geçmiş günü beyhude yere yâd etme,
Bir gelmemiş an için de feryat etme
Geçmiş gelecek masal bunlar hep
Eğlenmene bak ömrünü berbat etme.
Niceleri geldi, neler istediler,
Sonunda dünyayı bırakıp gittiler.
Sen hiç gitmeyecek gibisin değil mi? 
O gidenler de hep senin gibiydiler.
Dünyada ne var, kendine dert eyleyecek,
Bir gün gelecek ki can bedenden gidecek,
Zümrüt çayır üstünde, sefa sür iki gün...
Zira senin üstünde de otlar bitecek
<end>

<start>
27
Tanrım; bu güzel yüze vermişsin emek,
O sümbülü koklamak, saçın' ellemek.
Sonra da ona bakma, dersen, anlamı:
Dolu kadehi ters tut, hiç dökme demek!
<end>

<start>
Ey kör! bu yer, bu gök, bu yıldızlar, boştur boş! 
Bırak onu bunu da gönlünü hoş tut hoş! 
Şu durmadan kurulup dağılan evrende
Bir nefestir alacağın, o da boştur boş!
<end>

<start>
20
Aşk ki gerçek değilse, tutkusu olmaz.
Ateşi köze döner, kokusu olmaz.
Aşık olan gün, gece, ay ve yıl yanar; 
Güneş, ışık, rahat ve uykusu olmaz.
<end>

<start>
<end>

<start>
299
İsyan edip, karşında duracağım; nerdesin? 
Karanlığı, ışığa yoracağım; nerdesin? 
İbadete karşılık, cenneti alacaksam; 
Bağış mı, ticaret mi; soracağım; nerdesin?
<end>

<start>
Yıldız ve ay her zaman gökte olacak.
Saf şaraptan iyiyi sanma bulacak.
Şarap satan insana ben çok şaşarım,
Satıp, ondan güzel bir mal mı alacak?
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Adil davranmadıktan sonra
Hacı, hoca olmuşsun kaç para? 
Hırka, tesbih, post, seccade güzel ama; 
Tanrı kanar mı bunlara?
<end>

<start>
285
Derler: Aşık ve sarhoş cehennemlik olacak! 
Bu söz ki gönüllere sanma korku salacak.
Giderse cehenneme tüm aşık ve sarhoşlar; 
Küçük yapın cenneti, yarın bomboş kalacak!
<end>

<start>
Sevgili, seninle ben pergel gibiyiz: 
İki başımız var, bir tek bedenimiz. 
Ne kadar dönersem döneyim çevrende: 
Er geç baş başa verecek değil miyiz?
<end>

<start>
Özgürlük yoluna girmezsen, 
Bu yolda koşmazsan var gücünle,
Yıkamazsan yüzünü yüreğinin kanında,
Yarın avucunu yalarsın.
Adam dediğin kendini yok bilmedimi,
Cayır cayır yanmadımı yürek dediğin,
Hadi öyleyse uğurlar olsun.
<end>

<start>
Kim görmüş o cenneti, cehennemi? 
Kim gitmiş de getirmiş haberini? 
Kimselerin bilmediği bir dünya
Özlenmeye, korkulmaya deger mi?
Dert içinde sevinci bul da yaşa; 
Haksız düzende haklı ol da yaşa; 
Sonu nasıl olsa yokluk dünyanın, 
Varından, yoğundan kurtul da yaşa.
Bulut geldi; lalede bir renk bir renk 
Şimdi kızıl şarap içmemiz gerek.
Şu seyrettiğin serin yeşillikler
Yarın senin toprağında bitecek.
<end>

<start>
kim demiş haram nedir bilmez hayyam
ben helali haramı karıştırmam
seninle içilen şarap helaldir
sensiz içtiğimiz su bile haram
<end>

<start>
250
Kimse emin değil ki şafaktan tekrar.
İste; gelsin, gül renkli şaraptan tekrar.
Sen altın değilsin ki, hey aptal herif; 
Gömüp de çıkarsınlar topraktan tekrar!
<end>

<start>
Ezeli sırları ne sen bilirsin ne de ben
Bu muammayı ne sen okuyabilirsin ne de ben
Perde ardında sen ben dedikodusu var amma...
Perde kalktı mı ne sen kalırsın ne de ben
Ey dünyanın işinden haberi olmayan sen yoksun
Dünya esen yel üstüne kuruldu..
Varlığımız iki yokluk arasındadır
Çevrendekilerde hiçdir sen de bir hiçsin
Medresede söz vardır tekkede de hal
Fakat bu aşk sözden de dışarıdır halden de
İster şeriat müftüsü ol ister şehir vaizi
Aşk mahkemesine gelindi mi dilsiz kesilir
Bugün zevk etmek elindeyken zevkine bak
Yarını düşünmen beyhude bir heves
Bir çok kişiden arda kalanlar
Sana da kalmayacak sen de göçüp gideceksin...
<end>

<start>
Yeryüzü padişahların, kralların olsun.
Cehhennem kötü insanın olsun, Cennet iyi insanın..
Tanrıya toz kondurmamak meleğin işi olsun,
Temizlik, Cennet kapıcısının işi..
Kim, ne olursa olsun,
Sevgili bizim olsun tek,
Canı, Canımız olsun....
<end>

<start>
Hala korkular, renkler ardinda misin? 
Cirkinle güzel secmek kaydinda misin? 
Oldun diyelim Zemzem, ya da ab-i hayat
Birgün öleceksin yar, farkinda misin?
<end>

<start>
Tanrı, cennette şarap içeceksin der
Aynı Tanrı şarabı nasıl haram eder
Hamza bir arabın devesini öldürmüş
Şarabı yalnız ona haram etmiş Peygamber
<end>

<start>
21
Eyvah ki; aşksız gönül dinden sayılmaz! 
Yanmazsa aşkla o, gönülden sayılmaz! 
Sevmeden geçirdiğin bir günün varsa; 
O gün boşa geçmiştir, günden sayılmaz!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
arkadaş dünya için boş yere üzülme
şu hurda dünya için gereksiz yere üzülme
var olan zaten geçti yok da ortada yok
şen ol da var için yok için üzülme
<end>

<start>
Uğrunda dertlere düştüğüm sevgili
Bir başkasına tutulmuş o da dertli 
Derdimin dermanı kendi derdinde
Hekim hasta olunca kime gitmeli?
<end>

<start>
260
Erenlere hizmet et, ermişlikten ayrılma.
Namaz kıl ve oruç tut, delilikten ayrılma.
Sözün en doğrusunu, dinle Ömer Hayyam'dan:
Şarap iç, yol kes ama; iyilikten ayrılma!
<end>

<start>
Sevgili! Bir başka güzelsin bugün, 
Ay gibisin! Pırıl pırıl gülüşün, 
Güzeller yalnız bayram günleri süslenir, 
Seninse bayramları süsler gül yüzün.
<end>

<start>
Niceleri geldi neler istediler
Sonunda dünyayı bırakıp gittiler
Sen; hiç gitmeyecek gibisin değil mi? 
O gidenler de hep senin gibiydiler
Bu dünya kimseye kalmaz bilesin
Ergeç kuyusunu kazar herkesin
Tut ki, Nuh kadar yaşadın zorbela
Sonunda yok olacak sen değil misin?
<end>

<start>
Biz gerçekten bir kukla sahnesindeyiz
Kuklacı felek usta, kuklalarda biz 
Oyuna çıkıyoruz birer, ikişer; 
Bittimi oyun, sandıktayız hepimiz
<end>

<start>
Dünya yıldıramazsın beni ne yapsan
Ölümden de korkmam, er geç ölür insan
Ölmemek elimizde değil ki bizim
İyi yaşamamak, beni tek korkutan
<end>

<start>
Kim senin yasanı çiğnemedi ki söyle? 
Günahsız bir ömrün tadı ne ki söyle 
Yaptığım kötülüğü kötülükle ödetirsen sen
sen ile ben arasında ne fark kalır ki söyle
<end>

<start>
Dünyada bir gün bile rahat değildim.
Varlığımda bir sevinç, bir tat değildim.
Çok öğrencilik ettim dünyada ama; 
Ben ki işimde henüz üstat değildim! 
(
Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
18
Gönül, aşk ve sevgiyle yoğrulmaz ise,
Ne cami paklar onu, ne de kilise.
Ama aşk kitabında adı olanlar,
Cennet ve cehennemden hürdür isterse!
<end>

<start>
Nehirlere karışan zehirli atıklar gibi
ağır ağır akarak kanıma karışmakta
yokluğun!
Hiç sormadım, neydi başka elbiseler içinde bulduğun
aynı askıyla dolaba kaldırılan iki güzel yelektik biz
güveye benzer bir şey oldu suskunluğun!.. anladım ki:
aşk naftalinlenmiyormuş meğer, eğer kanıtlanmıyorsa suçun!
<end>

<start>
Dudaklarım gerisin geriye çekildi; ağdalı bir sıvının ağır ağır örttüğü, korkunun biçim kazanıp ayağa kalktığı ve ‘hey bana bir şeyler söylemenin vakti geldi’ dediği zamanlarda bekledim seni; gözlerimi kapadım. Bekledim. Beklerken, özlemenin hangi geçitleri geçilmez kıldığını, hangi duyguların insanı hayata kazandırdığını, basite indirgenmiş hüzünlerin geceleri dinlenmeye müsait şarkılarla şahlandığını anlatamadım. Evet, bilmiyordum. Bilmiyordum, kelimelerden arınmış bir cümle kurar gibi sevişmeyi. Sevişirken sözlük kullanıyordum hala. Ama, seni seviyordum. Ve sevdiğimi, sevgimi anlatma telaşıyla hata üstüne hata yapıyordum sana. Sana yaklaşamıyordum. Yasaklanmıştın adeta. Çiğnemeye çalıştığım yasak olsan da, uzak dursan da, o korkunç şeklini korusan da, farketmiyordu hiçbir şey. Küçük bir ateş. Küçücük bir ateştin sen. Sönmekten ürken bir ateş. Bir su damlasıyla bütün görkemini kaybedebilecek bir ateş. Aşkın mecali kalmamıştı. Sessizce sokuldum yanına. Acıyla irkildin. Gülümsedim. Gülümsememe anlam veremedin elbette. Kimdi bu? Ne istiyordu? Tanımadığın biri. Hatıralarını darmadağın etmeyi planlamış bir yabancı. Fuzuli bir beden, karşındaki. Usulca uzandım,
Bir nedeni yok. Yalnızca öptüm.
Kimi geceler penceremden uzayı seyrederim. Uzayın adını ben koymadım. Uzayın adını yıldızlar, gezegenler kendi aralarında kararlaştırmışlar. Rahatlatır beni o. Bütün yağmurlar, uzayın derinliklerinden gelip yağar diye düşünürüm. Yağmurlar başka galaksilerden gelip yağar. Romantizme uyum sağlamak için de değil. Öyle. İşin gerçeği budur. Yağmurlar, bu dünyaya ait sanma. Bembeyaz bir yalnızlığın olmalı senin de. Lekesiz bir yalnızlık. Lekelenmeye müsait bir yalnızlık. Tedirginliğini buna bağlıyorum seni seyrederken. Pişmansın. Pişmansın kapıp koyveremediğin için sanki. Elinde olsa, avaz avaz bağıracaksın sokaklarda. ‘Neyim ben? ! ’ diye haykıracaksın. Olmuyor tabii. Olmuyor. Sıyrılır gibi lüzumsuz bir yerden, sıyrılıp kendi affına sığınıyorsun. Beni anlayacağın günler gelecek. Beni de göreceksin. Benimle tamamlanacak bir şeye benziyorsun çünkü. Korkma lütfen,
Bir nedeni yok. Yalnızca öptüm.
Çocukluğumdan söz etmek isterim sana, eğer sıkılmazsan. Bir gün otururuz evde, ben sana hayatımı anlatırım dakika dakika. Kaç yaşımdaysam, o kadar yıl sürer konuşmam. Çay pişiririz. Çaydanlığa su yerine votka koyarız sen dilersen. Sonra da sen anlatırsın: Sevdiğin filmleri, sevdiğin parçaları, sevdiğin canlıları, sevdiğin... hep sevdiğin şeylerden konu açarsın. Ben sıkılmam. Ben seninle sıkılmamayı seni ararken öğrendim. Seni hayal ederken keşfettim sıkılmamanın azametini. Bir insan, bir insanı sıkamaz. Bir insan canı isterse sıkılır. Hacimler açarım sana içimde, dolman için, oraya akman için. Hacimler açarsın bana; çağlayarak gelirim. Endişelenmen gereksiz,
Bir nedeni yok. Yalnızca öptüm.
Olması gerektiği kadar fedakar biriyim aslında; daha fazlasını umma açıkçası. Endişelerim, ideallerim, halletmeye çalıştığım meselelerim var. Başkalaşmaya çalışıyorum. Gözardı edilmiş tutumlar edinmek hoş. Değişmek, hiç de zor değil. Yalnızca özgür olabilsem, sorun kalmayacakmış gibi sanki. Anlaşılmak istiyorum: sevdiğim bir şarkıyı herhangi biriyle paylaşırken aynı duyguları hissetmek arzusu bu. Evet, tıpkı bu. Sese, ahenge kapılırken, kendini müziğin ritmine verirken yanında bir diğerinin olabilmesi; görkemli bir anda birlikte sadeleşebilmek. Birlikte dansedebilmek gibi. Sen hastayken başucunda birinin sabaha kadar oturması gibi. Arada bir alnındaki teri silmesi, üstünün açılmamasına dikkat etmesi gibi. Bir başkası için hayatta kalma çabası gibi sanki. Ölmek için değil, yaşamak için uğraşmak gibi. Ummadan, hayal etmeden, sıradan, olduğu gibi.doğal. Ve ciddi. Ciddi ciddi hayatla mücadele edebilme gücü. Bu gücü yanyanayken yaratabilme yeteneği.  Ben bu yeteneğin bir parçası olarak sokuluyorum sana. Masallarla geliyorum. Efsanelerle geliyorum. Herhangi bir insanın birikimiyle geliyorum aslında. Artniyetsizim. İnan,
Bir nedeni yok. Yalnızca öptüm.
Bazı sorulara cevap bulamadım; kuşkusuz gerekli de değildi bu. Soruyu soru halinde bırakıp sahici yanını korumaya çalışmam, cehalet mi sanıldı acaba? ! Bedenlerin bedenlerden istedikleri, ruhların, ruhlardan çıkarttıkları, karşılıklı acıların birbirlerinin etkisini arttırdıkları vakitlerde düştün aklıma. Aklıma yayıldın. Ne kaybedebilir, ne kazanabilirdim ki artık: Ortadaydım işte! Bir başkasının mal varlığına dönüşmeden yaşayabilmenin yalnızlığıydı bu. Hayır! Melankoli diye adlandırma bu durumu; ortak bir açı yakalayamama sorunu galiba. Her kadın gibi doğurmak hevesi, her erkek gibi dağların doruklarında biraz gözden ırak hüzünlenme denemeleri aslında. Kusura bakma, kafam biraz dağınık,
Bir nedeni yok. Yalnızca öptüm.
İnsan inandığı şeyler uğruna muhteşem hatalar da yapabilir. Kızmamalısın. Darılmamalısın eğer bir kardeşlik varsa aranızda. Sevgi, hoşgörü takıntıları da değil. Bir elmanın kırmızı olması, bir gülün öyle kokması, bir derdin halledilmesinin ardından gelen ferahlık kadar sıradan ve güzeldir hata yapmak da. Aşka çılgınlığın yakıştığı çağları neden unutalım? Neden tarihin çuvalına tıkalım tatlı serseriliği, az biraz sergüzeşt olmayı? ! Ilımlılık mı kurtaracak insanlığı? Alttan alma mı örtecek bunca çirkefi, zorluğu, belayı? Demokrasi, senin saçlarından güzel olamaz. Senin yüzünden daha güzel olamaz krediler, faizler, repolar, tahviller. Dünyanın en uzun gecesi 21 aralık değil, beni terkettiğin gecedir. Beni üzdüğün, yorduğun, yıprattığın gecedir. Bir kabahat mi gerçekten kendi dışında birine hayranlık beslemek? ! Gerçekten kırıyorsun beni,
Bir nedeni yok. Yalnızca öptüm.
Birinin peşindeyim ben; tanımsız bıraktığım birinin. Sessizliğin doyurduğu, biçimli ve endişeli birinin. Düşüncelerimi zapteden, kelimelerimi korkutan birinin. Yanında huzurlu uyuduğum, mutlu uyandığım birinin. Onunla olmakla, onunla birlikte yaşamakla gizli bir gurur duyduğum, asla kıskançlığa ya da sahiplenmeye dönüşmeyen bir tutkuyla bağlandığım birinin. Onu arıyorum göğe her baktığımda; bir melek gibi uzanıp yüzüme dokunacağını tasarlıyorum. Bütün aşkların payına düşen şiddetten arınmış, başkalarına aynı/ birbirimize farklı koktuğumuz bir sevginin yolu bu. Cesaretimi ondan alıyorum pervasızca ve yine ona ben cesaret veriyorum mücadele ruhunda. Bir sır gibi saklıyoruz misafirliğimizi. Hüzün bitince geri döneceğiz çağımıza. İnsanlığa karışmaya hazır yapışık kalpler taşıyoruz aşkımızda. Bizim aşkımız hakikaten beden gücü gerektiriyor akıl kadar. Yapacak çok işimiz var. Dövüşecek çok düşmanımız var. Kucaklayacak çok arkadaşımız var. Bizim sebebimiz bu. Bizim fazlalığımız bu. Belki de iksirimiz. Kanayan yüzlerle çevrili bir gezegende, fırtınaya karışan bellek tozlarımızla, erdemlerimizle, ideallerimizle ayaktayız. Yalan söylemiyorum
Bir nedeni yok. Yalnızca öptüm.
Evet, sen de isterdin sanırım huzurlu yaşayabileceğin bir hayatın planlarını yapabilmeyi; kolaya indirgenmiş, biraz fazlayı aşırılıkta aramayan, ölçülü bir heyecanla kritersiz bir maceraya aday kahraman olmayı. “Rüzgara dur, yağmura yağma, mevsime değiş” demeyi; doğru, hepimizde biraz tanrıyı kıskanmak var galiba. Bütün günahlar da buradan kaynaklanıyor adeta. Hırslarımızın, çekincelerimizin odağı burası. Kazanmaktan çok, kaybetmeyi göze alabiliyoruz. Çikolata bile kurtlanabilir. Dondurma erir. Çiçek solar. Galiba önemli olan, onları yerinde yaşamak, yerinde korumak! Birer hatıraya dönüşseler bile! Kaç ölüme kaç doğuma şahit olduğunu hatırlayabiliyor musun? Sevmek, ifade edebilmek kadar, ifadeyi unutmamaktır da.
Şimdi sessizce uzaklaşmalıyım. Çünkü beni anlamadığını, anlamak için uğraşmadığını, hatta bunu önemsemediğini biliyorum. Aynı otobandaydık ve birimiz birimizin yanından geçip gitti. Hafızasızlığı, gurur saymanın adil yanı! . Hangimiz süratliydik; önemi kalmadı. Hangimiz daha özveriliydik; bunun da.. umarım mutlu olursun. Bunu bir çöküntü anında da söylemiyorum. Hiç kimse aldatmadı ötekini; yalnızca böyleydik işte! . Yüzüme öyle bakma nefretle,
Bir nedeni yok. Yalnızca öptüm.
Benden uzaklaştıkça, bana ait olandan yakanı sıyırdıkça rahatlayacağını, herşeye yeniden başlayabileceğini sanıyorsun. Kimbilir, doğrudur belki de! . Adımın yaşamadığı, adımın özlemle anılmadığı yerlerde kime umut verebilirim ki zaten? Romantizmin tehlikesi büyük! Romantizmin tehlikesi büyük! Romantizmin esrarı büyüleyici! Romantizmin kanına girdiği insanlar bencil ve hırslı! 
Ben seninle birlikte yaşlanabilecek kadar erken yola çıkmayı istemiştim; maceramız uzundu çünkü. Maceramızın tahakküm altına alınamayacak kadar mükemmel olması, donanımımızla ilişkiliydi. Ynni, sen ne kadar sevecensen, ben ne kadar yıpratıcıysam.. o da o kadar mükemmeldi. Özveri denebilir buna. Evet, buna özveri demek beni mutlu ediyor. İnsan, özverinin çocuklara ad olarak verilebileceği bir dünyada tanımını kaybediyor. Bu kaybedişteki kaosun ritmiyle çekiliyorum sana. Sen bir mıknatıssın şeffaf ve ben, çekilirken sana içimdeki alelade metal parçalarıyla, kan şekerim düşüyor, ağzım düşüyor, ellerim.. en çok da ellerim düşüyor! . Sakın ha üstüne alınma,
Bir nedeni yok. Yalnızca öptüm.
Ben seni kırmak için yaratılmadım. Uzun zamandır seni planlıyorum haksızca; cezalandırılacak kadar mı yabancı, tanınmaz ve suç yüklüydüm? ! Belki; seni çok yıprattığımın, bıraktığımın elbette farkına vardım, ama herşey mi benim aleyhte varoluşumla açıklanabilir? ! Beni, başta sana olmak üzere kimliklere karşı saldırganlaştıran koşulları tek başıma ben mi oluşturdum? Seni kaybettim. Bunu biliyorum. Seni kaybettiğimi sen çekip gitmeden önce de biliyordum. Ortadaydı. Bedel ve kefalet ortadaydı..  senin hakkında bir satır yazmamaya çalışmamın nedenini hiç düşündün mü? ! Sana ait olanları içten içe koruma uğraşı mıydı sanki bu: kuşkusuz. Hala da saygıyla ağlıyorum. Büyük bir tesadüfe yenildim, büyük bir eksen kaymasıyla, sihirbazın şapkasında sıkışıp kalan tavşan gibi,
Bir nedeni yok. Yalnızca öptüm.
Elbette kızıyorsun bana; belki en çok da bu zayıflığıma kızıyorsun: Tedirginliğime, seni kaybetme endişeme, telaşıma, şaşkınlığıma, titreyişime, ürpermem, anlamlarını anlamamış kelimelerle yetinmeme, müzakerelerde bulunmama, buhranların yorduğu bir gençlik yaşamama, bilincimi sana yönlendirmeme, sürekli sürekli içmeme, kelimlerin kifayetsiz olma durumuna, vesaireye vesaireye.. İnadıma öfkeleniyorsun. Seni bırakmama, seni özgürlüğüne salmama hiddetleniyorsun. Bu da aşk işte! Bu da entrika! Bu da soysuzlaşmanın, aşkın getirdiği dalaveralarla kendine kilitlenmenin başka bir çeşidi! Peki anahtar nerede sevgilim? ! peki anahtarın üzerindeki yivler kimin eseri? ! Dur, dur, bağırma,
Bir nedeni yok. Yalnızca öptüm.
Bunlar da geçecek şüphesiz. Seni unutmama kaç yüzyıl kaldı ki.. bir küsme, bir burulma biçimiyle gidişinin ardından şehrin gri cephelerine fevkalade ağır bir el bombası gibi düşen bunaltının bıraktığı korkunç acının unutulmasına kaç yüzyıl kaldı ki.. Yaralandım. Bütün noktalarımdaki nöbetçiler de yaralandı. Çığrından çıkmış bir ayaklanma gibi ağlamakta yalnızlığım. Bir gerçek aramıyorum felakete. Bir bahne göremiyorum arkadaşlarımın beni teselli etmek için söyledikleri kelimelerin hanesinde. Ama yokluğunu doldurmuyor sevda siyasetinin hançerleri. Ama bilemiyorum yağmurun ardından artık hangimiz suçlanacak.. Eğer hissediyorsan,
Bir nedeni yok. Yalnızca öptüm.
Ben sende ardı arkası kesilmeyen bir korku sevdim. Ben bir cüce çocuk sevdim sende sıska. Şiddetli ve hayret uyandıran manevralarla kendi kanına olan saplantılı aşkını sevdim. O rutubet kokan loş yüzündeki kanalizasyonları, az kelimeyle kurduğun cümlelerdeki gizli soru işaretlerini, barlardan çatlak bardak gibi atılmayı beklemeni, serserice patlamalarını, yuttuğun toplu iğneleri ve bir film hilesi hissi uyandıran utangaç hasret pozlarını sevdim. Dokunamadım sana. Parmakuçlarım neşterdi çünkü. Kırılan bir kemiğin sesiyle veda ederken,
Bir nedeni yok. Yalnızca öptüm.
<end>

<start>
Bir organ nakli gibi sevmiştim seni; 
Çürük gözlerine bağışlanan ellerim, 
Yırtık dudaklarına bağışlanan şiirlerim.. 
Darmadağın kadınların,darmadağın ettiği erkekler gibi 
Sevmiştim seni... 
Çok eskitilmiş bir aşkın hatırlanması, 
Sevgilinin resmi karşısında çocuksu bir iç kanaması 
Aslında işin açıkçası; 
Rüzgarın fırtınaya dönüşmesi gibi 
Hayatına yönelik bombalı bir saldırı gibi 
Geriye çekilirken herkesi öldürmek gibi
Sevmiştim seni... 
Ruhum kan kaybederken nasıl tutarım seni şimdi deniz gibi, 
Neticesi olmayan herhangi bir sebep gibi 
Ortalık yerde durup dururken 
Sevmiştim seni... 
Atlara kalırsa çoktan kaybettik savaşı, 
Mızraklar kırıldı,kalkanlar delindi,ganimetler paylaşıldı. 
Kasaba meydanında birbirini dövmekten 
Yorulan iki kovboy gibi, 
Bir tabancanın namlusuyla tetiğiyle, 
Kendisinden farklı, 
Kendisinden ayrı, 
Bir silahın şarjöründe tanışan iki soğuk mermi gibi, 
Aynı bedene sıkılan iki el kurşun gibi, 
Katille kurban arasında o birkaç saniyelik telaşla 
Sevmiştim Seni...
<end>

<start>
Onlar artık birdaha asla aranmayacaktır.Garip bir hüznü barındıran bu
silik isimlere bakılır bakılır.Kimi okuldan sınıf arkadaşınızdır, kimi
çok çabuk unutuverdiğiniz bir sevgili, kimi bir cafede aylarca herşeyi
ama herşeyi paylaştığınız birisi; yada istifa ettiğiniz bir yerden bir
arkadaşınız! Soyadları sorulmamış birsürü hatırlanmayan isimde vardır
defterde; ve şüphesiz üstünde isim olmayan telefon numaraları korkunç
bir operasyonla onlarca hayat, onlarca güzellik bir çırpıda ortadan
kaldırılır.
İNSAN TELEFON DEFTERİNİ TEMİZE ÇEKERKEN BAZI İSİMLER ÜZERİNDE DURUR.
Onca zaman sonra birkez arasanız, sesini duysanız... Ona edilebilecek
bir çift sözünüz yoktur! Birlikte gittiğiniz filmler, meyhaneler, evler
birbirinizi yıllar sonra özlemenizi sağlayacak sevgiyi aşılamamıştır
size.Yalnızca bir isİmdir şimdi o.Temize çekerken atlarsınız
hemen.Derhal çevirirsiniz sayfayı telaşla, alalacele.Oh, isim geçmişte
kalmıştır.
İNSAN TELEFON DEFTERİNİ TEMİZE ÇEKERKEN HAYATINIDA SORGULAR!
Hangisi ihanet etmiştir, hangisi yalvarmıştır kendisini bırakmamanız
için; hangisinin birsüre sonra arkanızdan konuştuğunu duymuşsunuzdur; 
hangisi sizi en güzel öpmüştür; hangisi rüyalarınıza girmiştir, hangisinin
ayak parmakları ilginizi çekmiştir, hangisine hediye alırken zorlanmışsınızdır, hangisiyle en hararetli tartışmalara girip kavga etmişsinizdir,  hangisi için
sabahlara kadar içip içip ağlamışsınızdır? ! ...
Doğrular, yanlışlar, hatalar, tutkular!
Birlikte EDİP CANSEVER okuduğunuz o insanlar, solmuşlardır.
İNSAN TELEFON DEFTERİNİ TEMİZE ÇEKERKEN YALNIZLIĞINIDA KANITLAR.
Bütün bu insanlar şimdi nerede, ne yapmaktadırlar? Saat elbette
dört'tür! Paradoks, labirent, koni, tüm bilimsel ifadeler ve mentalite tersine
dönmüştür. Ters dönmüşüzdür. Bu tekbaşınalık ve bu isim katliamı
aslında size ters gelir... Çalan telefona bakarsınız.Acaba? Acaba telefon
defterini temize çeken bir arkadaşınızın son anda kurtarma çabası mıdır?
Bir iki kırık sözcük, yarım yamalak bir buluşma, belki...
Bilemezsiniz...
LÜTFEN, AMA LÜTFEN TELEFON DEFTERLERİNİZİ KAYBETMEYİNİZ...
<end>

<start>
bir organ nakli gibi sevmiştim seni
çürük gözlerine bağışlanan ellerim
yırtık dudaklarına bağışlanan şiirlerim
darmadağın kadınların darmadağın ettiği erkekler gibi
çok tehlikeli bir sırrı saklar gibi sevmiştim seni!
çok eskimiş bir aşkın hatırlanması
sevgilinin resmi karşısında çocuksu bir iç kanaması
aslında işin açıkçası
rüzgarın fırtınaya dönüşmesi gibi
fırtınanın camı çerçeveyi indirmesi gibi
hayatına yönelik bombalı bir saldırı gibi
geriye çekilirken herkesi öldürmek gibi sevmiştim seni!
ruhum kan kaybederken nasıl tutarım seni şimdi bir deniz gibi! 
neticesi olmayan herhangi bir sebep gibi
ortalık yerde durup dururken sevmiştim seni!
atlara kalırsa çoktan kaybettik savaşı! 
mızraklar kırıldı, kalkanlar delindi, ganimetler paylaşıldı! 
kasaba meydanında birbirini dövmekten yorulan iki kovboy gibi
bir tabancayla tetiği gibi
bir tabancanın kabzasıyla ibiği gibi
kendisinden farklı, kendisinden ayrı 
bir silahın şarjöründe tanışan iki soğuk mermi gibi
aynı bedene sıkılacak iki el kurşun gibi
katille kurban arasında o birkaç saniyelik telaşta sevmiştim seni!
<end>

<start>
Annemin elini öper gibi öptüm seni dudaklarından
Annemin cenazesinde kılmadığım namaz kadar masum
Annemin mezartaşındaki imla hataları kadar sarhoş
Annemin vasiyetindeki, 
'Oğlumu benim yanıma gömmeyin sakın' maddesi kadar sevecendin.
Bazı eski romanlar
'Yıl bin dokuz yüz bilmem kaç' diye başlardı, 
ben çocukluğuma, çocukluğumun çocuk romanına, 
senin oyuncaklarını kırarak başladım.
Ben her sonbahara hep yaz'ı kırarak başladım.
Yazları kırarak sonbaharlara başlamak...
Bunlar benim sevişirken kaybettiğim savaşlardı!
Firari bir aşka saklanacak kalp bulmak
Anneme talip olan yalnızlığın sorumluluğundaydı.
Belki o kadının ölüm nedeniyle ısınan gözlerinin, 
uzak şehirleri hatırlatan soğukluğunda
bir kalp  bulmak
bir kalbe çevrilmeyeek bir teklif sunmak
okyanusları birleştiren hayali aradenizlerin sonundaydı!
Ah, nasıl unuturum, 
Ah ben nasıl unuturum ki
annem lohusayken karnına bir gül koymuştu! 
Gül bu
durur mu hiç yerinde
annemin karnına yepyeni bir rahim oymuştu! 
Benim çıktığım rahim, cehennem
gülün oyduğu rahim, cennet! 
Bütün bu mağaraların demir zemberek kapılarında 
babamın spermlerinin yazdığı metinler
kutsal ihanet metinleri, kutsal cehalet yeminleri, 
ölü kardeşlerim
doğmamış kardeşlerim
doğmamış melek kardeşlerim, peygamber kardeşlerim, cin kardeşlerim
hepsi, 
ama hepsi, karanlığın serseriliğinde pervasızca donmuştu! 
Annemin öldüğü gece kazıdım kafamı! 
Kazıdım kafamı kafatasıma kadar! , 
Siyah bir tişört giydim, siyah bir pantolon
siyah çoraplar  ve siyah botlar
simsiyah bir palto giydim! Simsiyah bir gece giydim yüzüme! 
Sana geldim yas tutar gibi
Sana geldim yağmur altında, bütün atları yaralı bir posta arabası gibi
Annemin elini öper gibi öptüm seni dudaklarından
'Beni annemin yanına gömme sakın' dedim sana
'Beni hiç gömme, ben hep burda kalayım'
'Bu evde çürüyeyim seni ıhlamur kokan yatağında'
'bu evde dökülsün etlerim 
yaz'ı kırarak sonbahara başlayan bir ağacın döktüğü yapraklar misali'
Annemin elini öper gibi öptüm yine seni dudaklarından
sonra alnıma götürdüm dudaklarını ince ince, kibarca
'Affet beni anne' dedim
'Affet, tüm bunlar bir ölünün hayatta kalma heyecanından! '
<end>

<start>
bir tek sana tembih ettim saadeti
hiç bir şey hatıra değil aslında
kaynayan sular gibi bakardın ya bana
donan sular gibi gülerdin ya
bütün büyük sular korkutuyor şimdi beni
bir tek sana tembih ettim saadeti
hiç bir şey ihanet değil aslında
kararan havalar gibi dokunurdun ya bana
bozan havalar gibi şevişirdin ya
bütün güzel havalar ağlatıyor şimdi beni
<end>

<start>
artık kalbim yok ağladığımda sana
düşündüğümde seni artık kalbim yok
seni anlatırken birilerine,atmıyor kalbim
atmıyor kalbim seni gördüğümde rüyalarımda
İstediğin gibi yaptım;artık kalbim yok!
Küçük bir velede verdim onu,oyuncak niyetine
fırlattım attım doyursun karnını diye bir sokak köpeğine
suda sektirdim bir kiremit parçası gibi
ve bekledim batmasını
bekledim batmasını yanan bir gemi
nasıl ağlayarak denize dökülürse
İstediğin gibi yaptım;artık kalbim yok!
Artık kalbim yok baktığımda eski resimlere
özlediğimde seni
arta kalmış bir kalbim yok!
YOK!
<end>

<start>
'beni sevmene asla izin vermeyeceğim'
diye yazmıştın kapımdaki not defterime
kendi kapımı çalmak zorunda kalmıştım
içerde olmadığımı bile bile
gövdeni hatırlıyorum ansızın bu kış ormanında işte
uzun, büyük, parlak
siyah ve vahşi! 
parçalayacak kadar siyah
ve onarabilecek kadar vahşi! 
sanki
aşka hayattan daha fazla özen gösteren, çocuksu
ama hep parçalanmış, hırpalandıkça palazlanmış bir ziyaretçi!
gövde'nin tarihi'nde yan yana dururdu yalnızlıklarımız
plastik ve acımasız, zehirli ve karmaşık
kısaca, birbirlerine sevgiyi öğretmeye çalışırken
birbirlerine kan içirdiklerini anlayan iki serseri aşık!
ellerin saklamaya çabaladığı o şehir gecesi
başın omzumda, gözlerin kapalı, saçların açık
giderken citroen: dudaklarını döven neon gazı
dudaklarındaki kazı tozu, 'ölelim mi? ' demiştin
bak şimdi tam sırası!
dağlarda bir çin lokantasıydık senle ben
müşterisiz
mütemadiyen ağlamaklı
için için eğlenceli
temiz...
çevresinde çizgifilm hayvanlarının oynaştığı
bir çin lokantasıydık dağlarda senle ben
bir tahta masa, iki iskemleyle sınırlıydı ülkemiz!
mesela
yeni pişmiş pirinç pilavı dilinin üstünde yürürdü kokarca
ve sağ kulağındaki yabanıl bitki örtüsü
biz birbirimizin çatalı, bıçağı
biz birbirimizin incecik hırsızı, gönül süsü
ayrılık, bir yutulmaz lokma gibi kaldı boğazımızda!
sevgilim, sevdanın sevdaya ettiğini etmez et, kemiğe
sarayın çıkışlarını tutarken uyuşturucu ve kaftan
merdivenlere yığılıp ölen son şehzade
son fırsat, kaçınılmaz son düet, son soytarının son yemini
son sonsuzluğa dokunan küstah kızıl kanaviçe!
dağlar, dersini verir acının kuşkusuz
aslolan, savruk ruhlara yakışan sahici ölümler bulmakta
yoksa kimin kimin tabutunu çakacağı mühim değil! 
gecenin koynuna ihanet, bir orospu gibi sokulmakta!
Işıktan ışığa geçen o tenha yolda
o karanlık nefes alışta ve o darmadağın boğulmada
seni sevmeme asla izin vermediğin o kör noktada
o hırçın, o fazla erkek, fazla kadın noktada
tanımadığım
tanımaya kalkışmadığım
izahı zor, kavranması imkansız bir hastalık gibi
ilerledim gövdenin gövdemi bulandırdığı
şaha kaldırdığı boşluklarda! 
iz sürmedim
ad sormadım
dönüp bakmadım ardıma!
hatırla sevgilim, mutlaka sen de hatırla
o kadar çok kovaladık ki hayat içersinde
kendi kendimizi
mecali kalmadı hayatların başka hayatları yakalamaya!
'beni sevmene asla izin vermeyeceğim'
diye yazmıştın kapımdaki not defterine
ben de eklemiştim altına:
'aşkı dövmek lazım
kalbe terbiyesizlik ettiğinde! ..'
<end>

<start>
anladık, uzakta bir parıltı var ve
                          lirler de kırık
hüzün ve ölüm eşittir hırs oluyor orada
metrelerce geceye sarkıtılıyoruz
eski birer iki ölü gibi
                          şakaklarda mor damarlar
yetmiyor zaman dağınık düşleri
köreltilmiş gözleri sahiplenmeye
ve devam ediyor hayat
en lazım yerinden hızla incelmeye
<end>

<start>
De gülüm! De ki: ela bir günde geleceğim
İstanbul darmadağın olacak, saçlarım
darmadağın. Hepsi, darmadağın! 
üzülme gülüm! Toparlanacağız, birlikte,
ayağa da kalkacağız, yürüyeceğiz de gülüm
hem de çelikten toprağını dele dele hayatin!
de gülüm! De ki: bitmiştir umut, bitmiştir
sevgi, bitmiştir güven! 
güven bana gülüm! 
sana bitmemişliği öğretecek, tattıracaktır
hasretten-hakikaten-ten değiştiren yüzüm!
göreceksin gülüm! Bekle! 
hırslarımız, acılarımız gitgide ihanetlere
hainlere, ezilmelere alışacak..
göreceksin-sevinçten ağlayacaksın gülüm-ki
iste o vakit bana-doğrudur! -
sair olmak, seni sevmek pek çok yakışacak! 
bak! şiirler var, mektuplar var, çocuklar var,
sokaklar var, kediler!
inan bana gülüm, ölüm yok bir tek! ölüm yok bize! 
ölüm inananlar için sessizce
kara kaplı kitaplardan çıkartılacak..
göreceksin gülüm! Bekle! Göreceksin! 
artık hiçbir insan, hiçbir kavga ve hiçbirimiz
bu dünyada, yapayalnız, umarsız kalmayacak!
<end>

<start>
bir martıyı ağlattın iste
bir çocuk garanti intihar eder artık
kütür kütür küfrediyor gece imanıma
bir yaprak kırılıp suya düşüyor
su yaralanıyor su kanıyor şelale!
ah nasıl titredim tensiz
bir piyanist büküldü sanki
kesişen ayrışık doğrular gibi
çarpışıverdim yüzünle. Yüzün
öyle düzgün suna bir el yazısı
yüzün yüzüme aksedince
yüzün ayna alnımda
yüzün uzun hüzünlü bir alınyazısı!
bitmemiş bir ömrün yalanısın
sen: kabuslarımın tabiri
çocukluğumun arta kalanısın! 
öldüreceğim kendimi dudaklarınla
dudakların etle, şehvetle seferber
sen! bana inen son kutsal kitap
son fakir yatır
son aciz peygamber!
bir martıyı ağlattın iste
bir çocuk garanti intihar eder artık
<end>

<start>
acınası tesadüflerle ayrılıyorsun molekülden, 
hüzün hastası bir hayvansın
şiddetli baş ağrılarıyla çalkalanan
çok kurak iklimlerde, büyük sinir krizlerinde
ağır işkence görmüş şehirlerde
saadetin zarif, adaletin ince.
bir miktar alkol ve ürperti alıyorsun
kelimelerin karardığı peşin hükümlerde.
şahsi sevişiyorsun şiddetin bütün bitki örtüsüyle.
gözlerin ucuz, tutkun ucuz, direncin ucuz
tehlikeli bir yalan gibi duruyorsun
ruh yoksulluğunun harikulade iskeleti üzerinde.
tutulamayacak yeminsin, yemin ederim, 
her insana gerçek aşkı öğretecek bir külfetin var
ve
alelacele asılmış bir çocuk militan
gibi şaşkın ama onurlu bakıyorsun
yükseldiğin gökyüzüne.
ben seni ayakta alkışlıyorum
hep ayakta alkışlıyorum seni ben
yollarda yürürken alkışlıyorum
sinemalarda, üçüncü sınıf oyuncularda alkışlıyorum
afrika'nın içlerine doğru alkışlıyorum
vuruşurken alkışlıyorum seni ben
evet, hüzün hastası bir hayvansın
acınası tesadüflerle ayrılıyorsun
kainata gösterdiğin sahte hüviyetinden.
o nasıl bir hale
bana cimri, başkalarına bonkör bedeninde; 
bir acı votka tadı yakalıyorum dilenen bakışlarında
'suçsuzum' diyorsun, 'tarzım bu' diyorsun
aç bir kurt gibi iniyor yüzüne hüzün
kirpiklerin alnına deyiyor
bende deyiyorum alnına cevapsız sorularımla
uykum geldi diyorum 
seni sevmekten uykum geldi
jilete abanıyorum
korkuya abanıyorum
tek arkadaşım yok öbür tarafta çünkü!
çek perdeleri, kapat ışıkları
bu telaşlı yokoluşun fosforu aydınlatır bizi
uykum geldi diyorum
tutulamayacak yeminsin, yemin ederim
heryeri keserim, herkesi, herşeyi keserim
bıçağımı taşıyan elde kader çizgim de gizli! 
bitiyor
sancıda safları sıklaştıran o garip haz bitiyor
bir kez olsun samimi bak
bak! gecenin eteklerine eşkiya ayrılıklar siniyor!
acınası tesadüflerle ayrılıyorsun molekülden
ateşler içinde bırakıyorsun sana biriktirdiğim suyu
oysa hiç sansım kalmadı
yeniden doğmak için, bana ait olduğu belirtilen külden.
al bu külü de götür
al bu külü de götür, diğer taraflara üfle
muzaffer bir hain gibi ayrıl
tertemiz hayal hikayemden.
<end>

<start>
şeytanın beline sardığı kuşakla bağlayıp gözlerimi 
bu korkunç tuzlu yutkunmanın orta yerine bıraktılar beni 
bıraktın beni 
o tahta balerinin yırtık bacaklarında benim tebliğimden 
bir yansıma bir sıçrayış 
gece üçte uyanıp başladım alkışlamaya,bıraktın beni;
yazı sorguya aldılar 
işkencede kısa kalbim
dolaşıyorum yeni yanmış lisenin koridorlarında 
da sözlüye kaldırılıyor ilk sevgilim intihar 
ben hiç ders çalışmadım senden başka, bıraktın beni;
kibar bir orospuyum ben, bunu da yazdım kumsala, 
tırnaklarına gözyaşı ojeleri süren
artmayacağım, eksilmekti sevişmelerimiz 
bunun için her gün bir çocuk öldürüyorum 
parmaklarım bir ferman gibi açılıyor gırtlağında 
bir güle saati sormak değil mi çekip gitmenin öncesi 
eğilip bir kediyi okşamak olmasın 
geri gelmek istemenin en büyük delili; 
bıraktın beni.
yanıtım: anlayacaktık zaten sıkıldığımızı ve bunun 
böyle bungun, kırışık sürmeyeceğini 
kahverengiye çevirdi yaşadığım sevdalar beni 
türkçeler yetmedi karardıkça parlayan şarkıma 
girdiğim bahçede yitti sidikli ömrüm 
sanki 
bir tren raydan çıktı vücudumda 
bıraktın beni.
yıkandım ateşin suyunda 
gümüşlendim kurşunlandım 
neşter perisiyim şimdilerdeyse
yüksek sesle güldüm buna 
bunu da- bunu da yazdım kumsala
kendi çevremi 
üçyüz altmış beş günde döndüm sana döndüm dön bana
kurtarılmaz ayrılıklar mı yaşıyoruz çarparak söğütlere 
uğrunda ölünecekleri mi gömüyoruz güneşin battığı yere! 
aşk, çekim eki almıyor,başka uyaklarla kalıyor ayakta bıraktın beni 
aşk, artık korkak bir zamir gibi 
sabah akşam sağına soluna jilet atmakta 
bu bir lisan-ı hafidir ki ruha dolmakta 
yalnızlık okuma-yazma bilmiyor 
siz sürdürün kentinizi 
komik sarhoşluklarınızı- sahte öpüşmelerinizi 
girin kalabalığa pazaryerlerine   otobüslere bıraktın beni;
kaybolun yüzünüzde 
siz sürdürün kentinizi 
yangınınızı ben alıyorum, depremlerinizi 
sel baskınlarınızı, salgınlarınızı 
afetleri götürüyorum muazzam aşklarınızdan
şeytanın beline sardığı kuşakla bağlayıp gözlerimi 
bu korkunç tuzlu yutkunmanın orta yerine bıraktınız beni! 
içime beton bir martı döktünüz 
içime batırdınız ceylan kemiğini!
sevgi kubilay'ıydım ben 
keserek bileklerimi nankör bir testereyle 
kopuk ellerimi dolaştırdınız bir sopa ucunda tüm yeryüzünde 
şiir yazdırmadınız bana şiirime döndüm sana döndüm 
dön bana
siz sürdürün kentinizi
ben sizin payınıza nasıl olsa 
yaşıyorum trajedilerinizi 
muazzam aşklarınızdaki!
<end>

<start>
dün gece, ağzından ağzıma fışkıran sözcükler
-bir ihanet nüvesi-
ve o gize bürünmüş yaşlı masal kahramanları
ve 'sen sus çocuk' gag'leriyle süslü tiratlar
ve perde kapandı! artık tiyatrolar hela olacak!
artık ayrıldık, aşkımız bir rüzgâr gibi geçti! 
aşkımız bir günahtı, ve bir yaz günü bitti! 
unut sana yazdıklarımı ve unut sevişmelerimizi
memelerini geri al ve geri ver penisimi
ulan istanbul! bu bana reva mıdır? 
ulan o denli sevmişim, müstahak mıdır? 
siktirip gidiyorum başınızın çaresine bakın
arabesk dinleyeceğim işte! 
rakı içeceğim
intihar edeceğim
kıçınıza kına yakın!
<end>

<start>
Bana bir sonbahar fısılda
senden başka masumiyetim yok
çocukluğum tek tabanca
Herşeyi geriye saymaktan yorgunum
kaç intiharım varsa o kadar sevgilim var
içimdeki tabiat sana doğru fırlama
çıplak elle tuttuğum bir elektrik teli bu muamma
<end>

<start>
ay farzındayım
tırnaklarımın arasına dünya birikti
kimseye koyduğum ad da yok
ve bu gece 
ilçeyken il oluveriyor yalnızlığım
elinden tutup yeğeni acıyı
parkta gezdiren bir dayı gibiyim
her yanımda jilet yaraları
annem ölmüş bunu babam yeni söylüyor
telefon kulübelerine yaslanıp ağlıyorum
neden aramadım ben hiç seni
                                 ama neden ben seni, 
kaçarken sise takılmış ellerim hep kopmuş
kokuşmuş içimde daha dün gebermiş serseri
kim bilir çocukken öptüğüm kızın yüzü şimdi ne halde, 
şimdi ne halde öldürdüğüm sinekler geçen ve evvelki yaz
hani saçlarına konmuşlardı da daima bağırmıştık
daima hıçkırmıştık: aşka niye karşı konmaz? !
tedavisi mümkün değil bu hırçın tutkunun
denize, balığa hükmeden kaptanken bir de hele, 
ayrılık, bir kedinin gözünün kanlanması
artık mümkün değil aşka müdahale!
örneğin biraz da trajediden bahsedelim
ameliyatla şair oldum ben, ameliyatla yalnız kaldım
diz çöktü çocukluğum cerrahın önünde: 
kurtarın lütfen onu, ben onsuz ne yaparım? !
türkçe, bence sözlüğün üstüne
konuyor bir irinli tüy sessizce
ilçeyken il oluveriyor yalnızlığım
<end>

<start>
Aynı ranzada uyumuştuk seninle
yatılı okula benzeyen bir sevdada, 
üstte kim yatabilirdi ki: Elbette yeryüzü! 
altta kim yatabilirdi ki: Elbette gözlerimizdeki intihar süsü! 
birbirimizi düşündüğümüz gizli saklı rüyalarla
kim mutlu olabilirdi ki: Elbette günah dürtüsü!
Nasıl tabir edilir ki artık veda kabusları..
şimdi çift kişilik yataklardayız başka 
başka insanlarla! Başka başka hayatlarda!
ama hiçbir iyi geceler! ağlatmıyor beni 
ağlatmıyor senin karanlığın içinden duyulan
küçük hıçkırıkların kadar hala!
23 nisan 2000
<end>

<start>
Köpeğin havladığı spiral
dönerek düşüyor üstüne
simsiyah bir kristal harın
Son kez öpüşüyorlar elleriyle
dumanı yararak ilerliyor
kan kantosu
müzik kesilince duruyor su
<end>

<start>
adımı ilk söylediğin gün 
kan geldi kulaklarımdan o gece
aceleyle çıkıp evden 
seni aradım saatlerce 
bulsam vuracaktım 
sen ölünce dudaklarından öpecektim, 
mikrop kapmasın diye 
tentürdiyot sürecektim ağzıma 
buna bütün eczaneler gülecekti
allah belamı versin 
seviyorum işte ne yapayım 
kavuşmak yalnızca varsayım, zayıf ihtimal 
özlem hararetli bir esin, kırık bir hayal 
ama zulmeden, kahreden o mavi sesin 
'acı çekeceksin, yok olacaksın' diyor hâlâ
ve isyan ediyorum allaha 
olmalısın, diye haykırıyorum 
evet, evet, ordasın 
hatta bir cübben 
cübbenin de kürklü yakaları var! 
ve ben, ölünce yapışacağım o yakalara 
yanıt ver, diye bağıracağım, yanıt ver 
neden neden neden neden neden neden 
beni bütün şeytanlar alkışlayacak
seni ilk gördüğüm gün 
bir martı oydu iki gözümü de
<end>

<start>
I.
Bu gece sana uğramayı düşünmüyorum.
Saadet diyorsun çünkü.
Saadet: Bir kilide sokulan anahtar.
Ya açarsın ya da kapatırsın.
<end>

<start>
Yürek kemiğiyle lades tutuşan iki çocuk! 
misafir oyuncu bir terkediş biçimi
ile ellerim vücudunun prömiyeri!
Aynı ahır adına koşan acılarımız var bizim! 
amatör balıkçının leğeninde iki istavritiz seninle
ölüme beş kala ölümle canlı telefon bağlantısı kuran!
dibi senin aşkında gizlenen kırılgan bir aysberg bu tufan.
<end>

<start>
aklım, haklıyım, et firarını!
ovdun ve okşadın beni
çıktı içimdeki cin; 
ondan ölümümü diledin.
mayıstı.
seni o yüzden bağışladım! 
ben en çok mayısta su içerim
derinim balık kaynar derinim kanımı kaynar
ben en çok mayısta öne eğerim başımı
içimden felçli bir göçebe gökyüzüne bakar.
avuçlarımda yaralı kelebek taşımayı
mayısta öğrenmiştim; 
ve teraslarda bach dinlemek en çok mayısa yakışırdı
ve kim bilir
mayıs artık en çok senin tanrılarına yakışır
tiril tiril bembeyaz bir giysiyle
             rüzgarda ayakların çıplak
öyle başın öne eğik yıllarca o boş terasta durmak
kartpostallardan tanıdığın bir şehri düşünmek gibi
bir yaraya kabuk olmayı kabullenmek gibi
eksik, yarım, farkına varmaktan kaçınılan
tam
tam yaza girecekken
yazın omzuna yüzünü dayayacakken
çekip giden
ayaklarının altından o son sığınak terası da 
acılarının veliahtı bach'ı da çekip
gitmiştir işte, yalnızca gitmiştir
yani.. anlıyor musun.. mayıstı..
seni o yüzden bağışladım!
bir sesim vardı gölgenden ikmale kalan
biliyorum, büyük çocukluktu birbirimizi sevmemiz
cesaret işiydi, delikanlıcaydı,
bu korkunç sevgide
     yanlışlarımızı yeniden keşfedişimiz
el deymemiş yalnızlıklara kalkışmamız
yalnızlıklarımızı değiş tokuş etmemiz
bu evcilik oyununda bile duldum
hatırla
sana dizlerimi
sana tabi bileklerimi ve topuklarımı sundum; 
çevirdikçe ruhunun radyo dalgalarında
cazdı, bluesdu, klasik kemandı, klasik aşktı
boktu püsurdu
hatırla, senin gözlerin çokulusluydu
senin gözlerin ham kadınsızdı
çamurdandı
ağzımda getirdiğim karsuyunu
kalbine kaçırdım! ovdun ve okşadın beni
çıktı içimdeki cin
yatağa döküldü
             yatağıma döküldün
                              yatağına döküldüm
ve bu sonsuz savruluşta
o gece 
bütün eski sevgililerimden ince ince söküldüm!
senin oldum!
ihanetinle pislenen küçük dolaşımımdaki kanla
karalar çekerek ölümsüz kirpikdiplerine senin
senin mahşer atlısı dudaklarına
en çok da dudaklarına sokuldum! 
üşüyordum,
üstüme doğru çekip o kedi dudaklarını
bir tay sığınırcasına anasına
bana ölünle uyudum! anlıyor musun.. işitiyor musun..
cesedine yeni baştan hayat verebilmek için
ihtiyarladım.. ihtiyarladım..
ben zaten kendimi aşklarda
hep kalkışılınmış müşiş intiharlarla yaraladım! 
koştum sürekli
bir hüzünden bir tersliğe dokunarak koştum
bazı sevdalarda hafızasını kaybeder ya insan
telaşlanır, ağlar
babasını sorar çevresindekilere
                  öldüğünü bildiği halde
adını unutur, yolunu kaybeder oturduğu evin
bir titreme gelir yerleşir ya ortasına mayısın
bir dikilir bir çöker ya
kalbine secde eden intikam
tam
tam yaza girecekken
yaza bir ekmek bıçağı tutuşturacakken
sapı plastik kötü bir ekmek bıçağı
-geri döner.. döner değil mi.. diye
birkaç kırık sözcük.. buruşuk..
-öldürürüm o zaman, kurtulurum.. deyip sustuğun
-kaçarım sonra, kimse sormaz.. deyip yığıldığın
nisandan hazirana doğru bir su kayakçısı
gibi süzülürken mayıs, ah bach!
ah benim bir kangurunun cebine yerleştirdiği yavrum! 
talanım! artanım! eksik kalanım! yarım kalanım!
nasıl yedirirdim ihanetini kendime
o dev hisle sen mayıstın ben mayıstım
herşey ama herşey elele mayıstı
seni o yüzden bağışladım!
uzanıp topraktan çıkardın beni
tozumu sildin, hohladın, parlattın
ovdun ve okşadın beni
çıktı içimdeki cin; 
ondan
-gidecektin, mecburdun, hepsi gibi-
affını diledin.
mayıstı.mecburdum.
seni o yüzden bağışladım!
<end>

<start>
ben ölürsem karakutumu bulamayacaklar 
ne bir ask zerafeti 
ne bir hayal tabiri.. küçücük ömrüm 
hep rüzgar gülleri kokacak !
bir sinek cenazesinden dönmüsüm de sanki 
agzim burnum kanyak 
denizden yeni çikartmislar yagmurun ölüsünü 
mevsimlerden napalm günlerden ilkbahar
hummali sabrimin glayöllü dag köyleri 
sana hasret sakimak mi yakisacak 
çok arayacak çocuklugum esas sirrini 
benim yüzüm bir kedi amipidir 
ben ölürsem o kendiliginden çogalacak !
ben ölürsem karakutumu bulamayacaklar 
ne bir buz yorgunlugu 
ne bir sinema perdesi yirtik.. küçücük kabrim
bir çocuk kalbi gibi haylaz olacak !
<end>

<start>
Suç 
büyüyünce
şiir
Saçların
çözülünce
ihanet olur
tutamam kendimi....cinayet olur!
<end>

<start>
üstü beyaz örtü örtülü eşyalar gördüm
son piyesimde oynayan kadının göğsünde, 
öyle alımlıydı ki bakışlarındaki şahin
bir an yüzümü alsam çevirsem yüzünden
içimdeki filinta rüzgar, o masum hain, 
dudaklarındaki mumları bir bir söndürürdü
hiç kuşkusuz buna inandım; 
yavaşça kalkıp oturduğum dağdan
hoyrat yaradılışlı adamların dövdüğü
güzel asuların yanından geçerek
ruhumda cemaatsiz kalkan bir cenazenin
ikindi ezanı
ruhumda daha ruh bile olamamış bir telaş
ve nisan gülümsemeli bir ürpertiyle
elleriyle, bir tek elleriyle bana uzattığı
balkonlardan
o hep üstünkörü anılıp unutulmuş balkonlardan
bir kentin en hırçın su kenarlarına indim.
bir söz söylesem, söyleyebilsem, cesaret etsem
yaz sonsuza kadar geri çekilirdi
yaz sonsuza kadar geri çekilirdi ve
yazın bıraktığı boşluğu hiçbir mevsim dolduramazdı
yaza ait ne varsa
yazı yaz yapan kim varsa, ne varsa
apaçık ortada kalırdı
hiç kuşkusuz buna inandım; 
hırpalanmışlığımı anlatmak istedim ona
eşkıyaların talan ettiği büyüyü
benden çıkartılıp başkasına taşınan uykuyu
uykuların oğlu rüyayı, rüyalarımı, oğullarımı
beni
beni seslendiren hisleri
beni çizen, rengimi tayin eden ressamları
ve beni kaldırım yapan mimarları anlatmak
ona yalnızca birşeyler anlatıyor olmayı istedim;
oysa o
yorgun ve ormansızdı! oysa onun
bineceği ve uzaklaşacağı atlar hazırdı; 
doğaya takılmış bir nazar boncuğuydu bedeni
kıvrak
yeşil
faziletli
hala yanmakta olan, hiç sönmeyecek bir cadı; 
suya eğilmiş örümcekti gözleri; 
seven insanın gözleri geçit vermezdi; 
seven insanın gözler, vakte pusu kurardı; 
bir çiçek koparttım avcumdan
yaklaştım
yaklaştım
çiçek beni ona verdi buna kuşkusuz inandım
ve dedim ki, ve diyebildim ki ona: 
- ben ölüyorum sevgilim
sen bir el daha oyna!
böyle gülebileceği aklımın ucundan bile geçmezdi
aklımın ucunda çocukluğum duruyordu
hafifçe dokunsam çocukluğuma
aklımın ucundan aşağı düşecekti
tutamayacaktım, hakikaten düşecekti
o orada
tuhaf, büyük kahkahalar atarken
annem sıkı sıkıya kavradı babam kesti bileklerimi
seven insanın gözleri geçit vermezdi; 
seven insanın gözleri vakte pusu kurardı; 
kan olmuş akıyordum
tüm varlığım kana dönüşmüştü akıyordum
ben şimdi kim bilir nerelerden nerelere akıyordum
kurumayacaktım
kurusam leke olacak hiç çıkmayacaktım
onun alnına sürülmüş kurban kanı olacaktım
parmaklarına kanım kına diye yakılacaktı
bunu istiyordum artık, buna kuşkusuz inandım
patlattığım tokatla savrulup yığılırken yere
çekip aldım göğsündeki eşyaların beyaz örtüsünü
kendi gözlerimle gördüm kendi gözlerimle bunlarla
kadının göğsünde yatan dişi yılanın ölüsünü
yılanla boğdum o kadını sonra
yılanla asıp
yılanla sarkıttım leşini balkonlardan
o hep üstünkörü anılıp unutulmuş balkonlardan
haykırdım! 
haykırdım! 
haykırdım! 
çağrılı olmayan hiç kimse
gelmesin artık açılışıma! 
gelmesin bir an olsun bile!
<end>

<start>
Bir sineğe binmiş içimden havalanan soğuk toz
baharatım
tadıma karışıyor sonbaharın beyaz ceketli martıları
Kayıtısızım kente akın eden şehvete karşı
gözlerimde masmavi iki kurşun yarası
vahşi hayvanların parçaladığı yüzümle yatıyorum
çocuğum. okuldan kaçtım. karatahtada unuttum coğrafyamı
<end>

<start>
Senden Sonraydı..
hayvansız kalmış bir orman
gibi ağlamaklıydı kainat; 
Senden Sonraydı..
hangi dağda ateş yansa
o yana ağlardı atlar, 
ve bir kartal
bir kartala dayıyorsa başını
aşk
çağrıldığı her randevuya
geç kalmış demekti!
Senden Sonraydı..
gökyüzüne teslim oluyordu ayışığı
ah onun zarif parmaklarına dolanmış kuğular, 
ve kalbi delik bir melek sabahlıyordu
yeryüzünde, 
ümit: kurugül çocuk! ümit: aksigül çocuk! 
hayat! beni ılık ılık esir al! 
diye bağırıyordum çakal karasında
hançer nefesinde!
çünkü
bir insan ne sır verebilirdi ki gölgesine
aşağı gölde kıyıya vuran genç nilüfer
ağzında bir başka genç nilüferle
ölmekteyse, ve akşamüstü
bir annenin çocuğunun üstünü örtüşü gibi
örtüyorsa sancıyı ve ölümü, 
bir insan ne sır verebilirdi ki gölgesine! 
çünkü
uyuyacak kurt soyunur
üstünden dağları çıkartırdı! 
dağlar, kokarcalarına alevcesine sokulurdu
dağlar, sularına alev içercesine dokunurdu
dağlar, dağlarına dürüsttü
dağların namluya sürülü
		kurşunu yoktu! 
dağların mor avı çoktu dağların zor avcısı çoktu
dağlar, dağlara bir kez daldı mı
kendi doruklarından mahşeri vurgunlar yerdi
dağların grevi borandı, çıyandı, yabanıl ottu
dağlara sinsi bulutlarla inen eşkıya baruta
kuytu, postal niyetine haysiyet giydirirdi!
hele mermi bir kez müstehzi bir ifadeyle
savurduysa	tunç buhardan yelelerini, 
atların toynaklarına kan gibi menzil
bakışlarına menzil gibi kan otururdu!
atlara dağ kaldırmışlığı karanlığın
o şen nallarda rakseden yosma şavkın gerdanı
altına batırılmış isyanın şakırtısıyla tutuşurdu! 
tutuş benim yağız yılanımı puşi gibi sarıp da
tutuş benim delioğlan fırtınamı
		ağzında ağıt gibi yakıp da
dumanıyla
isiyle, 
dermanıyla
iniyle, 
inlenen ismine nakış gibi işlenen kahpe fermanıyla
kapına dayanan tanrı misafiri sevdam, aşkımla
belalanan dağım! belalı dağlım! 
dağlara adak adamış bir toprağın yangınıyım ben de!
bakma! dağını emziremedim
siyah sütümde zehir şıngırdar! 
kızma! dağına bir taş da ben koyamadım
kumumda tuz var!
ama senin kulağına eğilip
	DAĞ diye fısıldayan bu dudak
bir gün ya elinden ya ayağından
ya eteğimden ya da alnından
öfkelenme, öpmeyecek, 
sadece şehit düşmüş bir hayalet nehir gibi fışkırıp
başka
bambaşka dağlara at sırtında dörtnala kan olup akacak!
<end>

<start>
van kedisi'ne
karardı geceme sarkan
o pırıltılı ay! 
ben yoktum!
bir vakit yaratsam
bir vakte düşsem çırılçıplak
bir vaktin karaltısında kalsam öyle masum ve
paramparça, darmadağın makam, 
kalbimdeki kasabanın şefi, 
mutlaka kaymış bir yıldız takardı yakasına!
yürümezdi içimdeki haydut gölgenin dengeli uyuşturucusu
parlatmazdı kalbimi bela
eyy nerdesin sevgili sultan kıç kırığı cinayet tutkusu! 
biliyorum bundan sonrası
yatağın yatağa omuz attığı
papağanın papağana silah çektiği
cesedin cesetle çılgınca raksettiği o uppuuzun cerahatle
lal vakti! masmavi yemyeşil bir ihtilal vakti! bir ihtimal, 
ihtişam ve mutluluk sorgusu! 
çıkarıp attığım gözlerim kadar uzak bakışlarım
bakışlarım, birbirini seven iki akşamın arasına girmiş
gün gibi kıskanç, tıpkı o gün gibi flu suçlu!
inan 
zavallı öğrencim! 
sevgilim!
derin denizdeki vurgun
uçsuz bucaksız yalınlıktaki muhteşem soygun
gençlikle yaşlılık arasına giren o buz gibi nifak
diriltmez artık çiçeklerin tanışıp tokalaştıkları iklimi! 
inan! bu bir nadas değil, bir veda birikimi! 
saat tam onikiyi vurduğunda
terkederken herzamanki gibi o harikulade partiyi
düşürdüm duru tenindeki parlak merdivende
bütün taşları er olan satranç takımımı!
ve anladım ki bir kez daha hatamı
ve anladım ki bir kez daha talihsizliğimi: 
bulanık boktan bir sudur aşk
insanın kendisini görmek için eğildiği!
<end>

<start>
Abi, biz seninle bir şeydik.
Arkamda çıkan kılı bana ilk sen gösterdin.
Yani yalan söylemiyorum, inan seni çok sevdim.
Kartpostalımdın; bütün arkadaşlara seni anlattım.
Şehre bir garip hal inse, camdan bakar, senden bilirdim.
Babam, 'Sarkma aşağı' derdi, 'Bakkal sepeti gibi...'
Güneşle batar giderdin abi, karşı apartmandaydın.
Karşı apartma her akşam batardı.
Bina ağır ağır toprağa gömülürdü; üzülürdüm.
Annem, nerden buluyorsa yaz kış karpuz keserdi.
Babam yaz kış kavun isterdi annemden.Ben üzüm severdim.
Ab,, camdan görürdüm; sen yaz kış üzüm yerdin.
Bir ağlardın, bir üzüm yerdin.
Bir ağlardın, bir üzüm yerdin.
Zümrüt yediği için karnı ağrıyan serçeydin abi.
Kanatları kesilmiş bir serçe.
O bodrum katında, o ifrit yuvasında taklidi zor bir
serçe.Kolların delikti.Kollarındaki deliklerden Coca
Cola akardı.Pepsi fışkırırdı.Hepsi zincirlemeydi.
Çok seyredemezdim seni abi.
Babam kızardı.
Babam milliyetçiydi, yüzü kızardı mı kendine de kızardı.
Annemi bütün stratejik noktalarından hırpalardı.
Abi, biz seninle bir şeydik.
Sen beni hiç tanımadın.
Sana geceleri gelen o kız da beni hiç tanımadı.
Onunla sevişmeleriniz beni tanımadı.
Perdeniz aralıktı.
Onunlar tartışmalarınız beni tanımadı.
Bizimkiler uyuyordu.Sokağa inmiştim.
Ona sapladığın bıçak beni tanımadı.
Perdeniz aralıktı.
İçerisi loştu.
Onu sessizce dışarı taşıman beni tanımadı.
Kapıda karşılaştık bir anda...üçümüz...birimiz cansız...
Kızın bacaklarından tuttum yardım için.
Bagaja koyduk.
Araban vardı.
Araba güzeldir, plakasındaki harfler çağrışım yapıyorsa.
Örneğin
MT:Matriks, en sevdiğim film.
Örneğin
FK:Franz Kafka, en sevdiğim matematik işlemi.
Örneğin
KC:Kurt Cobain, en sevdiğim tabiat olayı.
Senin arabanın plakası yoktu abi.
Hiç konuşmadık yol boyunca.
Bir ömür boyu seninle konuşmamayı göze almıştım ben zaten.
Önde, yanında oturdum.
Gözlerini yoldan ayırmıyordun abi.
Trafik kurallarına uymak da güzeldir.
Sahile geldiğimizde sabah oluyordu.
Üç beş deniz kuşu havada durup bize baktı.
Cesedi çıkartıp suya attık.
Su, yuttu.
'Su her şeyi yutar.' dedin.
'Ben de karnemi suya atacağım.'dedim.
Gülümsedin.
Arabaya yaslanıp bir sigara yaktın.
Bana uzattın.
İkincisini dudaklarının arasına yerleştirirken,
'Kaça gidiyorsun? ! ' diye sordun.
'Lise bir.' dedim.'Ben hep lise bir okuyacağım.'
Yaktığın sigaradan derin bir nefes çektin.
Havadaki oksijenin yarısı ciğerlerine doldu dumanla.
'Yardımın için teşekkürler' dedin.
'Ben istedim' dedim.
Bönüp beni süzdün.
İlk kez.
'Artık herşeyi biliyorsun.' dedin.
'Ben hiçbir şey bilmiyorum, sadece gördüm.' dedim usulca.
'Doğru...' diye mırıldandın.
'Şimdi ne yapacaksın? ' diye sordum.
'Seni geri götüreceğim.' diye yanıtladın.'Varsay ki, bir zaman
önce seni ben bir yerlerden getirip o eve annenle babanın yanına
bırakmıştım.Ve artık seni alıp geri götüreceğim.'
'Olur.' dedim.'Ben düşünmeden gelirim.'
'Aferin.' dedin.'Uslu çocukmuşsun.'
Cebinden birkaç ilaç kutusu çıkarttın.
'Al bunu.Git, deniz suyuyla hepsini yut.Hadi! '
Haplar çok değildi.
Otuz civarındaydı
Kıyıdan yanına döndüm.
'Arabaya gir.Arkaya.Ve uzan! ' dedin.
Yaptım.
Sen direksiyona geçtin abi.
Arabanın içi lacivertti.
Anahtarı çevirdin.
Araba kalktı.
'Gideceğimiz yer hem uzak sayılır hem de yakın.Biraz uyumaya çalış.' dedin.
'Peki.' dedim.
Gözlerimi kapadım.
Ağzım kurudu.
Bedenim hafifledi.
Babam, 'Sarkma aşağı.' derdi, 'Bakkal sepeti gibi...'
İp koptu.
İp koptu.
Yere çarpan sepetteki üzümler, büyük bir gürültüyle infilak etti
Küçük İskender
<end>

<start>
Bu duvarlar yetmiyor bizi ayırmaya bilesin...
Bu parmaklıklar, bu demir kapılar, bu hava, inan...
Bazen bir yumrukta yıkacak kadar güçlü, 
Bazen bir serçe kadar güçsüzsem, bir nedeni vardır...
Hangi zorluğu yenmemiş insanoğlu.
Hele taşıyorsa içinde bu insanca sevgiyi.
Güzel günler zorlu duraklardan geçer sevdiğim.
Damla damla birikiyor insan. 
Damla damla sevgili...
Bir gün akıp gideceğiz hayata...
Duvarlar yıkılacak, açılacak bütün kapılar bilesin.
Benim yüreğim sensin şimdi, seni vurur durur...
Ve yine damla damla çoğalıyorsun içimde.
<end>

<start>
Sen hiç ölümün gölgesinde özgürlügü yaşadınmı
Bir garibanın elinden tutupta hiç kadere rest çektinmi
Alçağın adisine ispiyoncusuna kurşun yağdırdınmı
Dedim ya gülüm ben bu alemde kral tanımam
Sen zevkini sefanı sürerken ben hayat okulunu okuyordum
Sen elin cilalı mermer taşlarında kibar beylerlen dans ederken
Ben hergün azraillen dans ediyordum
Dedim ya gülüm ben bu alemde kral tanımam
Sen sıcak yatağında rahat uyurken
Ben ise parçalanmış vucudumun acısıyla mahkeme duvarlarına
Yaslanmış,gelmeyi bilmiyen karanlığı bekliyordum
Dedim ya gülüm ben bu alemde kral tanımam
İdam sehpasında bir mahkum yaşamayı ne kadar çok istiyorsa
Bende seni o kadar çok seviyorum..
Aşıma katmadım haram,güzel çirkin aramam
Yanlış yapanı tanımam... bu senin içinde geçerlidir gülüm
Dedim ya gülüm ben bu alemde kral tanımam..!
<end>

<start>
Kavgayı, bir yaprağın üzerine yazmak isterdim sonbahar gelsin yaprak dökülsün diye 
Öfkeyi, bir bulutun üzerine yazmak isterdim yağmur yağsın bulut yok olsun diye 
Nefreti, karların üzerine yazmak isterdim güneş açsın karlar erisin diye 
...Ve dostluğu ve sevgiyi, yeni doğmuş tüm bebeklerin yüreğine yazmak isterdim onlarla birlikte büyüsün bütün dünyayı sarsın diye
<end>

<start>
Hayat bize mutlu olma şansı vermedi sevgili, 
biz kendimizden başka herkesin üzüntüsünü üzüntümüz acısını acımız yaptık çünkü. 
Dünyanın öbür ucunda hiç tanımadığımız bir insanın göz yaşı bile içimizi parçaladı. 
Kedilere ağladık, kuşların yasını tuttuk... 
Yüreğimizin zayıflığı kimi zaman hayat karşısında bizi zayıf yaptı. Aslında ne güzel şeydir insanın insana yanması sevgili... 
Ne güzeldir bilmediğin birinin derdine üzülebilmek ve çare aramak. Ben bütün hayatımda hep üzüldüm, hep yandım. 
Yaşamak ne güzeldir be sevgili... 
Sevinerek, severek, sevilerek, düşünerek... 
Ve o vaz geçilmez sancılarını duyarak hayatın...
<end>

<start>
Sevgi ne demek bilen varmı, 
Nerden bileceksiniz sevgiyi, 
Sevgiden anlarmısın, benim gibi, 
Sevgiyi severmisin, benim gibi, 
Ama nerden bileceksinki sen sevgiyi, 
Benim kadar sevseydin sevgiyi, 
Belki o zaman anlardın sevginin önemini....
<end>

<start>
...hayat bize
mutlu olma şansı
vermedi sevgili
biz kendimizden 
başka herkesin
üzüntüsünü üzüntümüz, 
acısını acımız yaptık
çünkü. Dünyanın öbür
ucunda hiç tanımadığımız
bir insanın göz yaşı bile
içimizi parçaladı. Kedilere
ağladık, kuşların yasını tuttuk...
Yüreğimizin zayıflığı kimi zaman hayat
karşısında bizi zayıf yaptı. Aslında
ne güzel şeydir insanın insana yanması sevgili...
Ne güzeldir bilmediğin birinin derdine
üzülebilmek ve çare aramak. Ben bütün
hayatımda hep üzüldüm, hep yandım.
Yaşamak ne güzeldir be sevgili...Sevinerek, 
severek, sevilerek, düşünerek... Ve o
vazgeçilmez sancılarını duyarak hayatın...
<end>

<start>
Eskiden bilmezdim yalnızlığı 
Bir ağaç nasıl yalnız değilse ormanında 
Bir çiçek kendi dalında 
Eskiden bilmezdim yalnızlığı
Yalnızlığın içinde 
Şimdi yalnız, yalnız mıyım 
Kopuk muyum dalımdan 
Uzağında mı kaldım ormanın
<end>

<start>
Sevgili,
yetmiyor 'sevgili' sözü
tek başına.Karşılamıyor
içimi dolduran duyguyu.
Oysa ben 'sevgili'
derken neler
düşünüyorum bilsen.
Sonsuz,bir güneş,
bir yudum rakı,
çiçeğe durmuş ince bir
bahar dalı,
oğlumun sıcak yanağı,
anamın acılı gözleri,
babamın tütün kokan eli,
evimizde ki kuş,
yarının güzel günleri,
anlatılması güç binlerce
duygu ve SEN...
işte sen
beni hayata baglayan
en güzel köprüsün;
köprülerin en güzelisin.
sevgilim...güzelim...
insanı yaşatan
içimizdeki hayat böceğidir.
o ölürse
hayatımızında tadı biter.
o sakın ölmesin,
yaşat onu.
           selimiye cezaevi

 3.8.1972
<end>

<start>
Her şeye rağmen düşmana inat yaşayacağız. Yarın bizim çünkü... Biz öleceğiz ama çocuklarımız bırakacağımız mirasi taşıyacaklar yüreklerinde... Ve onların yürekleri bizim altında ezildiğimiz korkuları taşımayacak........
<end>

<start>
Kimdir… Sardunyayı, yasemini
Ve hanımelini sevmeyen
Kimdir… Gül fidanlarını kıran
Akşam seflarına saldıran
Kimdir… İncir kuşlarını
Kumruları yok sayan
Kimdir… Erik ağaçlarından
Kiraz ağaçlarından
O ağaçların çiçek açmalarından korkan
Kim…
<end>

<start>
Birden özleyiveriyorsunuz...
Çoktan unuttuğunuzu sandığınız
ya da yalnızca bir kere karşılaştığınız
ve özlemek için yeteri kadar tanımadığınız birini
bir sabah çılgınca özleyerek uyanıyorsunuz.
Rüyalarınız, içinizdeki o gizli, esrarını ele vermez büyücü,
siz çarşaflarınızın arasında,
bütün tehlikelerden uzak,
güvenle yattığınızı sandığınız bir anda,
usulca ruhunuza sokulup,
sizden habersiz oralara yığılmış cephanelikleri
birer birer ateşleyiveriyor.
İnfilaklarla sarsılarak uyanıyorsunuz.
Hayatınızda olmayan birini hayatınıza almak,
ona dokunmak,
onun sesini duymak için kıvranırken buluveriyorsunuz kendinizi...
Özlemek, o yakıcı istek,
bilinen herşeyi ve önem sırasını değiştiriveriyor.
Özlediğiniz ise çok uzaklarda...
Yanında olmasını istediğiniz halde
yanınızda olmayan bir tek kişi,
yanınıza bile yaklaşmadan,
hatta onu özlediğinizden 
ve onu istediğinizden haberdar bile olmadan,
bütün hayatı,
bütün görüntüleri eritip
başka kılıklara sokuyor...
<end>

<start>
Ne kadarınız gerçek sizin, 
kırk odalı şatonuzun kırkıncı odasındaki 
kilitler altında sakladığınız gerçek 
duygularınızla, 
gerçek düşüncelerinizin ne kadarı yansıyor 
hayatınıza, 
söylenmeyen neler var kuytularda, 
hani kendinizden bile sakladığınız, 
bir sinir kriziyle ya da büyük bir acıyla 
yahut da muhteşem bir sevinçle kabuğunu çatlatıp da 
ortalara dökülecek neler biriktiriyorsunuz 
içinizde...? ? ? 
Ne kadarınız kendi sahtekarlığınızın esiri? 
Sevip de söyleyemediğiniz, 
özleyip de açıklayamadığınız 
ya da sevmeyip de sevginizin eksikliğini içinize 
gömdüğünüz oluyor mu, 
korkaklıklar var mı, 
kalleşlikler var mı, 
yoksa diplerde saklanan cesaretiniz bir işaret mi 
bekliyor...? ? ?
Göründüğünüz insan mısınız siz, 
yoksa bir define arayıcısı hazineler mi bulur 
içinizde 
ya da yıkılmış bir kentin harabelerini mi 
taşıyorsunuz? 
Derununuzda neler saklıyorsunuz? 
Ne kadarınız gerçek sizin?
Ülkenizle ilgili düşüncelerinizi söylüyor musunuz, 
yoksa başınızı belaya sokmayacak kadar akıllı mısınız, 
gerçek düşüncelerinizi başbaşa konuşmalara mı 
saklıyorsunuz, 
açıkça konuşanları biraz aptal buluyor musunuz?
Günahlardan yapılmış hayaller var mı içinizde, 
günahtan korktuğunuzdan bunları saklayıp 
Tanrı'yı mı kandırmaya uğraşıyorsunuz? 
Günahları sevmiyor musunuz, seviyor musunuz 
yoksa...? ? ?
Uzun bir yolculuğa çıkar gibi 
duygularınızla düşüncelerinizi denklere 
sarıp da içlerinizde bir yerlere mi 
yerleştirdiniz, 
bir gün yolculuk bitince açmayı mı düşünüyorsunuz 
aslında yolculuğun hiç bitmeyeceğini ve 
denklerinizi 
hiç açmayacağınızı bilerek... 
Bir gün çıldırsanız da 
bütün duygularınızla düşüncelerinizi açıkça 
söyleseniz, 
neler duyacağız sizlerden, 
gizli palyaçolar mı çıkacak ortaya, 
yoksa korkaklığın altında, 
bir istiridyenin içinde büyüyen inciler gibi 
büyümüş yiğitlikler mi?
Kızgınlıklarınız yok mu sizin, 
öfkeleriniz, isyanlarınız? 
Aşklarınız yok mu? 
Kendi sahtekarlığınıza ne kadar esirsiniz? 
Esaretten kurtulsanız da gerçekler dökülse ortaya, 
kendinize şaşar mısınız, 
hiç düşündüğünüz oluyor mu kırkıncı odada neler 
var diye, hangi unutulmaya çalışılmış sevgililer, 
dile getirilmeyen özlemler, 
söylenmeye söylenmeye birikmiş öfkeler, 
hangi boşvermişlikler, 
hangi inkar edilmiş arzular yatıyor diplerde?
Ne kadarınız gerçek sizin?
Kimselerden korkmadığınız kadar korkuyor musunuz 
kendinizden? 
Şehrin ışıklarının bulutlara yansıdığı 
turuncu pırıltılı külrengi bir gecede, 
şimşeklerle boşanan yağmur başladığında 
şatonuzun odalarında bir gezintiye çıkıyor musunuz, 
ağır ağır yaklaşıp o kırkıncı odaya açıyor musunuz 
kapıyı usulca, gördükleriniz ağlatıyor mu sizi, 
bu kadar gerçeği o odada saklayıp, 
hayatı yalandan yaşadığınızı farketmek nasıl bir 
sarsıntı yaratıyor? 
yoksa, ne gökyüzüne vuran ışıklar, ne yağmur, ne de 
ıssız gece, 
sizin kırkıncı odaya yaklaşmanızı sağlayamıyor mu, 
korkuyor musunuz kendi gerçeklerinizden, 
kırkıncı odanız size de mi kapalı, 
kendi kendinize bile mahrem misiniz?
Ne kadarınız gerçek sizin? 
Ne kadarınız kendi sahtekarlığına esir? 
Bıktığınız olmuyor mu kendi yalanlarınızdan, 
hiç kendinizden sıkıldığınız olmuyor mu, 
kendinizi bir yerlerde terkedip de gitmek 
istemiyor musunuz, 
bütün yalanlarınızdan uzak bir yere?
Şöyle rahatça bütün duygularınızı, 
bütün düşüncelerinizi söyleyebileceğiniz bir diyara, 
kendinizi bile yanınıza almadan.
Ah aslında ben onu seviyordum diye ağlayacağınız 
kimleri saklıyorsunuz koynunuzda, 
yüksek sesle eleştirip de 
içinizden hak verdiğiniz hangi düşünceler var, 
kendinizi akıllı bulurken aslında gizlice kendi 
korkaklığınızdan utandığınızın itirafını nerelerde 
gizliyorsunuz?
Ne kadarınız gerçek sizin? 
Ne kadarınız kendi sahtekarlığına esir?
Bunu hiç düşündüğünüz oluyor mu 
yoksa bunu düşünmek bile yasak mı size? 
Neler var kırkıncı odada? 
Otuzdokuz odadan yapılmış hayatınızı, 
kırkıncı odanın kapısını açmamak için yalandan mı 
yaşıyorsunuz? 
Niye yapıyorsunuz bunu? 
Açsanıza kırkıncı odayı yağmurlu bir gecede 
belki... 
Belki de hiç açmazsınız, 
kapalı bir odayla yaşarsınız bütün ömrünüzü, 
kendinizden sıkılarak..
Ahmet Altan
<end>

<start>
Beni bu eylül öldürecek
Bir aşk kadar zehirli,bir orospu kadar güzel.
Zina yatakları kadar akıcı,terkedilişler kadar hüzünlü.
Sabah serinlikleri; yeni bir aşkın haberlerini getiren
eski yunan ilahelerinin bağbozumu rengi solukları kadar ürpertici.
Öğlen güneşleri; üzüm salkımları kadar sıcak.
Akşam rüzgarları; tene dokunan bir kamçı kadar şehvetlidir.
Ben her yıl ölümü ve aşkı bu ayda beklerim.....
Ve eylülün çıplak ayakalrına bir yazı bırakırım.
Eylül sabahları; kılıçlar kadar keskin ışıltılarıyla
tenimi kanatarak uyandırır beni.
Ben eylüle akarım.
Bir hüzün gibi akarım ben eylüle kanayan bir aşk gibi,
siyah şallara bürünmüş,genç bir ölüm gibi akarım.
Sevişerek,ağlayarak ve ölerek akarım ben eylüle.
Her yıl,hep aynı vakitte,geniş bir ırmak gibi
bütün hayatı berrak sularında yıkayarak gelir,
beni ve herşeyi koynuna alarak,
bir meçhule hüznüyle emzirerek götürür hep.
Kadınları ve hüznü eylülde severim...
Keman konçertolarını,
akşam saatlerinde bir bir ışık yangını ile kıpkızıl tüten
yalnız ağaçları,ürkek tebessümleri ve edepsiz kahkahakarı severim.
Lacivert bir deniz benim ellerimde oynaşır.
Sahiller,yaşlı bir kadın gibi kendine terkedilir
Şarkılar,incecik bürümcükten acılar vaad eder her dinleyene
Bitenin başlayana dokunduğu yerdir eylül...
Onun için yanık yanık tütsü kokar,
Onun için değdiği yeri kanatır.
Eylülde aşk,eylülde acı,eylülde yalnızlık zordur,
eylülde herşey zordur,ben eylülü onun için severim.
Eylül  ışıklarında çırılçıplak ruhlar yıkanır
Herkes herşeye kapısını aralar 'bir aşk oluverir aşinalık'.
Ölüm kıvırcık saçlarını hayatın göğsüne dokundurur.
Aşkı ve ölümü ben hep bu ayda beklerim.
Nasıl da mahsun ve nasıl da tehditkardır.
Ben eylülde bütün aşklardan ve ve kadınlardan korkarım...
Ben her yıl eylülün çıplak ayaklarına bir yazı adarım.
Ve ben eylüle akarım
Bir hüzün gibi akarım ben eylüle,
kanayan bir aşk gibi akarım,
Siyah şallara bürünmüş bir genç ölüm gibi akarım...
<end>

<start>
İlişkiler içinde en çok hastalıklı olanları severim, ateşimin yükselmesini, sayıklamalarımı, kabuslarımla hayallerimin birbirine karışmasını, en dokunulmaz yerlerimde hissettiğim sızıları. 
Hastalığının bütün kıvrımları, hastalığımın bütün kıvrımlarıyla öpüşen bir kadınla denizaltıma binip çıktığım yolculukları. Solgun bir sabah vakti insanların arasından ayrılışımı. Hiçbir yere gitmeyen bir denizaltının içinde, hiçkimsenin gitmediği yerlere gitmeyi. Birçoğumuz çıktık bu yolculuğa.Evet, sevdiğimiz hasta biri. Evet, bu ilişki hastalıklı. Ama bunu ne önemi var. Hastalıklarımız birbirini tutuyorsa,öpüşen dudaklar gibi değiyorsa hastalıklarımız birbirine... 
Benim de o kristal denizaltıya binmişliğim var. 
Süt buğusu gibi solgun maviliğin yayıldığı ıssız bir sabah vakti, dönüp dönmeyeceğini bimediğin bir yolculuğa çıkmak için ürpertilerle binip, kapaklarını kapatırsın. 
Eğer dönersen başka biri olarak döneceksindir yolculuğundan. 
O denizaltı bir yere gitmez. 
Giden sensindir. 
O denizaltının içinde tuhaf bir yolculuğa çıkarsın, o yolculukta gördüklerini, duyduklarını, hissettiklerini hiçkimseye anlatamazsın, senin anlattığını kimse anlamaz çünkü. 
Onlar da vaktinde o yolculuğa çıkmış olsalar bile, kimse kimsenin yolculuk hikâyesini kavrayamaz. 
Kristal denizaltının çevresinden geçip de senin içerde yaptıklarını görenler şaşarlar sana, şaşılacak şeyler yaparsın gerçekten. 
O denizaltıya binenler kendilerini bile şaşırtacak davranışlarda bulunurlar. 
Bir orospuya aşık olmaktır o denizaltıya binmek. 
Bir serseriye tutulmak. 
Bir çılgının peşinden gitmek. 
Bütün hayatını bir bencilin yanında geçirmek istemektir. 
Geleceğini, bir dakikasını bile kendine ayırmadan, verdiğin armağanın değerini belki de hiç bilmeyecek birine vermeye hazırlanmaktır. 
Seni seyredenler hastalığını düşünürler. 
'Hastalıklı ilişkiler' tanımlamasının içindesindir artık. 
Denizaltının dışındakiler, seni iyileştirmek için sana bağırırlar, nasihatler verirler, yardım etmeye çabalarlar. 
Seslerini duyar ama yalnızca gülümsersin. 
Fuzuli'nin şiiridir artık senin duyduğun: 
'El çek ilacımdan tabib...' 
İyileşmek istemezsin. 
Yalnızca, seni hastalıklı insanların arasına atanı değil hastalığı da sevdiğini kim bilebilir ki seni seyredenler arasında. 
Sen artık Zelda'ya tutulan Fitzgerald, Wagner'e tutulan Cosima'sındır. 
Kulağına sesler gelir. 
- Senin sevdiğin çirkin bir kadın, o adam bencil, güvenilmez biri senin güvendiğin, hastalıklı bir ilişki bu. 
Gülümsersin. 
Onlara şöyle demek istersin: 
- İlişkinin hastalıklı olması önemli değil ki, önemli olan iki kişinin hastalığının birbirine, biribiri için yaratılmış iki parça gibi uyması. 
Zaten hastalıklı bir ilişkinin olabilmesi, insanın o kristal denizaltıya binip bilinmez yolculuklara çıkması için, birbirine tutulan iki kişinin değil, onların hastalıklarının birbirine değmesi, o hastalıkların kıvrımlarının denk gelmesi gerekir. 
Seyredenler, hastalıkların uyduğunu görmezler. 
Onların gördüğü birbirine uymayan iki kişidir. 
Çirkin bir erkek ve güzel bir kadın gibi, fedakâr bir kadın ve çıkarcı bir erkek gibi, sevecen bir erkek ve sinirli bir kadın gibi iki benzemeyen insanın aynı denizaltının içinde acılarıyla ve mutluluklarıyla tuhaf bir seyahate çıkmasına şaşar insanlar. 
Sorarlar kendi kendilerine: 
- Neden bu iki insan aynı kristal denizaltının içinde. 
Cevap çok basittir aslında: 
- Çünkü onların hastalıkları birbirine uyuyor. 
O kristal denizaltıya binmişliğim var. 
Hastalıkları hastalıklarımın kıvrımlarına uyanlara rastlamışlığım var. 
Fuzuli'nin mısraını mırıldanmışlığım var: 
- El çek ilacımdan tabib... 
İtiraf edeyim ki, ilişkiler içinde en çok hastalıklı olanları severim, ateşimin yükselmesini, sayıklamalarımı, kabuslarımla hayallerimin birbirine karışmasını, en dokunulmaz yerlerimde hissettiğim sızıları. 
Hastalığının bütün kıvrımları, hastalığımın bütün kıvrımlarıyla öpüşen bir kadınla denizaltıma binip çıktığım yolculukları. 
Solgun bir sabah vakti insanların arasından ayrılışımı. 
Hiçbir yere gitmeyen bir denizaltının içinde, hiçkimsenin gitmediği yerlere gitmeyi. 
Birçoğumuz çıktık bu yolculuğa. 
Evet, sevdiğimiz hasta biri. 
Evet, bu ilişki hastalıklı. 
Ama bunu ne önemi var. 
Hastalıklarımız birbirini tutuyorsa,öpüşen dudaklar gibi değiyorsa hastalıklarımız birbirine. 
Hangi sağlıklı ilişki böyle ateşler içinde yanabilir ki, hangi sağlıklı ilişki benim gördüğüm rüyaları görebilir ki, hangi sağlıklı ilişki böyle sancıyabilir ki. 
Ateşlerle yanarak, sancılarla kavrularak, çılgın rüyaların içinde kıvranarak, kristal denizaltımda hastalıklı ilişkilerin içinde seyahatlere çıktım. 
Gezdiğim sıcak sahillerin büyücüleri bana hep aynı şeyi söyledi. 
- Önemli olan onun sana uyması değil,önemli olan onun hastalığının senin hastalığına uyması. 
Dolaştığım tarih sayfaları, aşk bölümlerinde hep 'hastalıklı' ilişkileri anlatıyordu, kayda geçmeye değer olarak yalnızca onları bulmuştu. 
Brahms Clara Schuman'a böyle tutulmuş, Yesenin İsodora Duncan'a hayatını böyle armağan etmişti. 
Onlar birbirlerine uymuyordu. 
Uyan, hastalıklarıydı. 
Solgun bir sabah vakti kristal bir denizlatıya biner hayatın derinliklerine gidersiniz. 
Dönüp dönmeyeceğinizi bilmeden. 
Dönerseniz başka biri olarak dönersiniz. 
Kristal bir denizaltıya binmişliğim var. 
Ateşler içinde kıvrandığım. 
Ve sizin ateşler içinde kıvrandığınız. 
Hiç iyileşmek istemediniz. 
En iyileşmek istediğiniz, iyileşmek için yalvardığınız zamanlarda bile istemediniz iyileşmeyi. 
Bir kristal denizlatıya binip gittim bir gün. 
Garip rüyalar gördüm.
<end>

<start>
Bir orospuyu azize yapar aşk ve bir azizeyi orospu.
İnsanların kat kat sarındıkları, her bir katın diğerini gözlerden sakladığı, birbirine benzemeyen ve rengarenk tüller gibi o anda ruhlarında esen rüzgara göre yer ve renk değiştiren kimliklerinin en üstte kalanını görürüz biz ve aşk, keskin ve ışıltılı bir bıçak gibi bütün o tülleri parçalayarak en derine iner, inci avcılarının ustalığıyla, o derinlerde istiridyeler gibi kendi üstlerine kilitlenmiş gizli kutuların kapaklarını açar, uçarı bir çapkınken sevecen bir adam, oynak bir kadından sadık bir eş, ürkek bir genç kızdan tutkulu bir yosma çıkartır ortaya.
Ve aşk çıplak gezer.
İnsanlar nedense en çok kendi derinliklerinde gizli olandan korkarlar, ama merak da ederler korktukları şeyi, merakla korku birbirine karışır., kendi içlerine doğru bir adım atıp sonra geri çekilirler. Hem derinliklerindekini gizlemek için tüllerine sarınırlar hem de tüllerini parçalayacak bir çıplak ararlar.
Sevmeden sevilmeyi istemelerinin asıl nedeni budur, sanırlar ki sevmeden sevilirlerse eğer, tülleri parçalanmadan derinliklerde saklı olanlar gözükür onlara, kimseye göstermeden kendileri görebilirler orada olanları ve böyle düşünenler hep yanılırlar.
Aşk çıplak gezer çünkü ve bir bıçak gibi parçalar tülleri ve aşka dokunmak için soyunmak gerekir.
'Beni bırakma' diye inlemek, orospunun içindeki sadakati, azizenin içindeki oynaklığı ortaya çıkarmak, çapkının sevecenliğini, cesurun korkusunu, yiğidin telaşını, akıllının şaşkınlığını, güçlünün zaafını ele vermek gerekir, görünmeyenin görünür olmasına, dokunulmayanın dokunulur kılınmasına ihtiyaç vardır.
Ve insanlar en çok kendi derinliklerinde gizli olanlardan korkarlar ve en çok korktukları şeyi merak ederler.
Bilmeseler de hissederler ki haz en derinde olanın, gizlenenin hemen yanındadır ve acı hazzın yanında durur, en acıyacak yerdir o en derinde duran ve aşk bir bıçak gibi dokunur oraya ve hazdan acıyı, acıdan hazzı yalnız aşk yaratır.
Bir orospuyu azize yapar aşk ve bir azizeyi orospu.
O kat kat tüllerin altında neler gizli, tüllerin sahibi bile bilmez ve hep görmek ister görmekten korktuğunu.
Aşktan kaçarak aşkı yakalamak ister herkes ve herkes yakalamaktan korkarak aşkı kovalar.
Ve aşk çıplak gezer ve aşka dokunmak için soyunmak, cesareti, gücü, orospuluğu, aklı, bilgiçliği, tecrübeyi, yiğitliği, oynaklığı birer birer atmak gerekir.
Aşka dokunan herkes yangına dokunmuş gibi dehşetle çeker elini önce, parçalanan tüllerinin ruhunu darmadağın eden depreminden kaçmaya uğraşır, hastalanmış bir çocuk gibi tüllerine sarınmaya çabalar, inkar eder her şeyi, 'bu sadık kadın ben değilim' der, 'bu ağlayan erkek ben olamam'  ve aşka dokunan herkes kaçmaya uğraşırken bağlanır aşka, en derinindekine usulca alışır sonunda, sever kendi içindekini aynı aşık olduğunu sevdiğini gibi. 
Aşk, kendisine olduğu kadar kendi derinindekine de bağlar insanı, bir başkasına aşık olduğun sürece kendine de aşık olursun, kendi çıplaklığına da tutkunsundur artık, kendi çıplaklığını da seversin bir başkasını severken.
Sonra çıplak yerinin acıdığını hissedersin, özlemin sarsıntısını, kıskanmanın kavuruculuğunu, tüllerine sarınmışken duyduğun özlemlere ve kıskançlıklara hiç benzemeyen yeni duygular olarak yaşarsın.
Ve aldığın hazzın başka hiç bir hazza benzemediğini keşfedersin.
Aşk çıplak gezer.
Aşka dokunmak için soyunmak, bütün tüllerinin parçalanmasına razı olmak gerekir.
Görmekten en çok korktuğunu, en derinindekini görürsün.
Ve aşık olduğunda, bir başkasını sevdiğin kadar seversin kendini.
Hazla ve acıyla kavrulmayı öğrenirsin.
Ve aşıkken çırılçıplak gezersin.
Yalnızca aşıkken kendini çırılçıplak görürsün, gördüğünden korkup gördüğünü severek.
Bir orospuyken bir azize, bir azizeyken bir orospu olursun ve ancak aşıkken anlarsın arada bir fark olmadığını.
<end>

<start>
Dağınık kaşlarınızın sınırlarını çizdiği o ışıltılı gözlerinizden bir pırıltı uçuverdiğini sanki görüyorum.
Aşkı aşk yapan duygunun, bütün kadınların peşine düştüğü o suçortaklığının tadını tadıyorsunuz.
Bu yazı size bir suç armağan ediyor.
Sanırım Stefan Zweig’ı pek okumadınız, zaten şu sıralarda pek moda değil… Eğer, Zweig’ı okusaydınız, onun bu yazının başlığının tam tersi bir başlık taşıyan muhteşem hikâyesini bilirdiniz… Hani şu ‘Meçhul Bir Kadından Mektuplar’ isimli şaheserini.
İnanin, o hikâyeyi çok severdiniz.
O, her kadının içinde saklı olan ‘meçhul bir kadın’ olma arzusunun bütün yakıcılığını, çekiciliğini ve acısını bir tek hikâyede yaşardınız.
Zweig’ın karısıyla birlikte intihar ettiğini de bilmiyorsunuz tabii.
Niye intihar ettiğini tahmin edemezsiniz.
Dünya Savaşı çıktığı ve insanlar birbirini öldürdüğü için, böyle bir dünyayı daha fazla paylaşmaya tahammül edemeyip kendini öldürdü… Halbuki o sıralarda, Latin Amerika’da savaştan epeyce uzakta ve güvenlikteydi.
Ama başkaları ölürken, kendini güvende hissetmeye dayanamayacak kadar ilgiliydi başkalarının hayatlarıyla. Bu ilgiyi kendi hayatıyla ödedi.
'Ne kadar aptalca, ' demeyin ne olur, beni çok kırarsınız.
Zweig’ın karısının niye intihar ettiğini ise hep merak etmişimdir. Savaşa dayanamadığı için mi kocasıyla birlikte öldü, yoksa kocasını ölüme gönderirken yalnız bırakamadığı için mi? Dünyanın yanması mı o kadına daha çok acı veriyordu yoksa sevdiği bir erkeğin acı çekmesi mi?
Bütün yazarlar ölüme karşı Zweig gibi davranmaz elbet.
Zweig’ın görmeye tahammül edemediği savaşa Hemingway gönüllü gitmişti.
Eğer ikisi de bugün Türkiye’de yaşasalardı, Hemingway Güneydoğuda bir savaş muhabiri, Zweig İstanbul’da kendini vurmak için elden düşme bir tabanca arayan mutsuz bir yazar olurdu.
Graham Green buralarda olsaydı, istihbaratçıların, teröristlerin, kaçakçıların ortaklaşa gittikleri, sınır yakınlarında bir kerhanenin romanını yazardı.
John Le Carré, Türk, Alman ve Amerikan casusları arasında geçen görüşmeleri, yapılan anlaşmaları, ikili çalışan casusların psikolojisini anlatır, savaşsız ve düşmansız bir ortama kavuşan gelişmiş dünyanın, kendisini konusuz bırakan sıkıcılığından Türkiye sayesinde kurtulurdu.
Savaş ve ölüm, yazarların ilgisini çektiği kadar kadınların da ilgisini çekiyor mu sizce?
Avrupa’nın, PKK’yı desteklemekten vazgeçerek, PKK’yı güçsüzleştirirken Türkiye’deki darbe sevdalılarını da güçsüzleştirmesi günlük tartışma konularınız arasında mı?
Eğer içtenlikle konuşursak, bunlarla çok da fazla ilgilendiğinizi sanmıyorum.
Aşk sizin daha çok ilginizi çekerdi.
‘Acaba beni seviyor mu’ sorusu, ‘savaş çıkacak mı’ sorusundan daha heyecan verici gelirdi size.
Sevildiğinizi öğrenseniz, bu kez de ‘yeteri kadar sevilip sevilmediğinize’ takılırdı aklınız. Ah, biliyorum, hiçbir kadın ‘yeterince’ sevilemez. Sarah Bernard, boşuna 'Aşk oburluktan ölür, ' demiyor.
Biliyor musunuz, Tanrı erkeklere ‘yaşanan günü’, kadınlara ise geçmişle geleceği armağan etti.
Siz yaşanan anla pek ilgilenmezsiniz, geçmişin hesaplaşması ya da geleceğin endişesi vardır sizde. Onun için size ‘o an’ hiç yetmez. Siz geniş bir zamana yayıldığınız için huzursuz, erkekler daracık bir zamana sıkıştıkları için anlayışsız olurlar.
Zweig gibileri ise ne o ana sığarlar, ne de geleceğin kancalarına takılırlar.
Onların hayatı, karanlık bir boşluktan, arkalarında ışıklı bir iz bırakarak ölüme atlamakla geçer.
İçinden geçtikleri boşluğu yazılarıyla ve bazan da aşklarıyla doldururlar.
Zweig’ı mutlaka okumalısınız.
Yazarların, nasıl yazı yazdıklarını incelediği bir denemesi var.
Müthiş bir tevazuyla kendini de sıradan insanlar arasına koyarak şöyle diyor:
'İlk bakışta onlar da sizin benim gibi insanlardır.'
Yazarların da herkes gibi yaşadığını, herkes gibi giyindiğini, herkes gibi dolaştığını anlatıyor.
'Bizim yaptıklarımızı yaparlar, ' diyor, 'sonra da masanın başına geçerler ve bizim yapamadığımız bir şeyi yapıp yazı yazarlar.'
Aklına su soru takılıyor elbette!
Bize bu kadar benzeyen insanlar bizim yapamadığımız bir işi nasıl yapıyorlar?
Zweig’a göre, bir yazar yazı yazarken kendisinden başka bir şey oluyor. Ne yaptığını aslında kendisi de fark edemiyor.
Yazıyı yazdıktan sonra, ona yazıyı nasıl yazdığını sorsanız, o size, ‘işlediği cinayeti bilmeyen bir katil’ gibi bakacaktır.
Aynı sizin kimliğiniz gibi, yazının nasıl yazıldığı da meçhul kalıyor.
Meçhul kalan yalnızca bu değil ki…
Dağlarda birbirlerini öldürenler, bir insan öldürürken ne yaptıklarını biliyorlar mı, bir insan başka bir insanı öldürürken tam manasıyla kendinde mi? Herkes gibi âşık olan, herkes gibi seven, herkes gibi gülen biri, tüfeğini bir insana çevirdiği anda hâlâ kendisi midir, yoksa o anda başkası mı olur?
Cinayetin, yazının ve aşkın arasında garip bir ortaklık var gibi.
Bu üçünü de yaparken insanlar kendilerinden başka biri oluyorlar.
Âşık olan biri, kendinin âşık olmayan halinden ne kadar farklı.
Cinayeti işleyen, öldürmediği andaki kimliğinden ne kadar uzak.
Yazıyı yazan, yazmadığı zamanki yapısından ne kadar değişik.
Bir insanin, kendinden başka biri haline geldiği anı çok merak ediyorum. Tüfeği kaldırdığı, kalemi tuttuğu, özlemden yandığı anda ne değişiyor içinde?
Cinayet, yazı ve aşk, insanın tanrısallığa en çok yaklaştığı üç durum.
Biri öldürerek tanrısallaşıyor, biri yaratarak, biri de kendini çoğaltarak.
Cinayet, aşk ve yazı birbirine benziyor, ama Zweig cinayetlere dayanamadığı için kendini öldürüyor, Yesenin ise aşka dayanamadığından vuruyor kendini.
Siz Yesenin’i de bilmiyorsunuz.
Ben bütün bunları, size anlatabilmek için biliyorum.
Yesenin, Sovyet Devrimi sırasında yaşamış serseri bir şairdi. Herkes de onun serseri olduğunu söylerdi zaten.
Bir şiiri, yanlış hatırlamıyorsam, şöyle başlıyordu:
'Bilmiyorum niçin bana su Yesenin rezili
     Bilmiyorum bana şu şarlatan diyorlar.'
Devrime içi pek ısınamadı nedense, devrimciler de onu pek sevemediler.
Sonra, Isadora Duncan adlı o dans büyücüsüne aşık oldu. Onun peşinden dolaştı durdu dünyayı.
Devrimin katılığına ayak uyduramadığı gibi, aşkın acısına da katlanamadı.
İntihar mektubu yerine bir şiir bırakarak vurdu kendini.
Biliyor musunuz, mutlu yazar pek yoktur.
Mutlu katil ve mutlu âşık pek olmadığı gibi.
Mutluluk daha sıradan olanlara mı nasip acaba, yoksa daha sıradan olanlar mutsuzluğa daha kolay mı dayanıyor.
Siz soruları seversiniz, bütün kadınlar gibi… Cevapları sanki sorular kadar sevmiyorsunuz, sanki cevapsız soruları keşfetmenin peşindesiniz.
Erkekler cevapları arar, siz soruları ararsınız.
Siz sorularınızla huzursuz, erkekler cevaplarıyla SIKICIDIR.
Huzursuzluklarınız ve huzursuzluğunuza duyduğunuz merak, aşkı doğurur.
Siz Zweig’ı mutlaka okumalısınız.
Zweig, sevgilisiyle birlikte intihar eden bir Alman şairi olan Kleist’in biyografisini yazmıştı. Şöyle diyordu Kleist için:
'Bazan, ölmeyi beceren ve ölümden zamanı aşan bir şair yaratabilen biri de bulunmalıdır.'
Yazdığı kitaptaki gibi, ölümden bir şiir yaratarak öldü kendi de.
Ölümlerin bu kadar çok olduğu ülkemizde, ölümden şiir yaratanların çok az olduğunu biliyorum. Ölümü, şiirinden soyduğumuz ve sıradan acılara, manasızlıklara çevirdiğimiz bir zamanda yaşıyoruz.
Ölümün manasızlaştığı yerde aşk da ölüyor.
Ben ölümden değil, şiirsiz bir ölümden kurtulmak için âşık oluyorum.
Zweig, ölümün manasızlaşmasına dayanamadığı için ölüyor.
Siz ise… Evet, biliyorum, siz mutlu bir gelecek var mı, diye merak ediyorsunuz. Ve, hep aynı soruyu soruyorsunuz kendinize:
'Ne olacak? '
Dağınık kaşlarınız altında ışıldayan gözleriniz her yerde bu soruyu yaşıyor.
Zweig öldüğü ve ben âşık olduğum sürece mutlu bir gelecek var.
Zweig ölerek, ben âşık olarak, kendi geleceklerimizi yaksak bile…
Ahmet Altan
<end>

<start>
Ağustos kuşları 
Derin, saf, mavi bir gökyüzünde kara noktalardan oluşmuş kıpırtılı kara bir yumak helezonlar çizerek dönüyor. 
Onlara bakıyorum. 
Bir ucundan katılan kalabalık ve karışık siyah noktalarla büyüyen yumak diğer ucundan zarif ve düzenli bir ok gibi çıkarak maviliğin içlerine doğru uçuyor. 
Gidiyorlar. 
Onlara bakıyorum. 
Garip bir hüzünle bakıyorum onlara. 
Bir şeyin bittiğini söylüyorlar bana. 
Başka bir şeyin başlayacağını da. 
Onlar gittikten sonra bir zaman boş kalacak o saf mavilik. 
Bilmediği bir şeyi özler gibi bomboş bekleyecek. 
Ayrıldığımız sevdiklerimizle, buluşacağımız ve henüz kim olduklarını bilmediğimiz seveceklerimiz arasındaki o kederli, yalnız ve yalnızlığında gizli ümitlerle beklentiler taşıyan boşluk. 
Uzaklaşanları görüyoruz, anıları taze. 
Tanıyoruz gidenleri. 
O berrak mavilik bir zaman sonra yeni kuşlar bulacak, ışıkları değişecek, bulutları, yağmurları, sonbaharla şeffaflaşmış güneşleri olacak. 
Yaşanmış olanlardan kopmak zor. 
Yaşanacak olanları beklemek heyecanlı. 
İkisinin arasında, derin ve yalnız bir gökyüzü gibi hüzünlü bir boşluk var. 
İçinden geçilmesi en zor olan zaman. 
Kendi boşluğuyla daralmış o kederli ruh nasıl da gidenleri yakalamak, geçmişe tutunmak ister. 
Nasıl da hüzünle bakar gitme vakti gelenlere. 
Ne çok insan, böyle bir kederli boşlukta, geleceği beklemeye sabrı ve gücü yetmediğinden yanlış bir karar verip geçmişi yaşatmaya çalıştı. 
Halbuki kural ne kadar açık. 
Gitme vakti gelen gidecek. 
Boş bir gökyüzü gibi gelecek olanları bekleyeceksin. 
Kederle, hüzünle ve sabırla. 
Gitmenin bir mevsimi var. 
Gelecek olanları karşılamanın bir mevsimi. 
Bir mevsimi var boş bir gökyüzü gibi beklemenin. 
Gidenleri biliyoruz. 
Sesleri, fısıltıları, kokuları, gülüşleri ne kadar da tanıdık, ne kadar yakın. 
Bize değdikleri yerleri kopartacaklar giderken. 
Kopmanın sancısını duyacağız. 
Kuşlarını yitirmiş bir gökyüzü gibi kendi acısıyla yankılanacak içimiz. 
Bir zaman, sonsuza dek öyle bomboş kalacağından korkacak. 
Sonra tek tük yeni kuşlar gelecek. 
Sonra değişik ötüşleri olan dağınık sürüler. 
Bulutlar, yağmurlar, yeni ışıklar, şeffaflaşmış güneşler. 
Gelecek olanları tanımıyoruz. 
Yüzleri nasıl, sesleri nasıl, kokuları nasıl bilmiyoruz, üzülünce nasıl bakıyorlar, sevinince nasıl, bilmiyoruz. 
Yeni gülüşlere alışacağız. Yeni dokunuşlara. 
Sözcüklerin bir başka biçimde söylenebileceğini de göreceğiz. Şu anda hiç tanımadığımız bir beden birkaç ay sonra sıcak bir sokulganlıkla yanımıza uzandığında, bir yabancıdan bir sevgili yaratan bu tabiata şaşacağız. 
Giden kuşlara bakıyorum hüzünle. 
Süzülerek uzaklaşıyorlar. 
Gitmenin bir mevsimi var. 
Gelecek olanları karşılamanın bir mevsimi. 
Bir mevsimi var bomboş bir gökyüzü gibi beklemenin. 
Niceleri, bomboş bir gökyüzü gibi durmanın azabına dayanamadığından gidenleri yolundan döndürdü. 
Ölü kuşları oldu onların. 
Ölü kuşlarla doldu mavilikleri. 
Derin, saf, boş bir gökyüzü gibi kederle durun. 
Gelecekler. 
Yeni sesleri, yeni kokuları, yeni dokunuşlarıyla gelecekler. 
Sözcüklerin başka türlü söylenebileceğini de öğreneceksiniz. 
Her kederden bir ümide kapı açan bu tuhaf tabiata şaşacaksınız. 
Unutmayın, gitmenin bir mevsimi var. 
Gelecekleri beklemenin bir mevsimi. 
Bir mevsimi var bomboş bir gökyüzü gibi durmanın. 
Gelenler, sadece beklemesini bilenlere geliyor. 
Bekleyin... 
Gelecekler.
<end>

<start>
Vazgeçemeyeceğim kadar kıymetli değil benim hayatım, ben şanslı olanlardanım, hayatımdan daha kıymetli bir şeylerim var benim, öyle altı imzalı boş mukaveleler taşımıyorum koynumda, hayatım karşılığında anlaşmalar yapmıyorum.
Çıplak ayaklarının altında keskin pürtüklükayalıkları, her seferinde 'belki de bu son'diyerek hissedip kendini bir uçurumdan aşağıya, bir avuç gözüken denize bırakan Amazonlar'ın o yabani çocukları gibi korkudan ürpererek bırakırım kendimi uçurumlara.
Siz bir sonsuza doğru düşmeyi bilmiyorsunuz, sonuncu kez olup olmadığını bilmeden ciğerlerinize doldurduğunuz geniş bir solukla, gözleriniz serin bir rüzgarla yanarken, dimdik korkuyla ve şehvetle titreyerek bir uçuruma uçmayı bilmiyorsunuz siz.
Hayatınız kıymetli, hayatınızdan daha kıymetli bir şeyiniz yok çünkü.
Koynunuzda altı imzalı boş mukaveleler taşıyorsunuz, küçük bir kumarbazın işaretli kağıtları dağıttığı gibi dağıtıyorsunuz onları ve her seferinde kaybediyorsunuz bütün küçük kumarbazlar gibi.
Siz o filmi gördünüz mü?
Hayatından geleceğinden, ailesinden ve aklından vazgeçmek pahasına o 'üç numaralı konçerto'yu çalan piyanistin filmini gördünüzmü siz?
Rachmaninov'un 'üç numaralı piyano konçertosunu' Rachmaninov'un önünde çalıp o ünlü Rus kompozitöre, 'çalarken ruhuma dokundunuz'dedirten ve sol kolunu bir felce kaptırıp sakat kalan hocasının, 'piyano bir canavardır, onu denetleyemezsen yutar seni' dediği genç piyanistin, bir canavar tarafından yutulmayı göze alarak 'üç numaralı konçertoyu' çalmak için ihtirasla titremesini seyrettiniz mi?
Hazırlıksız ve kırılgan bir ruhun taşıyamayacağı kadar büyük bir duygusal coşku gerektiren bu parçayı çalarken, yanlış sevgilerle örselenmiş ruhunu ortaya koyan o piyanistin, dünyanın en zor piyano parçası denilen konçertoyu çalabilmek için sağlığını, geleceğini ve bütün hatını tehlikeye atmasını aptalca bulmadan önce, bir insan neden hayatını bir piyano parçası çalmak için tehlikeye atar diye sordunuz mu? Gizlilerde bir yerde böyle bir soru saklıyor musunuz; bir gün lazım olur da belki sorarım diye, hayatınızn bir bölümünde böyle bir soru hazırlayıp koydunuz mu bir yanınıza?
Siyah smokini, bağlı olduğu baştan bağımsız ayrı bir canlı gibi kıvır kıvır uçuşan saçları ve kalın gözlükleriyle piyanonun başına gelip parçayı çalmadan önce gözlüklerini çıkartarak keskin bir bıçak gibi simsiyah parıldayan piyanonun üstüne koyan genç çocuğun, dokunduğu her notayla geleceğinden ve hayatından bir parçayı tuşlara bıraktığı o konserde, olağanüstü bir duyarlılıkla çaldığı parçanın bitiminde kendisini ayakta alkışlayan kalabalığın önünde selam verirken yıkılıp kalıvermesini görmelisiniz.
Bir insanın hayatından kıymetli ne var ki, onun uğruna, bir piyano parçası için hayatını veriyor diye sormalısınız.
Ruhunda ve aklında ne varsa, hepsini son katresine kadar 'üç numaralı konçertonun'ışıltılı tınılarına terk eden çocuğun zaten kırılgan olan iç dünyasının, bir zümrüdüanka yumurtası gibi çatlayıp kendi içindeki büyülü kuşun üstüne çökmesini ve çocuğun o parçayı çaldıktan sonra on yedi yılını akıl hastanelerinde geçirmesini anlamak zor, eğer hayatınızda daha kıymetli birşey yoksa.
Sizin hayatınızda çalmak için uğruna hayatınızı vereceğiniz bir 'konçerto'yok mu?
'İşte bunun için yakarım geleceğimi' dediğiniz bir parça bulunmuyor mu repertuarınızda?
Yoksa eğer bu, hayatınızda hayatınızdan daha kıymetli bir şey bulunmuyor demektir.
Kolay anlaşmalar yaparsınız o zaman.Budalalar karşısında susar, zorbalar karşısında eğilirsiniz.
Koşumları yalandan, kırbacı çıkarcılıktan yapılmış arabalara koşulursunuz siz de.
'Hayır'demeyi unutursunuz.
Herkese dağıtısınız o lanet olasıca boş mukavelelerinizi.
Katiller efendiniz olur, sahtekarlar padişahlık taslar size, kulaklarınız artık hiçbir müziği duymaz, ruhunuz kayalara çarpıp terk edilmiş eski bir gemi gibi yosunlanıp çürümeye koyulur ve ortak bayağılıkların içinde atarsınız kulaçlarınızı.
Ve inanın, hayat, içi boşaldıkça ağırlaşır.Taşınması zor bir yük olur.
O boşluğu saklamak için siz de başlarsınız yalanlara, ne kadar boşalırsa hayatınız o kadar çok yalan söyler, cakalanırsınız ve boş bir hayatı taşımanın aslında nasılda büyük bir akıllılık olduğunu anlatmaya koyulursunuz.
Biliyormusunuz, romantiklerin sonuncu büyüğü denilen Rachmaninov, besteciliğinin yanı sıra çok da önemli bir piyano virtüözüydü, çocuk yaşında saraylarda konserler vermeye başlamıştı.Dokuz yaşındayken gittiği bir asilzade konağında çaldığı bir parçanın orta yerinde daha etkileyici olmak için esas çarpıcı akoru basmadan önce ellerini tuşların üstünden kaldırıp biran beklemişti ve o sırada müzikten pek de anlamayan yaşlı bir kontes çocuğun parçayı unuttuğunu sanıp şefkatli bir sesle, 'istersen daha iyi bildiğin birşey çal' demişti.
Daha iyi bildiğiniz birşey çalmak istermisiniz yaşlı konteslerin şefkatine sığınıp? Yoksa müzikten anlamayanların şefkatini reddedebilecek misiniz?
Uğruna geleceğinizi mahvedeceğiniz, akıl hastanelerine, hapishanelere, sefaletlere düşeceğiniz bir 'üç numaralı konçertonuz' var mı?
'Ben bunu çalacağım'dediğiniz bir parça.'Bunu çalacağım ve başka da birşey çalmayacağım'dediğiniz bir konçerto için kamaşıyor mu yüreğiniz, parmaklarınız kıpır kıpır oynaşıyormu içinizde?
'Hayat bir canavardır, onu denetleyemezsen yutar seni' deyip vuruyormusunuz hayatın akorlarına, konçertonun bir ucundan girip öbür ucundan ter içinde ve çıldırarak çıkıyor musunuz?
Vazgeçemeyeceğim kadar kıymetli değil benim hayatım, ben şanslı olanlardanım, hayatımdan daha kıymetli bir şeylerim var benim.
Bir yazı, bir aşk, bir isyan.
Belkide bu son kez diyerek Amazon'un o yabanıl çocukları gibi her yanımda kayaların keskin pürtüklerini hissederek bırakacağım kendimi bir uçurumun dibinde küçücük gözüken denize, gözlerim rüzgardan yanacak ve şehvetle titreyecek içim.Suya çarptığımda ince bir ok gibisaplanacağım derinlerine ve eğer çıkabilirsem yeniden suyun üstüne, ıslak sakallarımla gülümseyeceğim ve edepsiz bir oğlan çocuğu gibi övüneceğim size 'hayatımda daha kıymetli şeylerim var' diye.
Şayet sizde gülümserseniz, çırılçıplak ve baştan aşağıya ıslak tutacağım ellerinizi, 'çalın'diyeceğim, 'çalın şu üç numaralı konçertoyu'.
Bir uçurumdan uçarak basacaksınız tuşlara.Ter içinde ve çıldırmanın kenarında dolaşarak, sevişir gibi hayatı yakıp bir hayatı doğuracaksınız.
Bütün mukaveleleriniz parça parça olup kuş tüyleri gibi savrulacak havaya.
Hayatla yaptığınız bütün anlaşmaları yırttığınızda ve 'başka birşey çalmayı'reddettiğiniz de, işte o zaman anlayacaksınız belki de hayatın ne olduğunu.
Ve piyanistin, bir canavarı yutup çıldıran o çocuğun, niye o 'üç numaralı konçertoyu'çaldığını.
<end>

<start>
Bir kadın tanımak...
Bütün gel-gitleri, kaprisleri, küçük şımarıklıkları, korkuları, şaşkınlıkları, hercailikleri, hayal kırıklıkları, aşkları, terk edilişleri, başarıları, başarısızlıkları, kurnazlıkları, saflıkları, çocuk ağızları, şirinlikleri, küçük yalanları, büyük itirafları, kocaman yürekleri ile kendi olmaya çalışan kadınları tanımak...
Bir kadını sevmekle baslar her şey ama, bir kadını tanımakla varılır hayatın sırrına. Bir kadını tanımaya soyunmak zor ama keyifli bir yolculuğa çıkmaktır. Dört mevsimi bir yürekte buluşturur, bu yüzden de sürekli şaşırtırlar. Sürprizlerin ardı arkası kesilmez. Zordur anlamak onları. Benzemek gerekir anlayabilmek için belki de! Kendi zekasını hatırlatanları sever, sevgisini göstermekten ürkmeyenleri, sürprizlere hazırlıklı olanları bir de. Muson yağmurları gibi yağarken, Sahra' da çöl fırtınası koparıp ardından güneş olup ısıtabilirler. Dedim ya bir dünyadır kadınlar, yürekleriyle konuşan, gözleriyle gülen...
Bir kadını sevmekle başlar her şey ama, bir kadını tanımakla anlaşılır, hayatın
sırrına ancak aşkla varılacağına. Sevgi arsızıdır kadın. Verdiğinden daha
fazlasını isteme bencilliğini gösterecek kadar sevgi arsızı... Bu yanını doyurunca şımaracağından korkanlar, birlikte çoğalacaklarını bilmeyenlerdir. Bir kadını sevmekle başlar her şey ama, bir kadını tanımakla kanat çırpılır özgürlüğün bütün maviliklerine. Kendine inananlara, aşka inananlara koşar. Hem yaman bir aşk avcısı, hem de
engebeli yollarda koşmaktan bitap aşk yorgunudur kadın. Bir kadını sevmekle baslar her şey ama bir kadını tanımakla çıkılır keyifli serüvenlere. Hayatla dalga geçmesini bilir kadın, tıpkı kendiyle dalga geçmesini bildiği gibi. Ağız dolusu gülüşlere teslim olur. Bir kadını sevmekle başlar her şey ama bir kadını tanımakla tanık olunur
tutkuların gücüne. Göze alandır kadın. Çekip gitmeyi, sahip olduklarından
vazgeçmeyi, karşılık beklememeyi...
Mücadele eder, kızar, bağırır ama hep sever. Dedim ya bir dünyadır kadınlar, yürekleriyle konuşan, gözleriyle gülen... Yüreğini sevgiye açan ve sevmekten korkmayan bütün kadınlar gibi... Şimdi bir düşünün, kaç kadını değil bir kadını tanıyabildiniz mi bugüne değin? ? ?
Tanrı, kadınlara geçmişi ve geleceği, erkeklere ise yaşadığı günü armağan etti, kadınlar geniş bir zamana yayıldıkları için huzursuz, erkekler daracık bir zamana sıkıştıkları için anlayışsız olurlar.
Ahmet Altan
<end>

<start>
Nereye gidersin sevdiğim…
   Hatırlamak için harcadığımızdan çok daha fazla çabayı unutmak için harcıyoruz herhalde.
   Unutmak…
   Çaresizlerin, fırtınalar arasında, bir gün oraya ulaşmanın düşünü kurdukları o acıklı sığınak.Hayatımıza girenleri ya da girmek için kapılarımızı zorlayanları silmek aklımızdan, onlar yokmuş gibi davranıp onlar yokmuş gibi yaşamak.
  Geçmişi, o geçmişi yaşayan parçamızla birlikte çıkartıp atmak içimizden, atılan her parçayla birlikte içimizde bir boşluk kalacağını bilerek yapmak bunu.
  Ya da yaşanacak birşeyler vaat edenleri, bir gün onları da unutmak zorunda kalacağımızı düşünerek, daha baştan unutmaya çalışmak, geçmiş gibi gelecekten de parçalar ayıklamak.
  Geçmişimiz ve geleceğimizle bir kazı yerine çevirmek hayatımızı.
  Nasıl  bir öğüt vermeliyiz kendimize? 
  “Unut “ mu demeliyiz? 
  Sana zevk vermiş olanları ve zevk vaat edenleri unut.
  Hiçbir zaman yekpare bir kıta olamayıp birbirine köprülerle bağlı yüzlerce, binlerce küçük adacıktan oluşan hayatın parçalarını birbirine iliştiren köprüleri yakmalı mıyız? 
  Hafızamızın  en çok dönmek istediği, en çok özlediği adacığı mı, köprülerini yıkıp, hayat haritamızdan silmeliyiz? 
  Geçmişimizde en çok özlediğimiz mi en çok unutmaya çalıştığımız? 
  En unutulmaz olan mı en unutulmak istenen? 
  Ya da geleceğimizde en fazla zevk vaat eden mi, köprüsünün başında en uzun oyalanıp gözlerimizi kapayarak, belki ben gözlerimi açana kadar, ışıklarıyla beni çeken o adacık aklımın haritasından silinir diye beklediğimiz? 
  Hatırlamak için harcadığımız çabadan çok daha fazlasını unutmak için harcıyoruz.
  Unutabiliyor musunuz bari? 
  Hayatınıza kazdığınız o çukurların etrafından dolaşıp geçebiliyor musunuz? 
  Bir zamanlar bütün dünyayı birbirine katan o şarkıyı dinlediğinizde, sorulan sorunun cevabını verebiliyor musunuz: 
  “Nereye gidersin sevdiğim, yatağında yalnızken? ”
  Nerelere  gidiyorsunuz yalnızken yatağınızda? En çok gitmek ve en çok kaçmak isteğiniz yere mi? 
  Geçmişte en yakınınız olmuş olan”şimdiki yabancıyı” ya da gelecekte en yakınınız olabilecek “şimdilik yabancıyı” hafızanızın derinliklerinden söküp uzak sürgünlere gönderdiğinizde onunla birlikte giden birşeyler olmuyor mu? 
  Her “unutuş” bir “eksiliş” gibi gelmiyor mu size? 
  Unuturken eksilmiyor musunuz? 
  Ve korkmuyor musunuz, sımsıkı kapadığınızı sandığınız o sürgün kapıları bir gün aniden açılıverecek, sürgünleriniz, “nerelere gittiğinizi”hiç söyleyemeyeceğiniz yalnız yataklarınıza gülümseyerek geliverecekler diye? 
  Ansızın  geliveren bir zarftan çıkan  Haydar Ergülen’in yanına mavi çarpı atılmış şiirindeki mısralardan haberdar mısınız: 
   “Gözlerimizi uzaklıklar değil ki yalnız
  göze alamadığımız yakınlıklar da acıtır”
  Acıyor mu gözleriniz, göze alamadığınız yakınlıklardan? 
  Geçmişe ya da geleceğe doğru uzanan kaç köprü yaktınız bugüne dek; hayatınızın haritasını çizerken kendi ellerinizle, sevgiyle, gülümseyişle, sevişmeyle denizlerinize kondurduğunuz kaç adanın, unutuluşun depremleriyle suların derinliğine battığına tanıklık ettiniz? 
  Kaç adayı batırmak için kaç deprem yarattınız, bir adanın üstünü kapatsın diye depremlerinizle yükselttiğiniz o dalgalar, o adayla birlikte daha başka neler yuttu sizden? 
  Yıllar sonra bütün bu depremleri yarattığınız için affedebilecek misiniz kendinizi? 
  “ ve gözleri ancak gözler bağışlayabilir, 
öyle acıyor ki gözlerim kim bağışlayacak”
 Acıyor mu gözleriniz? 
  Gözlerinizi bağışlayacak “öbür” gözleri aramıyor musunuz? 
  Unutulanlar arasında en zor unutulanı olan o gözleri aramıyor musunuz? 
  Kim bağışlayacak gözlerinizi, kim bağışlayacak? 
  Kim bağışlayacak bu unutuşları? 
  “sis değil, uykusuzluk değil, iki uzak
şehir gibi ayrılıktan kavuşmuyor gözlerim”
  Hatırlamak için harcadığımız çabadan çok daha fazlasını unutmak için harcıyoruz
  Bize zevk verenleri ya da zevk vaat edenleri unutmak, onları aklımızın haritasından silmek için.
  Unutuyoruz, her unutuşta biraz daha eksilerek.En hatırlanacak olanları unutmak derin sürgün yaraları açıyor içimizde.
 Ve biri soruyor bize şarkılar söyleyerek: ”
“Nereye gidersin sevdiğim, yatağında yalnızken”
  Geçmiş köprüleri  yakıyor, geleceğe uzanan köprülerin başında, o gelecek de kaybolsun diye bekliyoruz, geçmişi unuttuğumuz gibi geleceği de unutmaya çalışıyoruz.
  Zevk veren ve zevk vaat eden her şeyi unutmak için çabalayıp duruyoruz.
  Gözlerimiz unutmaktan ve ayrılıktan acıyor.
“biri hepimizle göz göze gibi hala uykusuz, 
biri sis içinde kirpiklerine kadar açık
bu sessizliği kim bıraktıysa, göremiyorum
konuşkan gözlerinde tek sözcük bile, 
gözlerimiz birbirine değmiyor gecenin iki şehrinde.”
  Bu sessizliği kim bıraktı size? 
  Gözleriniz birbirine değmiyorsa gecenin iki şehrinde bunun suçu kimde, neden değmiyor gözleriniz? 
  Neden tek sözcük bile yok o konuşkan gözlerde? 
  Geçmiş… Olan her şeyi biliyor ve unutmak için kıvranarak unutuyorsunuz.
  Gelecek… Olacak her şeyi tahmin ediyor ve kıvranarak unutmaya uğraşıyorsunuz.
  İki ucunu birden yıkıyorsunuz köprünüzün.Nereye gider bu köprüler, kendi eksilmişliklerinizden başka? 
   Ve sen nereye gidersin sevdiğim, yatağında yalnızken? 
  “İki şehri var gecenin, biri gözümde
tütüyor, birinin dumanı üstünde yağmur
gibi çöken siste, bana bu uykusuz
şehri niye bıraktın, göze alamadığım 
bir şehrin yerine bütün şehirlerdesin.”
Belki de hatırladıklarımızdan ziyade unuttuklarımızı taşıyoruz şehirlerden şehirlere, ”göze alamadığımız bir şehir” yerine her şehirde, yalnız yatağımıza yattığımızda unuttuklarımıza gidiyoruz.
  Hatırlamak için harcadığımızdan daha fazlasını unutmak için harcıyoruz.
  Ve bir şehirde  unuttuklarımızı her şehirde hatırlıyoruz.
  Yekpare bir kıta değil çünkü hayat, adacıklardan oluşmuş dantelli bir harita ve unutmayla hatırlamanın med cezirlerinde, silindiğini sandığımız bir ada birden çıkıveriyor ortaya.Her şehirde çıkıyor.
  Unutmaya çalıştıklarınız zevk verdi çünkü, unutmaya çalıştıklarınız zevk vaat etti çünkü size.
  Unutmak, yaşanmış ve yaşanacak olanları yok etmek, silmek, haritanızı derin boşluklara koyu lacivert noktalara boyamak ve eksilmek istiyorsunuz.
  Unuttukça eksiliyorsunuz.
  Eksiliyorsunuz, ama unutabiliyor musunuz? 
  Gözleriniz acımıyor mu gerçekten? 
  Gözlerinizi bağışlayabildiniz mi? 
  Peki şu şarkıyı dinliyor musunuz? 
  “Nerelere gidersin sevdiğim, yalnızken yatağında? ”
<end>

<start>
Duygularınız sizindir, saklıdır, kimsenin müdahale edemeyeceği bir biçimde size aittir, oradaki her değişiklik yalnızca sizinle ilgili bir keder ya da sevinç yaratacaktır ama hayatınız başkalarının da içinde dolaştığı, başkalarının da kendine bir yer bulduğu, açıkça görülen, izlenen, müdahale edilebilen, oradaki her değişiklikle başkalarının da yaralanabildiği bir duraktır. 
Vitrinlerindeki mankenleri çırılçıplak soyulmuş, demir parmaklıkları indirilmiş ışıksız dükkanların iki yanına dizildiği, apartman kapılarının sıkısıkıya kapatılmış olduğu, köşebaşlarında çöplerin biriktiği Şişli'nin arka sokaklarından bir gece vakti, korkmayı bile unutarak, aşk acıları içinde ağlayarak geçtiğim o gece on yaşlarındaydım herhalde. 
Erken gelen bir özgürlük merakıyla tek başıma gittiğim, gazoz ve toz kokulu Tan Sineması'nda seyrettiğim filmdeki siyah gözlü kıza aşık olmuştum. 
Ama aşktan ağlamıyordum. 
Kızın adını öğrenemediğim için ağlıyordum, onun kim olduğunu anlayamamıştım. 
Adını bilmediğim için onu hayallerimin arasına alamıyordum. 
Hayallerime alamadığım için hayatıma da alamamıştım. 
Aşıktım ama aşık olduğum, kendisine ruhumda yer açtığım bir kadına hayatımda bir yer açmam, onu hayatımın bir yerine, hayallerimde de olsa, yerleştirmem mümkün olmuyordu. 
Şimdi büyüklere çok manasız geleceğini bildiğim ama bir çocuğu gerçek bir acıyla acıtan o ani aşkı yaşarken; duygu dünyandaki yeri bu kadar açık ve kesin olan birinin hayatındaki yerini bilememenin, ona hayatında bir yer bulamamanın nasıl yakıcı bir sızıya dönüşebileceğini galiba ilk o gece sezdim. 
O gece, o kıza hayatımda bir yer bulamamamın nedeni hayal eksikliğindendi, hayal kuramamıştım. 
Daha sonraları, duygularla hayat arasındaki çatışmaların, yalnızca hayal eksikliğinden kaynaklanmadığını; insanın varlığını oluşturan duygularıyla düşünceleri ve bu ikisini birden kapsayan hayatı arasındaki belirsizliklerin, bunların arasındaki, açılması bazen imkansız olan kapıların tahminimden çok daha fazla olacağını görecektim. 
Okuduğum kitaplardaki kahramanların çoğu da, duygularındaki belirsizliklerden değil, duygularıyla hayatları arasındaki belirsizlikten acı çekiyorlardı. 
Sevdiklerine duygularında ve hayallerinde bir yer bulsalar bile hayatlarında bir yer bulamıyorlardı. 
Sanki duygularımızda çok keskin ışıklarla aydınlanmış, parlak ve canlı duran biri, hayatımızda, sırf parlaklığından dolayı yer bulamıyordu, onu hayatımıza yerleştirmek için birçok ışığın yerini değiştirmemiz, bazı ışıkları söndürmemiz gerekeceğinden karar verirken duralıyorduk. 
Ve soruyorduk kendimize: 
- Onun duygularımdaki yerini biliyorum ama hayatımdaki yeri neresi? 
Bu cevaplandırılması tahmin edilenden daha zor bir soru. 
Çok sevdiğiniz, çok değer verdiğiniz bir insanı hayatınıza almak istediğinizde, onu hakettiği yere yerleştirebilmek için, onun kadar ya da ona yakın değerde bir başka şeyi hayatınızdan çıkarmak zorunda kalırsınız. 
Bir vakitler İngiltere kralı, halktan bir kadına aşık olup da kendine bu soruyu sormak zorunda kaldığında, 'onun yeri hayatımın merkezi' cevabını vererek, sevdiğini hayatına yerleştirebilmek için krallık tacını hayatından çıkartıp atmıştı. 
Ama o kralın yeğeni, aynı soruya amcası kadar güçlü ve açık bir cevap veremedi. 
Hayatından hiçbir şey çıkaramadığından, gerçekten aşık olduğu kadını hayatına alamadı. 
Amca kral, kadınını, yeğen prensin kadınını sevdiğinden daha çok seviyordu diye bir sonuç çıkarmak hemen mümkün mü tam bilemiyorum. 
Ya da prens taca amcasından daha düşkündü demek gerçeği açıklamaya yeter mi, ondan da emin değilim. 
Prens sevdiği kadın için tacı hayatından çıkarmaya karar verse, bu kararla birlikte sadece müstakbel tacını değil büyük bir ihtimalle annesinin mutluluğunu ve güvenini, babasının oğluyla ilgili beslediği hayalleri de hayatından çıkarmak zorunda kalacaktı. 
Belki buna gücü yetmedi, belki annesini mutsuz görmeye dayanamayıp kendi mutluluğundan vazgeçti, ki insanın kendi mutluluğundan bir başkası için vazgeçmesi de tacından vazgeçmek kadar, hatta bazen ondan da zor olabilir. 
Mutluluğundan mı yoksa tacından mı vazgeçen daha büyük bir fedakarlıkta bulundu, buna kim kolayca cevap verebilir. 
Tek bilebileceğimiz, 'duygularımdaki yerini bildiğim bu insanın hayatımdaki yeri neresi' sorusuna cevap vermenin sanıldığından daha güç olduğudur. 
En sıradan insanın bile öylesine karmaşık ve kalabalık bir hayatı vardır ki, o hayatın içinde yeni birisine yer açmak daima birilerini huzursuz edecek, birilerinin canını yakacaktır. 
Bir mutluluk büyük bir ihtimalle bir başkasının mutluluğu karşılığında satın alınacaktır hayattan. 
Bir başkasının mutluluğu pahasına elde edilecek bir mutluluk, bir sızı, bir pişmanlık, bir keder bırakmayacak mıdır sizde, mutluluğunuz, karar verdiğiniz anda başkasının kederiyle yaralanıp eksilmeyecek midir? 
Bir başka insana duygularınızda yer bulmak, ona hayatınızda bir yer bulmaktan daha kolaydır. 
Duygularınız sizindir, saklıdır, kimsenin müdahale edemeyeceği bir biçimde size aittir, oradaki her değişiklik yalnızca sizinle ilgili bir keder ya da sevinç yaratacaktır ama hayatınız başkalarının da içinde dolaştığı, başkalarının da kendine bir yer bulduğu, açıkça görülen, izlenen, müdahale edilebilen, oradaki her değişiklikle başkalarının da yaralanabildiği bir duraktır. 
Hayatınızdaki her kıpırtı birçok insanı da kıpırdatır. 
Kıpırdamadığınızda ise acı çeken siz olursunuz, bir de sizin duygularınızda yer alıp da, hayatınızda yer almayı bekleyen insan. 
Hayatınızdakileri kıpırdatmayıp onları acıdan kurtarırsanız, kendinizi ve sevdiğinizi acıtırsınız, kendinizi ve sevdiğinizi sevindirip hayatınızı yeniden düzenlediğinizde başka birilerini. 
'Duygularımdaki yerini bildiğim insanın hayatımdaki yeri neresi' sorusunu sorduğunuzda, bunu sormak zorunda kaldığınızda, bir acının bir yerde kımıldanmaya başladığını hissedersiniz kaçınılmaz olarak. 
Ben on yaşındayken ismini bilmediğim bir kadına ansızın aşık olup da, onu, adını bilmediğim için hayallerime ve hayatıma alamadığımda ağlamıştım sokaklarda. 
Sonra, adını bildiğim, hayallerime aldığım ama hayatımdaki yeri neresi sorusuna bir cevap bulamadıklarım için ağladım. 
Duygularınızdaki yerini bilirsiniz bir insanın. 
Ama onun hayatınızdaki yerini bilmek... 
Bu zordur. 
Vereceğiniz cevap, bu cevap ne olursa olsun, ıssız ve karanlık bir sokakta ağlayan bir oğlanın çektiği acının nasıl bir şey olduğunu size gösterir.
<end>

<start>
Kıskançlıklarla, kuşkularla, hesaplaşmalarla süren sancılı bir aşkın orta yerindeki bir sevişmeden sonra adam seviştikleri odadan çıktığında başlayan bir hava bombardımanında ev isabet alıyor ve adamın biraz önce geçtiği bölüm çöküyor.
Daha iki dakika önce koynunuzda olan birinin yok olduğunu görüyorsunuz.
O korkunç anda kadın yaşadığı çaresizlik karşısında, aslında pek de inanmadığı Tanrı’ ya sığınıyor.
Dizlerinin üstüne çöküp yalvarıyor.
“İnandır beni” diyor, “o yaşarsa sana inanacağım. Ona bir fırsat tanı. Bırak mutluluğuna sahip olsun. Bunu yap, inanacağım sana.”
Ve Tanrı’yla bir pazarlığa oturup en çok sevdiğini geri alabilmenin karşılığında Tanrı’ya en çok sevdiğini vermeyi öneriyor.
Eğer biraz önce o kapıdan çıkan erkek yeniden o kapıdan sağ olarak dönerse, o erkeği bir daha hiç görmeyeceğine söz veriyor Tanrı’ya.
“İNSANLAR BİRBİRLERİNİ GÖRMEDEN DE SEVEBİLİRLER, değil mi” diyor, “seni hayatlarında bir kere bile görmeden seviyorlar.”
Graham Greene, “Zor Tercih” isimli romanında, erkeğin dönüşünü gören kadının duygularını yalın bir dille anlatıyor.
“O anda Maurice girdi içeri. Yaşıyordu. İşte şimdi onsuz olmanın ıstırabı başlıyor diye düşündüm ve yine kapının ardında ölmüş yatıyor olmasını istedim.'
Kadın, sevdiği erkeğe kavuşmuş ve onu kaybetmişti.
Ve onun yaşadığını gördüğü anda, biraz önceki pazarlığın ağırlığını fark edip, “keşke ölseydi” diyordu.
Bundan sonra, bir insanı görmeden de sevmenin mümkün olup olmadığını öğrenecekti.
Romandan yapılan filmde, “Tanrı’ yı görmeden seven insanların” birbirlerini de görmeden sevip sevemeyeceklerini, iki sevgili unutulması zor cümlelerle tartışıyordu.
- İNSAN SEVDİĞİNİ GÖRMEDİĞİNDE AŞK BİTER Mİ? 
- Düşünsene, Tanrı’ yı bir kez bile görmedik ama onu seviyoruz.
- Ama benimki o tür bir sevgi değil, Sarah.
- Belki de başka bir tür sevgi yok, Maurice.
Aşk, bir insanı Tanrı’ yı sever gibi sevmek mi, onu görmeden ama onu hissederek onun varlığına bağlı kalmak mı? 
Bir dokunuşa, bir bakışa, bir sese, bir işarete muhtaç olmadan, onu besleyecek bir bedene, bir vaade, bir ümide ihtiyaç duymadan, tek başına da sürebilecek kadar güçlü bir sevgi mi aşk? 
‘Sevmeye devam edebilmek için onu görmeliyim’ demeyecek kadar büyük bir iman, büyük bir bağlanma mı? 
Bir ruhun bir başka ruha sarılması ve bu sarılışı bir bedene gerek duymadan da sürdürebilme mi? 
‘Tanrı’yı sevdiğim kadar severim seni’ diyebilmek, böylesine korkunç bir bağlılığa rıza göstermek mi aşk? 
Peygamberler bile Tanrı’ ya bir kere yüzünü göstermesi için yalvarırken, hiç görmeden de ruhunu bir başka ruha adamak mı? 
Hayatın içinde, insanların sevmek için görmeye ihtiyaç duyduğuna şahit oluyoruz; kaybedişler unutuşları da getiriyor; bir bedenin aracılığı olmadan bir ruha bağlılığımızı da çok  sürdüremiyoruz. ’Tanrı’ mız’ olmuyor sevdiğimiz; imanımızı çabuk kaybetmeye, bütün inançsızlar gibi sevgimizin sürmesi için bir kanıt görmek istemeye çok yatkınız.
‘Belki de sevmenin başka türü yoktur’ diyen birilerinin romanların, filmlerin arasında dolaşması ve bizim o insanları hayatta da bulacağımıza dair ümidimiz, bizi aşka doğru çeken.
Böyle bir ümidimiz olduğu için şiirler, romanlar  yazıyor, böyle bir ümidimiz olduğu için şiirler, romanlar okuyoruz.
Neredeyse bütün hayatını kendi inancıyla dövüşerek geçiren Graham Greene’in ‘Tanrı’ yı görmeden seviyorlar, ben de onu görmeden severim’ diyen bir satırı yazması, bize aşkın çekiciliğini yaşatan.
Bu satırı okumak, bunun gerçek olabileceğine inanmak, bu hayali benimsemek, bizim sıradan hayatımızı, bizim yaşadığımızdan daha renkli, daha çekici, daha heyecanlı kılan. 
Hiç rastlamasanız da ‘bir insanı sevmenin bir Tanrı’ yı sevmek gibi bir şey olduğunu’ yazan birinin varlığı, sizi, bunu söyleyebilecek birinin varlığına da inandırır ve o inançtır ki, bence, sizin hayatınıza mana katan.
Aynen, ‘Tanrı’ yı görmeden sevmek’ gibi siz de bir insanın başka bir insanı hiç görmeden sevebileceğine, o insana hiç rastlamadan inandığınızda, romanların size itaat ettiği o kutsal topraklara girmek için, o toprakların sınırlarında içiniz ürpererek dolaşmaya başlarsınız.
Birisi tarafından öyle sevilmek istersiniz.
Ve birisini öyle sevmek.
Ancak o zaman, gerçek bir mümin gibi, çekilecek olan acıları değil, bir tanrısı olan bir kainatta yaşamanın mucizesinin fark edersiniz.
Acı dolu, isyan dolu bir mucize.
‘Keşke inanmasaydım’ dedirtecek, ‘keşke onu böyle sevmeseydim’ dedirtecek bir mucize.
Ama bütün acısına, bütün kederine, bütün yalnızlığına rağmen vazgeçilmeyecek bir mucize.
O mucizeyi görenlerin ondan kolay kolay kopabileceklerini sanmam.
İnsanların bütün nankörlüklerine, alaylarına, hor görmelerine, inanmamalarına karşın tek başına kendi inancıyla yaşayan, kendi inancının yüceliğinde diğer insanların zavallılığını, yetersizliğini, aşksızlığını görüp, onlar için üzülen ve kendi sevgisine sıkı sıkıya tutunan bir ahir zaman peygamberi gibi, başkalarına bomboş gözüken bir çölde, o çölün boş olmadığını hissederek yürürsünüz.
Sizin bu yürüyüşünüz, bir gün bir romanda ya da bir yazıda bir satıra dönüştüğünde, sizinle alay eden nice insanın çorak ve loş hayatına sizin hayatınızdan bir ümit ve ışık sızar.
Büyük bir ödülün ve büyük bir cezanın sahibisinizdir.
Bir insanı bir tanrıyı sever gibi sevebilecek bir güçle ödüllendirilmiş.....
Bir insanı bir tanrıyı sever gibi sevebilecek kadar güçlü olduğunuz için de cezalandırılmışsınızdır.
İnsanlar Tanrı’ yı görmeden seviyorlar.
Ama Tanrı’ ya inananların çoğu, bir insanın bir başka insanı hiç görmeden sevmeyi sürdürebileceğine inanmıyor.
Ben, Tanrı’ yı inanan Graham Greene’ e inanıyorum, ‘bir insan başka bir insanı hiç görmeden de sevmeyi’ sürdürür.
Benim inancımı paylaşanlar, bir gün öyle sevmeyi ve öyle sevilmeyi bekleyecekler, bu inanç, onların içinde kapatıldıkları küçük hayatların sınırlarını yıkıp onları vaat edilmiş hayallere taşıyacak.
Bir gün biri onlara diyecek ki: 
- Belki de başka tür bir sevgi yok, Maurice.
<end>

<start>
'Ben senin herşeyin olacağım' açgözlülüğü, sevdiğin insanı kendi varlığınla sarıp dünyadan kopartarak, yalnızca kendine ait, başkalarının girmeyeceğinden emin olduğun bir kapalı bahçe haline getirme arzusunun boğuculuğu... Oysa tersine bir yolculuk var gibi. Hiçbir şeyi olmamaktan başlarsan, o geniş özgürlük meralarından 'herşeyi olmaya' ulaşabiliyorsun. Herşeyi olmaktan başlarsan, kısa zamanda gideceğin yer 'hiçbir şeyi' olmamak oluyor. 
Hafızamızın bizden bağımsız bir hayat sürdürdüğünden şüpheleniyorum bazen, kaybolduğunu sandığımız nice anı, nice çehre, söz, cümle, yazı, kendi derinliğiyle bulanıklaşmış kanalların içinde varlıklarını sürdürerek yüzüp duruyor; sonra birden, neredeyse ilk günkü kadar taze ve parlak olarak beliriveriyorlar, o zamana kadar niye saklanmışlardı ve o gün ortaya niye çıktılar, bunu hiç bilemiyoruz.
Geçenlerde, her mevsimden kendinde bir şeyler taşıyan kararsız bir sabah vakti, beyaz yelkenler gibi şişen bulutlarla çocuksu bir güneşin yaşadığı saklambaçın bir yağmura mı yoksa ılık bir güne mi döneceğini kestirmeye çalışarak, uzaktan kremalı bir pasta gibi gözüken uçuk sarıya boyanmış konağa yaklaşırken, Goethe'nin Frau von Stein'a yazdığı bir ayrılık mektubundan bir satır, görünürde kendisini çağıran hiç kimse olmadığı halde çıkıp geliverdi. 'Biz birbirimizin hiçbir şeyi olmayacaktık ama herşeyi olduk' diye yazmıştı Alman şiirinin Zeus'u.
'Biz birbirimizin hiçbir şeyi olmayacaktık...'
Bu kısa mektubun tümünü okumak için duyduğum ani istekle hemen eve dönüp 'Goethe'nin Mektupları'nı çıkardım.
Kendisinden yedi yaş daha büyük olan, evli ve dört çocuk sahibi soylu kadına bu mektubu yazdığında Goethe yirmi yedi yaşındaydı, bütün hayatını geçireceği ve 'Ben Weimar'lı bir dünya vatandaşıyım' diyeceği Weimar'a geleli henüz bir yıl olmuştu.
Daha o yaşında, çok az yazara nasip olmuş olağanüstü bir şöhretin tadını çıkarıyordu, yirmi altı yaşındayken yazdığı 'Genç Werther'in Acıları' yalnızca Almanya'da değil bütün Avrupa'da büyük ilgi görmüş, kıtanın hemen hemen her yanında gençler Werther gibi giyinip Werther gibi konuşmaya, Werther gibi ölmeye başlamışlardı. Sokaklarda, Werther'in kitapta anlatılan kıyafetine bürünmüş, altın düğmeli mavi frak, sarı pantolon, fırfırlı pantolon, fırfırlı beyaz gömlek giymiş binlerce genç dolaşıyordu.
Goethe'nin bu kitabında, çok yakın bir arkadaşının sevgilisi olan Charlotte Buff'a duyduğu aşkı ve bu imkânsız aşk nedeniyle çektiği acıları çok içten anlattığı için gençleri bu kadar etkilediği söyleniyordu.
Sonunda çareyi tutkuyla sevdiği kadının yanından kaçmakta ve duygularını yazıp kurtulmakta bulmuştu.
O büyük aşkın ertesinde rastlamıştı bir başka Charlotte'a.
Charlotte von Stein zarafeti ve etkileyici kültürüyle bağlamıştı genç yazarı kendisine.
Zor bir ilişkileri vardı.
Sık sık yaptıkları kavgalardan birinde Goethe işte o mektubu yazmıştı.
'Neden sana acı çektiriyorum sevgilim? Neden hep, ya sana acı çektirmek ya da kendi kendimi aldatmakla geçiyor günler. Biz birbirimizin hiçbir şeyi olmayacaktık ama herşeyi olduk... Seni artık görmeyeceğim. Yıldızları nasıl seyrediyorsam, bundan böyle sana da öyle bakacağım demek.'
İnsana ait bütün duyguları şiirlerinde ve yazılarında anlatan Goethe, sanki anlattıklarını daha iyi bilebilsin diye tanrının kendisine bağışladığı bütün çelişkileri ruhunda barındıran bir yazardı ve elbette ki bir aşk ilişkisini tek bir mektupla bitirebilecek birisi değildi.
İlişkileri, Goethe çok daha genç ama çok daha basit bir kıza aşık olup onunla evlenene ve von Stein'ı 'Cenazemi onun evinin önünden geçirmeyin' dedirtecek ölçüde kızdırana kadar uzun yıllar sürdü.i
'Birbirlerinin hiçbir şeyi olmayacakken herşeyi olmaya' devam ettiler.
Hem çok sevdiği hem çok beğendiği biriyle 'onun hiçbir şeyi olmamak' üzere yola çıkıp onun herşeyi olmaya varmak, kabul etmeli ki, insanın ilgisini çeken bir macera.
Hele bunun 'birbirlerinin herşeyi olmak için yola çıkıp birbirlerinin hiçbir şeyi olan' insanların çoğunlukta bulunduğu bir dünyada yaşandığını düşünürseniz, daha baştan 'birbirinin hiçbir şeyi olmamaya' karar vermenin sihrinin etkisinden pek kurtulamazsınız.
'Sen benim hiçbir şeyim olmayacaksın ve ben senin hiçbir şeyin olmayacağım' deyişteki korkunç vazgeçiş, hep biraz uzakta kalıp, aradaki bağın, kararlarla, sözlerle, açıklamalarla, nikâh kağıtlarına atılan imzalarla, birbirinin sahibi olabilmek için duyulan isteklerle değil de yalnızca karşısındakine hissedilen sevgiyle sürebileceğine olan muhteşem inanç, bir aşkı bir buçuk asır sonra da hatırlanır kılıyor elbet.
'Ben senin herşeyin olacağım' açgözlülüğü, sevdiğin insanı kendi varlığınla sarıp dünyadan kopartarak, yalnızca kendine ait, başkalarının girmeyeceğinden emin olduğun bir kapalı bahçe haline getirme arzusunun boğuculuğu; kimse kimsenin 'herşeyi olamayacağından' sonunda insanı sıkıntıyla bunaltarak, karşısındakinin 'hiçbir şeyi olmama' isteğine sürüklüyor herhalde.
Tersine bir yolculuk varmış gibi gözüküyor.
Hiçbir şeyi olmamaktan başlarsan, o geniş özgürlük meralarından 'herşeyi olmaya' ulaşabiliyorsun.
Herşeyi olmaktan başlarsan, kısa zamanda gideceğin yer 'hiçbir şeyi' olmamak oluyor.
Hiçbir şeyden başlayan macera artarak, çoğalarak, genişleyerek büyüyor.
Herşeyden başlayan ise sürekli eksilmeye, azalmaya, sonunda yok olmaya mahkum gözüküyor.
'Birbirlerinin herşeyi olmak' gelip bir sınıra dayanmanın, her türlü hareketten, kıpırtıdan yoksun iki kişilik bir hapishanenin temellerini atmanın parolasına dönüyor.
Sanırım, yeryüzünde birbirini seven hiç kimse 'birbirinin hiçbir şeyi' ya da 'birbirinin herşeyi' olmayı becerememiştir, ikisi de imkânsızdır çünkü.
Birbirinizi seviyorsanız 'birbirinizin hiçbir şeyi' olarak kalamazsınız, sevgi hareket eder, yürümek, ilerlemek, 'herşeyi olmaya' doğru gitmek ister, sonunda 'herşeyi olursanız, ' ondan sonrası bir ayrılık mektubudur ya da daha fenası, bir sıkıntı ve kaçış.
Ama yine de bu uzun yürüyüşte unutulmayacak epeyce haz ve acı derlersiniz.
Herşeyi olma arzusu ise, daha sevgi başlarken onun yürüyeceği yolları keseceğinden, sıkıntı, yaşanabilecek birçok haz daha yaşanmadan gelir, vurur sizi. Goethe 'hiçbir şeyi olmamayı' ve 'herşeyi olmayı' daha yirmi yedi yaşında keşfetmiştir; daha sonra bütün hayatı aşkta ve edebiyatta hep bu iki şeyi keşfederek geçti.
Yirmi altısında parlak bir şöhretle taçlanırken kırkında onu derinden yaralayan büyük bir başarısızlığı, okuyucularının kendisini terkedişini, sekseninde ise gelmiş geçmiş en büyük şair ilan edilişini gördü.
Yirmi yedisinde sevdiği kadının 'hiçbir şeyi' olmamayı isterken, yetmiş dördünde, karısı öldükten sonra, aşık olduğu ondokuz yaşındaki bir kızın 'herşeyi' olmayı isteyerek evlenme teklif edip reddedildi.
'Biz birbirimizin hiçbir şeyiydik' diyen serazat çocuk, 'herşeyi olmak' istediği kadın tarafından reddedildiği için arabasında ağlayarak evine dönen adamın acısını da yaşadı.
Yazarken 'herşeyi' bilen bir yazardı, yaşarken 'hiçbir şey' ona mutluluğun nasıl ele geçirilebileceğini öğretemedi.
Hiçbir şey ve herşey, hepimiz gibi onun da hayatını altüst etti.
<end>

<start>
...Br insanı bir başka insana kuvvetle bağlayan bağ nedir? İbrişim görünümlü çelik bir yumak gibi insanı ilk  bakışta görüp anlayabilirmiyiz
...Neye bağlandığımızı biliyormuyduk
bize birisine niye bağlandığımızı sorduklarında, 'çünkü güzel' diyorduk, 'yakışıklı, zeki, güçlü, yetenekli'; bir insanın sevilmesi için geçerli olduğunu kabul ettiğimiz nedenleri sıralıyorduk.
Ama belkidegüçsüzlüklere, zayıflıklara, çarpıklıklara bağlanıyorduk.
Biz 'bağlanmayı' hep zirvelere doğru bir uçuş olarak anlatmaya çalışırken belki de bağlılık, ölümün, deliliğin, kuşkunun, bencilliğin, bozulmanın karanlık uçurumlarına doğru bir kendini bırakıştı.
Bağlandıklarımızda, her zaman başkalarının görmediği bir 'acınacak' yan bulmuyor muyduk, bize en çok acı çektirenlere bile daima bizde şefkat uyandıracak bir kırılganlığı görmüyormuyduk? 
Bağlandığımız insanlar, başkalarına ne kadar güçlü, akıllı, güzel, yetenekli görünürlerse görünsünler, biz onların başlarına saflıklarından, çocukluklarından, güçsüzlüklerinden dolayı kötü bir şey geleceğinden tedirgin olup onları korumaya çalışmıyor muyduk? 
Bir insana bağlanmak bizi ne kadar zayıf ve çaresiz kılarsa kılsın
canımızı ne kadar yakarsa yaksın, biz genede bağlandığımız insana kendimizinkinden daha zayıf ve çaresiz bir yan sezmiyormuyduk? 
Genellikle bu sezdiklerimiz doğru değil miydi? 
Sanırım kuvvetli bağları, bağlandıklarımızdaki büyük zayıflıklar güçlendiriyor.
Büyük aşkların, büyük bağlılıkların içinde daima biraz acımada bulunuyor, bizi üzdüklerinde, bize ihanet ettiklerinde bile bu yaptıklarının onların zayıflığından kaynaklandığını düşünüp içinde çırpndığımız derin kedere rağmen onlar için endişe ediyoruz.kendimize dahi açıklamadan onların öleceğinden yalnız kalacağından hastalanacağından bizi çeken o karanlık zayıflıklarının içinde bizsiz yok olacaklarından korkuyoruz.
Başkaları onların en parlak yablarını görürken biz en karanlık yanlarını görüyoruz.
 O parıltıyla, o zifiri karanlığın birlikte oluşturduğu tuhaf girdap çekiyor bizi içine; PARILTILARINA GELİYOR YALNIZLIKLARINDA KAYBOLUYORUZ.
...Birine bağlanmadan önce'bağlandığımda
acı çekermiyim' diye korkarken
bağlandıktan sonra 'acaba o acı çekecek mi'diye korkmaya başlarız; kendi acılarımız bize tahamül edilebilir gözükürken, kendimiz her acıya dayanabilecek gibi hissederken onların hiçbir acıyı taşıyamayacaklarından kendi acılarının altında ezileceklerinden çekiniriz.
...Bir insan bir insana neden bağlanır? 
Niye bağlandığımızı kendimiz bilirmiyiz? 
Akıllı nedenler buluruz duygularımıza, ama asıl neden aklın sızmadığı kutuluklarda gizlidir.
O gizli kutuluklarda ki zayıflıklar niye çeker bizi? 
kendi zayıflığımızdan mı? yoksa bağlanan, kendi bağlandığından daha sağlam mı görür, kendi çektiklerine bağlandığı insanın dayanamayacağına mı inanır; bağlanmak bir güçsüzlük gibi görünürken acaba bağlanan kendi gücünü mü hisseder bu bağlılıkta? 
Güzel güçlü bir zayıflık Karanlığı  ışıklı bir siyahlıktan oluşan bir uçurum gibi çeker bizi, bir kere eğilip baktıktan sonra gözlerinizi almak kolay değildir.
Karanlıklara bağlanırız ama parlak ve alevli olanlara.
böylesine parlak karanlıklar ise ancak ölümde, derinlikte, ihanette, yalnızlıkta bulunur.
Ve başkaları onların parlaklığına hayranolurken biz karanlığa acır ve esir düşeriz.
Onun için bağlanmak ayrırır bizi diğer insanlardan.
diğerlerinin meyveleri toplayıp yediği bir bahçede, o meyvelerin bozulmasından elde edilmiş lezzetli ve yakıcı  içkileri içmenin sarhoşluğuna, o içkiyi keşfetmiş olmanın ve kalabalıklardan ayrılmanın hazzıyla bırakırız kendimizi.
'niye bağlanırız bir insana' diye sorulduğunda' içkileri meyvelerden çok sevdiğimiz için'deriz.
<end>

<start>
Uzun zamandır yüreğim bir kuytuda
Uzun zamandır suskunluğum sorguda
Kilitlendim karmaşık bir duyguda
Her geçen gün biraz daha eksiliyorum
Vakit gül mevsimidir şimdi
Geceler hanımeli kokar
Bütün isyanlar benimdir
Hasretin zincirler kırar
Vakit gül mevsimidir şimdi
Gül yapraklarına benzer sabahlar
Yağmurlar zamansız dindi
Yasaklarıma benzer günahlar
<end>

<start>
Nasıl bakıyor sizin gözleriniz? 
Kilitli bir kapı gibi mi, hiçbir ışık sızdırmayan? Karanlık ve kapalı mı? 
Hiç merak ettiniz mi, nasıl bakıyor sizin gözleriniz...
Oğlu kaybolmuş bir anneyi gördüğünüzde, gözleriniz nasıl bakıyor? 
Bir zengin gördüğünde gözleriniz nasıl bakıyor? 
Bir general gördüğünde...
Çocukları yerlerde sürüyen polislere nasıl bakıyor? 
Ya kocasını arayan bir kadının kederli gözlerine nasıl bakıyor gözleriniz? 
Ağaçlara nasıl bakıyor? 
Denize, bulutlara, çiçeklere...
Martılara...
Çocuklarınıza nasıl bakıyor gözleriniz? 
Gözleriniz nasıl bakıyor, hiç merak ettiniz mi? 
Kilitli bir kapı gibi mi, hiç ışık sızdırmayan? 
Korkuyla mı, elemle mi, çaresizlikle mi, sevgiyle mi, acıyla mı, sevinçle mi? ...
Nasıl bakıyor gözleriniz? 
Ne görüyorsunuz kendi bakışlarınızda? 
Size yalan söyleyenlere nasıl bakıyor gözleriniz...
Sizi korkutanlara...
Size saldıranlara...
Cellatlara nasıl bakıyor gözleriniz? 
Uçurtmalara, sandallara, faytonlara, havai fişeklere...
Otobüslere, arabalara...
Denize nasıl bakıyor gözleriniz? 
Dağlara nasıl bakıyor? 
Çöplükten ekmek toplayan bebeklere...
Banka kapılarında sıra bekleyen yaşlılara...
Sahipsiz hastalara...
Bir mahkum arabasının dar ve demirli penceresinden el sallayan genç kızlara...
Gözleriniz nasıl bakıyor? 
Hiç merak ettiniz mi? 
Baktınız mı hiç kendi gözlerinize? 
Kilitli bir kapı gibi mi, hiç ışık sızdırmayan...
Çıplak kadınlara nasıl bakıyor gözleriniz? 
Sevişenlere nasıl bakıyor, öpüşenlere...
Vurulmuş bedenlere nasıl bakıyor? 
Parlak kravatlara, şık tayyörlere, rüzgarlı eşarplara nasıl bakıyor? 
Nasıl bakıyor gözleriniz, gözlerinize hiç baktınız mı? 
Ne var sizin gözlerinizde, elem mi, keder mi, çaresizlik mi, korku mu, sevinç mi, ümit mi, bezginlik mi? 
Kilitli bir kapı gibi mi yoksa? 
Şehir ışıklarına nasıl bakıyor gözleriniz? 
Bulutlara, doğan güne, akşam kızılına...
Silahlara nasıl bakıyor gözleriniz? 
Üstünüze tutulan silahlara...
Kelepçelere, hapishanelere, darağaçlarına...
Sokak çocuklarına...
'Hakkımı istiyorum' diye bağıran o ihtiyara...
'Yalnız değilsin kızım' diye hapishaneye giden kızının ardından hıçkıran anaya...
'Nerede benim kocam' diye soran yaşlı kadına...
Sizi korkutan eski generallere nasıl bakıyor gözleriniz? 
Dünyaya, hayata, dostlara ve düşmanlara...
Nasıl bakıyor sizin gözleriniz? 
Kilitli bir kapı gibi mi, hiç ışık sızdırmayan? 
Gözleriniz, bir aynada gözlerinize değdiğinde, nasıl bakıyor? 
Utançla mı, ıstırapla mı, korkuyla mı? 
Sizin gözleriniz nasıl bakıyor, hiç merak ettiniz mi? 
Nasıl bakıyor o gözleriniz şu yaşadığınız hayata?
<end>

<start>
Acı, ağulu dikenler gibi ruhuna dolandığında, öfke kızıl bir küheylan gibi koşturduğunda, keder yaşlı bir ağaç gibi üstüne yıkıldığında, duracaksın, 
durup gümüş bir su gibi akan sabahın tazeliğine bakacaksın, 
sana iki yüz yıl önceden haberler taşıyan alaycı kargaların sesini dinleyeceksin, 
çiçeklerini koklayıp derin bir soluk alacaksın. 
Ölüm seni kuşattığında, tam da o sırada, hayatı düşüneceksin.. 
Acıyı, öfkeyi, kederi ulu bir gölgeliğe yatıracaksın bir zaman, 'dinlenin biraz' diyeceksin. 
Bir inci avcısı gibi, ta derinlere dalıp tek tek bütün istiridyeleri açarak, bir sevinç arayacaksın. 
Hayaller kuracaksın. 
Hatıralarını bir daha gözden geçireceksin. 
Sevdiklerini düşüneceksin ve seni sevenleri. 
Özlediklerini düşüneceksin ve seni özleyenleri. 
Teninde iz bırakanları ve senin izini taşıyan tenleri. 
Seni şakalarıyla güldürenleri ve senin şakalarına gülenleri. 
Sevinçlerini, hayallerini, hatıralarını, sevdalarını, sevişmelerini, 
özlemlerini, şakalarını bir bir yerleştireceksin içine, hayat denilen mucizenin sana verdiği armağanları sıkıca kucaklayacaksın. 
Ölüm her yandan üstüne saldırıp seni kuşattığında, tam da o zaman hayatı düşüneceksin. 
Güzel bir haber gelecek belki yarın sabah. 
Belki bir mektup alacaksın. 
Sana gülümsemesini istediğin biri gülümseyecek belki sana. 
Serüvenci gemiciler gibi meçhul denizlerde kaybolduğunda, 
tam da o zaman karanın bir gün görüneceğini düşüneceksin. 
Gözcünün kara göründü diye bağırdığını hayal edeceksin. 
Kara hiç görünmese bile, hiç olmazsa neyi aradığını ve neyi kaybettiğini bileceksin, çektiğin onca fırtınanın, varmayı umduğun hedefle mana kazandığını anlayacaksın. 
Her şeyi kaybetsen de hayallerini kaybetmeyeceksin. 
Neyi aradığını hiç unutmayacaksın. 
Sevinçlerini ne kadar hatırlarsan, acının derinliğini o kadar kavrayacaksın. 
Yaşadığın ve yaşayabileceğin güzel şeyleri ne kadar çok düşünürsen öfken o kadar keskinleşecek. 
Karanlık inerken ışığa daha dikkatli bakacaksın. 
Geleceğinle arana dibinde canavarların dolaştığı bir uçurum koyduklarında, nasıl biteceğini bilmediğin atlayışını yapmadan önce, geçmişine, sevinçlerine, hayallerine yaslanıp güç alacaksın. 
Sevdiğin türküyü mırıldanmaktan hiç vazgeçmeyeceksin. 
Bir çiçek iliştireceksin yakana. 
Ölüm seni kuşattığında, tam da o zaman, hayatı düşüneceksin. 
En azgın, en ihtiraslı sevişmelerini... 
En çılgın hayallerini... 
En çağıltılı kahkahalarını... 
Belli olmaz, belki yarın sabah bir haber alacaksın. 
Acı, ağulu dikenler gibi ruhuna dolandığında, öfke kızıl bir küheylan gibi koşturduğunda, keder yaşlı bir ağaç gibi üstüne yıkıldığında, duracaksın, 
durup gümüş bir su gibi akan sabahın tazeliğine bakacaksın, sana iki yüzyıl önceden haberler taşıyan alaycı kargaların sesini dinleyeceksin, çiçeklerini koklayıp derin bir soluk alacaksın. 
Ölüm seni kuşattığında, tam da o sırada, hayatı düşüneceksin. 
Acıyı, öfkeyi, kederi ulu bir gölgeliğe yatıracaksın bir zaman, 
'dinlenin biraz' diyeceksin. 
Onları şefkatle dinlendireceksin. 
Çünkü onlara yine ihtiyacın olacak.
<end>

<start>
Bir kadın 'ben üşüyorum' dediğinde, bunun cevabının 'üstüne bir şey al,' 'istersen bir taksiye binelim,' 'eve geldik zaten' türünden bir söz olmadığını, 'üşüyorum' dediğinde kadının 'bana sarılsana' demek istediğini ve ona sarılmak gerektiğini öğrenmek epey zamanımı aldı. Sanırım binlerce yıl boyunca isteklerini açıkça söylemelerine izin verilmediği için 'gizli bir dil' geliştirmek zorunda kalan kadınlar, bu kadar basit bir şeyin erkekler tarafından niye anlaşılamadığını, niye 'emeceklerine üflediklerini' hiç anlayamazlar. Erkeklerin, bakkal dükkanının arka tarafındaki salak küçük oğlana benzediğini düşünürler: 'Anlayışsız ve beceriksiz salaklar.'
Ben ne zaman bu konuyu düşünsem aklıma hep Amarcord filmindeki o sahne gelir.
Koca memeli bakkal kadın, köyün ufak oğlanlarından birini bakkal dükkanının arka tarafına çeker.
Hayatında hiç çıplak kadın görmemiş oğlanın meraktan ve heyecandan faltaşı gibi açılmış gözleri önünde o inanılmaz büyüklükteki memelerini çıkartır.
Kendisine bakan küçük oğlanın ağzına verir memelerinden birini.
Ve öfkeyle azarlar sonra oğlanı.
- Üflemeyeceksin salak, emeceksin.
Kadınlarla erkeklerin konuşmalarının bir yerinde hep, 'üflemeyeceksin salak, emeceksin' tuhaflığının yaşandığını düşünürüm.
Kadınların bir şey söylediklerinde aslında başka bir şey söylemek istemiş olabileceklerini kendim mi farkettim yoksa bunu bana bazen usulca bazen sabırsızca sözleriyle kadınlar mı öğretti şimdi tam çıkartamıyorum.
Ama bir kadın 'ben üşüyorum' dediğinde, bunun cevabının, 'üstüne bir şey al,' 'istersen bir taksiye binelim,' 'eve geldik zaten' türünden bir söz olmadığını, 'üşüyorum' dediğinde kadının 'bana sarılsana' demek istediğini ve ona sarılmak gerektiğini öğrenmek epey zamanımı aldı.
Sanırım binlerce yıl boyunca isteklerini açıkça söylemelerine izin verilmediği için 'gizli bir dil' geliştirmek zorunda kalan kadınlar, bu kadar basit bir şeyin erkekler tarafından niye anlaşılamadığını, niye 'emeceklerine üflediklerini' hiç anlayamazlar.
Erkeklerin, bakkal dükkanının arka tarafındaki salak küçük oğlana benzediğini düşünürler:
'Anlayışsız ve beceriksiz salaklar.'
Sevgi ve şefkat eksikliğine hiç tahammül edemeyen, bunların 'açıkça' söylenerek elde edilmesinin ise elde edilenin değerini düşüreceğine inanan kadınların niye isteklerini düpedüz söylemedikleri ise erkekler için hep bir sırdır.
Duygularını göstermenin kadınlara özgü bir davranış olduğunu sanan erkekler, açıkça sevgilerini ve şefkatlerini göstermekten hep utanırlar.
Farkında olmadan, onlar, bu duyguların gösterileceği tek yerin yatak odası olduğuna inandıklarından, kalabalıkların içinde sevgi ve şefkat gösterdiklerinde, herkesin seyrettiği bir yerde sevişiyorlarmış hissine kapılıp tedirgin olurlar.
Erkekler için duygular, kapalı yerlerde yaşanması gereken 'mahrem' şeylerdir, kadınlar ise bunu hayatın her anında yaşanması gereken bir şey olduğunu düşünürler.
Hemen hemen hepsi gizli bir 'derebeyi' olan erkekler, kadınların her isteğinde, her talebinde bir isyan, bir başkaldırı hatta bir hakaret görürler.
Erkeklerin bekledikleri, kadınların 'üşümeleri' ya da 'acıkmaları' değil, erkeğin yanında soğuğu ve açlığı hissetmeyecek kadar kendinden geçmiş bir aşka kapılmaları ve bu aşkı taleplerini dile getirmeyerek göstermeleridir.
Galiba o yüzden, erkeğin biraz kadınsılaştığı ve duygularını alabildiğine özgür bıraktığı aşkın ilk günleri geçtikten ve erkek yeniden erkekliğine döndüğünde, kadınlar 'üşümeye' başlarlar.
'Benim uykum geldi' dediğinde erkeğin onla beraber yatmamasını, perhize başladığı sırada aniden bir hoşluk yapma isteği duyan erkeğin ona sevdiği yemekleri almasını 'düşmanca' bulmaya koyulurlar.
Artık erkeğin her davranışı ince eleklerden geçirilip, onun sözlerinde ve davranışlarında 'sevgisizlik' işaretleri tek tek saptanır.
Ve o gizli dil daha sık ortaya çıkar.
Kendilerinden yakınırlar önce, 'çok şişmanladım,' 'çok yaşlandım,' 'çok çirkinleştim,' bunları söyledikten sonra erkeklerin ne söyleyeceklerine, ne yapacaklarına bakarlar.
Kendilerine büyük bir ilgi eksikliği olarak gözüken o anlayışsızlıkların, artık eskisi kadar beğenilmemelerinden ya da sevilmemelerinden mi kaynaklandığını anlamaya uğraşırlar.
Baştan savma verilecek her cevap, bakkal kadının öfkeli tepkisini hakeder.
- Üflemeyeceksin salak, emeceksin.
Ama erkekler bu durumlarda genellikle üflerler.
- Yoo, hiç de şişmanlamadın, iyisin, biraz kilo aldın belki ama önemli değil.
Bu yakınmalar onlara manasız ve çocukça gelir çünkü.
Kadınlar ise sinirlenmeye başlarlar.
- Sen beni eskisi kadar sevmiyorsun.
Bunun cevabı elbette, 'nerden çıkardın bunu, tabii ki seviyorum' değil, sıkı bir sarılış ve iyi bir öpüşmedir.
Bir şeylerin yanlış gitmeye başladığını gören erkek ise, güzel bir hediye almanın ya da daha kestirmesi 'biraz para vermenin' zamanı geldiğini düşünür.
Onun için sorunun tedavisi öpüşmede değil paradadır.
Kabul etmeli ki, kendi değerini, gizliden gizliye kendine verilen parayla ölçmeye yatkın kadın için yapılacak 'fedakârlığın' miktarı bir zaman işe yarar, kadın, 'salağın' duygularını böyle ifade etmeye çalıştığını anlar.
Erkek ise, o düz vahşeti ve insafsızlığı ile 'ağlıyorsa biraz para ver,' çözümlemesini benimser.
Ama hediyelere ve paralara çabuk alışılır, sarılışların ve öpüşmelerin özlemi yeniden başlar.
Kadın 'üşür.'
Son bir iki deneme daha yapar, bazen güzelliği ve cinselliğiyle, bazen sinirli çıkışmalarıyla, erkeğe 'üşüdüğünde ona sarılınması gerektiğini' bir daha öğretmeye uğraşır.
Ama erkek hâlâ, emeceğine üflüyorsa, o tehlikeli sapak yaklaştı demektir.
Ya kadın kadere rıza gösterip teselliyi hediyelerde, parada, çocuklarında, kendisine sağlanan güvende aramaya razı olur ve arada sırada tutan 'ben çok yalnızım' yakınmaları ve ağlama nöbetleriyle hayatını sürdürür ya da 'üşümeye' fazla dayanamayıp, 'sarılmasını bilen' biri var mı diye etrafa bakınmaya koyulur.
'Sarılmasını bilenler' bu sapaktaki kadınları keskinleşmiş radarlarıyla hemen bulurlar.
Bir vakit işler iyi gider.
Ama sarılmasını bilenler de bir süre sonra kaçınılmaz erkekliklerine geri dönüp, üşüyen kadına, üstüne bir hırka almasını söylerler.
Ve, bu, hem acıklı hem eğlenceli süreci başlatan ilk uyarı da, her kadının kendi özel lisanında hemen söylenir.
- Üflemeyeceksin salak, emeceksin.
<end>

<start>
Andre Gide, Dar Kapı isimli kitabında, yaşanılanın değil yaşanılmayanın hikayesini anlatır; birbirlerini seven iki insanın bir türlü bir araya gelememesinin hikayesidir bu kitap. Ve birleşememelerinin nedeni, başkalarından ziyade kendileridir, kendi inançları, kendi korkuları önler onların aşklarının ifade edilmesini. Koca bir hayatı, istediklerini yapamayarak geçirir kitabın kahramanları.
Yaşamak istediklerimizle yaşayabildiklerimiz arasında ortaya çıkan büyük uçurumun esas sorumlusunun aslında kendimiz olduğunu anlatır kitap. 
Bütün kitap boyunca okuyucu hep aynı isyanı hisseder, söyleyin artık, birleşin artık neden duygularınızı gizliyorsunuz, diye bağırmak ister. Ama, kitabın kahramanları, kendi yarattıkları o 'dar kapıdan' geçemezler bir türlü, orada sıkışıp kalırlar. 
Herkesin hayatı, dar kapılarla çevrilmiştir aslında.
Rahatlıkla geçip feraha ulaşacağımız birçok kapıyı, kendi inançlarımız, korkularımız, endişelerimizle daraltıp kendimizi kendimize tutsak ettiğimizi çok geç farkederiz. 
Yaptıklarımızdan ziyade yapamadıklarımızdan daha çok pişman olmamızın gizli nedeni de budur zaten, yaptıklarımızın sonuçları kötü çıksa da, çıkan sonuçlarda bizimle birlikte başkaları da sorumludur, başka birilerinin iradesi işin içine girmiştir, pişmanlığımızı ve öfkemizi başkalarının üstüne yıkabilir, pişmanlıktan kendi payımıza düşeni azaltabiliriz.
Ama yapmadıklarımızdan duyduğumuz pişmanlıkların bizden başka sorumlusu yoktur, bizden başka bir suçlu bulamayız, o pişmanlığı tek başımıza sahiplenmek zorunda kalırız.
Kendi geçmişimizden geleceğimize uzanan yolda karşımıza çıkan dar kapıları neden aşamayız, neden takılır kalırız oralarda, nedir bizi durduran, nedir bizi gelecek pişmanlıklara hazırlayan. 
Neden bir türlü istediğimiz gibi yaşayamayız? 
Neden ıslak bir kil parçası gibi elimizde duran hayatımızı şekillendirirken, bir yerinde takılır ve onu istemediğimiz bir biçimde şekillendiririz, kendi isteklerimizden daha önemli ne olabilir? 
Korkularımız tabii.
Gide'nin romanındaki kahramanlar gibi Tanrı'dan korkabiliriz. 
Çekeceğimiz acıdan korkabiliriz. 
Ya da Benjamin Costant'ın 'Adolphe' romanında anlattığı gibi başkalarının acı çekmesinden korkarız. 
Constant, kendi hayatından esinlenerek yazdığı romanında, kendinden daha yaşlı bir kadınla birlikte olan genç bir erkeğin o kadını neden bırakamadığını anlatır. 
Kadının duyacağı acıyı düşünmek, erkeği hareketsiz kılar, bu çaresizliğine öfkelenip kızsa da bunun üstesinden gelemez. 
Adolphe, ne zaman yeni bir hayata hazırlansa, yaşlı sevgilisinin gözyaşları engeller onu. 
Aynı çaresizliği Daudet'in 'Sara' isimli kitabında da görürüz. 
Orada da romanın kahramanı bir türlü kendini geçmiş bağlarından kurtarıp yeni bir hayat kuramaz. 
Bütün bunlar, insanın kendi hayatını belirlemekte sandığı kadar özgür olmadığını gösterir. 
Üstelik özgürlüğü kısıtlayan, kendi dışımızdaki dünya değildir. 
Hayatımızı değiştirmemizi engelleyen polisler, hakimler, savcılar, ordular, yasaklar değildir; yasak kendi içimizdedir, kendi korkularımızdadır, kendi geçmişimizdedir. 
Yaşadığımız her gün kendimize biraz daha tutsak oluruz, yaşanan her gün hayatımıza bağlanan zincirlere bir halka daha ekler ve biz yaşadığımız her gün o zincirlerden kurtulmakta biraz daha zorlanırız. 
Yaşamak istediğimizi yaşamamamızın nedeni, yalnızca o isteğin yeterince güçlü olmadığı söylenerek açıklanabilir mi? 
İsteğin güçsüzlüğü değildir her zaman asıl neden. 
Yeni bir hayata başlarken, dar kapıları kırıp geçerken, arkamızda bırakacağımız acıların, uzun selvileri olan bir eski mezarlık gibi gölgesini geleceğin üzerine sereceğini hissederiz. Gelecek, temiz ve aydınlık bir yaz sabahı gibi aydınlık başlamayacak, aksine geçmişle lekelenmiş bir halde başlayacaktır. 
En çok o gölge korkutur bizi. 
Yaşamak istediğimizin de gölgelenmesinden endişe ederiz. 
Çılgınca yaşamak istediğimiz yeni günlerin, bize geçmişle gölgelenmiş olarak gelmesi düşüncesine tahammül edemeyiz. 
Korkaklığımız, biraz da geleceği kurtarmak endişesindendir. 
Geçmişten gelen gölgelerle soluklaşan bir gelecek mi yaşamalı, yoka hiç yaşanmayan, yaşanmadığı için de gölgelenmeyen, yaşanmamış ışıklı bir hayal olarak mı saklamalı isteklerimizi. 
Dar Kapı'da olduğu gibi sevdiğimizle yaşayacaklarımızı bir günahın gölgesinden mi esirgemeli, Adolphe'da olduğu gibi bir başkasının ruhumuza sinen acısından mı sakınmalı, Sara'da olduğu gibi vicdanımızı damla damla lekeleyen gözyaşlarından mı kurtarmalı? 
Yaşanan ilk aşkla birlikte, geleceğe düşen gölgeler de uzamaya başlar. 
Geçmiş olduğu sürece gelecek gölgeli olacak. 
Yaz sabahlarının temiz ve gölgesiz aydınlığı kalmayacak geleceğimizde. 
Geçmişin gölgelerini taşıyan bir gelecek mi, gölgesiz, dokunulmamış ve yaşanılmamış bir hayal mi bizi daha mutlu eder? 
Ne Gide, ne Costant, ne Daudet buna bir cevap vermiyorlar.
Anlattıkları, yaşayamamanın acısı yalnızca. 
Yaşamamak, kendini kendi geçmişinin gölgesinden kurtaramamak acılı bir tortu gibi birikiyor onların kahramanlarının içinde, isyan krizlerine tutulsalar da kendilerine yeni bir hayat yaratamıyorlar. 
Dar kapılardan geçemiyorlar. 
Çünkü yaşadıkça kalabalıklaşıyoruz. 
Gide'nin kahramanlarının hiçbir kapıdan sığmayan günah korkuları var eteklerinde.
Costant'ın kahramanının yaşlı sevgilisinin acıları var kolunda.
Sara'nın kahramanı vicdan azabını taşıyor beraberinde.
Günahı, acıyı, vicdan azabını kapılardan sığdırmak kolay değil, bütün kapıları yıkmak gerekiyor, yıkıntılardan bir ışığa çıkılır mı peki? 
Yaşayamadığımız için pişman olacağımızı bile bile geleceğimizi feda etmeli miyiz? 
Yoksa, gölgeli de olsa o benim istediğimdir, yaşamalıyım mı demeliyiz? Geleceği yaşarken geçmişin gölgeleri zamanla solup silinir mi? 
Geçmişle gelecek arasındaki o dar kapıdan geçerken, oraya buraya sürünüp örselenen ruhumuz, geleceği istediği gibi kucaklayabilecek mi? 
Yaşam dar kapılarla dolu.
Yıkmalı mıyız o kapıları? 
Günahı, acıyı, vicdan azabını silip atmalı mıyız? 
Duyduğumuz istek, günahı, acıyı, azabı silmeye yeter mi? 
Yoksa, günah korkusu, geçmiş acılar, vicdan azapları geleceği mi karartır? 
Neyi seçmeli insan? 
Kendi geçmişinden, hafızasından, hatıralarından, inançlarından nasıl kurtulmalı? 
O dar kapılar bizi yaşamamaya mı mahkum ediyor? 
Kendi geçmişiyle hüküm giymiş birer mahkum muyuz? 
Hayat, kurtulamamanın hikayesi mi? 
Peki, o aşk romanları ne öyleyse, anlatılan aşklar nasıl yaşanıyor? 
Geçmişin bittiği, bizi sahipsiz olarak, boşlukta terk ettiği zamanlar vardır, Tanrıyı, aşkı, sevgiyi, sevgiliyi kaybettiğimiz, yalnızlıktan, inançsızlıktan kıvrandığımız dönemler vardır, lekesiz bir aşk ancak böyle bir boşluğun, yalnızlığın, böyle bir kıvranmanın içinden doğar. 
Kaybetmenin acısını yaşamadan, kazanmanın lekesiz sevincini yaşamaya izin vermiyor Tanrı. 
Ve böyle bir dönemde yeni bir hayatı, yeni bir aşkı kazandığımız anda da, geleceğimize giden yolda yeni bir dar kapı örmeye başlarız.
Ne yapmalıyız? 
Dar kapılardan nasıl geçmeliyiz? Yaşayamamanın acısını mı, gölgeli bir geleceği kucaklamanın hüznünü mü tercih etmeliyiz? 
Duyduğumuz istekler, tutkular, aşklar, geleceğin ruhumuza uzanan gölgelerini silmeye, bizi iyileştirmeye yeter mi? 
Dar kapılardan geçemediğimiz, yaşayamadığımız için pişman olacağız. 
Bizi bekleyenin pişmanlık olduğunu biliyoruz.
Yaşadıklarımızdan olmayacak pişmanlığımız, yaşamadıklarımızdan olacak. 
Gide'e, Costant'a, Daudet'ye bir sormalıyız ne yapmamız gerektiğini.
Ama onlar bize yalnızca, yaşayamamanın acısını anlatıyorlar. 
Nasıl yaşayacağımızın cevabını gene kendimiz bulacağız. 
Bu dar kapılardan nasıl geçeceğimizi kendimiz öğreneceğiz.
Öğrenebilirsek eğer...
<end>

<start>
Hayatımız boyunca duyduğunuz bütün sesler arasında en az tanıdığımız, dahadoğrusu hiç tanımadığımız tek ses, kendi sesimizdir. Başka sesler bize
birçok şeyi hatırlattığı halde kendi sesimiz bize hiçbir şey hatırlatmaz.
Sesimiz, hafızamızda tek bir ışık bile yakmaz. Kendi sesimiz bize
yabancıdır. Kendi kokumuzu da alamayız. Kokumuz da yabancıdır bize.
Bu kadar yakın olup da sesine ve kokusuna yabancı olduğumuz tek insan
kendimiziz. Belki de bu yüzden kendimizi tanımayız. Belki de bu yüzden bir
başka insanın sesine ve kokusuna bu kadar çok ihtiyaç duyuyoruz. Belki de
bu yüzden aşık oluyoruz. Belki de, bir başkasının sesini ve kokusunu kendi
sesimizin ve kokumuzun yerine koymaya, bir başkasının sesini ve kokusunu
bir parçamız gibi hissetmeye aşk diyoruz. Belki de, sevdiğimiz insanın
sesine doğru akıp gitmemiz, aslında kendimize doğru yaptığımız bir
yolculuk.
Kendi sesimize ve kokumuza hafızamızda yer yok. Biz kendimize yabancıyız.
O yüzden başkalarının sesiyle sevinip, başkalarının sesiyle acı duyuyoruz.
Aşkı aramak, hep kendi sesimizi, kendi kokumuzu aramak belki.
bizi dolaştıracak bir kılavuzu bulmaya çalışmak.
Terkedildiğimizde
duyduğumuz acı, bir parçamızı kaybetmekten. Terkettiğimizde ardımızda
bıraktığımız keder, terkettiğimiz insanın sesini ve kokusunu kendimizle
birlikte götürerek geride bıraktığımız boşluktan.
Aşkı yaşarken bunu hiç bitmeyeceğini sanmamız, bize bağışlanan büyük
yanılgı sonucu, aşık olduğumuz insanın sesini ve kokusunu kendi parçamız
sanmamızdan.
Sesler ve kokular olmasa geçmişimiz olmazdı. Sesler ve kokular olmasa
aşklar olmazdı. Sesler ve kokular olmasa acılar ve sevinçler olmazdı.
Aşk kendimizin sandığımız bir sesin ve kokunun aslında bize ait
olmadığını, bir başkasının sesi ve kokusu olduğunu anladığımız zaman
.
Yanıldığımız sürece aşığız biz.
Seslerini kokularını istediklerimizin, vücutlarını da isteyeceğiz. Seni
seviyorum dediğimizde, sen benim sesim ve kokumsun demek isteyeceğiz.
Kendi hafızamızda başkalarının sesleri ve kokularını kılavuz yapıp
dolaşabileceğiz ancak. Kendi geçmişimize ancak başkalarıyla
ulaşabileceğiz.
Aşk tanrısı, dünyayı yanılın emriyle yaratacak. Hep yanılacağız. Hep
yanılıp yanıldığımız için hep acı çekeceğiz. Ama sevinçlerimizi de bu
yanılgıya borçlu olacağız. Anıldığımız sürece seveceğiz. Sonra
yanıldığımızı anlayacağız. Ve gidip yeniden yanılacağız
<end>

<start>
....bostan dolabinin yanindaki, sulari bana kahverengi gözüken, o küçük ve eskimis havuzdaki solgun ve kederli nilüferlere gidip bakardim çocukken, babam, onlarin kökleri olmadigini anlatmisti bana.
Neden bu çiçekleri hep birseylere benzetmek için kullandiklarini ancak büyüyünce anladim. Yalnizca bu çiçekler, hep bir yerlere gidecekmis gibi azade ve özgür oluyorlar ama küçük bir havuzun içinde bir yere gitmeden
yasiyorlardi. Hayat da böyle birseydi benim için; hep biryerlere gidecek gibi duran, yalniz ve bir yere gitmeyen bir çiçek. Bütün bir hayatin özeti buydu. Bende bir yere baglanmadim ve bir yere gitmedim, öyle solgun nilüfer
gibi bir havuzun içinde yalniz basina durdum, köklerimi salamadim, ne, oldugum yere saglamca yerlestim, ne, baska diyarlara kaçabildim.
Bana bakanlar, beni seyredenler, beni sevenler oldu ama kimse yakasina takmadi beni, kimse odasina koymadi, kimse beni sulayip büyütmek için ugrasmadi.
Onlara ihtiyacim olmadigini, havuzumda tek basima yüzebilecegimi düsündüler.
Ben de bu yüzden; kederi, yalnizligi, kirlenmeyi ögrendim ve 
hayata benzedim. Ne garip baska bir seyde olmak istemedim, beni begenmeleri yetti bana...
Köksüz bir hayat, çaresiz yalnizlik, tuhaf keder.
<end>

<start>
Eğer bir alıcı çıksaydı, bir şeytan mesela, ne karşılığında satardınız ruhunuzu, ne karşılığında cehennemlerde yanmaya razı olurdunuz? 
Bir volkan gibi, içi çağıldayan çılgın alevlerle dolu olduğu halde aynı zamanda bir selvi ağacı kadar da huzurlu olan bir aşkı, böyle bir mucizeyi, bir tek gün zerdali çiçeklerinin döküldüğü gizli bir bahçede, bir sevgiliyle yaşamak karşılığında satar mıydınız ruhunuzu? 
Parlak beyaz duvarları floresan lambalarının sert ışıklarıyla aydınlanmış bir laboratuvarda bir geceyarısı kan çanağına dönmüş gözlerinizle mikroskobunuza bakarken, kanserin çaresini keşfetmek karşılığında atar mıydınız ruhunuzu ateşlere? 
Bir sabaha karşı, askerlerin dipçiklerle kapıları kırıp evlere girerek insanları taradığı bir darbenin liderliğini yapan, insanları darağaçlarına, zindanlara sürükleyip korkutan, herkesin karşısında titreyerek selam durduğu bir general olma karşılığında vazgeçer miydiniz ruhunuzdan? 
Bütün dünyanın soluk soluğa seyrettiği bir film çekebilme yeteneğinin size bağışlanması, ruhunuza biçtiğiniz fiyatı karşılar mıydı? 
Yoksa ruhunuzu hiç bir bedel karşılığında satmaz mısınız, sakin bedeninizin içindeki sakin ruhunuzla, hiçbir değiş tokuşa razı gelmeden mi sürdürmek istersiniz ömrünüzü? 
Ruhunuzu, hiçbir bedel karşılığında satılmayacak kadar kıymetli mi buluyorsunuz? 
Yoksa ruhunuzu satmaya razısınız da, korkularınız mı buna engel oluyor? 
Goethe, kimine göre gelmiş geçmiş en zeki insan, Faust'u 'ruhunu satmak' üzerine yazmıştı. 
Doktor Faust şeytanla yaptığı pazarlıkta, 'şimdi zaman dursun' diyecek kadar mutlu olup, 'zaman dursun' dediğinde ruhunu şeytana satacaktı. 
Siz, nasıl bir anda 'zaman dursun' derdiniz? 
Sizi, geriye kalan ömrünüzü aynı anın içinde geçirmeye razı edecek kadar mutlu edebilecek olay nedir? 
Hayatınızın filmini hangi karede dondurmak isterdiniz? 
Hangi kareyi dondurmak için ruhunuzu satardınız? 
Geçmişinizde var mı böyle bir an? 
Yoksa böyle bir anın sizi gelecekte beklediğini mi hayal ediyorsunuz? 
Ruhunuzu satmak için şeytanla pazarlık eder miydiniz? 
Ya şeytan, o kötü melek, sizin ruhunuzu satın alınacak kadar değerli bulur muydu? 
Ülkenizi, darbeci generallerden korkmayacak kadar güçlü bir ülke yapmak için satar mısınız ruhunuzu, ya da insanların birbirini öldürmediği bir ülke yapmak için? 
Bir kadınla seviştiğiniz anı mı sonsuza kadar uzatmak istersiniz, yoksa sevgilinizin size yaslanıp 'seni seviyorum' dediği anı mı? 
Doktor Faust 'şimdi zaman dursun' diyecek kadar mutlu olmadı hiç, ama şeytan gene de onu oyuna getirip ruhunu aldı. 
Zamanın durmasını istememizi sağlayacak kadar mutlu olduğumuz anlar var mıdır? 
En mutlu olduğunuz an bile, 'gelecekte belki daha da mutlu olacağım bir an olur' ümidiyle zamanın akmasını ister miydiniz? 
Ruhunuzu, sonsuza dek sürecek mutlu bir an karşılığında satar mıydınız? 
Goethe mi, Faust mu yoksa şeytan mı olmak isterdiniz? 
Herkesin ruhunu satın alabilecek bir şeytan olma karşılığında satar mıydınız ruhunuzu? 
Mutluluklar karşılığında ruhumuzu almak için böyle kötü bir melek neden var acaba? 
Niye mutlulukla kötülük ya da mutlulukla şeytan arasında hep bir ilişiki var gibi? 
Neden iyilik melekleri bize huzuru, kötülük melekleri mutluluğu sunuyor? 
Neden huzur ve mutluluk, mutluluk ve iyilik bir araya pek gelmiyor? 
Neden dalgalı bir okyanustaki yalnız bir deniz feneri gibi, mutluluk, huzursuzluklarla kötülüklerin arasında çakıyor? 
Neden mutsuzluğa ulaşmak için muhakkak şeytanın pelerinine sürtünmek gerekiyor? Ve neden şeytan bir mutlu an karşılığında hemen ruhumuzu almak istiyor? 
Neden Tanrı, melekleriyle birlikte şeytanı da gönderdi bize? 
Şeytanın dokunmadığı bir mutluluk, günahın değmediği bir aşk var mı? 
Ne karşılığında satarsınız ruhunuzu? 
Kim olmak ve ne olmak için? 
Sezar'ın Kleopatra'yla yattığı ilk gece karşılığında mı, Lenin'in Moskova'ya girdiği an karşılığında mı, Arşimed'in 'Evraka' diye bağırdığı an karşılığında mı, Joyce'un 'Ulysses' romanının son satırını da düzeltip kalemini bıraktığı an karşılığında mı, Mark Spitz'in olimpiyatlarda yedinci altınını da boynuna taktığı an karşılığında mı? 
Yoksa Karındeşen Jack olmak karşılığında mı? Tarihe geçen o ünlü katil gibi hiç yakalanmadan yedi cinayet işleyip yedi insan öldürebilmek karşılığında satar mısınız ruhunuzu? 
Peki Einstain olmak karşılığında? 
Ruhunuza biçtiğiniz bedel ne? 
Mutluluk mu, şöhret mi, başarı mı, yaratabilme yeteneği mi, insanlara ayrdımcı olabilme gücü mü, yakalanmadan cinayet işleme şansı mı? 
Yoksa para mı istersiniz? 
Ruhunu milyarlar karşılığında satan, geçmişi günahla dolu o büyük zenginlerden biri olmak karşılığında vazgeçer misiniz ruhunuzdan? 
Güney Afrika'da Zencileri kırbaçlayarak öldürten bir elmas madeni sahibi, işçilerin üzerine benzin sıktırıp yaktıran bir dolar milyarderi olmak fiyatınızı karşılar mı? 
Paralarınızla çeşit çeşit hayatlar alırsınız. İnsan hayatları. 
Küçük oyuncaklar gibi oynarsınız onlarla, isterseniz kırıp atabilirsiniz, isterseniz bir biblo gibi odanızın bir köşesine koyabilirsiniz. 
Kadınlar için ayrı bedeller de var tabii.
Bir kraliçe olmak mı ruhunuzu alabilir, yoksa erdemini hiç kaybetmeyen Roma'nın kutsal orospusu olmak mı? 
Her gece bir yaveriyle yatıp ertesi sabah yattığı adamı idam ettiren bir imporatoriçe olmak mı yoksa Nobel'i alan ve hayatı laboratuvarlarda geçen bir Madam Curie olmak mı? 
Yoksa sadece bir evliliğe mi satarsınız ruhunuzu? 
Güvence mi istersiniz, çılgınlık mı? 
Kadınlar, ah onlar erkeklerden akıllıdır, güvenceli bir çılgınlık isterler.
Şeytanın bile veremeyeceğinin peşindedir onlar.
Şeytan da, onun için, onların peşinde. 
İmkansızı isteyeni kandırmak ister o.
Ve şeytan çok şanssızdır, imkansızı isteyeni kandırmak için elinde erkekler gibi beceriksiz aletler vardır. Zaten o yüzden, parayı, mücevheri, şöhreti pazarlığa ekler. 
Kadınlar kim olmak karşılığında satar ruhunu? 
Bütün bir ülkeyi ayaklandırıp sonra yağlı kütüklerin üzerinde yakılan Jeanne D'Arc mı, yüzünde hep büyülü bir ışıkla dolaşan Greta Garbo mu, Evita Peron mu? 
'Zaman dursun' diyeceğiniz kadar mutlu bir an için satar mısınız ruhunuzu? 
Şeytanla ne karşılığında pazarlığa oturursunuz? 
Hiç yalan söylemeden yaşayabilmek mesela.
Yoksa söylediğiniz her yalana insanların inanması mı? 
Korkularınızdan kurtulacağınızı söylese şeytan, verir misiniz ruhunuzu? Bir daha hiç bir şeyden, hiçbir şekilde korkmamak. Ailenizden, sevgililerinizden, dostlarınızdan, düşmanlarınızdan, polislerden, katillerden, hırsızlardan, size doğru yolu göstermek isteyenlerden, size yardım edenlerden, size kızanlardan ve sizi sevenlerden korkmadan yaşayabilmek için vazgeçer misiniz ruhunuzdan? 
Hiç endişesiz yaşayabilmek, nasıl bir fiyat? 
Bir ülkeyi ya da bir insanı kurtarmak için satar mısınız ruhunuzu? 
Goethe, Faust'u neden yazdı acaba? 
Şeytanla pazarlık fikrini ona kim verdi? 
Gördüğü insanlar mı? 
Acaba herkes sürekli şeytanla pazarlık mı ediyor, sürekli satılıyor mu ruhlar, satmayanlar fiyatı beğenmeyenler mi yalnızca, yoksa korkaklar mı ya da çok cesur olanlar mı? 
Ruhunuzu satar mısınız? 
Yoksa daha önceden sattınız mı? 
Nedir fiyatınız? 
Zerdali ağaçları mı, laboratuvarlar mı, emrinize amade ordular mı, lüks kerhaneler mi, saraylar mı, yazı masaları mı, yaldızlı yataklar mı, yakalanmayan cinayetler mi? 
Zamanın durmasını isteyeceğiniz kadar mutlu bir an oldu mu hayatınızda? 
Her mutlu anda şeytanla pazarlık mı var acaba? 
Tanrı, şeytanı niye yarattı? 
Goethe niye yazdı Faust'u? 
Siz ruhunuzu satmaktan mı, yoksa ucuza satmaktan mı pişmansınız? 
Yoksa hiç satmamaktan mı? 
Zamanı durdurmak ister misiniz? 
Yoksa zaman mı sizi durdursun istersiniz?
<end>

<start>
Diğer insanlarla olan ilişkilerimizde, genellikle, daha önceden belirlenmiş rollerden birini benimser, karşımızdakinin de bilinen rollerden birini üstlenmesini bekleriz; ilişkilerde, biri beklenildiği gibidavranmadığında, rolünü oynamayı reddettiğinde, rol dağıtımını küçümseyip aşağıladığında, aslında hayatımızı ne kadar kırılgan bir zeminin, her an hırpalanabilecek alışkanlıkların üstüne bina ettiğimizi görürüz. Rolünü reddeden biri, bu insan ne kadar önemsiz biri olursa olsun, bütünhayatımızı karmakarışık edip, üstünde durduğumuz zemini çökerterek bizi beklenilmeyen takıntıların, tutkuların esiri haline getirebilir. Size şimdi anlatacağım hikaye karlı bir kış gecesi 	Paris'te başlıyor. Hikayemizin kahramanı genç bir adam, geceleri geç saatlere kadar çalıştığı bir işi var ve kendi yaşındaki biri için çok iyi para kazanıyor. Hemen hemen her gece yaptığı gibi gene bir gece geç vakit, işten döndükten sonra biraz hava almak ve işin gerginliğinden kurtulabilmek için köpeğini gezdirmeye çıkarıyor. Kar yağıyor. Her zaman hareketli olan Paris bile sessizleşip sakinleşmiş, herkes evlerine çekilmiş. Sokaklar bembeyaz. O durgun beyazlığın bir kenarında, çirkin bir leke gibi siyah bir karaltı yatıyor. Soğuktan korunabilmek için, altından sıcak buharların tüttüğü bir metro ızgarasının üstüne kıvrılmış, paçavralara sarınmış, kir pas içinde, yaşlıca bir 'clochard' bu; Paris'in, hayatın içinde koşuşturmayı, başarılı olmaya çabalamayı reddeden 'filozof serserilerinden' biri. Köpek, beyazlıklar içindeki karaltıyı görür görmez ona doğru hamle ederek, mazgalın üstünde büzüşerek uyumaya çalışan yaşlı serseriyi uyandırıyor. Genç adam köpeğini çekerek oradan uzaklaşıyor. Beyazlaşmış sokaklarda köpeğiyle epeyce gezdikten sonra aynı yoldan evine dönerken, biraz önce köpeğinin adamı uyandırmış olmasından duyduğu rahatsızlıkla, siyah karaltının başucuna bizim paramızla yaklaşık bir milyon lira bırakıyor. Karşılığında, farkında olmadan beklediği tek şey, yaşlı serserinin 'minnettarlığını' gösteren küçük bir tebessüm, bir teşekkür mırıltısı. O sessiz beyazlığın ortasında, yerde yatan yaşlı serseriyle, başucunda duran genç adam bir an birbirlerine bakıyorlar. Kirden rengini kaybedip keçeleşmiş saçlarıyla biçimsiz bir çirkinlikle uzamış sakallarının arasına saklanmış, çizgileri alabildiğine derinleşip keskinleşmiş, yıllarca sokaklarda kalarak eskimiş yüzde bir 'minnet' ifadesi değil tam tersine aşağılayıcı bir ifade beliriyor; 'sadakayı'  alan sadakayı vereni, sadaka verebilecek durumda olduğu için küçümsüyor. yilik yapmanın gizli gururunu taşımaya hazırlanan genç adam, yaptığı iyilik karşılığında şağılandığını görerek şaşırıyor. Ertesi gece, gene sabaha karşı ıssız ve beyaz sokaklarda köpeğini gezdirmeye çıkarıyor. O çirkin leke, o tuhaf karaltı, bir gece önceki mazgalın üstünde yatıyor. Köpeğiyle birlikte karaltının yanından geçiyor. Bu kez köpek yaşlı serseriyi rahatsız etmiyor. 				Genç adamın kendisini yaşlı serseriye borçlu hissetmesi için hiç bir neden yok. Köpeğini dolaştırıp dönerken, anlayamadığı bir nedenden dolayı gene yaşlı serserinin başucunda durup, bir milyon lira daha bırakıyor. açavralarının içinde büzüşmüş yaşlı adam başını çevirip, bir gece önceki küçümseyici bakışlarıyla bakıyor. Tek kelime bile konuşmuyorlar. Ertesi sabah uyandığında genç adam, sokakta yatan o yaşlı serserinin görüntüsünün aklına takıldığını farkediyor. Gece işten dönünce tekrar köpeğiyle dolaşmaya çıkıyor. Ama artık amacı köpeğini gezdirmek ya da biraz hava alıp günün yorgunluğunu tmak değil, o partal adamı görmek istiyor. Serseri herzamanki yerinde yatıyor. Mazgaldan tüten dumanların arasında rengi solmuş eski bir kilim gibi kıvrılıp yatmış serserinin yanından ona hiç bakmadan geçtikten sonra dönüşte, 'hayır, bu sefer ona para vermeyeceğim' diye kendi kendine öylenmesine rağmen gene durup parayı bırakıyor. Aldığı karşılık gene o küçümseyici bakış. Yaşlı serseri bir kerecik gülümseyip teşekkür etse genç adam ondan kurtulacak, ona bir daha para vermeyecek belki bir daha o sokaktan bile geçmeyecek ama serseri ya bu gerçeği bilecek kadar akıllı olduğundan ya da gerçekten 'iyilik yapabilecek' durumda olan herkesi küçümsediğinden asla ülümsemiyor. Ve, o aşağılayan bakışlarıyla genç adamın hayatının vazgeçilmez bir parçası, bir tür hastalığı haline geliyor. Her gece sabaha karşı gidip yaşlı adamın yanına parayı bırakıyor. Her kşam yaşlı serserinin gözlerinde aynı küçümsemeyi görüyor. Bir ay geçiyor, iki ay geçiyor. Karlar eriyor, sokaklar kalabalıklaşıyor. Genç adam hiç aksatmadan her gece, artık kendisine acı vermeye aşlayan gezintisine çıkıp, dönüşte 'küçümsenmesinin bedelini' ödüyor. Her gün bir daha o sokaktan geçmeyeceğine yemin edip her gece oraya gidiyor. O parayı bırakıyor. Üç ay geçiyor, dört ay eçiyor. Her gece birbirlerinin yüzüne neredeyse düşmanca bakıyorlar. Birçok dostlukta rastlanmayacak kadar güçlü bir ilişki ve koparılması her gün biraz daha zorlaşan bir tutku haline geliyor bu düşmanlık. Beşinci ayın sonunda, ihtiyarın hiç bir zaman gülümsemeyeceğini ve kendisinin, hayatını, alışkanlıklarını, beklentilerini altüst eden bu takıntıdan kurtulamayacağını anlıyor. Yapabileceği tek şeyi yapıyor. Evini bırakıp Paris'in uzak bir mahallesine taşınıyor. Bir zaman sonra adam Paris'ten ayrılıp memleketine dönmek zorunda kalıyor. Aradan yıllar geçiyor, bir gün yeniden Paris'e dönüyor ve Paris'teki ilk gecesinde, ihtiyar serseriye ilk rastladığı sokağa gidiyor. Mazgalın üstü boş. İhtiyar serseri yok artık. Ama o küçümseyici bakış hâlâ o genç adamın aklında ve hep orada kalacak.
<end>

<start>
Onlar her şeyleriyle vaatkar ve çekicidir; bakışlarıyla, kokularıyla, duruşlarıyla, “Sev Beni” derler, “sev beni, kimse benim gibi sevişemez, benim gibi öpüşemez kimse, kimin dudaklarında böyle karadut tadı var, kim bu kadar güzel kokuyor; ayışığında çırılçıplak dolaşırım, yağmurlarda gülerim; dokun saçlarıma, hiç bu kadar parlağını gördün mü, seni öyle çok severim ki kimse benim gibi sevemez.”
Kleopatra’dır onlar, Mara Hari’dir, Messelina’dır, Hürrem Sultan’dır.
‘Muse’ler gibi her yolcuyu şarkılarıyla sarhoş eder, yolundan döndürürler; her gemi onların sesini dinleyebilmek için felaketlere uğramaya razı olur.
Her yerdedirler, her yanda; başınızı çevirdiğinizde bir ışık bulutunun içinden çıkıverirler.
Onlar göründüğü andan itibaren bütün duygular, bilinen ne kadar duygu varsa hepsi, saklandıkları köşelerden kuytulardan çıkarak size doğru çılgın bir koşu tutturur; hepsini tadarsınız, en yakıcı olanları, en baharatlıları, en lezzetlileri.
Ve, onlar gözyaşı demektir.
Acı çektirir ve acı çekerler.
Kadınlar için, onlar, bir gün bir yerde mutlaka karşılaşacaklarını bildikleri, bu karşılaşmayı yürek çarpıntılarıyla, korkarak bekledikleri karanlık ve uğursuz hayaletlerdir.
‘Öteki kadın’ın çeşit çeşit kılıklara girebileceğini bilir kadınlar; en yakın arkadaş, komşu, bir başka erkeğin sevgilisi, iş arkadaşı, bir davetteki misafir kılığında yaklaşabilirler; bütün kadınlar diğer bütün kadınlara kuşkuyla, ‘acaba bu mu, bu en yakınımda duran mı öteki kadın çıkacak’ diye diye bakar, bu meşum ihtimale karşı daima hazır bekler, gizlice silahlanır, her kadının rastladığı diğer bütün kadınlar için yaptığı küçük yorumlar, eksikliklerinin yada fazlalıklarının altını usulca çizip her an olabilecek bir çatışmaya karşı biriktirilen cephane olarak tutulur bir yanda.
Kadınların en yakın arkadaşlarını bile hafifçe çekiştirmesi, minik alay oklarıyla daha sonra vurulacak yerleri önceden işaretlemesi, vefasızlıklarından, kötü kalpliliklerinden değildir; ‘öteki kadın’ ın hangi kisvenin altından aniden fırlayabileceğini bilemediklerinden ama her yerden çıkabileceğinden emin olmalarındandır.
Kızıl bir şeytan, kara bir büyücü, kötü kalpli bir orospudur ‘öteki kadın’ kadınlara göre; ‘öteki kadın’ ın hep güldüğünü, hep eğlendiğini, hep kurbanlarını aşağıladığını düşünürler; ‘öteki kadın’ ın nasıl ağladığını, erkeği gecenin bir vakti evine dönmek zorunda kaldığında kendini nasıl yenik hissettiğini, yalnızlığı nasıl bir yenilmişlik duygusuyla yaşadığını, kimsesiz gecelerde Kleopatra’ nın masum ve güçsüz bir kız çocuğuna nasıl döndüğünü bilmezler, bunu umursamazlar da.
Birisi onlara ‘öteki kadın’ ın acı çektiğini söylese, en iyi yetişmişi, en kibarı bile bir anda değişip, “Ne acı çekecek o orospu” deyiverir, “o amacına ulaşamadığı için ağlıyor yalnızca, müstehaktır ona.”
‘Öteki kadın’ ise herkese karşı dövüşür; sevdiği erkeğe, sevdiği erkeği seven kadına, o kadını destekleyen bütün kadınlara, kalabalıkların ahlakına, kendi çevresine, ailesine karşı tek başına vuruşmak ve bu olağanüstü savaştan galip çıkmak zorundadır; ‘öteki kadın’ ın yenilgisi çok acıdır çünkü, savaş meydanına bir kez çıktıktan sonra oradan yenilmiş olarak ayrılırsa ona bu meydana çıkmasını pahalıya ödetirler, laf dokundurmalarla, alaylarla, dedikodularla onu parçalar, bu savaşa girme cesaretini gösterdiğine pişman ederler.
O yüzden bu savaş çok şiddetli geçer.
Arthur Miller’ ın ‘Cadı Kazanı’ nda olduğu gibi yenileceğini düşünen ‘öteki kadın’ bütün bir kasabayı şeytanların istila ettiğini ve baş şeytanın da kendisinin yenilmesine yol açan erkek olduğunu söyleyebilir, Catherine de Medici gibi rakibelerinin yemeklerine zehir koydurabilir.
Hiçbir erkeğin anlayamadığı, bilemediği, inanılmaz yöntemlerle istihbarat faaliyetleri yürütülür, iki kadın birbiri hakkında neredeyse en mahrem bilgileri bile kimsenin anlayamayacağı kaynaklardan öğrenir, bu bilgileri değerlendirir, erkeğe ihbar eder, ihaneti, hatta cinayeti kışkırtır.
Eğer bu savaşta iki kadın yenişemeyeceğini anlarsa, erkek bir türlü karar veremez ve savaşın biri lehine bitmesini sağlayamazsa o zaman beklenmedik bir şey olur ve iki kadın birden o erkeği yok etmek için uğraşır; öyle hırpalarlar ki erkeği, onu öldürmekle kesin bir karar vermek arasında bir seçime bütün vahşetleri, bütün cazibeleri, bütün silahlarıyla zorlarlar.
‘Öteki kadın’ ın ortaya çıkmasıyla birlikte aslında herkes acı çeker.
Bir eğlencenin, bir isteğin, bir sevginin, bir bağlılığın bu kadar süratle acı ve kedere dönüşebildiği belki de hayatımızda başka hiçbir örnek yoktur.
VIII. Henry gibi hükümranlığını ve krallığın cakasını en pervasızca, en şımarıkça yaşamış bir kral bile Katolik karısı Catherine ile sevgilisi Anne Boleyn arasındaki savaşta sıkışıp yeni bir din icat etmek ve bütün memleketin dinini değiştirip yıllarca bitmeyecek kanlı bir din savaşının başlamasın neden olmak zorunda kalır.
Ama o, kral olduğu ve krallar da kadınlar kadar vahşileşebileceği için, kadınlar arasındaki savaşı kazanan Anne Boleyn’ i daha sonra o güzel başını vurdurarak cezalandırır.
Her türlü duygunun ayaklanıp ortaya çıktığı, bu yer yer çok zevkli, yer yer çok acı, şefkatle şiddetin iç içe geçtiği neredeyse ölümcül macerada, tanrıların ve kadınların erkeklere yaptığı en büyük şaka ise, aslında her kadının ‘öteki kadın’ olmasıdır.
Bütün kadınlar aynı zamanda ‘öteki kadın’ dır.
En sıradanı, en durağanı, en kibarı, en sadesi, en dürüstü, en güvenilir olanı bile bir anda ‘öteki kadın’ a dönüşebilir, hayattaki rolünü kendini bile şaşırtabilecek bir süratle değiştirir, bir savaşta kalabalıkları yanına alıp ‘öteki kadın’ a karşı savaşırken, bir başka savaşta kalabalıkları karşısına alıp herkesle savaşa girebilir; ‘öteki kadın’ olmanın fettanlığına, çekiciliğine, yalnızlığına ve acısına bir anda kendini bırakabilir, bakışı, konuşuşu, yürüyüşü, saçlarının kesimi, görünüşü, dudaklarına sürdüğü rujun rengi aniden değişebilir.
‘Öteki kadın’ her kadının içindeki ve belki de bu yüzden onu o kadar iyi tanıyıp ondan o kadar nefret eder.
Zevk denizlerinin ‘muse’leridir öteki kadınlar.
HER KADIN ‘ÖTEKİ KADIN’ A DÜŞMANDIR.
VE, HER KADIN ‘ÖTEKİ KADIN’ OLMAYI ÇILGINCA SEVER.
07,08,2002 ÇARŞAMBA
SAAT: 22,40
<end>

<start>
Birçok dönemeçte kaderimize 'buradan sap' diye bağırmak isterken ağzımızı bile açmadan, sesimizi çıkarmadan, geçip gitmişizdir. O dönemeçte karar verebilirsek nereye gidecektik hiç bilemeden ve bunu hep merak ederek başka bir menzile, başka bir geleceğe, başka bir hayata doğru sessizce yolumuza devam ederiz. Nedir bizi sessiz bırakan peki? Nedir isteğimize rağmen karar vermemizi engelleyen?
Bazen düşünürüm de, kader bana tuhaf huylu bir arabacı gibi gözükür, sanki sizi hangi şehre götüreceğini seyahatin başından belirlemiştir de, şehre vardıktan sonra bazı dönemeçlerde dönüp adresi size sorar. 
Hangi semtte, hangi sokakta, hangi evde yaşayacağınızı kendiniz belirlersiniz. 
O dönemeçlerde kararınız ya da kararsızlığınız çizer yolunu. 
Kararsız kalırsanız eğer, arabacı o dönemeci geçip devam eder yoluna. 
Acaba hayatımızın kaç dönemecinde kendimiz karar veririz ne yana sapacağımıza ve acaba hayatımızın kaç dönemecinde kararsızlığımız yüzünden bir dönemeci kaçırırız. 
Ve, o dönemeçlerde kararımızı ya da kararsızlığımızı belirleyen nedir? 
Geleceğimizin rotasını kararlarımız mı yoksa kararsızlıklarımız mı çizer? 
Birçok dönemeçte kaderimize 'buradan sap' diye bağırmak isterken ağzımızı bile açmadan, sesimizi çıkarmadan, geçip gitmişizdir. 
O dönemeçte karar verebilirsek nereye gidecektik hiç bilemeden ve bunu hep merak ederek başka bir menzile, başka bir geleceğe, başka bir hayata doğru sessizce yolumuza devam ederiz. 
Nedir bizi sessiz bırakan peki? 
Nedir isteğimize rağmen karar vermemizi engelleyen? 
İsteklerimizden daha güçlü nasıl bir duygu var içimizde? 
Istvan Szabo'nun, neredeyse sanata düşman olan 'sanatçılarla' Paris'te Wagner'in bir operasını sahneye koymaya çalışan Macar bir orkestra şefiyle, onun aşık olduğu Amerikalı bir sopranoyu anlattığı harika bir filmi vardır, 'Venüs'le Buluşma.' 
Genç orkestra şefi bin türlü engelin, entrikanın, kaprisin arasında istediği gibi bir müzik çalabilmek için kıvranırken, dünyanın en güzel seslerinden birine sahip olan, zeki, güzel, şımarık ve gençliğini ardında bıraktığından kaygılı sopranoya aşık olur. 
Soprano da bu çocuksu, yetenekli ve çaresiz şefe tutulur. 
Macar şef evlidir. 
Güzel soprano ise, artık efsane olmuş çok ünlü bir başka Macar şefle bir zamanlar bir aşk yaşamıştır. 
Genç şef, sevdiği kadın, karısı ve hayran olduğu eski şefin korkutucu efsanesi arasında sıkışır, bir yandan da orkestradaki çeşitli sorunların üstesinden gelmeye uğraşır. 
Bütün bunlara rağmen birbirlerine aşklarından sözetmeyi ve birlikte olmayı başarırlar, harika sevişirler, kadınların seviştikten sonra 'bu bir mucize' dedikleri o olağanüstü sevişmelerden. 
Bir seferinde prova yapılırken gene orkestrayla şefin arasında sorun çıkar, şef provayı izleyen sopranonun yanına gelir, 'bunları azdıramıyorum' der 'ne yapacağım.' 
- Azdırırsın, der soprano, beni azdırdığına göre onları da azdırırsın. 
Bu bir tek cümle bile şefe ihtiyacı olan gücü vermeye yeter. 
Ama hayat her zaman bu kadar güzel değildir şef için. 
Sopranoya aşık olduğunu anlayan karısı onu evden kovar, soprano şefin evliliğini bozmak istemediğinden telefonlarına cevap vermez. 
Bütün bu karmaşaya rağmen yeniden biraraya gelirler. 
Soprano şefe, 'hiç kimseye böyle aşık olmadım' der. 
Şef de olağanüstü güzellikte sesi olan bu huysuz kadına aşıktır. 
Ve, o dönemeç gelir. 
Bir sevişmeden sonra yatağın üstünde çırılçıplak birbirlerine sarılmış vaziyette kucak kucağa otururlarken, soprano 'Paris'ten sonra ne yapacağımızı düşünüyorum' der gülümseyerek. 
Gelecekle ilgili bir söz bekler şeften. 
Şef sesini çıkarmadan bakar kadının yüzüne. 
Tek kelime etmez. 
Hayatının belki de en önemli dönemeçlerinden birinde, kadere 'buradan sap' diye bağırmak isterken sessizce durur. 
Soprano anlar. 
Şef, kadere 'buradan sap' diyememiştir. 
Operanın ve hayatının 'venüsüyle' buluşamayacaktır. 
Aşkına ve isteğine rağmen karar verecek cesareti gösterememiş, hayatını bir başka geleceğe döndürememiştir. 
Kimbilir, belki karısının çok üzüleceğini düşünmek, belki sopranonun kendisinden bıkacağından çekinmek, belki eski ve ünlü şefin hayali altında ezileceğini sanmak, belki de sopranonun kaprislerinin kendi geleceğini boğacağından korkmak. 
Nedeni ne olursa olsun şef kararını verememiştir. 
Henüz varolmayan 'gelecekle' ilgili korkular, varolan 'an'ı ve o andaki o olağanüstü isteği hayata geçirmeye engel olmuştur. 
Kararsız kalmış, kader yoluna devam etmiştir. 
Peki, gelecek nasıl olur da 'an'ı böylesine önemsiz ve güçsüz kılabilir? 
Neden insan elindeki 'an'ı yaşamak yerine, geleceğiyle ilgili hesaplara takılıp kararsız ve sessiz kalır bir dönemeçte. 
Gelecek belirsiz ve karanlık olduğu için mi, aydınlık ve belirgin olan 'an'ı böylesine yenilgiye uğratır. 
Bilinmeyenden duyduğumuz korku, bilinenin aydınlığı içinde duran istekten kuvvetli midir? 
Belirsiz olan belirli olandan güçlü müdür hep? 
O yüzden mi, en önemli dönemeçlerde bazen böyle kararsız ve sessiz kalır da, çok sapmak istediğimiz yollara özlemle bakarak dümdüz devam ederiz? 
Hayatımızın en önemli zaman parçası, henüz gelmemiş olan ve 'gelecek' denilen zaman parçası mıdır? 
Böyle zamanlarda kaderimizi belirleyen 'dün' ya da 'bugün' değil de 'yarın' mıdır? 
Yarın, bu korkunç gücünü bilinmez olmasına mı borçludur? 
Geleceğin belirsiz karanlığına saklanan korku, bugünün apaçık isteğini neden bir sessizliğe mahkum eder? 
Şef, o sessizlik anında bile, o güzel sopranoyu hayatı boyunca seveceğini ve özleyeceğini bilir, o kadın olmadan geçecek olan hayatının solgunlaşacağını keskin bir şekilde hisseder. 
Yaşadığı acıyı sessizliğiyle kabullenir. 
Gelecekten korktuğu için geleceği istediği gibi yaşayamaz. 
Karar veremediği için hayatının yolunu kararsızlığı çizer. 
Hayatlarımızı kararlarımız mı kararsızlıklarımız mı belirler? 
'An'ın isteklerini 'geleceğin' endişelerine kurban edenler mi daha mutlu yaşar yoksa geleceğin acılarını kabul edecek kadar güçlü bir şekilde 'an'ın isteğine sarılanlar mı? 
Kaç dönemeçten 'Venüs'le buluşamadan' geçtik acaba? 
Ve acaba kaçımız gelecek korkusu yüzünden geleceğimizi kaybettik?
<end>

<start>
Bazen, bir ömür bir uçurum taşırız içimizde ve fark etmeyiz.
Bizi biz yapan her şeyin ve adına hayat dediğimiz serüvenimizin kökünde bazen büyük bir boşluk vardır ve biz bu boşluğu, onun orada olduğunu bilmeden, hissetmeden taşır dururuz.
Onu görmemiz, hissetmemiz, onun orada bulunduğunu anlamamız, genellikle o boşluğun hiç olmazsa bir kez, güçlü bir duyguyla, keskin bir heyecanla, yakıcı bir istekle dolması ve sonra boşluğu dolduran duygunun yada insanın bizi bırakıp çekilmesiyle olur. Geride kalan, artık doldurmak için çırpındığımız bir uçurumdur.
Orada olduğunu her an bütün tenimizde ve ruhumuzda hissettiğimiz büyük bir boşluktur.
O güne dek, gizli gizli kendini duyumsatan uçurum ayaklarımızın dibinde açılmıştır artık ve gözlerimiz o derinlikten başka bir şeyi görmez; o uçurum dolmadan önce yaşadığımız her şey manasız ve sıkıcıdır, geçmiş yaşamımıza dönmeyi düşünmeye bile tahammül edemeyiz.
Bir uçurumu taşıdığımızı bilmeden manasız ve sıkıcı bir hayatı ömür boyu sürdürmek mi, yoksa orada bir uçurum olduğunu, onu, unutulmaz heyecanlarla, maceralarla, anılarla dolu bir duygu tayfunundan geçtikten sonra anlamak mı daha kötü, o sırada bunu düşünemeyiz bile.
İçindeki boşluğu bir kez görmüş olan, zaman zaman 'keşke bunu hiç görmemiş olsaydım' dese de, bir daha asla o boşlukla yaşamaya dayanamaz.
Otuz beş yaşında ülkesinden uzak bir senatoryumda veremden ölen yazar Katherine Mansfield, 'Bir Hüzün Güncesi' adını taşıyan anılarında, on sekiz yaşında, kendi hayatındaki boşluğun dolduğu geceyi anlatır: 
'Soğuktan, yorgunluktan ölü gibiyim. Uyuyamıyoum; çünkü öylesine birdenbire oldu ki, uzun süredir bunu beklememe karşın, altüst oldum, ezildim altında. O, yorgun. Dün geceyi onun kolları arasında geçirdim -bu geceyse ondan nefret ediyorum- ona tapıyorum anlamına gelir bu. Bedeninin büyülü çekiciliğini duyumsamadan yatağımda yatamıyorum.'
Ve boşluğun dolduğu andaki büyük haz: 
'Beni büyülüyor, tutsak ediyor, varlığına, bedenine tapıyorum. Başımı göğsüne dayayıp yatarken, yaşamın verebileceği ne varsa duyumsuyorum. Tüm sıkıntılarım, aşağılık korkularım silinip gidiyor'
O zamana kadar belli belirsiz bir iç sıkıntısı, hayatın söylendiği kadar güzel olduğundan duyulan kuşkunun yarattığı hafif bir huzursuzluk yaşanırken, o uçurum bir kez dolduktan sonra artık bir daha onun eski haline dönmemesi, hayatın hep aynı dolulukla yaşanması için önüne geçilemez bir tutku duyulur.
Hayatın zevkli ve anlamlı olduğu anlaşılmıştır.
Ve bu, insanı bağımlı kılar, zevksiz ve anlamsız bir hayat artık karanlık ve kirli duvarlarıyla ruhunuzu ezen, içinde kıpırdayamadığınız dar bir hücredir, duvarları yıkmak için önüne geçilmez bir arzu hissedersiniz.
Kısa yaşamını çılgınlıklarla, yazdığı harikulade güzel hikayelerle, hülyalarla ve acılarla geçiren Mansfield, bu bağımlılığı, bazı eleştirmenlerin 'dahice' bulduğu üslubuyla güncesine döker: 
'Yaşamımın korkunç bayalığı yok olup gitti.
Onun kollarının sığınağından başka hiçbir şey kalmadı.
Kuşkusuz, bir hafta önce bütün bunlara katlanabilirdim; çünkü sevmenin sevilmenin, tutkuyla hayran olmanın gerçek anlamda ne olduğunu daha bilmiyordum. Ama şimdi onu yitirirsem, onu elimden alırlarsa, ruhum sokaklara düşer, rastgele bir yabancıdan sevgi dilenir, o değerli zehirden birazcık olsun tatmak için yalvarıp yakarır.'
Hayatımızdaki uçurumları coşkulu seller doldurur bazen, kuru bir vadinin tutkulu bir nehre, çorak bir bozkırın Babil bahçelerine dönüşmesindeki sihri şaşkın bir hayranlıkla yaşarız.
Ama ne yazık ki, bazen büyük nehir, ardında kurumuş bir nehir yatağı bırakarak akıp gider.
Daha önce hiç bilmeden içimizde taşıdığımız, ama o gittikten sonra içimizi parçalayan bir acıya dönüşen boşluk artık bütün hayatımızı esir almıştır.
Ölümün ıssızlığını andıran bir karamsarlık çöker.
'Aşktan çılgın gibiyim. Şimdi o benim için her şey, -müzikten de üstün- ama şimdi gidiyor, Beklediğim şey gerçekleşti. Sabun köpüğü gibi uçtu gitti, gerçekten de bu tür yaşantılarımın sonuncusu bu -son yaşantım. Daha fazla dayanamıyorum artık; ruhumu öldürüyor; her seferinde daha derinden duyuyorum bunu, çünkü her seferinde yaram yeniden hançerleniyor, bıçak yarayı deşiyor, eski acıları uyandırıyor. Yanımda bir mum dingince yanıyor; altın renkli bir çiçeği andırıyor; ama burada çok uzun kalırsam alev küçülecek, pırpırlanacak, ölecek. Yaşam da böyle, aşk da -belli belirsiz, geçici, kaçıcı bir şey. Karamsarlık, iç kapayıcı, korkunç, karşımda duruyor; eski düşlere tutunuyorum sıkı sıkı. Gökkuşaklarını, kesme cam bardakları seviyorum ben. Gökkuşağı silinip gidiyor, bardaksa parçalanıp binlerce elmas parçacığa dönüşüyor. Nereye dağılıyorlar, gökyüzünün uçsuz bucaksızlığı içinde, göğün dört bir yanından esen yellere kapılıp yok oluyorlar.'
İçinde boşluğu taşıyan hayat, 'korkunç bir bayağılıktır' o boşluk fark edildikten sonra. Bir mumu 'altın rengi bir çiçek' yapan ise o bir tek kişinin varlığıdır.
'Gökkuşağını ve kesme bardakları' seversiniz onu düşündüğünüzde.
O gittiğinde, 'altın rengi çiçek' solar, gökyüzü ve kesme bardaklar parçalanır, gökyüzünün uçsuz bucaksızlığı içinde esen yellere kapılıp yok olurlar.
YALNIZLIK, HER GİTTİĞİNİZ YERE SİZDEN ÖNCE VARIP SİZİ KARŞILAR.
Kuşların kara lekeler gibi uçtuğu bulutlu öğleden sonralara dayanamazsınız.
Ruhunuz 'sokaklara düşer', o 'değerli zehir için' yalvarırsınız insanlara.
Bulamazsınız.
O bir zehirdir, ama değerlidir ve kolay bulunmaz.
Kendinizi ve herşeyi küçümsersiniz, siz bir boşluksunuzdur ve herşey bir boşluktur.
Ve belki işte o zaman sorarsınız hangisi daha iyi diye, bir uçurumu onu hiç fark etmeden içinde taşımak mı, yoksa hayatın başka türlü yaşanacağını da gördükten sonra kederli bir yalnızlıkla içinizdeki uçurumu fark etmek mi? 
Ancak uçurumu gördükten sonra sorarsınız bunu.
Bunun cevabı hep değişir, ama hep o zehri ararsınız.
Bir uçurumla yaşamak aslında yaşamamaktır, anlamışsınızdır bunu, yaşamak ise değerli bir zehri içmektir ve zehir içilirken ne kadar güzelse, bittiğinde o kadar yakıcı olacaktır.
Üstelik o zehir sizi diğerlerinden ayıracaktır. Uçurumlarını, hiç fark etmeden yaşayan insanlarla; uçurumlarının 'bir bedenin büyüsüyle', bir başka insanın ısısıyla, kahkahasıyla, sıcak bir öğleni yada erken bir sabahıyla, düşlerinde beliriveren görüntüsüyle dolduğunu görenlerin yaşadıkları ve seyrettikleri hayatlar birbirine hiç benzemeyecektir.
İkincilerin hayatında keder, ayrılık, öfke, özlem olsa da 'bayağılık' olmayacaktır.
'Altın rengi bir çiçek' gibi yanan mum sönse de altın rengi bir çiçek gibi sönecektir.
Ruhları 'sokaklara düşse' de o sokaklar 'değerli' birşeylerin arandığı yerler olacaktır.
Yalvarsalar da, öbürlerinin tadını ve sarhoşluğunu bilmedikleri bir zehri içmek için yalvaracaklardır.
Bazen bir ömür bir uçurum taşırız içimizde ve fark etmeyiz bunu.
Bir gün o uçurum dolar.
Değerli bir zehirle dolar o uçurum. Bizi heyecanlandıran, sakinleştiren, sevindiren ve kederlendiren bir zehirler.
Altın rengi çiçekler gibi mumlar yanar.
Sonra biri zehrini alıp gider.
Gökkuşağı ve kesme vardaklar dört bir yandan esen yellerle dağılır.
Ruhumuz sokaklara düşer.
Bir uçurum parçalanır içimizde.
Ve o değerli zehrimizden içemezsek bizi de parçalar.
02,08,2002 Cuma 
Saat: 18,28
<end>

<start>
Öylesine bütünlüklü ve öylesine sade güzelliği var ki bu erken yaz sabahının, başka hiçbir güzelliğe içinde yer bulunmuyor; belki de ilk kez, bir başka güzelliğin, bir mısranın, bir şarkının, hatta uzun bir şampanya kadehinin içinde duran şu çiçeklerin, derin bir duygunun, eğlenceli bir düşüncenin bozabileceği böyle bir vakte rastlıyorum. Sabah, sanki bir beyaz manolya yaprağı... 
Parlak, mavi bir yaz sabahı. 
Sakin, sessiz. 
Sanki hiçbir sese, hiçbir harekete tahammülü yok. 
Müziği kapattım. 
Dümdüz lacivert bir deniz, koruluklarının yeşili bile gözüken adalar, bir beyaz yelkenli, uzaklarda bir şilep. 
Balkondaki sardunyaların kızgın kızıllığından bile rahatsız olan bu masum ve aydınlık sabah, kendi mavi masumiyetiyle hayatın bütün karmaşasını, düşünceleri, duyguları reddediyor sanki. 
Bu ışıklı sessiz örtünün altında yatan heyecan verici karanlıklara uzanan yollar erken yaz sabahının sükunetiyle kesilmiş. 
İnsan, bu durgun güzelliğe boyun eğmekten başka bir çare bulamıyor. 
Sessiz mavi bir yaz sabahının bir parçası oluyor. 
Bir sevinç bile istemiyor. 
Hiçbir duygu olmamalı, bir düşünce bulunmamalı. 
Bir maviliğin içinde süzülmelisin. 
Bu sabah vaktinin bir parçası olmalısın. 
Ve bunun için, bütün varlığından, geçmişinden, hayallerinden bir anlığına da olsa vazgeçmeli, bu sükuneti bozacak hiçbir kıpırtıyı içinde taşımamalısın. 
O sessizliğin içine kendimi istekle bıraktım. 
Hiçbir şey olmamanın muhteşem sükunetiyle uçuk bir maviliğe büründüm, kendimi terkettim. 
Minik bir yaprak bile değilim, kavak ağaçlarının uçuşan pamukçukları da değilim, bir ağaç ya da bir çiçek de değilim. 
Mavi bir sabahım şimdi ben. 
Bütün derinliklerim sessiz. 
Beni çağıran hiçbir şey yok. 
Hiçbir yere gitmeyeceğim. 
Hiçbir şey düşünmeyeceğim. 
Hiçbir şey hissetmeyeceğim. 
Kendi sesim de dahil bütün seslerden uzaklaştım. 
Öylesine bütünlüklü ve öylesine sade güzelliği var ki bu erken yaz sabahının, başka hiçbir güzelliğe içinde yer bulunmuyor; belki de ilk kez, bir başka güzelliğin, bir mısranın, bir şarkının, hatta uzun bir şampanya kadehinin içinde duran şu çiçeklerin, derin bir duygunun, eğlenceli bir düşüncenin bozabileceği böyle bir vakte rastlıyorum. 
Sabah, sanki bir beyaz manolya yaprağı. 
Ona hiçbir şey değmemeli, dokunmamalı, değerse küser ve kararır. 
Hatta güzelliğini bile seyretmemelisin. 
Bir parçası olmalı, o maviliğe karışmalısın. 
Uyandığımda bende olan ne varsa artık yok. 
Ben yokum. 
Bir sabah vaktiyim. 
Sessizim, sakinim, maviyim. 
Beni terkeden herşey, bütün sesler, bütün düşünceler, bütün duygular, bütün kaygılar, bütün özlemler aniden ve büyük bir gürültüyle geri dönecekler, bunu biliyorum. 
Ben, yine ben olacağım. 
Hayat, yine hayat olacak. 
Bu mavi örtünün altında dolaşan o olağanüstü karmaşa, bütün karanlığı ve çekiciliğiyle yeniden ortaya çıkacak. 
Onları yeniden gördüğümde belki de çok sevineceğim. 
Ama, şu kısa an, sabahın içinde dağılıp bir mavi sabah olduğum şu vakit, neredeyse inanılmaz olan bu tanrısal armağan, herkes gibi benim de en çok kurtulmak istediğimden, kendimden kurtarıyor beni. 
İçimde dolaşıp duran, birbiriyle çatışan, beni bazen eğlendirip bazen yoran bütün o 'ben'ler sustular, gittiler, yokoldular. 
Issız içim. 
Kendi ıssızlığını da özlüyor bazen insan. 
Bunun asla ele geçemeyeceğini, o kalabalığın asla beni terketmeyeceğini sanırken, erken bir yaz sabahı, beni kalabalıklarımdan kurtarıp içine aldı. 
Görkemli bir cömertlikle kendini bütünüyle bana verirken, beni de inanılmaz bir hoşgörüyle kendi içine kabul etti. 
Bir şarkı duymak istemiyorum. 
Hiçbir şeyi, bir çiçeği, bir insanı, bir ağacı, bir kuşu, bir duyguyu tek başına görmek istemiyorum. 
Bu bütünlük, kalabildiği kadar bir bütün olarak kalmalı. 
Onun parçası olmalıyım. 
Tek olan her şey bu bütünlüğü bozacak. 
Ben bir bütünün parçası olamayacağım o zaman. 
Bütüne bazen hayranlıkla, bazen merakla, bazen dehşetle bakan, ayrı bir parça haline geleceğim yeniden. 
Buna da sevineceğim belki. 
Ama şimdi... 
Şimdi değil... 
Parlak, mavi bir yaz sabahı. 
Sessiz ve sakin. 
Ben yokum. 
Siz yoksunuz. 
Kimse yok. 
Mavi bir sabah var yalnızca. 
Ve, mavi bir sabah vaktiyim şimdi ben.
<end>

<start>
Her sabah bir baska Joseph K.'nin resimleri var gazetelerde. 
Satonun bulundugu tepenin eteklerindeki küçük köyde yasiyoruz, 
iktidarin asil sahipleri asla gözükmüyor, her sabah kapimizin altindan bir suçlunun resmi atiliyor ve onlarin suçlu olduguna, suçlu olduklari söylendigi için inaniyoruz. Evlerimizden suçluyu parçalamak için çikiyoruz, birbirimize 'Suçluymus' diyoruz, suçlunun öldürülmesini istiyoruz, efendilerimize suçlunun öldürülmesi için yalvariyoruz. 
cccccc
Kafka'nin yazdigi romanlari okur gibi yasiyoruz. 
Kafka'nin roman kahramani Joseph K. bir sabah uyandiginda evine gelen iki adam onun 'suçlandigini' söyler ama neyle suçlandigini söylemez. Joseph K.'nin suçlulugu iki adamin onun 'suçlu' oldugunu söylemesiyle baslar. K.'nin neyle suçlandigi belli degildir ama daha da önemlisi onu kimin suçladigi da belli degildir. 
Bir zamanlar Avrupa'nin bütün simyacilarinin onlara ayrilmis bir mahalledeki birbirine yapismis basik evlerde kükürt dumanlari arasinda bakirdan altin yapmaya çalistigi, çaglar boyu her kösesinde bir baska efsanenin anlatildigi, cinayet hikâyeleriyle, öldürülmüs kadinlarla, basi kesilmis tüccarlarla, hortlaklarla dolu bir geçmise sahiplik eden dar sokaklarla, sivri kuleli evlerle örülmüs, kislari gri bir gökyüzüyle kapli, Ortaçag simyacilarinin kükürt kokularini hisseden bir sehirde, Çek bir babayla Alman Yahudisi bir anneden dogan Kafka, ne tam bir Çek, ne tam bir Alman, ne de tam bir Yahudi olarak, bütün hayati, dogdugu sehir gibi karmakarisik dar sokaklarla ve çikmazlarla dolu görerek yasadi. 
Kafka da, hemen hemen bütün yazarlar gibi, inanilmaz bir vicdan azabi çekiyordu, günlükleri, 'korkunç basagrilari' ve 'yeteri kadar yazamamanin' acilariyla doludur; hiçbir yazarin günlügünde bu kadar çok 'basagrisi'ndan yakinildigini, 'Yazmak için isten izin aldim ama üç günü yine yazamadan geçirdim' türünden sikayetlerin bunca sik tekrarlandigini okumadigimi söyleyebilirim. 
Dagilmaya hazirlanan bir imparatorlugun neredeyse hiç kimsenin sahip olmadigi bir sehrinde, bunaltici bir bürokrasinin çarklari arasinda bir memur olarak yasamak zorunda kalan, kadinlarla iliskilerini tam düzenleyemeyen, genelevin önünden 'sevgilinin evinin önünden' geçer gibi geçen, çok genç yasta verem olan bir yazarin bize biraktigi romanlar, bugün Kafka'nin yasadigi yerlerden çok uzakta, o kültüre çok yabanci bir kültürde yasayan bizlerin hayatlarini anlatiyor. Kafka iki büyük romaninda, Sato ile Dava'da kahramanina ayni adi vermisti: Joseph K. 
Soyadi bile olmayan bir adam. 
Soyadi hemen silinecek gibi gözüken tek harfe indirilmis bir adam. 
Bu tek harfli insanin maceralarinin anlatildigi romanlari birer karabasana çeviren, bence, bu romanlarda gizli iktidarin sahiplerinin asla görülmemesi, onlara asla ulasilamamasiydi. 
Sato romaninda, bütün köyün efendisi olan kisilerin oturdugu satoya ulasmak, o insanlari görmek mümkün degildir, yalnizca onlari temsilen köyde dolasip herkesi gözetleyen iki adam vardir. Dava'da ise, K.'yi suçlayan asil otorite hiç gözükmez, burada da o otorite adina suçlulugu ilan eden iki kisi görülür. 
Otoritenin ve gücün kaynagi görünmezligindedir. 
Iktidarin gerçek sahipleri her türlü insani iliskinin, elestirinin, suçlanmanin disindadir; onlar istedikleri zaman adamlariyla size ulasabilir, sizi asagilayabilir, sizi suçlayabilir, sizi tutuklatabilir, hatta Dava romaninin sonunda oldugu gibi sizi öldürtebilir ama, siz onlara ulasamazsiniz. 
Iktidarin en korkunç biçimi görünmeyen insanlarin elinde olanidir. 
Onlar sizi görür, siz onlari göremezsiniz. 
Onlar hakkinda fikir yürütmeniz, onlara direnmeniz, baskaldirmaniz mümkün degildir. 
Aynen bizim hayatimizda oldugu gibi, asil efendiler derinlere saklidir, ortada gözükenler onlarin temsilcileri, usaklari, emirberleri, cellatlaridir. Hayatimizi keskin bir inançla korkunç bir süpheciligin üzerine kurmamizdir bu karabasani vareden sir; satodakilerin kudretine, söylediklerinin dogruluguna körü körüne inanir, kendimizden ve satonun disindaki herkesten dehsetle kuskulaniriz. Suçlular görünmeyen iktidar sahipleri tarafindan suçlandiklari için suçludur; suçlu olmak için suçlanmak yeter. 
Birisi suçlandiginda onun suçluluguna hep birlikte inaniriz, hatta suçlanan bile, hiçbir suçu olmadigini düsünse de sonunda kendinden kuskuya düser, agir agir kendi suçluluguna inanir, sonunda bu karabasandan kurtulmak için kendi ölümüne yürür; görünmeyen bir iktidarin tutsakligini kabul edenler için yok olmak belki de tek kurtulus yoludur. 
Iktidarin ortada dolasan adamlari satodakilerin kudretini ve bizim korkumuzu besleyerek büyütür. 
Bizi yok eden satonun gücü degildir; bizi yok eden kendi güçsüzlügümüzdür. 
Hayatimizin üzerine kapanan baskiyi öylesine korkunç kilan, bir karabasana çeviren, bütün kurtulus yollarini kapatan, bizi çaresiz birakan bizim o baskinin bir parçasi olmakta gösterdigimiz ölümcül basegistir. 
Biri suçlandiginda digerlerinin onun suçlu olduguna hemen inanmasidir. Hatta, kendilerine bir suçlu gösterilmesini istekle beklemeleridir. Biri suçlandiginda bütün dostlari, tanidiklari, hatta Dava romaninda oldugu gibi akrabalari hemen suçlayanlarin yaninda yer alir, bu suçlamadan kendilerine bir zarar gelip gelmeyecegini hesap ederler. 
Suçlanan terkedilir. 
Kimse korumaz onu. 
Kimse sahip çikmaz. 
Esas suçlularin satodakiler olabilecegini aklimiza bile getirmeyiz. 
Soyadlarimiz hemen silinebilecek bir tek harfe indirgenmistir. 
Herhangi bir sabah bizim de kapimiz çalinabilir, neyle suçlandigimiz söylenmeden biz de suçlanabiliriz ve biz, bizi suçlayanlara yaranmaya, yok olurken bile onlara kendimizi begendirmeye ugrasiriz. 
Bir suçlu bulunduguna, suçluyu saptama hakkinin da yalnizca iktidarin görünmeyen sahiplerine ait olduguna olan inancimizdir bizi güçsüz kilan. 
Her sabah yeni bir suçluyla uyaniyoruz. 
Her sabah bir baska Joseph K.'nin resimleri var gazetelerde. 
Satonun bulundugu tepenin eteklerindeki küçük köyde yasiyoruz, iktidarin asil sahipleri asla gözükmüyor, her sabah kapimizin altindan bir suçlunun resmi atiliyor ve onlarin suçlu olduguna, suçlu olduklari söylendigi için inaniyoruz. 
Evlerimizden suçluyu parçalamak için çikiyoruz, birbirimize 'Suçluymus' diyoruz, suçlunun öldürülmesini istiyoruz, efendilerimize suçlunun öldürülmesi için yalvariyoruz. 
Çünkü, suçlular suçlandiklari için suçludur. 
Çünkü biz kaybolmakta olan bir memleketin sahipsiz sehirlerinde eski simyacilarin kükürt kokularini içimize çekerek yasiyor, görünmeyen efendilerin karanlik gücüne boyun egiyoruz. 
Çünkü biz Joseph K.'yiz. 
Soyadlarimiz artik tek bir harf. 
Silinmeye hazir bekliyor.
<end>

<start>
Sevmek dediğimiz... 
Sevmek, yalnızca sevgiden oluşmuyor.
Bir altın madeninin duvarından kopardığımız bir parçanın içinde altınla birlikte nasıl taş, çakıl, çamur buluyorsanız, sevmek dediğinizde de sevginin yanında sevgiye benzemeyen birçok duyguyu buluyorsunuz.
Sevmek, yalnızca sevgiden ibaret olsaydı, sevdiğimizin mutluluğunu ister, onun mutluluğundan mutlu olurduk ama biz sevdiğimizin mutlu olmasını değil, “bizimle mutlu olmasını” istiyoruz.
“Bizimle” sözcüğü altının yanındaki çakıl işte.
Sevdiğimiz kadın bir başkasıyla mutlu olduğunda bu bizi mutsuz ediyor, sevdiğimiz bir başkasıyla güldüğünde bu bizi ağlatıyor, sevdiğimiz bir başkasıyla seviştiğinde bu bizi yaralıyor.
Sevmek, sevdiğimiz “bizimle” mutlu olduğunda, bizi başkalarına tercih ettiğinde sevgiye benziyor ama sevdiğimiz bir başkasıyla mutlu olmayı tercih ettiğinde, bizi terk ettiğinde sevmek sevgisizliği hatta düşmanlığı andırıyor.
Sevmek, ancak “bizimle” şartı gerçekleştiğinde sevgiyse eğer, o zaman, sevmek karşımızdakine mi yoksa kendimize mi sevgi duymamızdan kaynaklanıyor? Hem seven hem sevilen biziz de, sevdiğimizi sandığımız kişi, kendimize duyduğumuz sevgiyi yansıtan bir ayna mı; sevdiğimizi kaybettiğimizde bizi ve sevgimizi yansıtan aynayı kaybettiğimiz için mi o kadar mutsuz oluyoruz?
Peki ama eğer sevmek böyle bir şeyse, niye herhangi birini değil de özel olarak seçtiğimiz birini seviyoruz, niye ancak bir kişi bizim aynamız olabiliyor?
Sevmek, yalnızca sevgiden ibaret değil, daha karmaşık, daha anlaşılmaz, daha tehlikeli bir şey.
Sevdiğimiz insan uğruna öldüğümüz öldürdüğümüz de oluyor.
Bir kadını sevdiğimizde “benim olsun” diyoruz.
Bir erkeği sevdiğimizde “benim olsun” diyoruz.
Sevmek, yalnızca sevgiyi değil sahiplenmeyi de getiriyor.
Bir de “vatanı sevenler” var.
Peki onlar ne diyor?
“Vatan mutlu olsun” mu diyorlar? Yoksa “vatan benimle mutlu olsun” mu diyorlar?
Vatanı sevdiği için darbe yapanlar, çete kuranlar, faili meçhul cinayetler işleyenler, siyasete hile karıştıranlar, hukuku çarpıtanlar, “vatan mutlu olsun” diye mi yapıyorlar bunları yoksa vatan “onlarla” mutlu olsun diye mi?
Vatan, “onlarsız” daha mutlu olursa, bu, onları sevindirecek mi yoksa üzecek mi?
Vatanı sevdikleri için hak etmedikleri iktidarlardan vazgeçmeyenler acaba vatanı mı seviyorlar yoksa kendilerini mi, vatan onların kendilerine duydukları sevginin bir aynası mı, o aynayı kaybetmekten mi korkuyorlar, “biz olmazsak parçalanır” dedikleri vatan mı yoksa kendi varlıklarını yansıtan ayna mı?
Sevmek, yalnızca sevgiden ibaret değil.
Sevdiğimiz “mutlu olsun” değil, sevdiğimiz “bizimle” mutlu olsun istiyoruz.
Sevdiğimiz “başkasıyla” mutlu olduğunda, sevmek, sevgiden çok düşmanlığa benziyor.
Kızıyor, kıskanıyor, öfkeleniyor hatta öldürüyoruz.
Sevdiğimiz vatan bizden başkasıyla mutlu olduğunda, bizim iktidarımızı istemediğinde ne yapıyoruz?
Kızıyor, kıskanıyor, öfkeleniyor hatta öldürüyor muyuz?
Sevmek, karmaşık, anlaşılmaz hatta tehlikeli bir şey.
Seven öldürebiliyor da...
Öldürülen bazen bir insan oluyor bazen de bir vatan...
Ahmet Altan
<end>

<start>
Herkesin, kendisi olmaktan sıkıldığı zamanlar vardır.
Dertlerinin, sıkıntılarının, kederlerinin kendi küçük hayatının havuzuna sığmadığı zamanlar.
Geçmişini, gününü hatta geleceğini unutmak, bütün varlığını ıslak bir palto gibi bir portmantoya asıp yürümek istediği zamanlar.
Hemen hemen herkes bilir bu duyguyu.
Bu kendinden kaçma isteğini.
Sanırım, bayramlar bunun için icat edilmiştir.
Herkes kendi “küçük havuzunun” suyunu, büyük kalabalıkların denizine boşaltabilsin, bir zamanlığına da olsa kendini unutabilsin diye.
Herkesin bir araya gelip oluşturduğu ama kendisini oluşturan herkesten daha başka bir şey olan kalabalıklar iyi sığınaklardır.
İnsanların acıları ne kadar artarsa, kalabalıklara olan tutkusu da o kadar artar.
Ezilen, acı çeken, hayatın sıkıntılarıyla bunalan insanların, parçası oldukları kalabalıklara, aşiretlerine, dinlerine, milletlerine olan düşkünlüklerinin fazlalaşması, içine akacakları, kendilerini unutacakları bir denize duydukları ihtiyacın güçlenmesindendir.
Bazen, insanlar ortak öfkelerinde buluşup, kalabalıklara karışarak, bir düşmana karşı kinlerini bileyerek unuturlar kendilerini.
Bu tür kalabalıkların içinde acılarını unutanlar, kısa süre sonra daha büyük, daha ortak ve daha unutulmaz acılarla karşılaşırlar.
Savaşlar, kıyımlar, kanlı saldırılar, bu tür kalabalıklara karışan insanların aktığı karanlık denizlerdir.
Böyle zamanlarda, kalabalıkları uyarmak henüz kendini ve aklını kaybetmemiş olanlara düşer.
Öyle zamanlarda “durun” diye bağırmaya uğraşırsınız.
Bir de bayramlar, ortak sevinçler vardır.
Bence, öyle zamanlarda, o kalabalığın içine akmamış olanlar da susmak nezaketini göstermelidir.
Gerçekleri unutmak isteyenlerle birlikte birkaç günlüğüne siz de gerçekleri unutabilirsiniz.
Hatta o kalabalıklara karışabilir, bir süreliğine, başkaları gibi siz de kendinizden kurtulmayı deneyebilirsiniz.
Genç bir çocuğun vurduğu topun kaleye girmesiyle birlikte “gol” diye bağırabilir, bunu hayatınızın en sevinçli anlarından biri haline getirebilir, coşabilir, sevinebilir, sizi kucaklayıp, size kendinizi unutma imkanını verecek kalabalıklara karışabilirsiniz.
Bir çiçek tarhının içine yatar gibi çocuksu bir neşeyle kalabalıklara bırakabilirsiniz kendinizi.
Çiçekten bir spalto gibi sarınırsınız kalabalığı.
O, sizi kucaklar
Sizi ısıtır.
Size, kendinizden başka bir şey olma olanağını bağışlar.
Bayramlar bunun içindir.
Kendisi olmaktan sıkılanların, yeniden kendileri olmadan önce durup, rahat bir soluk alarak, güç toplayacakları mola yerleridir onlar.
Bugünlerde bize böyle bir bayram bağışlandı.
Ait olduğumuz kalabalığın renklerini taşıyan genç çocuklar futbol denilen tuhaf ve eğlenceli oyunda mucizeyi andıran başarılar gösteriyorlar.
İnsanın kendisi olmasının, bir kalabalığın parçası olmaktan daha önemli olduğunu bilebilirsiniz, kendinizi kalabalıklara bırakıp gerçekleri unuttuktan sonra yeniden kendinize döndüğünüzde gerçeklerin orada duruyor olacağını unutmayabilirsiniz.
Ama her zaman kendiniz ve her zaman akıllı olmak zorunda değilsiniz.
İnsan bazen kendinden başka biri olmak ister.
Kalabalıklara karışmak ister.
Bayramlar bunun içindir.
Kapınızı çalan bir bayramı bence, cevapsız bırakmayın.
Açın kapıyı, kendinizden ve aklınızdan çıkıp yürüyün.
Korkmayın.
Döndüğünüzde sizi bekleyen gerçekleri ve kendinizi bıraktığınız yerde bulacaksınız.
<end>

<start>
Sen iyi ki doğdun
Ben iyi ki yaşıyorum
Ne güzel şey
Seni hala seviyorum....................
<end>

<start>
Ya zamanından çok erken gelirim
       Dünyaya geldiğim gibi
       Ya zamanından çok geç
       Seni bu yaşta sevdiğim gibi....................
<end>

<start>
Sen yoksun 
Boşuna yağıyor yağmur 
Birlikte ıslanmayacağız ki...
Boşuna bu nehir 
Çırpınıp pırpırlanması 
....................
<end>

<start>
Seziyorum ki kaçacaksın..
Yalvaramam koşamam
Ama sesini bırak bende
Biliyorum ki kopacaksın
Tutamam saçlarından
Ama kokunu bır....................
<end>

<start>
Diyelim ıslık çalacaksın ıslık
Sen ıslık çalınca
Ne ıslık çalıyor diye şaşacak herkes
Kimse çalmamalı senin gibi güzel
Örnegin kıyıya çarpan dalgaları sayacaksın
Senden önce kimse saymamış olmalı
Senin saydığın gibi doğru ve güzel
Hem dalgaları hem saymasını severek
De ki sinek avlıyorsun sine....................
<end>

<start>
Mapus damı bana çok sey öğretti
Ama en çok sabretmeyi
Yalnızken kalabalık olmayı
Kalabalıktayken de kendimle kalmayı....................
<end>

<start>
O denli o denli çok beklettin
Alıştır....................
<end>

<start>
Sen ağaçların aptalı 
Ben insanların 
Seni kandırır havalar 
Beni sevdalar
Bir ılıman hava esmeye görsün
Düşünmeden gelecek karakış.. 
Açarsın çiçeklerini..
Bense hayra yorarım gördüğüm düşü... ....................
<end>

<start>
Atam, hala yaşıyorsak: 
Edepsizlik sayesinde! 
Altı oku soruyorsan, 
Politika dehlizinde! 
Hele partin senden sonra, 
Devrimlerin tavizinde! 
Vasfedeyim halimizi, 
Kalemime ver izin de!
Yobazlarla gericiler, 
Onlar bizden daha zinde! 
'Atam, Atam...' derler ama, 
Bir adınız var sizin de...
Halkçılıkla devletçilik: 
Anlatamam, çok hazin de...
Çoktanberi sa....................
<end>

<start>
O çırılçıplak gecede 
Sen sendin ben de ben
Bütün gece güneş ....................
<end>

<start>
Güneş altında söylenmedik söz yokmuş..
Bu yüzden geceleri söylüyorum sevdiğimi..
Ne gece ne gündüz yokmuş söylenmemiş söz......................
<end>

<start>
dünyaların en iyi babası benim babamdır
düşmandır düşüncelerimiz
dosttur ellerimiz
dünyada tek elini öptüğüm
babamdır
kırkını geçtin adam olmadın der
başım önümde dinlerim
önünde tek baş eğ....................
<end>

<start>
“Annemin anısına adıyorum”
Bütün anneler, annelerin en güzeli, 
Sen, en güzellerin güzeli.
Onüçünde evlendin, 
Onbeşinde beni doğurdun, 
Yirmialtı yaşındaydın, 
Yaşamadan öl....................
<end>

<start>
Her şeye boşver, dolu dolu yaşa.
Madem ki bir aşkın var, ne güzel, tadını çıkar...
Sanki ayıp bir şeymiş de utanıyormuşsun gibi
yazmışsın bana...
Her şeye boşver ve aşkı yaşa... 
İlle de büyük aşk olması gerekmez; 
yaşanan her aşk büyüktür, yeter ki tadını çıkarmasını bil...
Çok büyük umutlar bağlama, yarını hiç düşünmeden, 
günü gününe sev, sevginin tadını çıkar...
Sevgide geleceği düşünürsen aşkı, bombok edersin. Sakın haaa...
Sonsuz, monsuz diye karşındakinin başını yeme...
Her şeye boşver; öylesine sev ki, 
sevdiğini bile umursama, salt kendin için sev, 
bencilce yaşa aşkı, bütün maddesiyle...
Yaşamdan elinde kala kala salt yaşadığın
sevgiler kalır sonunda, ne ş....................
<end>

<start>
Yine yalnız değilim her zamanki gibi
Bu Uzakdoğu gecesinde yokluğunlayım
Aramızda yirmibeşbin kilometre
Sen kıştasın ben yazd....................
<end>

<start>
Benim doğduğum gün
Günler uzamaya başlar
Öyle bir....................
<end>

<start>
Kimi bekliyorsun hala, 
Evinden kitaplarından uzaktamısın
Arada bir telefon et kendine
Kendine mektuplar yaz yanıt beklemeden
Kartlar gönder kenbine her gittigin uzaklardan
Sevgilim diye baslayıp öperim diye biten
Senin senden baska kimin varki arasın
İnince trenden yada ucaktan yalnızlığın
Sevincle karşıla yanlızlıgını garlarda hava alanlarında
Ayrılıslarda da sarılıp ö....................
<end>

<start>
içimde bir merak
öyle bir merakki....................
<end>

<start>
Bir tohum verdin
çiçeğini al
Bir çe....................
<end>

<start>
Yüreğim gövdeme sığmıyor
Gövdem odama
Odam evime sığmıyor
Evim dünyaya
Dünyam evrene sığmıyor....................
<end>

<start>
Sevişirken yılan bile dokunmaz
Tapınmakta aşktan saygın ola....................
<end>

<start>
Bu müze var ya bu müze
Seninle gezerken güzel
Kimseler yoksa salonda
Seni öpmek en güze....................
<end>

<start>
Demek yazamadan
Demek okuyamadan
Demek konuşamadan
Hem de ölmeden yaşanabilirmiş
Ama sevmeden yaşanamıyor Üçgülüm
Bir ölüyle bir canlı
Bir bedeni bölüştük
Sa....................
<end>

<start>
Gözler önünde işte
Gittikçe arınıyorum kendimden
Her giden güzelleşir
Gidiyorum güzelleşmek için
Unutulsun diye çirkinliklerim....................
<end>

<start>
Çok merak ediyorum kendimi
Başıma birşey mi geldi
Öldüm mü kaldım mı
Hiçbir haber y....................
<end>

<start>
Uslanma hiç hep deli kal
Büyüme sakın çocuk kal
E....................
<end>

<start>
Uyumaya değil
Rüyalarıma gidiyorum
Orada yaşayacağım isteğimce
Uyanıkken hiç yaşayamadığım
Hepsi de gençti güzeldi
S....................
<end>

<start>
Senin seyircilerin düşman 
Senin yargıcıların düşman
Öylesine yenmek zorundasın ki 
Kıl payı bırakmadan
Sayısız genlerle donatmalısın 
İmgeden kristallerini
Ki kamaşsın gözleri
Yüreğinden yansıyan ışıltılardan
Elmasını öyle yontmalısın ki sözcüklerden
Bakır....................
<end>

<start>
Ben tanırım
Bu bulut bizim oranın bulutu
Hemşeriyiz ne de olsa
Benim için kalkmış ta Sivas'tan gelmiş
Yurdumun bulutu
Başımın üstünde yeri var
Ben bilirim
Bu rüzgar bizim oranın rüzgarı
Hemşerimiz ne de olsa
Benim için kopup gel....................
<end>

<start>
Yaşadığımı işitmek istiyorum
Bir ses uzaktan yakından ya da içimden
Düşen yaprak örneğin
Kağıt hışırtısı olsun
Ya da eski tahtaları içten kemiren bir kurdun çıtırtısı
Bir inilti derinden
Damlayan su
Bir elektrik düğmesi çıt diye
Çok uzaklardan yankılanan duyulur duyulmaz
İçimdeki mağaralarda besler büyütürüm
Her ne olursa olsun bir ses
Yeter ki bana ispat etsin yaşadığımı
Yaşadığımı görmek istiyorum
Bir ışık uzaktan yakından ya da içimden
Sesindeki pırıltıya
Gözündeki ışıltıya benzer
Bir kibrit çakımı
Bir yanıp sönse yeter
Sabahın yağan toz mavisi göğsünde çıplak
Ya da gün batımı pembesi dudak
Bir yıldırım hızında çizilsi....................
<end>

<start>
Duydum ki bizi bırakmaya azmediyorsun, etme.
Başka bir yar, başka bir dosta meylediyorsun, etme.
Sen yadeller dünyasında ne arıyorsun yabancı? 
Hangi hasta gönüllüyü kastediyorsun, etme.
Çalma bizi, bizden bizi, gitme o ellere doğru.
Çalınmış başkalarına nazar ediyorsun, etme.
Ey ay, felek harab olmuş, altüst olmuş senin için...
Bizi öyle harab, öyle altüst ediyorsun, etme.
Ey, makamı var ve yokun üzerinde olan kişi,
Sen varlık sahasını öyle terk ediyorsun, etme.
Sen yüz çevirecek olsan, ay kapkara olur gamdan. 
Ayın da evini yıkmayı kastediyorsun, etme.
Bizim dudağımız kurur sen kuruyacak olsan.
Gözlerimizi öyle yaş dolu ediyorsun, etme.
Aşıklarla başa çıkacak gücün yoksa eğer; 
Aşka öyleyse ne diye hayret ediyorsun, etme.
Ey, cennetin cehennemin elinde oldugu kişi,
Bize cenneti öyle cehennem ediyorsun, etme.
Şekerliğinin içinde zehir zarar vermez bize,
O zehiri o şekerle sen bir ediyorsun, etme.
Bizi sevindiriyorsun, huzurumuz kaçar öyle.
Huzurumu bozuyorsun, sen mahvediyorsun, etme.
Harama bulaşan gözüm, güzelliğinin hırsızı.
Ey hırsızlığa da değen hırsızlık ediyorsun, etme.
İsyan et ey arkadaşım, söz söyleyecek an değil.
Aşkın baygınlığıyla ne meşk ediyorsun, etme.
<end>

<start>
Oraya gitme demedim mi sana, 
seni yalnız ben tanırım demedim mi? 
Demedim mi bu yokluk yurdunda hayat çeşmesi ben'im?
Bir gün kızsan bana, 
alsan başını, 
yüz bin yıllık yere gitsen, 
dönüp kavuşacağın yer ben'im demedim mi?
Demedim mi şu görünene razı olma, 
demedim mi sana yaraşır otağı kuran ben'im asıl, 
onu süsleyen, bezeyen ben'im demedim mi?
Ben bir denizim demedim mi sana? 
Sen bir balıksın demedim mi? 
Demedim mi o kuru yerlere gitme sakın, 
senin duru denizin ben'im demedim mi?
Kuşlar gibi tuzağa gitme demedim mi? 
Demedim mi senin uçmanı sağlayan ben'im, 
senin kolun kanadın ben'im demedim mi?
Demedim mi yolunu vururlar senin, 
demedim mi soğuturlar seni.
Oysa senin ateşin ben'im, 
sıcaklığın ben'im demedim mi?
Türlü şeyler derler sana demedim mi? 
Kötü huylar edinirsin demedim mi? 
Ölmezlik kaynağını kaybedersin demedim mi? 
Yani beni kaybedersin demedim mi?
Söyle, bunları sana hep demedim mi?
<end>

<start>
*Şarabım aşk ateşidir,hele onun eliyle sunulursa öyle bir ateşe odun kesilmezsen yaşamak haram olur sana.
*Söz dalga dalga coşmada amma onu dudakla,dille değil,gönülle canla anlatman daha iyi.
*Aşk nedir,bilmiyorsan gecelere sor,şu sapsarı yüzlere,şu kupkuru dudaklara sor.
*Su nasıl yıldızı,ayı aksettirir,gösterirse bedenler de canı,aklı bildirir,gösterir.
*Can,aşktan binlerce edep öğrenmede,öylesine edepler ki mekteplerde okunup öğrenilmesine imkan yok.
*Gökyüzünde,yıldızlar arasında parlak ay nasıl görünürse aşık da yüzlerce kişi arasında öyle görünür,o göründümü herkesin parlaklığı söner.
*Akıl bütün gidilecek yolları bilse bile,gene aşk yolunu bilemez,şaşırır kalır.
<end>

<start>
Ben bende değil, sende de hem sen, hem ben, 
Ben hem benimim, hem de senin, sen de benim, 
Bir öyle garip hale bugün geldim ki
Sen ben misin, bilmiyorum, ben mi senim.
(Farsça, Hüseyin Rıfat)
<end>

<start>
Güneş gibi ol şefkatte,merhamette.
Gece gibi ol ayıpları örtmekte.
Akarsu gibi ol keremde,cömertlikte. 
Ölü gibi ol öfkede ,asabiyette.
Toprak gibi ol tevazuda,mahviyette.
Ya olduğun gibi görün,ya göründüğün gibi ol.
<end>

<start>
Allahım bu vuslatı hicran etme
Aşkın sarhoşlarını nalan etme
Sevgi bahçesini yemyeşil bırak
Bu mestlere bahçelere kasdetme
Dalı yaprağı vurma hazan gibi
Halkını başı dönmüş zelil etme
Kuşunun yuvasının ağacını
Yıkma da kuşlarını perran etme
Kumunu ve mumunu karıştırma
Düşmanları kör et de şadan etme
Hırsızlar aydınlığın düşmanıdır
Onların işlerini asan etme
İkbal kıblesi yalnız bu halkadır
Umut kabesin öyle viran etme
Bu çadır iplerini öyle katma
Çadır senindir eya sultan etme
Yok dünyada hicrandan daha acı
Ne istiyorsan et de onu etme
<end>

<start>
Göz gamın ne olduğunu bilseydi,
gökyüzü bu ayrılığı çekseydi,
padişah bu acıyı duysaydı;
göz gece demez gündüz demez ağlardı,
gökler yıldızlara, güneşle, ayla
gece demez gündüz demez ağlardı.
padişah bakardı ününe,
tacına, tahtına, tolgasına, kemerine,
gece demez gündüz demez ağlardı.
Gül bahçesi güzün geleceğini duysaydı,
uçan kuş avlanacağını bilseydi,
gerdek gecesi bu özlemi görseydi;
gül bahçesi hem güle hem dala ağlardı,
uçan kuş uçmaktan vazgeçer ağlardı,
gerdek gecesi öpüşmeye, sarılmaya ağlardı.
Zaloğlu bu zülmü görseydi,
ecel bu çığlığı duysaydı,
cellâdın yüreği olsaydı;
Zaloğlu savaşa, yiğitliğe ağlardı,
ecel bakardı kendine ağlardı,
cellât, yüreği taş olsa, ağlardı.
Kumru, başına geleceği duysaydı,
tabut, içine gireni bilseydi,
hayvanlarda bir parça akıl olsaydı;
kumru selviden ayrılır ağlardı,
tabut omuzda giderken ağlardı
öküzler, beygirler, kediler ağlardı.
Ölüm acılarını gördü tatlı can,
koyuldu işte böyle ağlamaya.
Olanlar oldu, gitti dostum benim.
şu dünya bir altüst olsa, aülasa yeri var.
öylesine topraklar altında kalmışım.
<end>

<start>
Seni bildim bileli,
ey balçık dünya,
başıma nice belâlar geldi,
nice mihnet, nice dert.
Seni sırf belâdan ibaret gördüm,
seni sırf mihnetten, dertten ibaret.
İsa'nın yurdu değilsin sen,
yayıldığı yersin eşeklerin.
Nerden tanıdım seni bilmem ki,
nerden parçası oldum bu yerin,
Bana vermedin bir yudum tatlı su,
sofranı yaydın yayalı.
Elimi ayağımı bağladın gitti,
elimin ayağımın farkına varalı.
Bırak da bir ağaç gibi
yerin altından çıkarıp ellerimi
sevgilinin havasıyla sarmaşdolaş olayım,
uzayıp gideyim bâri.
Ey çiçek, dedim çiçeğe,
dedim, bu küçük yaşta sen,
neden ihtiyar oldun bu kadar,
dedim, nasıl oldu bu böyle?
Çocukluktan kurtuldum, dedi çiçek,
sabah rüzgârını tanıyalı,
hep yukarlara doğru çıkar
yukarlardan gelmiş bir ağaç dalı.
Şunu da söyledi çiçek:
Madem aslımı tanıdım,
madem yersizlik âlemi aslım,
artık bana tek bir şey düşecek:
Yücelip aslıma gitmek.
Sus yerter artık,
var git yokluğa haydi,
yoklukla yok ol.
Git, yokluklardan tanı
yokluktan var olanı.
<end>

<start>
Her gün bir yerden göçmek ne iyi
Her gün bir yere konmak ne güzel 
Bulanmadan, donmadan akmak, ne hoş! 
Dünle beraber gitti cancağzım, 
Ne kadar söz varsa düne ait 
Şimdi yeni şeyler söylemek lazım...
<end>

<start>
Kusuruma bakmayın benim, dostlar,
bağışlayın beni.
Ben davullara, bayraklara aldırmayan
bir padişahın yoluna düşmüşüm,
deli divane olmuşum.
Çok uzaklardan yürüyen bir adam gibiyim ben,
çok uzaklardan geçen bir hayal gibi.
Ama yok da sayılmam hani,
var olan bir şeyim ben.
Haydi ben bensiz geleyim,
sen sensiz gel.
Ne varsa şu ırmağın içinde var,
soyunalım iki can,
dalalım şu ırmağa, hadi.
Bu kupkuru yerde yakınmadan gayri ne gördük,
bu kupkuru yerde ne gördük zulümden gayri.
Bu ırmakta ne ölmek var bize,
bu ırmakta ne gam var, ne keder var, ne dert.
Bu ırmak alabildiğine yaşamaktan,
bu ırmak iyilikten, cömertlikten ibaret.
Durma, çabuk gel, gelmem deme.
Ne evet demek yaraşır sana, ne hayır, dostum,
senin şânına sadece gelmek yaraşır.
<end>

<start>
Ne güzel geceydi dün gece, ne güzel geceydi:
Onunla sarmaşdolaş, dudak dudağa,
talih kapısı ardına kadar açık,
güneş kucağımızda.
Ne güzel geceydi dün gece, ne güzel geceydi:
Şarap tasını her sunuşunda
diyordu aklına başına al.
Hani dün gece aklın da tam sırasıydı ya!
<end>

<start>
Bir gececik uyuma, ne olur.
Ayrılık kapısını çalma bir gececik.
Bir gececik dostların gönlü olsun,
ne olur sabahı et bir gececik.
Bir gececik gözlerimiz seninle aydın olsun,
kör olsun şeytan bir gececik.
Dünyayı güzel kokular sarsın bütün.
Karanlıklardan ışıklar aksın ovalara.
Sofrandakiler dirilsin bir gececik.
Bir gececik uyuma, ne olur.
Ayrılık kapısını çalma bir gececik.
Bir gececik ata bin, meydana gel.
Gönüller bir gececik rahat olsun,
göğüsler meydana dönsün bir gececik.
Yeniler giyinelim biz kulların.
Musa gibi sen bir sopa al eline.
Sopa bir anda elinde yılan olsun.
Süleyman gibi sen karıncaların yanına var.
Karıncalar bir anda birer Süleyman olsun.
Ne olur, bir gececik kapısını çalma ayrılığın.
<end>

<start>
Gönül dostum anlatsana, 
İlimizde Mevlana`yı. 
Ulu zatın hoşgörüsü, 
Yolumuzda Mevlanayı. 
xxx
Kıymet verir her insana, 
Ulvi görev düştü sana, 
Çevir deyişik lisana, 
Dilimizde Mevlana`yı. 
xxx
Fetetti nice gönüller, 
Ruzi mahşedeki kullar, 
Bülbül sedasında diller, 
Gülümüzde Mevlana`yı. 
xxx
EZGİNİ geldik gideriz, 
Hakka borcumuz öderiz, 
Hatırdadır yad ederiz, 
Telimizde Mevlana`yı. 
xxx
27/07/2001
<end>

<start>
Bugün yüzünde bir başka güzellik var senin,
bugün dudağında başka bir tad var,
boyunda başka bir yücelik.
Bugün kırmızı gülün bir başka daldan.
Ayın gökyüzüne bugün sığmamış.
Göklere benzeyen göğsün bugün daha geniş.
Hangi yanından kalktın bu sabah, söyle,
bir başka kavga var dünyada senin yüzünden,
dünyada bir başka gidiş
Biz senin gözlerinden gördük
arslanlara meydan okuyan o ceylanı,
Başka bir ovası var o ceylanın bugün
iki cihandan da dışarı
Seven insanın ayağı mı yok,
işte ona ölümsüzlük kapandı.
Yukarlarda onunla uçar gider.
Gözlerinin denizinde onu arama.
Oinci bir başka denizde.
Bakarsın bugün sever bu yürek,
yarın sevilir bakarsın.
Yüreğimin özünde başka yarınlar var.
<end>

<start>
Demek sen böyle salına salına bensiz gidiyorsun ey canımın canı.
Ey, dostlarının canına can katan, 
Gül bahçesine böyle bensiz gitme istemem.
İstemem, ey gökkubbe, bensiz dönme
İstemem, ey ay, bensiz doğma.
İstemem, ey yeryüzü, bensiz durma
Bensiz geçme, ey zaman, istemem.
Sen benimle beraberken
Hem bu dünya güzel bana, hem o dünya güzel.
İstemem, bensiz kalma bu dünyada sen, 
O dünyaya bensiz gitme, istemem.
İstemem, ey dizgin, bensiz at sürme.
İstemem, ey dil, bensiz okuma.
İstemem, ey göz, bensiz görme.
Bensiz uçup gitme, ey ruh, istemem.
Senin aydınlığındır aya ışığını veren geceleyin.
Ben bir geceyim, sen bir aysın madem, 
Gökyüzünde bensiz gitme, istemem.
Gül sayesinde yanmaktan kurtulan dikene bak bir.
Sen gülsün, bense senin dikeninim madem, 
Gül bahçesine bensiz gitme, istemem.
Senin gözün bende iken
Ben senin çevganın önündeyimdir.
Ne olur, öylece bak dur bana, 
Bırakıp gitme beni, istemem.
O güzelle berabersen, sen ey neşe, 
İstemem, sakın içme bensiz.
Hünkarın damına çıkarsan, ey bekçi, 
Sakın bensiz çıkma, istemem
Bir şey yoksa bu yolda senden, 
Bitik bu yola düş enlerin hali.
Ben senin izindeyim, ey izi görünmez dost, 
Bensiz gitme, istemem.
Ne yazık bu yola bilmeden, rasgele girene! 
Sen ey, gideceğim yolu bilen, 
Sen ey yolumun ışığı, sen ey benim değneğim, 
Bensiz gitme, istemem.
Onlar sadece aşk diyorlar sana, 
Oysa aşk sultanı mısın sen benim.
Ey, hiç kimsenin düşüne sığmayan dost, 
Bensiz gitme, istemem.
<end>

<start>
Sevgili tutmuş yularımdan beni,
develer gibi habire çeker.
Esrik devesini böyle nereye götürür,
böyle hangi katara?
Hem canımı çiğnedi benim o,
hem bedenimi çiğnedi.
Gönlümü bağladı benim o,
kırdı şişemi.
Ne iş yaptırmaya götürür, bilmem,
nereye götürür beni.
Sevgili takar beni oltasına,
atar karaya balık gibi.
Sevgili kurar gönlüme bir tuzak,
avcıdan yana çeker sürür beni.
Bakarım tabiat başlar büyük işine:
Bulutlar gelir uzaktan
katar katar, küme küme.
Bulutlar sular ovaları.
Bulutlar yürür dağlara doğru.
Uyanır açar gözlerini yeryüzü.
Gökler çalar davulunu.
Dalların gönlüne çeker gülün özü
en güzel kokusunu baharın.
Tohumun gönlü başlar vermeye tohum.
Ağaç durmadan söyler, döker içini.
<end>

<start>
Hastalıklar senden uzak olsun, ey canlarımızın rahatı,
ey gören gözümüz,
kem gözler senden uzak olsun!
Bedenin sağlam olsun, ay yüzlü güzel,
gölgen başımızdan eksik olmasın!
Gül bahçesine benzeyen yüzün,
o gönül otlağımız,
ovamızın yeşilliği,
nasılsa hep öyle kalsın,
hep öyle taze, yeşil.
Bizim canımıza gelsin
senin bedenine gelen ağrı.
<end>

<start>
Bir tatlı ömür gibi gitmeye niyetlendin,
ayrılık atına eyer vurdun inadına.
Ama  bizi unutma, hatırla ama.
Sana temiz dostlar, iyi dostlar, bağdaş dostlar
yeryüzünde de var. gökyüzünde de  var.
Eski dostla ettiğin yemini, hatırla ama.
Sen her gece ay değirmisini
başına yastık edince yollarda,
dizimde yattığın geceleri hatırla ama.
Sen ey, hüsrev'i kendine kul,
Şirin gibi bir nice güzeli esir eden,
aşkının ateşiyle tıpkı Ferhat gibi benim
ayrılık dağını delmede olduğumu, hatırla ama.
Bir deniz kesilen gözlerimin kıyısında
bir aşk ovasını görmüştün hani;
sarfan dallarıyla, ağustos gülleriyle sarmaşdolaş.
Bunu unutma, hatırla ama.
Ey Tebrizli Şems,
dinim aşktır benim, senin yüzünü gördüm göreli,
benim dinim senin yüzünde övünür, ey sevgili.
Bunu unutma, hatırla ama.
<end>

<start>
Bu ne güzel koku böyle,
bu ne güzel koku.
Gül bahçesinden yoksa gelen o mu?
Gece mi bu gelen, misk mi bu, amber mi bu?
Bu ne güzel koku böyle,
bu ne güzel koku.
O pazardan tezcecik yoksa o mu geliyor,
yoksa güzelimiz geri mi geliyor ne?
Bu nasıl yüz böyle,
bu nasıl ışık?
Bu nasıl ay böyle,
bu nasıl güneş?
Mağradan mı çıktı,
dağdan mı iniyor,
o yalnızlığın adamı,
o dost?
Boş yere arama şarap testisini sen.
Koklama onun ağzını sen boş yere.
Şu meyhaneciden mi geliyor sandın onu;
dostum, onu sen kendin gibi belleme.
Yolda o yapayalnızsa ne olur?
Başında sarık yoksa ne çıkar?
Ne bundan güneşe bir leke olur,
ne ayın gösterişine zarar.
Bu gece uyuma dostum, uyuma.
Bir kolayına getir onu bul.
Sarhoşlar meclisine hep böyle geceleyin gelir o.
Bu gece uyuma dostum, uyuma.
Biz duvara asılı duran resimleriz.
Bizi yapan ressamın varlık şavkı
duvarın üzerine bir vurdumu,
bakarsın o anda canlanıvermiş, kımıldanmışız
Onun selvi boyu bir göründü mü,
bakarsın dünya güllük gülistanlık.
Kalktı bir salındı, kendinibir gösterdi mi.
bakarsın kıyamet koptu gitti.
Bakarsın Calinus gibi hastalar ülkesindendir o.
Bakarsın hayret yurdunda dolaşır hastalar gibi.
Sustum artık ben,
sustum artık
Bu şiir utanıyor ondan.
<end>

<start>
Nice insanlar gördüm üzerinde elbise yok
Nice elbiseler gördüm içinde insan yok!
<end>

<start>
Toy, düğün kumaş oldu, ölçüldü biçildi.
Toy, düğün elbise oldu uzun boya.
Toylar, düğünler tam bizim için,
toyumuz, düğünümüz kutlu olsun dünyaya.
Şekere eş oldu dudu kuşu,
zühre eş oldu aya.
Toylar, düğünler tam bizim için,
toyumuz, düğünümüz kutlu olsun dünyaya.
Bugün hayat öylesine rahat.
Bugün yürekler öylesine ferah.
Bugün insanlar öylesine kardeş.
Toylar, düğünler tam bizim için,
toyumuz, düğünümüz kutlu olsun dünyaya.
Ey şehrimizi aydınlatan sultan,
güvey oluyorsun bir güzele bu gece.
Ne de güzel yürüyorsun mahallemizde salına salına,
ne de güzel akıyorsun deremize çağlaya çağlaya,
ey bizi unutmayan, bizi arayan dost,
ey bizim suyumuz, ırmağımız.
Toylar, düğünler tam bizim için,
toyumuz, düğünümüz kutlu olsun dünyaya.
Dostlarım, gün bugün,
oynayın, raksedin, dönün.
Bir bölük halk deniz gibi köpürüyor,
bir bölük halk dalga dalga secdede.
Bir bölük halk kılıç gibi savaşıyor,
bir bölük halk kanımızı içmede.
İşte girdi gerdeğe nergisle gül,
işte astım davulumu boynuma.
Toylar, düğünler tam bizim için,
toyumuz, düğünümüz kutlu olsun dünyaya.
<end>

<start>
Duy feryad etmede her an bu ney, 
Anlatır hep ayrılıklardan bu ney.
Der ki feryadım kamışlıktan gelir, 
Duysa her kim, gözlerinden kan gelir.
Ayrılıktan parçalanmış bir yürek 
İsterim ben, derdimi dökmem gerek.
Kim ki aslından ayırmış canını, 
Öyle bekler, öyle vuslat anını.
Ağladım her yerde hep ah eyledim, 
Gördüğüm her kul için dostum dedim.
Herkesin zannında dost oldum ama, 
Kimse talip olmadı esrarıma.
Hiç değil feryadıma sırrım uzak, 
Nerde bir göz, nerde bir candan kulak?
Aynadır ten can için, can ten için, 
Lakin olmaz can gözü her kimsenin.
Ney sesi tekmil hava oldu ateş, 
Hem yok olsun, kimde yoksa bu ateş!
Aşk ateş olmuş dökülmüştür ney'e, 
Cezbesi aşkın karışmıştır mey'e.
Yardan ayrı dostu ney dost kıldı hem, 
Perdesinden perdemiz yırtıldı hem.
Kanlı yoldan ney sunar hep arz-ı hal, 
Hem verir Mecnunun aşkından misal.
Ney zehir, hem panzehir, ah nerde var, 
Böyle bir dost, böyle bir özlemli yar?
Sırrı bu aklın bilinmez akl-ile, 
Tek kulaktır müşteri, ancak dile.
Gam dolu günler zaman hep aynı hal, 
Gün tamam oldu, yalan, yanlış, hayal.
Gün geçer yok korkumuz, her şey masal, 
Ey temizlik örneği sen gitme, kal!
Kandı her şey, tek balık kanmaz sudan, 
Gün uzar, rızkın eğer bulmazsa can.
Olgunun halinden ah, anlar mı ham? 
Söz uzar, kesmek gerektir vesselam.
(Farsça, Çeviren: F. Halıcı)
<end>

<start>
Bugün ahmet benim,
ama dünkü Ahmet değil.
Bugün anka benim,
ama yemle beslenen kuşcağız değil.
Enelhak kadehiyle
bir yudum içen sızdı
Tarılık şarabından.
Şişelerle, küplerle içtim ben, sızmadım,
ben, sultanların aradığı sultan.
Ben hâcetler kıblesiyim.
Gönlün kıblesiyim ben.
Ben cuma mescidi değilim,
insanlık mescidiyim ben.
Ben saf aynayım,
sırım dökülmemiş, paslanmamışım.
Ben kin dolu bir gönül değilim,
Sinâ dağının gönlüyüm ben.
Üzüm sarhoşluğu değil benim sarhoşluğum,
benim sarhoşluğumun sonu yok.
Tarhana çorbası içmem ben,
can yemeği yerim,
içerim can şerbeti.
İşte sarttı seni
bir gümüş bedenlinin özlemi.
Altın haline geldin artık.
Sen altına âşıksın,
altın benim rengime âşık.
Gönlü saf sûfiyim ben,
benim tekkem âlem,
medresem dünya benim.
Değilim abalı sûfilerden.
İster yakarış eri ol sen,
meyhane eri istersen,
bundan sanki ne çıkar?
Yok cumartesiymiş, yok cumaymış,
bence ne farkı var?
Gerçeğin tadını alan er
ne altına aldırış eder,
ne kalendar tacına bakar.
Ne tasası vardır, ne kini.
Ey Tebriz'li hak Şems'i,
yüzünü göstermediysen sen,
yoksul çaresiz kalırdı kulun;
ne gönlü olurdu, ne dini.
<end>

<start>
Pek acayip bir şey bu:
Güz mevsiminde olduğumuz halde
birdenbire güneş koç burcuna girdi baktım.
Baktım birden bire ilkbahar oldu.
Birdenbire kaynadı kanım.
Nerdeyse hani
bulanıp kanıma
bir deve gibi köpürecek,
bir deve gibi oynamaya başlayacağım.
Bir uzaklaşıp bir yakınlaşması kan dalgalarının.
Kendisinden geçmiş insanla dolu bir ova.
Ölümsüz gözle görülmez bir içki âlemi.
Baktım birdenbire canlandı ölü.
İhtiyarlar baktım genç oluverdi.
Baktım bakırlar kesildi som altın.
Daha iyisi geldi yerine,
daha güzeli geldi baktım,
şehrimizden ayrılanın.
İçki, eğlence, tad sarmış şehrimizi.
Elinde bir kadeh var her sarhoşun.
Kimi doymuş, rahat, kendinde,
İçkiye doğru koşmakta kimi.
Gürül gürül süt ırmağı bir yanda,
bir yanda gürül gürül bal nehri.
Pek acayip bir şey bu:
Bir şehirde padişah bir tane olurdu.
gökyüzünde ay bir tane.
Bu şehir padişahlarla dolu,
gökyüzü aylarla, zuhallerle.
Sen haydi koş var git hekimlere,
orda işiniz yok de sizin.
Orda ne dermansızlık, ne dert var,de.
Orda ne gam, ne kasvet var, de.
Orda ne kadı, ne vali.
Ne bey, ne beyin vergicisi.
Davalar, düşmanlıklar, kavgalar zaten
denizlerin üzerinde hiç bir zaman yürüyemedi.
<end>

<start>
yollara sular dökün,
bahçelere müjdeler edin,
bahar kokuları geliyor,
o geliyor, o
Ay parçamız, sevgilimiz, yarimiz geliyor.
Yol verin, açılın, savulun.
Beri durun, beri.
Yüzü apaydınlık, akpak,
bastığı yeri ardında gündüzler gibi bırakarak
O geliyor, o.
Ay parçamız, sevgilimiz, yarimiz geliyor.
Gökler yeryüzünü kapladı, örttü bir anda.
Bir anda dört yanı misk gibi bir koku sardı.
Bir anda bir velvele, bir kıyamet koptu cihanda.
O geliyor, o.
Ay parçamız, sevgilimiz, yarimiz geliyor.
Bir anda can geldi bağlara, bağlar ışıdı.
Bir anda açıldı baktı bağlara gözler.
Bir anda bizde ne gam kaldı, ne dert kaldı, ne keder.
O geliyor, o.
Ay parçamız, sevgilimiz, yarimiz geliyor.
Yayından fırladı ok.
Hedefe ha vardı, ha varacak.
Bahçeler selama durdu.
Selviler ayağa kalktı.
Çayır çimen yollara düştü.
İşte konca, ata binmiş geliyor.
Biz ne duruyoruz,
O geliyor, o.
Ay parçamız, sevgilimiz, yarimiz geliyor.
Sen bizim yöremize gelirsen göreceksin, ey şems,
Huyumuz sadece susmak olmuş bizim, susmak.
Senin güzel gözlerinçin işte canım pusuda.
Rahatım kaçtı benim,
geceleri uykum kalmadı gitti ama,
bak işte o güzel günler yola çıkmış geliyor.
<end>

<start>
Aya öfkelenmişim ben,
işte böyle kapkaranlık bir gece olmuşum.
Padişaha kızmışım,
çırılçıplak bir yoksul olmuşum.
Güzeller sıltanı gel demiş,
evine çağırmış beni.
Ben bir yolunu bulmuşum,
yola baş kaldırmışım.
Sevgilim baş çeker, naz ederse,
gamlara atar, kararsız korsa beni,
bir kez olsun ah demem, inad için.
Ah'a da kızmışım ben.
Bir bakarsın altınla aldatırlar beni o.
Bir bakarsın şanla şerefle aldatırlar beni.
Oysa altın falan istemiş değilim ondan,
şanla şerefe hele çoktan boş vermişim.
Ben bir demirim,
mıknatıstan kaçıyorum.
Bir saman çöpüyüm ben,
mıknatıslara yan çizmişim.
Ben öyle bir zerreyim ki,
bütün âleme isyan etmişim.
Havaya, toprağa isyan etmişim,
Ateşe, suya isyan etmişim.
Altı yöne isyan etmişim.
Beş duyuya isyan etmişim.
Hava, toprak, ateş, su da neymiş ki,
altı yön de neymiş,
beş duyu da ne.
Benim için hiç bir şey umurumda değil.
<end>

<start>
Biri geldi, hoca senai öldü dedi.
Yabana atılır bir er değildi ki, omuz silkelim.
Saman çöpü değildi ki uçtu diyelim.
Su değildi ki, soğuktan dondu diyelim.
Tarak değildi ki, bir saç teli kırdı onu diyelim.
Buğday tanesi değildi ki, toprakla kayboldu diyelim.
O şu toprak yurtta bir altın gömüsüydü.
Bir arpaya sayardı iki cihanı.
Aldı topraktan yaratılan bedeni bir gün,
fırlattı toprağa attı.
Aldı götürdü akıl dene şeyi.
Yanlış laf mı ediyoruz ne?
Kimsenin bilmediği bir can daha vardı,
bağışladı gitti o canı sevgiliye.
Saf şarap tortu koyvermişti.
Safı tortunun üstüne çıkmıştı,
arınmıştı tortudan.
Günlerden bir gün, azizim,
yolda birbirlerine rastlamışlar,
birlikte yolculuk etmişlerdi,
bir kürt, bir maraga'lı, bir rey'li,
bir de rum ülkesinden biri.
Biri olur muydu atlas kumaşla kara çul?
Elbet yollar ayrıldı bir gün.
her biri kendi yurduna gitti.
<end>

<start>
Beri gel, daha beri, daha beri.
Bu yol vuruculuk nereye dek böyle?
Bu hır gür, bu savaş nereye dek?
Sen bensin işte, ben senim işte.
Ne diye bu direnme böyle, ne diye?
Ne diye aydınlıktan kaçar aydınlık, ne diye?
Topumuz bir tek olgun kişiyiz, bir tek,
ne diye böyle şaşı olmuşuz, ne diye?
Zengin yoksulu hor görür, ne diye?
Sağ soluna yan bakar, ne diye?
İkisi de senin elin, ikiside,
peki, kutlu ne, kutsuz ne?
Topumuz bir tek inciyiz, bir tek.
başımız da tek, aklımız da tek.
Ne diye iki görür olup kalmışız
iki büklüm gökkubbenin altında, ne diye?
Sen habire gevele dur bakalım,
habire 'usul boylu birlik çam ağacı' de,
sonu nereye varır bunun, nereye?
Şu beş duyudan, altı yönden
varını yoğunu birliğe çek, birliğe.
Kendine gel, benlikten çık, uzak dur,
insanlara karıl, insanlara,
insanlarla bir ol.
İnsanlarla bir oldun mu bir madensin, bir ulu deniz.
Kendinde kaldın mı bir damlasın, bir dane.
Erkek arslan dilediğini yapar, dilediğini.
Köpek köpekliğini ede durur, köpekliğini.
Tertemiz can canlığını işler, canlığını.
Beden de bedenliğini yapar, bedenliğini.
Ama sen canı da bir bil, bedeni de,
yalnız sayıda çoktur onlar, alabildiğine,
hani bademler gibi, bademler gibi.
Ama hepsindeki yağ bir.
Dünyada nice diller var, nice diller,
ama hepsin de anlam bir.
Sen kapları, testileri hele bir kır,
sular nasıl bir yol tutar, gider.
Hele birliğe ulaş, hır gürü, savaşı bırak,
can nasıl koşar, bunu canlara iletir.
<end>

<start>
Nerde bir topluluk görürsen, tellal,
hiç durma, bağır:
kaçan bir kul gördünüz mü ey insanlar, de,
tertemiz kokan bir kul gördünüz mü,
ay parçası bir yüzü var,
baştanbaşa fitne.
Savaş vakti tez gider, de, tellal,
barış vakti uysal olur, de.
Nerde bir topluluk görürsen, tellal,
hiç durma, bağır:
ince boylu, güler yüzlü, tatlı sözlü,
tez canlı, çevik bir kul gördünüz mü? 
sırtında bir al kaftan taşıyor.
Kucağında bir rebap, elinde bir yay var, de, tellal,
çaldığı hep güzel, hep sıcak havalar, de.
Nerede bir topluluk görürsen, tellal,
hiç durma, bağır:
onun bağından bir meyva devşiren var mı ey insanlar, de,
onun gül bahçesinden bir demet gül deren var mı?
İş ki çıksın bir habercik getirsin biri ondan bana, tellal
çıksın biri ondan bana bir şeyler desin iş ki,
söyle, verdim canımı ona gitti, tellal,
verdim ona gitti.
<end>

<start>
Güneşim, ayım geldi.
Gözüm, kulağım geldi.
Gümüş bedenlim geldi.
Altın madenim geldi.
Başımın sarhoşluğu geldi.
Gözümün nuru geldi.
Başka bir şey dilediysen
işte o başka bir şeyim geldi.
Yolumu vuran geldi.
Tövbemi bozan geldi.
gümüş bedenli güzel
kapımdan ansızın çıkageldi.
Ey eski dostum benim,
bak bugün dünden çok iyi,
Dün ondan bir haber almıştım,
hemen sarhoş olmuştum.
Dün gece onu mumla aramış durmuştum.
Bak bugün bir demet gül gibi
yol uğrağıma geliverdi.
Şarap içmeliyim şarap,
ş,imşekler saçmalı aklım,
bunun tam vakti.
Kuş olmalıyım, uçmalıyım,
kolum, kanadım geldi.
Bir anda aydınlık içinde dünya.
Bir anda dünya sabahlar gibi.
İşte bağırmanın tam zamanı şimdi.
İşte kükremenin tam zamanı.
Benim koca arslanım geldi.
<end>

<start>
Mümkün mü ağlasın annem
Mezarımın başucunda
Ben sesimi çıkarmıyayım
Hayırsız bir evlat gibi
Bir bulut uçsun da
Ben başımı kaldırmıyayım
Yağmur dindikten sonra
Gezinmiyeyim caddelerde
Ah, mümkün mü bir güzel kadın
Geçsin de yanımdan
Ben seyretmiyeyim
İçimi çekerek
<end>

<start>
Yine tuttu Gavur Dağı boranı
Hançer vurup acarladın yaramı
Sana derim Mıstık Paşa öreni
İçindeki bunca beyler nic'oldu
Çınar sana arka verip oturan
Pöhrenk ile sularını getiren
Yoksulların işlerini bitiren
Samur kürklü koca beyler nic'oldu
Tavlasında arap atlar beslenir
Konağında baz şahinler seslenir
Duldasında nice yiğit yaslanır
Boz-kır atlı yüce beyler nic'oldu
Gidip Kar-Beyaz'dan sular getiren
Dört yanında meyvaların bitiren
Çınar sana arka verip oturan
Havranalı büyük beyler nic'oldu
Feneri de deli gönül feneri
Atları da dolanıyor kenarı
Sana derim Küçük Ali öreni
Sana inip konan beyler nic'oldu
Sabahaca kandilleri yanardı
Soytarılar fırıl fırıl dönerdi
Ha deyince beş yüz atlı binerdi
Sana inip konan beyler nic'oldu
Mıstık Paşa gitmiş odası yaslı
Hatunları vardı hep turna sesli
Toptop zülüflü de İstanbul fesli
Usul boylu hatunların nic'oldu
Saçı altın bağlı fesler sırmalı
Lahuri şal giymiş gümüş düğmeli
Gözleri kudretten siyah sürmeli
Mor belikli güzellerin nic'oldu
Derviş Paşa yaktı yıktı illeri
Soldu bütün yurdumuzun gülleri
Karalar giydik de attık alları
Altınızın geçmek akça tunc'oldu
Ağlayı ağlayı Dadal'ım söyler
Vefasız dünyayı şu insan n'eyler
Bir yiğidi bir kötüye kul eyler
Şimd'en geri yaşaması güç oldu
<end>

<start>
-OKTAY RİFAT'A-
Önce bütün şairlere selam
Sonra şunu söylemek isterim
Ölüm hiçte güzel değil
Ne sabah var ne akşam
Sokakların ellerinden öperim
Bana yaşamasını öğretmişlerdi
Dost olsun düşman olsun
İnsanlara iyi günler dilerim
Söyle sarı saçlı daktiloya
Ben yokum artık
Vefasız dostlara hatırlat
Kimseye kalmaz o dünya
Nasıl unuturum güzeldi yaşamak
Fakat hakkı varmış Oktay'ın
"Hatıralar da dal istiyor
Kuşlar gibi konacak"
<end>

<start>
Oturmuş ak gelin taşın üstüne
Taramış zülfünü kaşın üstüne
Bir selam geldi başım üstüne
Alırım kız seni komam illere
Bir taş attım karlı dağlar ardına
Yuvarlandı düştü yarin yurduna
Ben yeni de düştüm sevda derdine
Alırım ahdımı komam illere
Atımın kuyruğu cura saz gibi
Divana vurmuş da ergen kız gibi
Alarmış yanağı bahar yaz gibi
Getirin kır atım göçem illere
Dadaloğlu der de oldum kastana
Gelip geçer selam verir dost bana
Göçeyim mi bilmem Namrun üstüne
Çekilem mi kahpe Bulgar illere
<end>

<start>
Önce öksürüverdim
Öksürüverdim hafiften,
Derken ağzımdan kan geldi
Bir ikindi üstü durup dururken
Meseleyi o saat anladım
Anladım ama, iş işten geçmiş ola
Şöyle bir etrafıma baktım,
Baktım ki yaşamak güzeldi hâlâ
Mesela gökyüzü,
Maviydi alabildiğince
İnsanlar dalıp gitmişti
Kendi alemine
<end>

<start>
Her sabah her sabah seyran gezerken
Iras geldim selvi boylu fidana
Top top olmuş kirpiklerin bölünmüş
Hoş benzettim samur kaşlar kemana
Al yanağın elmas m'ola kar m'ola
Çapraz vurmuş düğmeleri dar m'ola
Acap mislin şu cihanda var m'ola
İnsem gitsem Hindistan'a Yemen'e
Eliftir kirpiği İra'dır kaşı
Bu güzellik sana Mevla bağışı
Arasam cihanda bulunmaz eşi
Hiç mislin gelmemiş devr-i zamana
Dadaloğlu'm der de hupların hası
Ferhat’ın Şirin'i Mecnun Leyla'sı
Aklım eğlencesi gönlüm yaylası
Bir yel esti başımdaki dumana
<end>

<start>
Diyecekler ki arkamdan
Ben öldükten sonra
O, yalnız şiir yazardı
Ve yağmurlu gecelerde
Elleri cebinde gezerdi
Yazık diyecek
Hatıra defterimi okuyan
Ne talihsiz adammış
İmanı gevremiş parasızlıktan
<end>

<start>
Dinleyin ağalar bir söz edeyim
Bir güzel beni dilinen kandırdı
Söz verdi de geri döndü sözünden
Kötüleri üstümüze güldürdü
Devşir hey sevdiğim simlerin kuşan
Deli olur senin sevdana düşen
Dostum nerde deyi sorup sormaşan
Muhabbeti ara yerden kaldırdı
Senin için geyeceğim alları
Irak idi yakın ettim yolları
Heves güves yetirdiğim gülleri
Korkuyorum bir soysuza yoldurdu
Dadaloğlu'm der ki bakın halime
Değirmen dönüyor çeşmim seline
İnanman güzelin tatlı diline
Çokça beni serseriye yeldirdi
<end>

<start>
Yalnız ben mi inkâr ediyorum Allahı
Mevsimler benden kafir
Ya kuşlar ve ağaçlara
Ne buyurulur
Uzun söze lüzum yok
Şahidimdir
Beş parasız gezindiğim sokak
Bir zaman yaşadığıma
Ve bir hatıra olsun diye
Benden size
Hiç sıkılmadan söyleyebilirim
Sarışın kızlara bayıldığımı
<end>

<start>
Gelin ağ'lar seyredelim güzeli
Gövel ördek gibi indi göllere
Cilalar sürünmüş allar geyinmiş
Doğan aylar gibi doğdu sabahtan
Ağ yarin de karşısında durulmaz
Hörü müdür melek midir bilinmez
Acar akça ile satın alınmaz
Dürr-i mah gibi de geçti sabahtan
Mecnun gibi ben dağları gezerim
Bir güzelde ahdım kaldı nazarım
Nerde güzel görsem ismin yazarım
Defterim elimden aldı sabahtan
Dadaloğlu der ki usuldur boyu
Kirpikler ok olmuş kaşları yayı
Çatılmış kaşları yıkar yaylayı
Kirpiği sinemi deldi sabahtan
<end>

<start>
Sevmek'' bir kelimedir
``Sarı saçlı'' dersem bir kız için
Sıfat söylemiş olurum
``Ben sarı saçlı bir kız sevdim''
Bir cümledir. Sevda dolu bir cümle
Nokta koymalı, durmalı zira
Zira ``açlık'' da bir kelime
Cümleye gelmez sarı saçlı kız gibi
Ah elbet dolaşırsa ölüm sık sık dilime
``Öleceğim, ölüyorum, öldüm''
Diyeceğim bir gün
<end>

<start>
Andırın boğazı ufacık taşlı
Ağlama sevdiğim gözlerin yaşlı
Beyleri gelir de hep eli kuşlu
Karışmış curası bazınan gelir
Evimizin önü ova-yazılı
Neçe yiğidimiz yanı tazılı
Koyunumuz gelir körpe kuzulu
Karışmış sağmalı yozunan gelir
Dadal'ım der geldim pınarbaşına
Dost top kadifeler almış döşüne
Elvan elvan yazma atmış başına
Karışmış gelini kızınan gelir
<end>

<start>
Derler ki insan oğlu
Uçan bir kuş misali
Bir bakarsın burda şimdi
Bir bakarsın öldü gitti..
Ve işte dünyamız
Ağacın kuşa,
Kuşun ağaca
Benziyen bir tarafı yok..
Ben de diyorum ki
Muzaffer Tayyip adındaki insan
Güzel olan yaşadığımızdır
Bir gün öleceğimiz değil..
Belki diyorum kendi kendime
Belki de öldükten sonra
Mümkündür yaşamak.!
<end>

<start>
(Dadaloğlu) 
Arkamızdan atlı kovar
Gelen atlı cana kıyar
Anam babam belki duyar
Ben gidemem emmim kızı
(Dadaloğlu) 
Kız atımın nalı yoktur
Arkasında çulu yoktur
Bir gecelik yemi yoktur
Ben gidemem emmim kızı
(Emmim Kızı) 
Al şalvarım çul edeyim
Kol halkamı nal edeyim
İncilerim yem edeyim
Kalk gidelim emmim oğlu
(Emmim Kızı) 
Dadaloğlu aşka murat
Dağın yamaçları kanat
Hızır bulur size kır at
Üsküflenin kaçın sizler
<end>

<start>
Avşar içinde bir güzel gördüm
Kozan arasında çeker göçünü
Kınalamış ayağını başını
Sırma ile örmüş sümbül saçını
Her sabah her sabah kendini öğer
Altın saç bağları topuğu döğer
Sade kaşı ile gözleri değer
Acem ülkesinin tahtla tacını
Dadaloğlu'm al yanağın gülünden
Mis kokuyor saçlarının telinden
İnce belli nazlı yarin elinden
Üç beş sene bekleyelim Hacın'ı
<end>

<start>
Sen eski bir sevda şiirisin..
Bir koku var sende,
Sıcak yaz akşamlarına mahsus..
Ellerinde mi,
Saçlarında mı,
Gözlerinde mi
Bilmem..
Bir koku var sende,
Sıcak yaz akşamlarına mahsus..
<end>

<start>
Bizim dağlar çam ardıçlı meşeli
Yaylasında lale sümbül döşeli
Hayli zaman şu Tapan'dan aşalı
Çukur'un kilidi beyler nic'oldu
Gördüm Anavarza bir duvar taşlı
Aşiret iskanda binalar taşlı
Altı arap atlı böğrü kılıçlı
Eli kuşlu boy beylerim nic'oldu
Nerde aşiretler edepli uslu
Oda çadırımız pek muhabbetli
Üst yanı Bozdoğan altı Ceritli
Kaplan postlu kır atlılar nic'oldu
<end>

<start>
Ağaç, kuş ve güneş
Sizi dertsiz bildim
Dertli günümde..
Sokak, seni sevdim
Ellerim cebimde..
Bulut, seni aradım
İşsiz günümde..
Saadet, seni buldum
Bu kalabalık şehirde..
Ağaç, kuş ve güneş
Sizi dertsiz bildim
Dertli günümde..
<end>

<start>
Çıktım Kozan'ın dağına
Karı dizleyi dizleyi
Yaralarım göz göz oldu
Cerrah gözleyi gözleyi
Kozan Dağı karlı buzlu
İçi dolu gelin kızlı
Öldürürler beyim seni
O kafirler dünden sözlü
Çıktım Kozan'ın dağına
Kurşun attım dost bağına
Aşiretten imdat olmaz
Kaçalım Kozan Dağına
Kara çadırın karası
Karıştı Kozan arası
Ben öpmeye kıyamazdım
Ak göğsü süngü yarası
Kara çadır eğmeyinen
Ucu sırma düğmeyinen
Ne kaçarsın Kozanoğlu
Beş bin atlı gelmeyinen
Kozanoğlu avdan gelir
Avını ilinden alır
Buna Kozanoğlu derler
Yiğit ölür namı kalır
Kıratım örkten boşandı
Üzengi yere döşendi
Ne yatarsın Kozanoğlu
Kılıncın eller kuşandı
<end>

<start>
Diyecekler ki arkamdan
Ben öldükten sonra
O, yalnız şiir yazardı
Ve yağmurlu gecelerde
Elleri cebinde gezerdi
Yazık diyecek
Hatıra defterimi okuyan
Ne talisiz adammış
İmanı gevremiş parasızlıktan..
Bel ki diyorum kendi kendime.! 
Belki öldükten sonra
Mümkündür yaşamak.!
<end>

<start>
Yedi iklim dört köşeyi dolandım
Meğer düna her tarafta bir imiş
Ben dünyayı Al'Osman'ın sanırdım
Meğer dünya dört sultanlık yer imiş
İrili ufaklı insan piç oldu
Onlar doğdu geçinmesi güç oldu
Altı arap atlı şahbaz nic'oldu
Mamur sandım yalan dünya çürümüş
Okuttuğun tutmaz oldu alimler
Kalktı da kitaptan arttı zulümler
Terlemeden mal kazanan zalimler
Can verirken soluması zor imiş
Dadaloğlu'm der ki sözüm vasiyet
Benim sözüm dinleyene nasihat
Besmelesiz kazanılmış piç evlat
O da dünyasına ziyankar imiş
<end>

<start>
İnkar etmiyorum ki
Öpmesine öptüm Evadoksiya’yı.
Hem de zeyrek yokuşunda öptüm.
Sinemaya da götürdüm.
Fakat ben o zaman
Deli gibi seviyordum onu.
Sanırsam o da beni seviyordu..
Sevmese ıslık çalar mıydı,
Saat ondan sonra,
Çabuk gel diye…
<end>

<start>
Çıktım yücesine seyran eyledim
Cebel önü çayır çimen görünür
Bir firkat geldi de coştum ağladım
Al yeşil bahçeli Kaman görünür
Şaştım hey Allahım ben de pek şaştım
Devrettim Akdağ'ı Bozok'a düştüm
Yozgat'ın üstünde bir ateş saçtım
Yanar oylum oylum duman görünür
Biter Kırşehir'in gülleri biter
Çağrışır dalında bülbüller öter
Ufacık güzeller hep yeni yeter
Güzelin kaşında keman görünür
Gönül arzuladı Niğde'yi Bor'u
Gün günden artmakta yiğidin zarı
Çifte bedestanlı koca Kayseri
Erciyes karşıdan yaman görünür
Dadaloğlu'm der ki zatından zatı
Çekin eyerleyin gökçe kıratı
Göçmek değil bizim elin muradı
Ağ yare gitmemiz güman görünür
<end>

<start>
Bizim yaylamız otlu olur
Sütü kaymağı tatlı olur
Kız gelinden kıymatlı olur
Kızlar gelir yaylamıza
Bizim yaylamız meşeli
Dibinde güller döşeli
Eli top top menevşeli
Kızlar varır yaylamıza
Bizim yaylamız kayalı
Pınarları süt mayalı
Tepesinde kar dayalı
Kızlar gelir yaylamıza
<end>

<start>
Buralardan çok uzakta bir köydü! 
Beyaz, billur bir derecik içinden,
Hıçkırırdı, sevinerek geçerken.
Kenarında vardı birçok söğüdü...
Ben işte bu söğütlerin susmayan
Gölgesinde büyümüştüm. Evimiz
Tenha idi; ne yabancı, ne bir iz...
Bahçemizdi yakındaki o orman.
Bir ses, "sevin! " derdi gülen rüzgarda,
Sevinçlere yoktu orda nihayet.
Sanılırdı bu ses gümüş dallarda
Görünmeyen bülbüllerin öğüdü! 
Doğduğum yer, doğduğum yer... O cennet
Buralardan çok uzakta bir köydü! ..
<end>

<start>
Ben sana ne yaptım hey kanlı zalim
Siyah zülfün mah yüzüne moy dedi
Bir ok vurdun deldi geçti sinemi
Ne ağrıttı ne incitti oy dedi
Bir keten geymiş de önleri sarı
Kokar güller gibi dökülen teri
Hörü mü melek mi yoksa bir peri
Hiç görmedim böyle persek boy dedi
Lahuri saçağı sırması telden
Arasan bulunmaz değme bir elden
Ne selviden ne senemden ne daldan
Hiç görmedim böyle usul boy dedi
Dadaloğlu'm der de davı ne davı
Göldeki turna da şahinin avı
Ne al geymiş ne kırmızı ne mavi
Ne düğün ne bayram ille toy dedi
<end>

<start>
Ah, ey Kızılırmak! Ağlıyor musun? 
Dalgaların coşmuş, bilmiyor durmak, 
Çöktü yüzbin ocak, anlıyor musun? 
Ben geldim başına, isterim sormak:
Yüzlerce yıl evvel üstünden geçen 
Türklerin başına nedir bu gelen? 
Yasasız kalmışlar serserilikten 
Kaçmak isterlerse yol verme, sen ak!
Ak, boğulsun kaçan, acıma ona. 
İster misin yurda baykuşlar kona? 
Geçmek lazım ise yok mudur Tuna? 
Geriye bırakma, ak Kızılırmak!
ÖMER SEYFETTİN
<end>

<start>
Beni del'eyleri bu ah-u zarlar
Çan çalıp develer buzlaşır gider
Altı arap atlı dolu cıdalar
Elinde turnalar söyleşip gidir
Boyunu benzettim bir selvi dala
Yanakları benzer tomurcuk güle
Seherin vaktında düzülmüş yola
Bin bir katarını düzleşip gider
Gene şenliklendi dereler düzler
Otağın yüklenmiş gidişin gözler
Simden çuha geymiş gelinler kızlar
Hani yayla der de özleşip gidir
Dadaloğlu'm der ki yürekten derdim
Güzeli methetmek dilimde virdim
Salını salını giderken gördüm
Yürekte yaralar sızlaşıp gider
<end>

<start>
Yaklaşırken yanımdaki kılavuz, "Yok" diyordu
"burada kimse, durmayalım, bu bir yıkık binadır! "
Yaklaşınca durdum baktım içerisi tam takır,
Koca zaman sert eliyle ezmiş idi bu yurdu.
Ruhuma bir acı, sessiz, garip elem duyurdu,
Etrafında gördüğüm o baldıranlar, o katır
Tırnakları, o kamışlar, o çalılar... Bir ağır
Hasta gibi hepsi sanki baygın uyurdu.
Sonumuzu, akibeti düşünmeye başladım:
"Niçin böyle yürüyeyim, üzüleyim her adım,
"Şu hiçliğe bile bile gidiyorken..." diyerek
Dalıyorum, bir koğuktan beklenilmez bir uçuş,
Bir kahkaha koptu: "Yürü, yaşayana yol gerek..."
Dedi sandım üzerimden gelip geçen bu baykuş...
<end>

<start>
Dumanlıdır Aladağ'ın lanı
Ortasında sarı çiçek savranı
Yiğitler durağı aslan yatağı
Dilberlerin hep de böyle ala mı
Pınarında bir yenice sağlık var
Çimeninde ıstar görmüş yağlık var
Kızlarında başkaca ağlık var
Irmağı da şu dağların ala mı
Koç yiğitler cirit oynar dölekte
Geyikleri yaylım eder yaylakta
Bir koku var toprağında ırmakta
Gözüm yaşı davarında kala mı
Dadal'm der bin bir dağı gezerim
Aladağ'da bir yapılı gözerim
Hak vergisi şıvgaların ezerim
Bağışla gör mor sünbüllü Ala'mı
<end>

<start>
Dostun bahçesine yad el değmesin
Kurutur ha benli dilber kurutur
Senin sevdan yüreğimde yağ koymaz
Eritir ha nazlı dilber eritir
Yüksek olur Arap atın kaltağı
Eşsiz kalmaz koçyiğidin yatağı
Korkarım kötüye değer eteği
Geri dur ha nazlı dilber geri dur
Arap at üstünde olsa postumuz
İkrarından döndü mola dostumuz
Bir gün kara toprak örter üstümüz
Çürüdür ha nazlı dilber çürüdür
Dadaloğlu'm der ki ben ne yapayım
Hangi din hak ise ona tapayım
Eğil de bir al yanaktan öpeyim
Beri dur ha nazlı dilber beri dur
<end>

<start>
Rüya görüyordu vurdular.
Kapandı toprağa upuzun, 
Bir avuç barut yamandı ete; 
Yaralı uyuyor, 
Susun...
Bu hırıltı, 
Bu çatlamış dudaklar, 
Bu pelte pelte kan içinde yüzen baş; 
Bu tek kol, 
Bu tek bacaklı kahraman, 
Ak saçlı, 
Omuzu nasırlı ananın
Yemenden dönen en son oğludur, 
Onun göğsünde: Çanakkale, 
Onun göğsünde: Dumlupınar, 
Kurşunla yazılıdır, 
Bu NEFER! 
“Açma da yaramı anam! kan gider”
Dadaylıdır!
<end>

<start>
Aşağıdan Yusuf Paşa'm geliyor
Düşmanına karşı koyan mert olur
Şahin kocasa da vermez avını
Aslı kurt yavrusu gene kurt olur
Arap atlar yağma oldu arada
Fitiller işliyor azgın yarada
Bana derler ne gezersin burada
Ölene dek yüreğimde dert olur
Küheylanım yedim yedim yederler
Olanca malımı talan ederler
Heves güves yaptırdığım odalar
Korkarım ki düşman konar yurt olur
Dadaloğlu der ki göründü dağlar
Aşiret kavgasın görenler ağlar
Ben de öldüğüme kayırmam beyler
Zalim düşman üstümüze mert olur
<end>

<start>
Biliyorum
Birgün bu şehirden gideceksin
Pırıl pırıl ışıklı bir istasyonda
Elinde ufak valizin
Ne yapalım hayat bu
Yaşamak biraz böyle diyeceksin
İçinde hür maviliklerin özlemi
Küçük odanı, kitaplarını
Ve mahsun bırakıp göklerle başbaşa beni
Biliyorum,
Bir gün bu şehirden gideceksin...!
<end>

<start>
Hakk'ın kandilinde ben bir sır idim
Anamın rahmine indirdin felek
Ak mürekkep idim kızıl kan ettin
İnsan sıfatına döndürdün felek
Ellisinde yaşım yarıyı geçti
Altmışında yolum yokuşa düştü
Yetmişinde her tebdilim dolaştı
Mertebe indirdin felek
Sekseninde senetlerim yazıldı
Doksanında her düzenim bozuldu
Yüz yaşında kemiklerim ezildi
Sabi sübyanlara döndürdün felek
Der Dadal'ım da yaktın yandırdın
Verdim ağzımı da içtim kandırdın
Son hitamı Azrail'i gönderdin
Hiç dünyaya gelmemişe döndürdün felek
<end>

<start>
Usandim,
Yesermemis umutsuz bahceyi beklemekten...
Usandim,
Tarla kusunun sesinden...
Usandim,
Bu yurekten, kendimden...
Usandim,
Durup durup seni ozlemekten!...
<end>

<start>
(oğul oğul)  Diyarbakır dağı dumandır
(yavru yavru)  Çıkılması yamandır
Evin yıkılsın felek
Gözün kör olsun felek
Anadan koydun yetim
(oğul oğul)  Karşı dağda talan var
(yavru yavru)  Derdi derde salan var
Evin yıkılsın felek
Gözün kör olsun felek
Anadan koydun yetim
<end>

<start>
Anam bir seferberlik türküsü söyler
Dizini döve döve
Kara vapur inim inim iniler
Yetim kaldı top kâküllü gelinler
Benim anam
Gelin olduğu geceden
Babamın bilmem kaçıncı seferden
Geri dönmediği günden beri
Bu türküyü söyler
Ellerinde kurumadan gelinlik kınası
Yemenden gelmiş
Babamın barut kokan künyesi
Anam dizlerini dövmüş
Oy Yemen de neresi
Ben de bilirim
Ben de söylerim
Bu canım kadar sevdiğim türküyü
Benim yetim sesim
Anamın dul sesi
Oy Yemen de neresi
Oy Yemen de neresi!
<end>

<start>
(Gavur Kızı) 
Bire oğlan ıklaz odunsa
Aşk ile ummana daldınsa
Eğer beni aşık diye geldinse
Gidebildiğin kadar gid Dadaloğlu
(Gavur Kızı) 
Biri oğlan nerede idin yektep
Senin için oldu cemile mektep
Göğden inmiş yüzdört Kitap
Dördü sofuda yüzünü bul Dadaloğlu
(Dadaloğlu) 
Bir ağız var mı bundan geride
Yetim hakkıdır vermezsin baride
Dördü sofuda yüzü peride
Sofu Cin elinde hay Gavur kızı
(Gavur Kızı) 
O kimdir deveye kendi meylin sardı
O kimdir ki Cennete sağ iken girdi
Hak dünya binasının hangi gün kurdu
Viranesi Cuma günü hay Gavur kızı
(Dadaloğlu) 
Hazreti Ali kendi meylin Deveye sardı
İdris Peygamber Cennete sağken girdi
Dünyanın binası ulu Pazar gün kurdu
Viranesi Cuma günü hey Gavur kızı
(Gavur Kızı) 
Bire oğlan bunu böyle mi dedi Eyip (Eyyüp) 
Deşir dizginini eyleme seyip
Perdenin arada kalması ayıp
Kalksın perde ben Veli'yi görem
<end>

<start>
Kabahat ne senindir, ne benim, kaderindir
Ateşle yangın bende, yalnız küller senindir
Çevir bir an maziye o nemli gözlerini
Kabahat ne senindir, ne benim, kaderindir
<end>

<start>
Avşarlara oyun edip sürdüler
Döneklere rütbe geldi duydun mu
Türkmenleri top- tüfek kırdılar
Ermeni'den casus oldu duydun mu
Boş kaldı yaylalar sürüsüz dağlar
Yıkıldı obalar analar ağlar
Bozoklu denilen yerdeki beyler
Göçmenleri soyuyormuş duydun mu
Cerit avşar birleşip de göçelim
Seyfe gölün soğuk suyun içelim
Kalmış ise dost ve yaren seçelim
Her bir taraf düşman olmuş duydun mu
Aşa aşa Çiçekdağı yol ettim
Kırşehir'geçip vadiye girdim
Yeşiller içinde bir belde gördüm
Muhaciri seviyorlar duydun mu
Dadaloğlu der ki dağıldık bittik
Gurbet ellerinde perişan olduk
Atları- sürüyü söyleyin nittik
Bomboş geldik şu Kaman'a duydun mu
<end>

<start>
Ankara'nın taşına bakma,
Gözlerimin yaşına bak.
Kaldır da başını bir sabah vakti,
Etnografya Müzesinden,
Memleketin haline bak...
<end>

<start>
'Yaslamış başını bir yosun taşına balık,
Ağlıyordu...
Gözlerimle gördüm :
Gözyaşları maviydi...'
5 Ocak 1970
<end>

<start>
(Dadaloğlu) 
Çeşme başı bekleyen kız
Koyma beni yollarımdan
Uzat bir suyun içeyim
Kral kızı kurban gelin
(Kral Kızı) 
Yayla yayla göçmedin mi
Soğuk suyun içmedin mi
Hiç de güzel seçmedin mi
Oğlan oğlan deli oğlan
(Dadaloğlu) 
Yayla yayla göçtüm geldim
Karlı suyun içim geldim
Çok güzeller seçtim geldim
Ey kral kızı kurban gelin
(Kral Kızı) 
Yolcu isen git yolunca
Şal kutnu perçem boyunca
Beş kardaşım var doyunca
Yok ederler seni oğlan
(Dadaloğlu) 
Yolculukta olur işim
Kız yoluna kurban başım
İster olsun on kardaşın
Komam seni kurban gelin
(Kral Kızı) 
Benim babam pek delidir
Duran başa kan yürüdür
Öldürür de hem sürüdür
Yok ederler seni oğlan
(Dadaloğlu) 
Odanızın hasırıyım
Karıncanın yesiriyim
Babandan üstün çeriyim
Gelin gelin sarıl gelin
(Dadaloğlu) 
Dadaloğlu halin yaman
Üçbeş adam bir de imam
Nikahımız kıysın bir can
Düzgün yolun yürü gelin
<end>

<start>
Şaşıyorum!
İnsanoğlunun aya gönderdiği füzeye,
Şaşıyorum!
Ekmeklerin bu kadar küçülüp,
Çocukların bu kadar büyüdüğüne...
Al takke ver külah,
Yaşayıp gidiyoruz.
Topu topu yumruk kadar bir yürek,
Şaşıyorum!
Haziran 1960
<end>

<start>
Yürü yiğit yürü yoluna yürü
Ağustos'ta erir dağların karı
Gayet güzel olsa yiğidin yari
O yiğit yanına nazınan gelir
Sana derim sana hey Kınalıtaş
Gözümden akıttın kanlar yaş ile
Göllerde oynayan iki yeşil baş
Göllerin safası kazınan gelir
Yürü yiğit yürü yolundan kalma
Her yüze güleni dost olur sanma
Ölümden korkup da sen geri durma
Yiğidin alnına yazılan gelir
Misis köprüsünde kollarım bağlı
Ayrılık elinden ciğerim dağlı
Göksün'e varınca Bayazıtoğlu
Sana gelen beyler sözünden gelir
Dadaloğlu'm der ki kolum yazılı
Atım gök-kır attır yanım tazılı
Gelir koyunları yanı kuzulu
Karışmış sağmalı yozunan gelir
<end>

<start>
Mavi mavi ağlama gurbet akşamlarında
Tıpkı bir sır gibidir ismin dudaklarımda
Ne olursun ağlama gurbet akşamlarında
<end>

<start>
Hani benim ile harbe girenler
Benim imdadıma gelen ağlasın
Kem haberim söylen Avşar kızına
Saçı sümbül telli sunam ağlasın
Dokuz boğum idi kargımın boyu
Düşmana atkı atmak ecdadımın huyu
Tavla da bağlı da küheylan tayı
Oturak ad yavru şahin ağlasın
Taktir böyle imiş de benim karedim
Karalar bağlasın kalan pederim
Yetim kaldı Paşa Efendim Hayradım
Ağlarsa da benim elim ağlasın
Taktir böyle imiş yazılan yazı
Ciğerime koydular ateşi közü
Evvelinden sadık dayımın kızı
Top top eğricesin yolsun ağlasın
Dadaloğlu'm der de maslahat bitmez
Torun'un uşağı da başımdan gitmez
Kardeşlerim kötü yerimi tutmaz
Abidin'im deyi anam ağlasın
<end>

<start>
Ben harp çocuğuyum! 
Yumruğumla bir baş soğanı, 
İkiye ayırabilirim, 
Kara somuna, 
Anam gibi sarılabilirim, 
Seferberlikte doğduğumu
Her hatırlayışta, 
Sızıncaya kadar içerek kaldırım taşlarında
Efkarlanıp efkarlanıp, 
Nara atabilirim! ...
Kınamayın dostlar! 
Kınamayın! ! ..
Ben harp çocuğuyum! 
Gülerken, 
Ağlayabilirim.
Şu küçücük kuşa masmavi göklerin
En genişi, 
İnsanoğluna yer yüzünün
İnişi, yokuşu, 
Bir gün ben; düşünüp düşünüp bu işi
Tanrıdan sorabilirim!
<end>

<start>
Yaz bahar ayları geldi yerişti
Akdeniz'in kabarması yel ilen
Eğer arif isen kurtar kendini
Zamanede pek uğraşma el ilen
Sırrını söyleme avrada yada
Verir kısmetini ol Bari Hüda
Yaptırırsan iki dosta bir oda
Çok çalışma adam olman mal ilen
Koç yiğit kıymetin koç yiğit bilir
Aslan yatağına çakal mı gelir
Emmi day'adama çok gerek olur
Kabardıc'ın gürlemesi yel ilen
Der Dadaloğlu da kaynadı yürek
Bir zaman ağladık bir zaman gülek
Şimdi ağzı uygun on kardeş gerek
Konak göçek devran sürek el ilen
<end>

<start>
Yanındayken başka, uzakta bambaşka susuzum,
Rüyalar sarhoş etti beni, yorgunum uykusuzum.
Aşkı memnu diyorlar, pervasız korkusuzum,
Rüyalar sarhoş etti beni, yorgunum uykusuzum.
<end>

<start>
Yaz bahar ayında pek etti gitti
Acep sılasına giden gelir mi
Kadir Mevlam bize hidayet etse
Kul ednanın muradını verir mi
Şol Koca Nalbat'a biz de varalım
Serimizden şu sevdayı ıralım
Emlak kazasında bir dem sürelim
Sultan Akdağ gibi dağlar olur mu
Kızdırmaz coşkun akar selinen
Güzellerin suya iner alınan
Altın halhal ile gümüş kemer ince belinen
Seni seven şu fanide kalır mı
Soğanlı da Koçdağı'nın eteği
Koca Buzluk şol Malya'nın yatağı
Geç Hıdır dağından Kurtul Eteği
Kaşı keman bu sularda kalır mı
Dadaloğlu'm der de hub tatlı dilli
Güzellerin var da çığallı-telli
Edna kullarının sohbeti belli
Yalan dünya hiç kimseye kalır mı
<end>

<start>
Fırıncı Ahmet Ağa’ya
Ben senin kadrini bilenim, 
Ey! kölesi olduğum! ..
Ben senin kadrini bilenim! ..
En güzel şiirlerimi senin için yazacağım; 
Yemin ederim! 
Az mı kahrını çektim? 
Kölesi olduğum! ..
Az mı kahrını çektim? 
Gün oldu da
Seni tuza, bibere banıp yedim.
Gün oldu da
Sevgilimden çok girdin rüyalarıma, 
Islık çalarak eve döndüğüm akşamlar
Sen vardın koltuğumun altında.
Merhemisin sancısı dinmiyen çürük etin! 
Anasından evvel, 
Seni tanıdı
Seni sevdi her yetim.
Alnımdan boşanan boncuk boncuk ter
Senin uğruna! 
Çok günler seni kazanabilmek için küfrettim; 
Ana avrat insanoğluna! 
Sen yokken neyleyeyim, 
Mozartın sonatlarını, Beethoveni! 
Dudaklarım en güzel şarkılarını söylüyor; 
Bağrıma bastığım zaman, 
Kara somunu! .. 
Kara somunu! ..
<end>

<start>
Yaylalarda bir güzele uğradım
Gümüş nalın geyer altın halınan
Onun her bakışı bir gazi değer
Şu dünyada baha yetmez malınan
Enterisin geydirsinler sıvayı
Hiç geymesin atlas ile dibayı
Beş yüz arşın yüksek olsun sarayı
Al yanağı gün değmesin yılınan
İnanmayan gelsin baksın maşkına
Altın tasta bade içmiş aşkına
Ben ilayik gördüm sultan köşküne
Dört çevresi sünbül ilen gülünen
Ben ilayik gördüm onu paşaya
Arap köle tayınını taşıya
Yurttan yurda bindirsinler koşuya
Göçebe de böyle gitsin elinen
Dadaloğlu bunu söyler yolunan
Ebruları sırmayınan telinen
Sallanı sallanı geliyor mayan
Gezdir zalim yeşilinen alınan
<end>

<start>
Galata'da dostu varmış, 
Mahpushanede postu varmış, 
Rizeli Ali'nin.
Çok kahrını çekmiş denizin, 
Anlattı bana: 
Bu yıl balık vurmamış dalyana
Yuh olsun be! ...diyor: 
Şu koca, koskocaman denize, 
Metelik bile vermedi bize.
Canına yandığımın dünyasında, 
Parasız yaşanmazmış, 
Tütünü yokmuş tabakasında; 
Dost varmış, 
Düşman varmış, 
Şu canına yandığımın dünyasında.
Kaldırdı yırtık ceketinin yakasını, 
Emdi yudum yudum son izmarit sigarasını.
Kimseye mihnet etmezmiş
Satarmış takasını.
<end>

<start>
Yara yara bir kavgaya girmedik
Sağa-sola kılıçları vurmadık
At üstünde döğüşerek ölmedik
Ok değmeden gözlerimiz kör oldu
Birden kapıştılar kulunu tayı
Kanı garrah oldu yoksulu bayı
Böyle sağ gezmeden ölmemiz iyi
Mahşerce söylenecek şor oldu
Bütün iskan oldu Avşarlar Kürtler
Yürekten mi çıkar ol acı dertler
Mezada döküldü boyn'uzun atlar
At vermemiz iskanlıktan zor oldu
Öğüt versen öğütlerden almayan
Çağırınca mencilise gelmeyen
Yurtlarının kıymetini bilmeyen
Her birisi bir kötüye kul oldu
Der Dadaloğlu'm da sözün sırası
(Her)  yarar biter bitmez dilin yarası
Mağırıbınan maşırığın arası
Size bol da bizim ele dar oldu
<end>

<start>
Onlar beş kişiydiler, 
Kıl şalvarlı, 
Kalın kaşlı, 
Kafaları sıfır numara tıraşlıydılar.
Omuz omuza yürüyerekten, 
Çarıklarını sürüyerekten
Bir Anadolu türküsü söylüyorlardı, 
Dinledim: 
Onlar Maraşlıydılar.
Ben de aynı memleketten, 
Ben de on yıldır
Yeni dönüyordum gurbetten.
Kıllı göğüslerinde elleri
Selam verdiler, 
Uğurlar olsun! 
Yolculuk nereye dedim? 
Kıl şalvarlı, 
Kalın kaşlı, 
Kafaları sıfır numara tıraşlı, 
Beş kişiydiler; 
Beşi birden: 
Teskere aldık dediler!
<end>

<start>
Fevziye Abdullah’a saygılarımla
Kutudan evlerim kervansaraydı
Ve rengarenk kuşlar saçaklarında
Uçurtmam, deynekten atlarım vardı, 
Ben at oynatırdım kaf dağlarında.
Döğüşken horozum en büyük dosttu, 
Topaç dönderdiğim meydan en mesut dünya.
O zaman kağıdım; kalemim yoktu, 
Sulara çizdiğim bir mavi rüya.
Bir damlacık kan: büyük zaferim, 
Yaşıyor serçeyi vurduğum dalda
Devlerle yarışan kahraman bendim, 
Çember çevirdiğim taşlı yollarda.
<end>

<start>
Şu yalan dünyaya geldim geleli
Severim kır atı bir de güzeli
Değip on beşime kendim bileli
Severim kır atı bir de güzeli
Atın beli kısa boynu uzun
Kuru suratlısı elma gözünü
Kızın iplik iplik süt beyazını
Severim kır atı bir de güzeli
Atın höyük sağrı kalkan döşlüsü
Kalem kulaklısı çekiç başlısı
Güzelin dal boylu samur saçlısı
Severim kır atı bir de güzeli
At koşu tutmasın çıktığı zaman
Yalı kaval gibi yıktığı zaman
At dört kız on beşe yettiği zaman
Severim kır atı bir de güzeli
Dadaloğlu'm hile yoktur içimde
Yiğit olan yiğit görür düşünde
At dördünde güzel on beş yaşında
Severim kır atı bir de güzeli
<end>

<start>
Bomboş bir sokak ortasında, 
Yakaladım vehmin kemik elinden; 
Gecenin kafa tasında
Beni sordular, benden.
Bomboş bir sokak ortasında; 
Sallanarak ıslık çalmak, 
Sızmak kaldırım taşlarında
En temiz itiraflarla ağlamak.
Bomboş bir sokak ortasında, 
Düşünmek: terkedilmeyi; 
Müşteri bekleyen o kadınlar kadar, 
Duymak, sefilce duymak geceyi.
Bomboş bir sokak ortasında, 
En sonu yürümek yorgun adımlarla; 
Geceyi duymak
Ve hiç konuşmamak insanlarla.
<end>

<start>
Pınarın taşında hıçkıran damla, 
Bir kırık kavalda inleyen hüzün, 
Dizimde ağlıyan dertli anamla, 
Köyümden ayrıldım böyle bir güzün.
Son leylek yuvada matem bağlarken, 
Mor sümbül, menekşe gönül dağlarken, 
Dediler: gel! gitme anan ağlarken; 
Bağını, tarlanı eller mi sürsün?
Dedim ki: damımda baykuş tünesin, 
Yaylamda koyunum, kuzum melesin, 
Kezbansız dünyayı çoban neylesin? 
Kaderim böyleymiş düşman öğünsün.
<end>

<start>
kendimden biliyorum
sizi de ağlatırlar bir gün
nasibi acılardan alırsınız
sizi de öksüz bırakırlar bu kentte
bu kentte boynu bükük kalırsınız
kendimden biliyorum
hangi çiçeğe uzansanız
karanfil takılır elinize
güneşi eksik olmayan bir yürekle
ölü sokaklardan geçersiniz
dar ve uzun
ister istemez yalnızlık girer kolunuza
acıları bir kenara itmek isterseniz
kendimden biliyorum
zamanı kurşun gibi eritmek istersiniz
kendimden biliyorum
siz de alışırsınız zamanla
alıştım karlı gecelerin yağlı karanlığına
sattım kırmızı kazağımı ve akik yüzüğümü
kırmızı kazağa ellibeş lira verdiler
akik yüzüğe yüzotuzbeş
cebimdeki yirmi lirayla ikiyüzon etti
alıştım yağlı karanlığına karlı gecelerin
giyotinsiz karanfillere ağıt tuttum
önce aklımdaydı suyu ekmeği umudu
sonra unuttum
<end>

<start>
Yeşil sinekler, leş sinekleri
Ve dakikada ölen yüzbin insan, 
Kenetlenmiş çenelerde nişanlı ismi, ana ismi
Ben duyan şair, ben duyan insan! 
Nasıl ağlamam, 
Nasıl ağlamam!
Katılaşmış etten kuleler, 
Milyonların kıvranarak titreyişi, 
Tonlarla ölüm kusan çelikten makineler, 
Kızıl kurşunların vücutta eriyişi.
Sen ey! İnsan oğlu
Ve sen ey! Yirminci asrın aziz medeniyeti! 
Kanserli ciğerlerinde; 
Daha asırlarca homurdanacak barutun hürriyeti.
Pıhtılaşmış kan dolu dudaklarda, 
Yeşil sinekler; leş sinekleri, 
Beni nasıl ağlatmaz; 
Dakikada ölen yüzbin insanın göz bebekleri.
<end>

<start>
mustafa ağbi hacı baba
sen ben
bilirim bir ölüm
suskunluğudur yalnızlığımız
yalnızlığımız beyazıt
çınaraltı biraz
biraz sahaflar çarşısı
bakırcılar çarşısı biraz
camili handa bir köşe
bodrum han'da bir bira
çünkü çınaraltı
bir tabela anladık
anladık yeni bir gökyüzü
'yolgeçen'
bunu bil unutmadık
boynu bükük çınar
eski para alınır deseniz şimdilik
şimdilik söylenmesi kolay
bir türkü değildir

mustafa ağbi hacı baba
sen ben
boğaz köprüsü bize
ne kadar uzak
tarabya bize ne kadar yakınsa
ne olursa olsun yaşamı tanırız
biraz daha utanırız geceden
acıdan biraz daha utanırız
mustafa ağbi hacı baba
sen ben
çınaraltı biraz gökyüzü
yeni bir gÖkyüzü çınaraltı biraz
kirazlı mescit sokağında
şen apartmanı
bahçesinde iki kiraz
<end>

<start>
yorgunum ölüler kentine ayak bastığım günden beri
hangi şarkıya başlasam bir kız zencefil taşır odama
bütün orospularıma yakut dağıtırım sebepsiz
çizilir alnıma taşlıçıkış çıkmazında acının ilk haritası
denizin ve dağın yorgun renklerini sırtında taşıyan
ve kum saatleriyle yaşayan duvarlara çizilen eğri
o resimlerden düşen karnavalların yeni soytarıları
yani gözleri akrebin gözlerine benzeyen kasaba zehirli su
ziya osman saba geçer gözlerimden geçer taşlıçıkış çıkmazı
gittikçe yakınlaşır kıyıyı seyreden zambakların kokusu
zamansız ağaran beton evlerin tahta balkonlarından
<end>

<start>
Ne olur gemiciler, 
Beni de götürseniz ne olur, 
İyi insanlar.
Sizlere kavuşabilsem: 
Pırıl pırıl ışıklı, bol şarkılı limanlar.
Bir gün kurtulabilsem, 
Bu yalan dolu, 
Bu asık suratlı şehirlerden, 
Bir gün kurtulabilsem,
Ne olur gemiciler, 
Bana da bahsetseniz
Següzeştten, 
En vahşi denizlerden.
Bir rıhtım kahvesinde, 
Saatlerce dertleşsek, 
İsmini bilmediğimiz şehirlerde; 
Son meteliğimize kadar içebilsek.
Maviliklere şarkı söyliyen yelkenliler, 
Beni de götürseniz ne olur, 
İyi insanlar.
Sizlere kavuşabilsem: 
Pırıl pırıl ışıklı, bol şarkılı limanlar.
<end>

<start>
Yürüyor o! 
Gecede tahta bacağını sürüyerek, 
Yürüyor o! 
Dalgalar gibi
Alçalarak, 
Yükselerek.
Zaman donmuş, 
Bir avuç kurşun külçesinde; 
O ayaklar yürüyor sanki: 
Kafkas cephesinde.
Baş ileride, 
Göğüs ileride...
Yürürken o! 
Bir bayrak dalgalanıyor
Göğsünün üzerinde.
Yürüyor...
Tahta bacağını sürüyerek, 
Yürüyor o! gecede, 
Dalgalar gibi: 
Alçalarak, 
Yükselerek.
<end>

<start>
telaş kimde sorarım
sorarım kimde heyacan
merhaba şair dostlarım
merhaba osman ile can
kartınızı aldım teşekkür ederim
bildiğiniz gibi parasız pulsuzum ben gene
satırlarınızda kayboldu kederim
açılıverdi yüreğimi sıkıştıran mengene
osman fırçayı aldım elime
sandığı istediğin yere koyarız
şairlik ne kelime...
biz gökyüzünü bile boyarız
<end>

<start>
Başları önlerine düşük, 
Sürü sürü insanlar...
Mavi bulutların ötesinde, 
Analar, kardeşler, nişanlılar...
Belki şimdi, 
Bir resmin önünde
Sessiz sessiz ağlıyorlar, 
Analar, kardeşler, nişanlılar...
Sokaklar bomboş, 
Çocuklar gülmüyor, 
Oyuncakları bir tarafta sessiz, 
Çocuklar babalarını düşünüyor.
Belki bir şafak vakti, 
Daha gözleri bağlanmadan evvel, 
Kapkara bir duvarın önünde, 
Güneş onlara bir kerre daha gülümseyecek
Masmavi bulutların üstünde.
Ve sonra uzun kirpiklerinde
Birer damla yaş, 
Tırnaklar ete batıncaya kadar, 
Yumruklar sıkılacak, 
Yavaş yavaş,
Belki yağmurlu bir günde, 
Gözler çevrilecek göklere.
Birbirinin göğsüne yaslanmış başları, 
Kapkara bir duvarın önünde.
<end>

<start>
Kül yağıyor gökten
Kül renginde güneş
İki şey örtüyor kırları
Kül ve leş
Neye uzatsam elimi dağılıyor
Bütün eşyalard....................
<end>

<start>
Kınalı ellerinden ayranım içemedim, 
Dostumu bilemedim, düşmanım seçemedim.
Aman! sular derinmiş, sulardan geçemedim.
Ellerin yaylasında gayri yaylanmaz oldu, 
	Aman! turnalar aman! yuva kurulmaz oldu.
Gurbet elde yaram sar, el yarası derindir, 
Karlı dağlar ardından akan sular serindir.
Bu dertli sine benim, kara haber benimdir.
Ellerin yaylasından sular içilmez oldu.
	Aman! turnalar aman! beller geçilmez oldu.
Kara yazım yazılmış; yazan eller kırılsın, 
Dostun yok ki, garip senin kadrin bilinsin, 
Benim bağrım delik deşik, yaram nasıl sarılsın?
Ellerin yaylasında garip kuşlar ötüşür, 
	Aman! turnalar aman! yara nasıl bitişir?
<end>

<start>
Kimim ben, neyim
Hem güneş, hem gölgeyim
Dalımda binbir çiçek
Ama kendim çöldeyim....................
<end>

<start>
Ben ne iyi düşünürdüm; 
Tuttuğum kelebeklerin kanatlarını yolarak
Ben ne iyi düşünürdüm; 
Ellerim günahkar ve korkak.
Avuçlarım azat edilmiyenlerle dolu, 
Daha ağlamasını unutmamıştım o zamanlar, 
Bir gün baktım ki, uçuvermişler; 
Masmavi göklere benim olanlar.
Sonra günlerim çok hazin oldu, 
Artık bir yaprak gibi yorgunum.
Şimdi bana ne oldu bilmem? 
Boyuna neden yaşadığımı düşünüyorum.
<end>

<start>
Öyle bir kasabada geçti ki; çocukluğum, 
Babam ekmeğimizi kazanırdı denizden, 
Ben akşama kadar rıhtımda ıslık çalardım
Ve yorgun gemiciler dönerdi seferden.
Üç odalı evimizin, 
Deniz kokardı her odası.
Sedef pullu balıkları ne kadar severdim, 
Ne iyiydi denizden korkarak ağlaması.
İhtiyar balıkçılardan dinlerdim: 
En korkunç ejder masallarını
Ve daima düşünürdüm; 
Allahın bu kadar suyu nasıl yarattığını.
Bembeyaz minareli, ufacık kasabamızın
Bayram sabahları hala yaşar gözlerimde.
Şimdi kimler oturur bilmem? 
Deniz kokulu evimizde.
<end>

<start>
Kim verir, kim! 
Nasibini o insanların? 
Talih! homurdanır, talih! ..
Derinliğinde tuzlu suların.
Her gün bir lokma ekmek
İçin çıkılır sefere.
Her gün yüzüne tükürülür, 
Küfredilir kadere!
Yokluk sırıtır, yokluk! ..
Eskimiş ağların deliklerinde.
Sular düşünür, 
Onlar düşünür, 
Boyuna elleri ceplerinde.
Akşam iskele meyhanesinde
Daha ilk kadehle vurulur
Masaya yumruklar, 
Onlar öyle insanlar ki; 
Deniz gibi sarhoş olurlar.
<end>

<start>
Kendi küçük dünyamı seviyorum
Bir bataklığa benzese de kimi zaman
Kıyısında bana yeten çiçekler açan
Kendi küçük dünyamı seviyorum
Dört mevsim soluk bir güneş
Yol gösteriyor yaralı şiir kuşlarına 
Serilmiş yatıyor yüreğimin kanlı taşlarına
Dört mevsim soluk bir güneş
Sessiz sakin geçiyor günlerim
Kurcalamıyorsa iç....................
<end>

<start>
Bembeyaz güvercinlerin kanatlarıyla selam! 
Yeni tomurcuklanan defne dalına, 
İstihkamdan yan basa basa çıkana
Ve kan kusana.
Tel örgülerde salyalı cesetler, 
Damarlarda erimiş barut kokusu, 
Kendi leşlerinde kargalar, 
Beş kıtada ölüm borusu.
Dinamitlerden alkış! 
Sar'ası tutmuş medeniyete; 
Kuduz köpekler kadar saldırış; 
İnsan kemiğine, insan etine.
Bembeyaz güvercinlerin kanatlarıyla selam! 
İstihkamda avuç avuç kan kusana; 
Donmuş, ölü göz bebeklerinden selam! 
Defne dallarında doğacak yarına.
<end>

<start>
Nasılsan öyle sevdim seni
Kötüydün kimi günler, kötülüğünü sevdim
İyiydi....................
<end>

<start>
Bu şehrin
Kara bir somunla susar çenesi, 
Bana geceleri uyku uyutmaz
Bir günlük kazancıyla rakı içen sarhoşun sesi.
Sokak başlarına dikilir gözler, 
Bu şehrin gürleyen uğultusunda; 
Her sesin sahibini, 
Bir kapı bekler.
Bu şehir; 
Hırsızlar, sarhoşlar, iyi insanlar
Ve sonra bu kambur tavan altında, 
Benimle düşünen kirli duvarlar.
<end>

<start>
Hayatın bağrından
Kanayarak kopan kelimelerle
Kurulur şiir
Bir
<end>

<start>
Üzülme! anne üzülme! 
Benim yine, 
Koltuğumda üç somunla
Eve döndüğüm akşamlar olacak.
Üzülme! anne, üzülme! 
Yine bir bahar sabahında
Komşunun kızı uduyla pencerede
“Ben seni sevdim seveli” şarkısını çalacak.
Bugün sen bakma anne! 
Bulutları yerden yere çalan, 
Bulutlara kan kusturan, 
İnsanoğlunun haline.
Yarın yine; 
O koca, koskocaman şehirlerde
Mutlu insan sürüleri! ..
Yıldızlara, mehtaba dair şarkılar söyliyecekler
Yarın yine; 
Tek kol tek bacakla
Cephelerden geri dönenler
Çevirip yaşlı gözlerini göklere
Yaşamak ne iyi! ..
Yaşamak ne güzel! diyecekler.
Belki yarın sen de
Ak saçlarına kına yakıp, 
Bir kış gecesinde, 
Torunlarına kara harp yıllarını anlatacaksın.
Ve belki de beş vakit namazında
Beş kere dua edip Allaha, 
Şehit pederin, 
Üç aylık maaşını hesaplıyacaksın.
<end>

<start>
Mavi bir şairdir deniz
Büyülü şiirler yaratır
....................
<end>

<start>
Ziya İlhan’a
Kuşlar gelmiyecekmiş, 
Özlediğim diyardan.
Güller vermiyecekmiş
Bana koku bahardan.
Çiğdemim solacakmış, 
Boy atmadan toprakta; 
Meyveler olacakmış, 
Benden çok, çok uzakta.
Gideceğin yol ırak, 
Bugün, yarın yolcusun
Bırak elimi, bırak! 
Sen ne garip falcısın?
<end>

<start>
Artık başlayabiliriz sevişmeye 
Aşkın ve şeyin öğretmeni 
Çöz düğmelerini
Aç göğsünün vadisindeki 
Sevginin y....................
<end>

<start>
M. Şahinoğlu’na
Kanımda mızraklı şehsüvarlar, 
Bir kalenin burcunda doğurmuş anam beni, 
Sol omuzumun üstünde kılınç yaraları var, 
Kundağım bağlanmadan kavramışım dizgini.
Kalebentler titremiş sesimin heybetinden, 
Yağız atlar şahlanmış, 
Bozkırdan ufuklara, 
Memesini emdiğim temiz sütlü anadan; 
Zaferler götürmüşüm koskoca asırlara.
Tas tas içtiğim kımız, 
Alev damarlarımda.
“Görmedin mi civan Alişimi Tuna boyunda? ”
Kanımda mızraklı şehsüvarlar, 
Mesafelerde sarhoş deli göz bebeklerim, 
Bak! omuzumun üstünde kılınç yaraları var, 
Tanrım ben zafer, 
Zafer isterim!
<end>

<start>
Ne yoksulları üşütmek
Ne çocukları sev....................
<end>

<start>
Her suyun
Bir kaynağı var....................
<end>

<start>
çünkü sürüyor hayat
değişiyor herşey, aşk
aşk bizim en eski kederimiz
nehir yataklarından
deltalardan
biriktirdiğimiz
gün gelir, sorulur; 
bir ağuyu çiğnemekten geliyoruz
                 ve aşktan
neredeydiniz?
<end>

<start>
Koynumdasın, zorluyarak bendini beyazlığın
Çağıldıyor çırılçıplak yanımda
Dolaşıyor dikenli bir tel
Okşarken ateşini, akkor halinde k....................
<end>

<start>
göğü unut
tek başına ölmüş bir karanlık ol
banliyö trenlerinin camından bakan yenilgi gibi
bak, denizi nasıl denetliyor martılar
uzaklaşıp git, kendinde eri, çözül
değil mi ki orda yoktun.
gemi enkazlarının dibindeki katranla hesaplaş
limandaki halatların arasına sıkışmış yengeç gibi 
çaresizliği incele, bir sonuca var yalnızlığından 
hani ilk rüzgârla düşen yapraklar vardır 
onlara oy ver, yaşamıyor olmayı seç 
değil mi ki söylemedin.
çalışkanlığın haritasını çizen karıncaları gözet
ağaçlara koş, köklere yalvar
kiminse kumdaki ayak izleri, onu bul, tartış
takip edilen bir pars gibi
geceyle arandaki boşluğu ölç
değil mi ki göremedin.
<end>

<start>
Karşılaşınca yüreğimin yaralı
Şiiriyle yalnızlığımın şiiri
Çıkan gürültü
Bozuyor a....................
<end>

<start>
Dağa çizilmiş resimdir 
Bir çocuğun babası olmak 
Yakından bakınca anlaşılmaz 
Uzaktan belli eder kendini.
Taşrada yalnız yaşamaktır 
Bir çocuğun babası olmak 
Atlarla çarşıya girince köylüler 
Upuzun bir turna katarı 
Sonbaharın altını çizer.
Radyoda uygun bir istasyon aramak 
Aynanın önünde yılların tortusunu taramak 
Hep aynı dalda açmaktan yorulmak 
Başka nedir, bir çocugun babası olmak?
Gülün ilkesidir vaktinde solmak.
<end>

<start>
Çocuğun var mı ey cellat? 
Öpebiliyor musu....................
<end>

<start>
küpünde dinlenen şarap; yaz göğü
fazla bir şey istemiyoruz, yaşamaktan başka
anlamak istiyoruz, ters dönmüş böceği
dinlemek istiyoruz, taştaki yosunun türküsünü.
geceyle mühürlenmiş mektuplardır, yaşlılar
eski ölülerden haber veren, eski şeylerden
bakarlar, açık bırakılmış kapınızdan
bir at yapmak için ne gerekiyorsa, örneğin
kişneme, yele, sağrı, nal - binicisi bilinmez -
öyle bakarlar, fazla bir şey istemeden.
hep bu saatlerde bir gök geçer üstümüzden
nar ağacı nasıl çiçek açar, onu düşünür kadınlar
kedi nasıl gerinir, kundağı çözülen bebek nasıl, onu
derinliğinde ağustos'un, kımıldar kozasında uyku
alınıp götürülmüş oğullarımızın son yüzleri gibi
ve kayıp kızlarımızın, belleğimizden silinmeyen
bir gök: demire ve geceye bölünmüş.
<end>

<start>
Bakıyorum: önününüz
Ancak şu söylenebilir bir şiirde
Karanlık ve sessiz
Şey diyecektim
Sevişir misiniz?
İşte gece, işte çılgınlığım....................
<end>

<start>
sessizce iniyor mermer merdivenler
dolunay var minarenin arkasında
tıka basa bulut dolu ağaçlar
ne anlama geldiğini kimse bilmiyor bunun
yol üstünde unutulmuş yolculukların,
ayak seslerini biriktiren çocukların,
gecenin ne anlama geldiğini kimse bilmiyor.
zamana ekliyor kendini
herkes, ağlıyor
<end>

<start>
Beyaz bir şiir
Yazmak istiyorum sana
Sevgilim orda mısın
O bankta mısın hala
Hala ıslak mı alnın
Öpmüştüm hani, hatırla
....................
<end>

<start>
her taş yürümek istiyor, baksana 
anımsamak istiyor kül, ateşin başlangıcını 
yeşermek istiyor kan, gecenin kollarında 
gülmek istiyor ölüler, baksana.
eşilmiş toprak, bulunmuş tohum, küf 
kim anlatabilir ki hüznün mesafesini 
dağ öyle durmuşsa, bir bildiği olmalı 
bir bildiği olmalı, deniz çıldırmışsa 
şu yalnızlık, şu aşk, şu ölüm 
geceyi deliyor kuşun soluğu, baksana
<end>

<start>
Fısıltıyla sevişiyoruz sokaklarda
Sözlerimiz kimseye değmeden....................
<end>

<start>
Seni tanıdığımda
Med zamanıydı, kanat alıştırıyordu ay
Bakışlarının kardeşi, zümrüt toprak
Çaresizliğin sesini tanımlıyordu saatin
Sana yakışan da buydu
Ve bana, umutsuzca biliyorduk
Uzun yağmurlardan sonraydı
Seni tanıdığımda
Öğle vakti çıkabilirdik kırlara
Yeşerebilirdi bileklerimiz, gözlerimizde
Çiçekler açabilirdi, kalsak biraz daha
Çekirgeler fışkırabilirdi saçlarımızdan kelebekler
Sonunda karışıp gidebilirdik otlara ve kuşlara.
Apansız bulutlar, ışıklı hüzün çiçekleri
Yoldan geçen bir avcının çantasından
Dökülür gibiydi sesin
Seni tanıdığımda
Uzaktaydı kent yasalar, plastik dünya
Bilinçli unutkanlıklar uzaktaydı.
Yağmurun tanığıydın, şu ellerinle
Şimşeği yuvasına zorluyordun
Seni tanıdığımda
Gülümsüyordun
<end>

<start>
Senin ağzındaki gülden
Çıkan kıvılcım
Dudağıma değer değmez benim
Par....................
<end>

<start>
alo santral
bana otel müdürünü bağlayın lütfen
şu liman tablosunu kaldırsınlar hemen
odamın duvarından
ben ne zaman binmek istesem o gemilere
sessizce kaçmak istesem acının adalarından
biliyorum bütün martılar maviyi ağlar
bir yağmur tutuşur kirpiklerinde şu kederli kaptanın
ilkyazın bütün kapıları mühürlenir
alo santral
şu liman tablosunu odamın duvarından 
söyleyin kaldırsınlar
<end>

<start>
Büyük bir şiir yazmak istiyorum
Patlayan bir fırtınanın ardından
Kayalardan fışkıran hayat
Gibi büyülü ve vahşi
Ömrüm, bana bağışla bu şiiri
Kumsalı döven denizlerden
Nasıl beyaz ve ince
Köpükler doğarsa, öyle
Beyaz ve vahşi
Vahşi ve ince
Ömrüm, bana bağışla bu şiiri
Bileğimden hışımla doğan
Kelimelerin güneşi
Aydınlatmalı birde....................
<end>

<start>
herkes işinde gücünde
tohumu alınıp bostanda bırakılmış bir salatalık
gibi sararmış kurumuş elleriyle yün eğiren
şu nine işinde gücünde
arsa alım-satımıyla uğraşan profesör
ve öğrenmediği şeylerle sürekli sınanan
öğrenci işinde gücünde
saymakla bitiremediği paralarla
ellerinin ilişkisini araştıran veznedar
ve büyük kızını dün evlendiren
banka müdürü işinde gücünde
yeni bir sefere hazırlanan pilot
ve onun bir çok ülke dolaşmış olan çantası
kazasız belasız bir gün geçiren itfaiyeci
ve onun yangınlarla ilgili anıları
gece vardiyasına uyanan işçi
ve uyanmayan öfkesi
işinde gücünde şu çöplükteki tavuk
ki pamuk şekeri gibi civcivler hazırlanıyor
bana da oturup şiir yazmak kalıyor
<end>

<start>
Uçurumun dibinde akan
Küçük, ürkek
Bir dereydin sen
Uçurumsa ben....................
<end>

<start>
bugün eve gitme yusuf şarkı söyle
dersten çıkmışsın bak elin yüzün tebeşir
yağmur yok dışarda hava çok güzel
gelirken bir çiçek çarptı alnıma
alnım bu yüzden ıslak
al bu şiiri önce dizlerine ellerini sil
dersten çıkmışsın bak elin yüzün tebeşir
yusuf beni dinlersen bize gidelim
karım var evde seni görünce sevinir
son günlerde bunalımlı bilirsin çocuk ev iş
çocuğa bir çukulata karıma bir nergis alırız
olmazsa bir şişe hitit'le ağzımızı kana bularız
sizinkilere haber verme istersen telefon aç
nasıl olsa tahmin edelerler bizimle olduğunu
şöyle bir düşündüm de dünyayı ülkemizi kendim
kuşku ve korkuyla nasıl yaşarız böyle
bugün eve gitme yusuf şarkı söyle
<end>

<start>
Günlerce sokaklarda seviştik
Bakışarak, yalnızca soluğumuzla
Sonra bir gün ....................
<end>

<start>
İlk günleriydi baharın
Şile'deydik, tozuyorduk
Ve kamaşıyordu i....................
<end>

<start>
Ayrılığın ormanından topladığım çalı çırpıyla tutuşturacağım
seninle yaralanmış şafağı
o zaman taşlar dile gelecek ve anlatacak 
zamanın nasıl yağmalandığını 
şimşekle beslediğimiz fideyi
bir gün gelirsem, şimdi otlarla kaybolmuş yoldan
anılarla kıpırdayacak eşyalar, eskiden yaşadığım evde
uyuklayan bir köpeğin birden dikilmesi gibi
yabancı bir sesle.
<end>

<start>
Elin elimdeyken okuduğum şiir
Yüzünü ışığıyla yıkarken
Kayı....................
<end>

<start>
bu dağlar o çok öldüğüm dağlar değil
eğri büğrü gülen bu çocuk
bu yamyassı rüzgar
kapının önünde uluyan bu gece
ufukta uyanan bu masmavi kadın cesedi deniz
bu yeni doğmuş tayın ıssız adımları
sığ sularda boğulan bu balık
o değil
bu umutsuzluğun gravürü
umutsuzluk: tabutuma çakılacak son çivi
<end>

<start>
Yol nedir yol? 
Karlı bir kış günü, bir otobüste
Tek arkadaş olarak yanında yalnızlığın
Yol nedir yol?
Yol ....................
<end>

<start>
Mümkün mü ağlasın annem
Mezarımın başucunda
Ben sesimi çıkarmıyayım
Hayırsız bir evlat gibi
Bir bulut uçsun da
Ben başımı kaldırmıyayım
Yağmur dindikten sonra
Gezinmiyeyim caddelerde
Ah, mümkün mü bir güzel kadın
Geçsin de yanımdan
Ben seyretmiyeyim
İçimi çekerek
<end>

<start>
-OKTAY RİFAT'A-
Önce bütün şairlere selam
Sonra şunu söylemek isterim
Ölüm hiçte güzel değil
Ne sabah var ne akşam
Sokakların ellerinden öperim
Bana yaşamasını öğretmişlerdi
Dost olsun düşman olsun
İnsanlara iyi günler dilerim
Söyle sarı saçlı daktiloya
Ben yokum artık
Vefasız dostlara hatırlat
Kimseye kalmaz o dünya
Nasıl unuturum güzeldi yaşamak
Fakat hakkı varmış Oktay'ın
"Hatıralar da dal istiyor
Kuşlar gibi konacak"
<end>

<start>
Önce öksürüverdim
Öksürüverdim hafiften,
Derken ağzımdan kan geldi
Bir ikindi üstü durup dururken
Meseleyi o saat anladım
Anladım ama, iş işten geçmiş ola
Şöyle bir etrafıma baktım,
Baktım ki yaşamak güzeldi hâlâ
Mesela gökyüzü,
Maviydi alabildiğince
İnsanlar dalıp gitmişti
Kendi alemine
<end>

<start>
Diyecekler ki arkamdan
Ben öldükten sonra
O, yalnız şiir yazardı
Ve yağmurlu gecelerde
Elleri cebinde gezerdi
Yazık diyecek
Hatıra defterimi okuyan
Ne talihsiz adammış
İmanı gevremiş parasızlıktan
<end>

<start>
Yalnız ben mi inkâr ediyorum Allahı
Mevsimler benden kafir
Ya kuşlar ve ağaçlara
Ne buyurulur
Uzun söze lüzum yok
Şahidimdir
Beş parasız gezindiğim sokak
Bir zaman yaşadığıma
Ve bir hatıra olsun diye
Benden size
Hiç sıkılmadan söyleyebilirim
Sarışın kızlara bayıldığımı
<end>

<start>
Sevmek'' bir kelimedir
``Sarı saçlı'' dersem bir kız için
Sıfat söylemiş olurum
``Ben sarı saçlı bir kız sevdim''
Bir cümledir. Sevda dolu bir cümle
Nokta koymalı, durmalı zira
Zira ``açlık'' da bir kelime
Cümleye gelmez sarı saçlı kız gibi
Ah elbet dolaşırsa ölüm sık sık dilime
``Öleceğim, ölüyorum, öldüm''
Diyeceğim bir gün
<end>

<start>
Derler ki insan oğlu
Uçan bir kuş misali
Bir bakarsın burda şimdi
Bir bakarsın öldü gitti..
Ve işte dünyamız
Ağacın kuşa,
Kuşun ağaca
Benziyen bir tarafı yok..
Ben de diyorum ki
Muzaffer Tayyip adındaki insan
Güzel olan yaşadığımızdır
Bir gün öleceğimiz değil..
Belki diyorum kendi kendime
Belki de öldükten sonra
Mümkündür yaşamak.!
<end>

<start>
Sen eski bir sevda şiirisin..
Bir koku var sende,
Sıcak yaz akşamlarına mahsus..
Ellerinde mi,
Saçlarında mı,
Gözlerinde mi
Bilmem..
Bir koku var sende,
Sıcak yaz akşamlarına mahsus..
<end>

<start>
Ağaç, kuş ve güneş
Sizi dertsiz bildim
Dertli günümde..
Sokak, seni sevdim
Ellerim cebimde..
Bulut, seni aradım
İşsiz günümde..
Saadet, seni buldum
Bu kalabalık şehirde..
Ağaç, kuş ve güneş
Sizi dertsiz bildim
Dertli günümde..
<end>

<start>
Diyecekler ki arkamdan
Ben öldükten sonra
O, yalnız şiir yazardı
Ve yağmurlu gecelerde
Elleri cebinde gezerdi
Yazık diyecek
Hatıra defterimi okuyan
Ne talisiz adammış
İmanı gevremiş parasızlıktan..
Bel ki diyorum kendi kendime.! 
Belki öldükten sonra
Mümkündür yaşamak.!
<end>

<start>
Mümkün mü ağlasın annem
Mezarımın başucunda
Ben sesimi çıkarmıyayım
Hayırsız bir evlat gibi
Bir bulut uçsun da
Ben başımı kaldırmıyayım
Yağmur dindikten sonra
Gezinmiyeyim caddelerde
Ah, mümkün mü bir güzel kadın
Geçsin de yanımdan
Ben seyretmiyeyim
İçimi çekerek
<end>

<start>
-OKTAY RİFAT'A-
Önce bütün şairlere selam
Sonra şunu söylemek isterim
Ölüm hiçte güzel değil
Ne sabah var ne akşam
Sokakların ellerinden öperim
Bana yaşamasını öğretmişlerdi
Dost olsun düşman olsun
İnsanlara iyi günler dilerim
Söyle sarı saçlı daktiloya
Ben yokum artık
Vefasız dostlara hatırlat
Kimseye kalmaz o dünya
Nasıl unuturum güzeldi yaşamak
Fakat hakkı varmış Oktay'ın
"Hatıralar da dal istiyor
Kuşlar gibi konacak"
<end>

<start>
<end>

<start>
<end>

<start>
<end>

<start>
İlk göz göze geldiğimiz günkü elbiseni çıkar sandıktan,
giyin,kuşan,
benze bahar ağaçlarına...
Hapi....................
<end>

<start>
Toprak öyle bitip tükenmez, /dağlar öyle uzakta, 
sanki gidenler hiçbir zaman 
             hiçbir menzile erişemeyecekti.
Kağnılar yürüyordu yekpare meşaleden tekerlekleriyle
Ve onlar 
ayın altında dönen ilk tekerlekti.
Ayın altında öküzler
başka ve çok küçük bir dünyadan gelmişler gibi 
                                                    ufacık kısacıktılar
ve pırıltılar vardı hasta kırık boynuzlarında
ve ayakları altından akan 
                         toprak, 
                         to....................
<end>

<start>
Alarga gönül: 
             Demir al...
Kırmızı bir amiral
                         gibi kaptan köprüsüne çık...
Karşında deniz: 
                    kaşı çatık 
                             sana bakan
                     kocaman
                              mavi bir göz...
Alarga gönül, 
                  palamarı çöz...
....................
<end>

<start>
Behey! kaburgalarında ateş bir yürek yerine
idare lambası yanan adam! 
Behey armut satar gibi
san'atı okkayla satan san'atkar! 
Ettiğin kâr
kalmayacak yanına! 
soksan da kafanı....................
<end>

<start>
<end>

<start>
Belki ben 
         o günden 
         çok daha evvel,
         köprü başında sallanarak
         bir  sabah vakti gölgemi asfalta salacağım.
Belki ben
         o günden
                     çok daha sonra ,
matruş çenemde ak bir sakalın izi
....................
<end>

<start>
<end>

<start>
Korkunç ellerinle bastırıp yaranı 
dudaklarını kanatarak 
dayanılmakta ağrıya. 
Şimdi çıplak ve merhametsiz 
bir çığlık oldu ümid... 
Ve zafer 
artık hiçbir şeyi affetmeyecek kadar 
tırnakla sökülüp koparılacaktır...
Günler ağır. 
Günler ölüm haberleriyle geliyor. <....................
<end>

<start>
Yüz yıl oldu yüzünü görmeyeli, 
belini sarmayalı, 
gözünün içinde durmayalı, 
aklının aydınlığına sorular sormayalı, ....................
<end>

<start>
Senin adını 
kol saatımın kayışına tırnağımla kazıdım. 
Malum ya, bulunduğum yerde 
ne sapı sedefli bir çakı var, 
(bizlere âlâtı-katıa verilmez) , 
ne de başı bulutlarda bir çınar. 
Belki avluda bir ağaç bulunur ama 
gökyüzünü başımın üstünde görmek 
bana yasak... 
Burası benden başka kaç insanın evidir? 
Bilmiyorum. 
Ben bir başıma onlardan uzağım, 
hep birlikte onlar benden uzak. 
Bana kendimden başkasıyla konuşmak 
yasak. 
Ben de kendi kendimle konuşuyorum. 
Fakat çok can sıkıcı bulduğumdan sohbetimi 
şarkı söylüyorum karıcığım. 
Hem, ne dersin, 
o berbat, ayarsız sesim 
öyle bir dokunuyor ki içime 
yüreğim parçalanıyor. 
Ve tıpkı o eski 
acıklı hikâyelerdeki 
yalnayak, karlı yollara düşmüş, yetim bir çocuk gibi bu yürek, 
mavi gözleri ıslak 
kırmızı, küçücük burnunu çekerek 
senin bağrına sokulmak istiyor. 
Yüzümü kızartmıyor benim 
onun bu an 
böyle zayıf 
böyle hodbin 
böyle sadece insan 
oluşu.
Belki bu hâli....................
<end>

<start>
Gözleri, kulakları, elleri, ayaklarıyla, 
han hamam, apartıman ve konaklarıyla, 
çatal, bıçak, tabak ve bardaklarıyla, 
16 sayfaları, baskı makinaları-tanklarıyla, 
                     yamak ve yardaklarıyla
                     hücuma kalktılar! ..
hele içlerinde öyle bir tanesi var, 
                     öyle bir tanesi var ki: 
İnsanın yüzüne öyle bakar, 
         Öyle melûl bakar ki: 
toka edersin eline papelini.
Ve sıkar sıkmaz onun belini
sivri dilli, zilli bir bebek gibi çırpar elini..
O komik bir âdemdir.
Portakal oğlu zâdemdir.
                       *
Han, hamam, apartıman ve konaklarınızla, 
çatal, bıçak, tabak ve bardaklarınızla, 
                 yamak ve yardaklarınızla....................
<end>

<start>
Ateşi ve ihaneti gördük.
Düşman ordusu yine başladı yürümeğe. 
Akhisar, Karacabey, 
Bursa ve Bursa'nın doğusunda Aksu, 
çarpışarak çekildik... 
920'nin 
29 Ağustos'u: 
Uşak düştü. 
Yaralı 
ve dehşetli kızgın 
fakat toprağımızdan emin, 
Dumlupınar sırtlarındayız. 
Nazilli düştü.
Ateşi ve ihaneti gördük. 
Dayandık 
dayanmaktayız.
1920 Şubat, Nisan, Mayıs, 
Bolu, Düzce, Geyve, Adapazarı: 
İçimizde Hilâfet Ordusu, 
Anzavur isyanları. 
Ve aynı sıradan, 
3 Ekim Konya. 
Sabah. 
500 asker kaçağı ve yeşil bayrağıyla Delibaş 
girdi şehre. 
Alaeddin tepesinde üç gün üç gece hüküm sürdüler. 
Ve Manavgat istikametlerinde kaçıp 
ölümlerine giderken 
terkilerinde kesilmiş kafalar götürdüler.
Ve 29 Aralık Kütahya: 
4 top 
ve 1800 atlı bir ihanet 
yani Çerkez Ethem, 
bir gece vakti 
kilim ve halı yüklü katırları, 
koyun ve sığır sürülerini önüne katıp 
düşmana geçti. 
Yürekleri karanlık, 
kemerleri ve kamçıları gümüşlüydü, 
atları ve kendileri semizdiler...
Ateşi ve ihaneti gördük. 
Ruhumuz fırtınalı, etimiz mütehammil. 
Sevgisiz ve ihtirassız çıplak devler değil, 
inanılmaz zaafları, korkunç kuvvetleriyle, 
silâhları ve beygirleriyle insanlardı dayanan. 
Beygirler çirkindiler, 
bakımsızdılar, 
hasta bir fundalıktan yüksek değillerdi. 
Fakat bozkırda kişneyip köpürmeden 
sabırlı ve doludizgin koşmasını biliyorlardı. 
İnsanlar uzun asker kaputluydu, 
yalnayaktı insanlar. 
İnsanların başında kalpak, 
yüreklerinde keder, 
yüreklerinde müthiş bir ümit vardı. 
İnsanlar devrilmişti, kedersiz ve ümitsizdiler. 
İnsanlar, etlerinde kurşun yaralarıyla 
köy odalarında unutulmuştular. 
Ve orda sargı, 
deri 
ve asker postalları halinde 
yan yana, sırtüstü yatıyorlardı. 
Koparılmış gibiydi parmakları saplandığı yerden 
eğrilip bükülmüştü 
ve avuçlarında toprak ve kan vardı.
Ve asker k....................
<end>

<start>
O, yalnız ağaran tanyerini görüyor....................
<end>

<start>
Büyük insanlık gemide güverte yolcusu
tirende üçüncü mevki
şosede yayan
büyük insanlık.
Büyük insanlık sekizinde işe gider
yirmisinde....................
<end>

<start>
Dağlarda tek tek
ateşler yanıyordu.
Ve yıldızlar öyle ışıltılı öyle ferahtılar ki
sayak kalpaklı adam
nasıl ve ne zaman geleceğini bilmeden
güzel, rahat günlere inanıyordu....................
<end>

<start>
Akıyordu su
gösterip aynasında söğüt ağaçlarını.
Salkımsöğütler yıkıyordu suda saçlarını! 
Yanan yalın kılıçları çarparak söğütlere
koşuyordu kızıl atlılar güneşin battığı yere! 
Birden
bire kuş gibi
                 vurulmuş gibi
                                kanadından
yaralı bir atlı yuvarlandı atından! 
Bağırmadı,
gidenleri geri çağırmadı,
baktı yalnız dolu gözlerle
....................
<end>

<start>
Denizde bir bulutun öldürdüğü 
Japon balıkçısı genç bir adamdı. 
Dostlarından dinledim bu türküyü 
Pasifik'te sapsarı bir akşamdı.
Balık tuttuk yiyen ölür. 
Elimize değen ölür. 
Bu gemi bir kara tabut, 
lumbarından giren ölür.
Balık tuttuk yiyen ölür, 
birden değil, ağır a....................
<end>

<start>
Lambayı yakma, bırak, 
sarı bir insan başı
düşmesin pencereden kara.
Kar yağıyor karanlıklara.
Kar yağıyor ve....................
<end>

<start>
Bu bir türkü: - 
toprak çanaklarda 
güneşi içenlerin türküsü! 
Bu bir örgü: - 
alev bir saç örgüsü! 
kıvranıyor; 
kanlı; kızıl bir meş'ale gibi yanıyor 
esmer alınlarında 
bakır ayakları çıplak kahramanların! 
Ben de gördüm o kahramanları, 
ben de sardım o örgüyü, 
ben de onlarla 
güneşe giden 
köprüden 
geçtim! 
Ben de içtim toprak çanaklarda güneşi. 
Ben de söyledim o türküyü!
Yüreğimiz topraktan aldı hızını; 
altın yeleli aslanların ağzını 
yırtarak 
gerindik! 
Sıçradık; 
şimşekli rüzgâra bindik! . 
Kayalardan 
kayalarla kopan kartallar 
çırpıyor ışıkta yaldızlanan kanatlarını. 
Alev bilekli süvariler kamçılıyor 
şaha kalkan atlarını!
Akın var 
güneşe akın....................
<end>

<start>
Meydan yerinde kampana vurdu.
Neredeyse koğuşların kapıları kapanı....................
<end>

<start>
Hoş geldin kadınım benim hoş geldin 
yorulmuşsundur; 
nasıl etsemde yıkasam ayacıklarını
ne gül suyum ne gümüş legenim var, 
susamışsındır; 
buzlu şerbetim yok ki....................
<end>

<start>
işler atom reaktörleri işler
yapma aylar doğar güneş doğarken
ve güneş doğarken çöp kamyonları
ölüleri toplar kaldırımlardan
işsiz ölüleri aç ölüleri
işler atom reaktörleri işler 
yapma aylar geçer güneş doğarken
ve güneş doğarken köylü aile
erkek kadın eşek ve karasaban
saban koşulu eşekle kadın
toprağı sürerler toprak bir avuç
işler atom reaktörleri işler
yapma aylar geçer güneş doğarken
ve güneş doğarken ölür bir çocuk
ölür bir japon çocuğu hiroşima'da
on iki yaşında ve numaralı
ve ne boğmacadan ne menenjitten
ölür bin dokuzyüz elli sekiz de
ölür bir japon çocuğu hiroşima'da
dokuzyüz kırkbeş te doğduğu için
işler atom reaktörleri işler
yapma aylar geç....................
<end>

<start>
Yoruldun ağırlığımı taşımaktan
ellerimden yoruldun
gözlerimden gölgemden
sözlerim yangınl....................
<end>

<start>
Denizin üstünde ala bulut 
yüzünde gümüş gemi 
içinde sarı balık 
dibinde mavi yosun ....................
<end>

<start>
Gözleri siyah kadın o kadar güzelsin ki
Çok sevdiğim başına yemin ediyoru....................
<end>

<start>
Akrep gibisin kardeşim, 
korkak bir karanlık içindesin akrep gibi. 
Serçe gibisin kardeşim, 
serçenin telaşı içindesin. 
Midye gibisin kardeşim, 
midye gibi kapalı, rahat. 
Ve sönmüş bir yanardağ ağzı gibi korkunçsun, kardeşim. ....................
<end>

<start>
Bir ölü yatıyor 
on dokuz yaşında bir delikanlı 
gündüzleri güneşte 
geceleri yıldızların altında 
İstanbul'da, Beyazıt Meydanı'nda.
Bir ölü yatıyor 
ders kitab....................
<end>

<start>
şimdi yoksun
seni düşünebilirim artık
tutar ellerini öperim uzun uzun
kimseler ayıplayamaz beni
yokluğunda seni nasıl sevdiğimi anlayamazlar
işte gözlerin işte dudakların
senin olan ne varsa karşımda duruyor
ayaklarını dilediğim yere götürebiliyorum artık 
sevdiğim şarkıları söyletiyorum dudaklarına
ve hoyrat ellerimle seni
her gün biraz daha güzelleştiriyorum
bütün resimler sana benziyor
hayret
bütün aynalarda sen varsın
nereye gitsem peşimden geliyorsun
şimdi sigarasın dudaklarımda
biraz sonra beyaz bir kağıt
ve akşam içtiğim bir kadeh içki olacaksın
kimse yokluğunda bunca sevilmedi
kimse yokluğunda ilahlaşmadı bu kadar
saçların böyle daha güzel
sen daha güzel....................
<end>

<start>
-1-
Giyindin mi? 
Tırnaklarını boyadın mı? 
Ya dudakların
Onları da boya
Tara saçlarını bir güzel
Hazır mısın? 
Çıkabilir miyiz
Doruklarına aşkın? 
O yerlere varabilir miyiz? 
Denizleri geçebilir miyiz? 
El ele
Hazır mısın? 
Hadi soyun öyleyse
-2-
Sağında bir yürek çarpıyor
Benim yüreğim
Sağımda bir yürek çarpıyor
Senin yüreğin
Şimdi
İki yürek bir bedeniz
Sonra
İki beden bir yürek
-3-
Her parçam bir ayrı yerde
Bir ayağım bu günde
Bir ayağım yarında
Bir gözüm göklerde
Bir gözüm denizlerde
Biri yaşamakta ellerimin
Biri ölümse
Yüreğimse
Bin pa....................
<end>

<start>
Beni kör kuyularda merdivensiz bıraktın,
Denizler....................
<end>

<start>
Benim yalnızlığım köpek yalnızlığı
Sürer bütün sokakları boyunca dünyanın
Nereye varsam
Orada yalnızlığı beni bekler bulurum
Her sabah evler boşalır
Bir sel akar sokaklardan caddelere
Ben kendi içimde kaybolurum
Ne gidecek yerim vardır ne bekliyenim
Gökyüzü saltanatım, dünya soframdır benim
Zamanlar geçer, mevsimler değişir
Değişmez benim kaderim
Görür yüzüme bakanlar ilk aldanmışlığımı
Söyler köpek yalnızlığımı gözlerim
Ne zaman ellerin elime değse
İnsan yüreğim o zaman çarpar
Yalnızlık bir o zaman terk eder beni
Tutar eşsiz gözlerin dağınık saçlarımdan
O ışıktan dünyasına sürükler beni
Ellerin bir bir ayıklar
Eski halimden ne kalmışsa
Doldurur sevgiyle, umutla, aşkla
Suyum çekilmişse, içim boşalmışsa
Verdiğin mutluluktan, sunduğun aydınlıktan
Bir anda değişir bakışlarım
Çözülmüş bir yumağı
Yeniden sarmaya başlarım
Işıkların....................
<end>

<start>
O artık benim için bir ölüdür demişsin
Seni bunca sevene acı bir sitem mi bu
Ayrılıklar içinde taş mı kesildi kalbin
Hiç unutmam dedigin günleri unuttun mu
Bir ev ....................
<end>

<start>
Özledim sesini ne olur konuş
Bir gül açtır zamanların ötesinden
Karanlıklar içindeyim, kapkarayım bugün gel
Gök mavisinden, deniz mavisinden
Bana bir şarkı söyle
İçimde bir şey kımıldıyor
Gözlerim kan çanağı, yorgunum, uykusuzum
Bir baksan....................
<end>

<start>
Sana şiirler okuyacağım, gitme
Güneşler doğacak yalnızlığımdan
sana bir ışık getireceğim
Büyük aydınlığımdan
Sana bir dolu umut getireceğim
Küçük ellerine sığmayaca....................
<end>

<start>
Anı Şair: Ümit Yaşar Oğuzcan Altıncı Mektup
Andıkça
Ne zaman seni düşünsem içim ürperir, 
Seninle gecen her saat, her gün gelir aklıma. 
Bir akşam vakti gelir ....................
<end>

<start>
Her gece sen girersin rüyalarıma
Her gece sen...
Paramparça olur uykularım
Karanlığın en koyulaştığı yerde
Kapının çalındığını duyarım
Açınca soğuk bir rüzgar çarpar yüzüme
Sen yoksun...
Kilitlenir dudaklarım
Gözlerim karanlıklarda boşuna arar seni
Sen yoksun...
Yalnızlığımı kadehlere doldurup
Tek başıma içmeliyim bu gece
Kırmalıyım kitapları
Evleri ateşe vermeliyim
Sen yoksun...
Zaman gitgide uzar
Altmış saniye bir dakika
Altmış dakika bir saat
Ve sabahın olmasına daha beş saat var
Beklemek bir çeşit ölmektir
Sen yoksun...
Bu bana her gece binlerce ölüm demektir.
Neden ayrılsın ellerimiz her akşam üstü? 
Gözlerime acı bir karanlık düşsün
Bir vapur alsın götürsün seni
Ben vapurlar dolusu kederimle yapayalnızım
Sen uzak bir körfezde özlemli, dalgın
Kıyılarına çarpıp ağladığı yerde dalgaların
Neden ay karşılardan yükseldiği zaman, 
Başın omuzlarımda olmasın? 
Neden ellerin avuçlarımda değ....................
<end>

<start>
Acılar vardır, bir de çaresizlikler
Ne zaman başladıysa benim öyküm
Yürüdük, kim bilir kaç yıl beraber
Bir yanımda aşk, bir yanımda olum<....................
<end>

<start>
Kirli çarşaflar ağardı karanlıktan
Abanoz sokağında akşam olmaktadır
Alçacık sedirlerde üryan kadınlar
Kötü kadınlar, kederli kadınlar
Çaresiz yalnızlıklar içinde
Sığınmış merhametine kederin
Kan gibi, irin gibi kadınlar
Ezilmiş bir çiçeğe benzer kalpleri
Gözbebeklerinde saadetten eser yok<....................
<end>

<start>
Doldurulmaz yerin senin
Dostlar seni unutur mu?
Hiç sönmezdi nurun senin
Dostlar seni unutur mu?
Tertemiz bir özün vardı
Apaydınlık yüzün vardı
Söylenecek sözün vardı
Dostlar....................
<end>

<start>
Apansız uyanırsan gecenin bir yerinde
Gözlerin uzun uzun karanlığa dalarsa
Bir sıcaklık duyarsan üşüyen ellerinde
Ve saatler gecikmiş zamanları çalarsa
Bil ki seni düşünüyorum
Bir vapur yanaşırsa rıhtımına bin, acil....................
<end>

<start>
Senin aydınlığın yetişir bana
Güneşi istemiyorum
Yıldızları istemiyorum
Açma perdeleri
Ben bu karanlığı seviyorum
Ben yalnızlığı bu geceleri
Karanlı....................
<end>

<start>
Bak! İşte gizleri yaşamın, işte mutluluk
Gülümsüyor bir kapı aralıgından
Ellerimizi uzatsak tutabiliriz belki
Şimdi ya da hiç bir zaman
Unuttugum bir şarkı mı? neydi o
Çok eskilerde düşmezdi agzımdan
Birlikte yine söyleyebiliriz belki
Şimdi ya ....................
<end>

<start>
Sana geldim içim ümitlerle dolu
Beni sarhoş etme İstanbul,ne olur
Bir gün ben de eririrm caddelerinde
Çürür kemiklerim adım unutulur
Yine s....................
<end>

<start>
Bir eylüldü başlayan içimde
Ağaçlar dökmüştü yapraklarını
Çimenler sararmıştı
Rengi solmuştu tüm çiçeklerin
Gökyüzünü kara bulutlar sarmıştı
Katar gidiyordu kuşlar uzaklara
Deli deli esiyordu rüzgar
Dağılmıştı yazdan kalan ne varsa
Yaşanmamış bir mevsim gibiydi bahar
Neydi o bir zamanlar
Sevmişliğim, sevilmişliğim
O heyheyler, o delişmenlikler neydi
Ne bu kadere boyun eğmişliğim
Ne bu acıdan korla....................
<end>

<start>
Dinle sevdiğim, bu ayrılık saatidir.
Dünya var olalı beri çirkin ve soğuk, 
Erken içeceğimiz bir ilaç gibi.
Tadı dudaklarımızda acımsı, buruk.
Bu saatte gözyaşları, yeminler, 
Boş bir tesellidir inandığımız.
Perde kapanıyor, filim bitiyor işt....................
<end>

<start>
Ne varsa en güzel üç gün üç gece
Bir kıyı şehrinde seninle yaşadık
Tutuştum,elim ellerine değince
Öylesi sıcaktın,öylesi aydınlık
Güzellikten,mu....................
<end>

<start>
O durmadan kaçıyor;
sen ardından gitmiyorsan;
o günün her saatinde saklanıyor,
sen yollara düşüp deli divane aramıyorsan;
o sana acıların en büyüğünü tattırıyo
sen bundan en yüce hazzı duymuyorsan;
boşuna aldatma kendini,
onu sevmiyorsun demektir.
Elindeki içki kadehinde,
dudağındaki sigarada ,
okuduğun kitapta,
mırıldandığın şarkıda,
söylediğin şiirde,
gördüğün rüyada
ve yasaman için
ciğerlerine doldurduğun havada
o yoksa;
Onun vazgeçilmezliğini anlamamışsan;
onu sevmiyorsun demektir.
Renkler onunla değerlenmiyorsa,
örneğin onsuz kırmızı kırmızılığının,
mavi maviliğinin farkında değilse,
beyaz yalnız o giydiği zaman
güzelliğini haykırmıyorsa,
sabahları onu görünceye kadar
güneş doğmuyorsa
ve onsuz gökyüzü geceleri
aya, yıldızlara
hasret deği....................
<end>

<start>
Aşktı o! Değiştiren tüm gecelerimi
Aşktı o! Beni durup yenileyen
Oydu, duygulu yapan hoyrat ellerimi
Oydu, dolu dizgin gidişime dur diyen
Bir bıçağın kesk....................
<end>

<start>
Yokluğun her dakika ölüm demek gitme kal
Hasretim ....................
<end>

<start>
Oturdum başka bir istanbul düşündüm
Daha çok sen olan daha bir seninle
Yeşili daha yeşil, mavisi daha mavi
O, herşeyi daha güzel yapan ellerinle
Sildim bütün y....................
<end>

<start>
Ben nice ayrılıklar gördüm ömrümce 
Kuşlar gördüm; kırılmış kolu, kanadı 
Ayrı düşmüş sevdiğinden kuşlar gördüm 
Hiç bir ayrılık bana bu kadar komadı
Ayrılığın bir ağrıdır vurur şakalarımda 
Ve büyür gözlerimde bir okyanus kadar 
Derinden ses verir içimde bir tel 
Sonra, birdenbire kırılır, kopar
Ye....................
<end>

<start>
Bir taşzehir verin bana içeyim
Tek unutmak için acılarımı
Baksana; kırdılar kapılarımı
Yağmalandı kalbim, ömrüm, herselim
Kur....................
<end>

<start>
Tam sınırdan kaçarken vurulmak nedir bilir misin? 
Nöbetçiler ha gördü, ha görecek
Parmaklarının ucu dikenli tellere değdi değecek...
Ama... Bir adım daha atamazsın.
Uzanıp tutamazsın; 
Göz pınarlarında donup kalır hayallerin
Planların, kaçışın, kurtuluşun
Ve deler sev....................
<end>

<start>
Şimdi en açık renginde gözlerin
Şimdi benimlesin tüm kaygılardan uzak
Anlatılmaz bir şey var aramızda hazin
Şiir gibi bir şey seninle yaşamak
Bulutsuz bir gökyüzüdür güzelliğin
Yıldızların en parlak olduğu zamansın
Denizlerim senin kıyılarında sakin
Bırak ellerini avuçlarımda kalsın
Çirkin olan,....................
<end>

<start>
Bir pınarsın içilen ama hiç kanılmayan
Seveni y....................
<end>

<start>
İşte İstanbul
yorgun şehir
işte canından bezmiş boğaz vapurları
kederli tramvaylar
ve Galata Köprüsü'nden
telaşlı insanlar geçmektedir
bir gizli sevinç mahzun gözbebeklerimde
eriyen bir sükun kaldırımlarda adım adım
işte İstanbul
İstanbul dedim de seni hatırladım.
Balıkçı tepsileri....................
<end>

<start>
Pazar
Pazartesi
Salı
Sen....................
<end>

<start>
Durun kalabalıklar, bu cadde çıkmaz sokak! 
Haykırsam, kollarımı makas gibi açarak:
Durun, durun, bir dünya iniyor tepemizden,
Çatırdılar geliyor karanlık kubbemizden,
Çekiyor tebeşirle yekûn hattını âfet; 
Alevler içinde ev, üst katında ziyafet! 
Durum diye bir lâf var, buyrunuz size durum; 
Bu toprak çirkef oldu, bu gökyüzü bodurum! 
Bir şey koptu içimden, şey, her şeyi tutan bir şey,
Benim adım Bay Necip, babamınki Fazıl Bey; 
Utanırdı burnunu göstermekten sütninem,
Kızımın gösterdiği, kefen bezine mahrem.
Ey tepetaklak ehram, başı üstünde bina; 
Evde cinayet, tramvay arabasında zina! 
Bir kitap sarayının bin dolusu iskambil; 
Barajlar yıkan şarap, sebil üstüne sebil! 
Ve ferman, kumardaki dört kıralın buyruğu; 
Başkentler haritası, yerde sarhoş kusmuğu! 
Geçenler geçti seni, uçtu pabucun dama,
Çatla Sodom-Gomore, patla Bizans ve Roma! 
Öttür yem borusunu öttür, öttür, borazan! 
Bitpazarında sattık, kalkamaz artık kazan! 
Allahın on pulunu bekleye dursun on kul; 
Bir kişiye tam dokuz, dokuz kişiye bir pul.
Bu taksimi kurt yapmaz kuzulara şah olsa; 
Yaşasın, kefenimin kefili karaborsa! 
Kubur faresi hayat, meselesiz, gerçeksiz; 
Heykel destek üstünde, benim ruhum desteksiz.
Siyaset kavas, ilim köle, sanat ihtilâç; 
Serbest, verem ve sıtma; mahpus, gümrükte ilâç.
Bülbüllere emir var: Lisan öğren vakvaktan; 
Bahset tarih, balığın tırmandığı kavaktan! 
Bak, arslan hakikate, ispinoz kafesinde; 
Tartılan vatana bak, dalkavuk kefesinde! 
Mezarda kan terliyor babamın iskeleti; 
Ne yaptık, ne yaptılar mukaddes emaneti? 
Ah, küçük hokkabazlık, sefil aynalı dolap; 
Bir şapka, bir eldiven, bir maymun ve inkılap.
(1947)
<end>

<start>
Allahın seçtiği kurtulmuş millet! 
Güneşten başını göklere yükselt! 
Avlanır, kim sana atarsa kement,
Ezel kuşatılmaz, çevrilmez ebet.
Allahın seçtiği kurtulmuş millet! 
Güneşten başını göklere yükselt!
Yürü altın nesli, o tunç Oğuz’un! 
Adet küçük, zaman çabuk, yol uzun.
Nur yolu izinden git, KILAVUZ’un! 
Fethine çık, doğru, güzel, sonsuzun!
Yürü altın nesli, o tunç Oğuz’un! 
Adet küçük, zaman çabuk, yol uzun.
Aynası ufkumun, ateşten bayrak! 
Babamın külleri, sen, kara toprak! 
Şahit ol, ey kılıç, kalem ve orak! 
Doğsun BÜYÜK DOĞU, benden doğarak!
Aynası ufkumun, ateşten bayrak! 
Babamın külleri, sen, kara toprak!
(1938)
<end>

<start>
Yüzün bir sebepsiz korkuyla uçuk,
O gün başucuma karalarla gel
Arkanda, çepçevre, kızıl bir ufuk,
Tepende simsiyah kargalarla gel
Elinden, dal gibi düşerken ümit,
Ne bir hasret dinle, ne bir ah işit; 
Bir yaprak ol, esen rüzgarlarla git,
Kırık bir tekne ol, dalgalarla gel.
<end>

<start>
Ne görsem, ötesinde hasret çektiğim diyar; 
Kavuşmak nasıl olmaz, mademki ayrılık var?
<end>

<start>
Yıllar bir gözyaşı olup da kaymış
Nurlu ihtiyarın yanaklarında.
Yapraktan saçını yerlere yaymış,
Sonbahar ağlıyor ayaklarında.
Süzüyor ufukta bir kızıl yeri,
İçi karanlıkla dolu gözleri; 
Alnında akşamın ince kederi,
Sessizliğin sırrı,dudaklarında.
Yanan bir kağıtta küçük bir satır
Yazı gibi akşam onu karartır; 
Artık o,silinen bir hatıradır,
Bu ıssız bahçenin uzaklarında...
<end>

<start>
Seni aramam için beni uzağa attın! 
                     Alemi benim, beni kendin için yarattın!
<end>

<start>
Hep bu ayak sesleri, hep bu ayak sesleri, 
                            Dolaşıyor dışarıda, gün batışından beri, 
                            Bu sesler dokunuyor en ağrıyan yerime, 
                            Bir eski çıban gibi işliyor içerime, 
                            Ey şimdi kara haber gibi bana yaklaşan, 
                            Sonra saadet olup yanımdan uzaklaşan, 
                            Sesler, ayak sesleri kesilmez çıtırdılar! 
                            Bana gelen müjdeyi galiba caydırdılar, 
                            Böyle adım atarlar, ayrılanlar eşinden, 
                            Böyle yürür, gidenler, bir tabutun peşinden, 
                            Kimsesiz gecelerim, bu kesik sesle doldu, 
                            Artık, atan kalbimde bir ayak sesi oldu
                            Bir gün, sönük göğsüme düştüğü vakit başım
                            Benden ayrılıyormuş gibi bir can yoldaşım, 
                            Gittikçe uzaklaşan bu sesi duya duya, 
                            Yavaşça dalacağım, o kalkılmaz uykuya
<end>

<start>
Ellerime uzanan dudaktan tepeyim; 
Allah diyen seni gel ayağından öpeyim!
<end>

<start>
Sabrın sonu selâmet,
Sabır hayra alâmet.
Belâ sana kahretsin;
Sen belâya selâm et!
Felâh mı, onda felâh,
Silâh mı, onda silâh.
Sen de kim oluyorsun?
Asıl sabreden Allah.
Sabır, incecik sırat;
Murat içinde murat.
Sabır Hakka tevekkül.
Sabır hakka itimat.
Sabırla pişer koruk,
Yerle bir olur doruk.
Sabır, sabır ve sabır,
İşte Kur'anda buyruk!
Bir sır ki âşikâre,
Avcı yenik şikâre.
Yalnız, yalnız sabırda
Çaresizliğe çare...
<end>

<start>
Allah dostunu gördüm, bundan altı yıl evvel;
Bir aksamdı ki, zaman, donacak kadar güzel.
<end>

<start>
Sarmış deniz kızları gibi dalgalar bizi, 
Uzun saçları gümüş, şeffaf tenleri fosfor. 
Yumuşak başlarıyla sarsarak teknemizi, 
Yolcu, gittiğin sahil nerde diye bağırıyor.
Ne bir kıyıdan eser, ne bir ışıktan eser, 
Sulardan daha derin, yolun karanlıkları. 
Dalgalar, yürüyünüz, arayalım beraber, 
Başımızı dövecek yalçın kayalıkları! ..
<end>

<start>
Bu dünya bir kuyu havasız çömlek
                                Daralıyorum! 
Kelime manayı boğan bir gömlek
                                 Paralıyorum! 
ALLAH ismi varken  lügat ne demek
                                 Karalıyorum! 
Kapımı,buyursun diye o melek
                                 Aralıyorum! !
<end>

<start>
Uyan yârim, uyan, söndü yıldızlar, 
Gün, karşı tepeden doğmak üzredir.
Her sabah güneşi seyreden kızlar, 
Mahmur gözlerini oğmak üzredir.
Uyan yârim, sesler geldi derinden, 
Karanlık oynadı, koptu yerinden; 
İlk ışık, kapının eşiklerinden, 
Şimdi bir gölgeyi kovmak üzredir.
Sevgilim, kapımı çaldı aydınlık, 
Baygın gözlerimi aldı aydınlık, 
İçimde tıkandı, kaldı aydınlık, 
Bu aydınlık beni boğmak üzredir.
<end>

<start>
Kimbilir nerdesiniz,
Geçen dakikalarım
Kimbilir nerdesiniz?
Yıldızların,korkarım,
Düştüğü yerdesiniz; 
Geçen dakikalarım?
Acaba tütsü yaksam
Görünür mü yüzünüz? 
Acaba tütsü yaksam?
Siz benim yüzümsünüz
Eğilip suya baksam,
Görünür mü yüzünüz?
Gitti bütün güzeller; 
Sararmış biri kaldı,
Gitti bütün güzeller.
Gün geldi,saat çaldı,
Aranızda verin yer; 
Sararmış biri kaldı!
<end>

<start>
Çocukken haftalar bana asırdı; 
Derken saat oldu,derken saniye...
İlk düşünce,beni yokluk ısırdı:
Sonum yokluk olsa bu varlık niye?
Yokluk,sen de yoksun,bir var bir yoksun! 
İnsanoğlu kendi varından yoksun...
Gelsin beni yokluk akrebi soksun! 
Bir zehir ki,hayat özü faniye...
<end>

<start>
Dağda dolaşırken yakma kandili,
Fersiz gözlerimi dağlama gurbet!
Ne söylemez, akan suların dili,
Sessizlik içinde çağlama gurbet!
Titrek parmağınla tutup tığını.
Alnıma işleme kırışığını
Duvarda, emerek mum ışığını,
Bir veremli rengi bağlama gurbet
Gül büyütenlere mahsus hevesle,
Renk dertlerimi gözümde besle!
Yalnız, annem gibi, o ılık sesle,
İçimde dövünüp ağlama gurbet!..
<end>

<start>
Annesi gül koklasa,ağzı gül kokan çocuk;
Ağaç içinde ağaç geliştiren tomurcuk...
Çocukta,uçurtmayla göğe çıkmaya gayret;
Karıncaya göz atsa 'niçin,nasıl?' ve hayret...
Fatihlik nimetinden yüzü bir nurlu mühür;
Biz akıl tutsağıyız,çocuktur ki asıl hür.
Allah diyor ki:'Geçti gazabımı rahmetim!'
Bir merhamet heykeli mahzun bakışlı yetim...
Bugün ağla çocuğum,yarın ağlayamazsın!
Şimdi anladığını,sonra anlayamazsın!
İnsanlık zincirinin ebediyet halkası;
Çocukların kalbinde işler zaman rakkası...
<end>

<start>
Kırılır da bir gün tüm dişliler 
Döner şanlı şanlı çarkımız bizim 
Gökten bir el yaşlı gözleri siler 
Şenlenir evimiz barkımız bizim
Yokuşlar kaybolur çıkarız düze 
Kavuşuruz sonu gelmez gündüze 
Sapan taşların yanında füze 
Başka alemlerle farkımız bizim
Kurtulur dil tarih ahlak ve iman 
Görürler nasılmış neymiş kahraman 
Yer ve gök su vermem dediği zaman 
Her tarlayı sular arkımız bizim
Gideriz nur yolu izde gideriz 
Taş bağırda sular dizde gideriz 
Bir gün akşam olur bizde gideriz 
Kalır dudaklarda ŞARKIMIZ bizim...
<end>

<start>
Allah dostu odur ki, nefsine tek pay biçmez; 
Kırk yıl bir ekşi ayran özler de onu içmez.
<end>

<start>
Surda bir gedik açtık mukaddes mi mukaddes
Ey kahpe rüzgar artık ne yandan esersen es...
<end>

<start>
Ben artık ne şairim, ne fıkra muharriri! 
Sadece, beyni zonk zonk sızlayanlardan biri! 
Bakmayın tozduğuma meşhur Bâbıâlide! 
Bulmuşum rahatımı ben de bir tesellide.
Fikrin ne fahişesi oldum, ne zamparası! 
Bir vicdanın, bilemem, kaçtır hava parası? 
Evet, kafam çatlıyor, gûya ulvî hastalık; 
Bendedir, duymadığı dertlerle kalabalık.
Büyük meydana düştüm, uçtu fildişi kulem; 
Milyonlarca ayağın altında kaldı kellem.
Üstün çile, dev gibi gelip çattı birden! Tos! ! ! 
Sen, cüce sanatkârlık, sana büsbütün paydos! 
Cemiyet, ah cemiyet, yok edilen ruhiyle; 
Ve cemiyet, cemiyet, yok eden güruhiyle...
Çok var ki, bu hınç bende fikirdir, fikirse hınç! 
Genç adam, al silâhı; iman tılsımlı kılınç! 
İşte bütün meselem, her meselenin başı,
Ben bir genç arıyorum, gençlikle köprübaşı! 
Tırnağı, en yırtıcı hayvanın pençesinden,
Daha keskin eliyle, başını ensesinden,
Ayırıp o genç adam, uzansa yatağına; 
Yerleştirse başını, iki diz kapağına; 
Soruverse: Ben neyim ve bu hal neyin nesi? 
Yetiş, yetiş, hey sonsuz varlık muhasebesi? 
Dışımda bir dünya var, zıpzıp gibi küçülen,
İçimde homurtular, inanma diye gülen...
İnanmıyorum, bana öğretilen tarihe! 
Sebep ne, mezardansa bu hayatı tercihe? 
Üç katlı ahşap evin her katı ayrı âlem! 
Üst kat: Elinde tesbih, ağlıyor babaannem,
Orta kat: (Mavs)    oynayan annem ve âşıkları,
Alt kat: Kızkardeşimin (Tamtam)    da çığlıkları.
Bir kurtlu peynir gibi, ortasından kestiğim; 
Buyrun ve maktaından seyredin, işte evim! 
Bu ne hazin ağaçtır, bütün ufkumu tutmuş! 
Kökü iffet, dalları taklit, meyvesi fuhuş...
Rahminde cemiyetin, ben doğum sancısıyım! 
Mukaddes emanetin dönmez dâvacısıyım! 
Zamanı kokutanlar mürteci diyor bana; 
Yükseldik sanıyorlar, alçaldıkça tabana.
Zaman, korkunç daire; ilk ve son nokta nerde? 
Bazı geriden gelen, yüzbin devir ilerde! 
Yeter senden çektiğim, ey tersi dönmüş ahmak! 
Bir saman kağıdından, bütün iş kopya almak; 
Ve sonra kelimeler; kutlu, mutlu, ulusal. 
Mavalları bastırdı devrim isimli masal. 
Yeni çirkine mahkûm, eskisi güzellerin; 
Allah kuluna hâkim, kulları heykellerin! 
Buluştururlar bizi, elbet bir gün hesapta; 
Lafını çok dinledik, şimdi iş inkılâpta! 
Bekleyin, görecektir, duranlar yürüyeni! 
Sabredin, gelecektir, solmaz, pörsümez Yeni! 
Karayel, bir kıvılcım; simsiyah oldu ocak! 
Gün doğmakta, anneler ne zaman doğuracak? 
1947
<end>

<start>
Kırılırda bir gün bütün dişliler
Döner şanlı şanlı çarkımız bizim
Gökten bir el yaşlı gözleri siler
Şenlenir evimiz barkımız bizim
Yokuşlar kaybolur çıkarız düze
Kavuşuruz sonu gelmez gündüze
Sapan taşlarının yanında füze
Başka alemlerle farkımız bizim
Kurtulur dil, tarih, ahlak ve iman
Görürler nasılmış, neymiş kahraman
Yer ve gök su vermem dediği zaman
Her tarlayı sular arkımız bizim
Gideriz nur yolu izde gideriz
Taş bağırda, sular dizde gideriz
Bir gün akşam olur bizde gideriz
Kalır dudaklarda şarkımız bizim
<end>

<start>
Akmayan yaşlarla sıcacık yüzün; 
yavrum, bugün seni pek üzgün gördüm.
Gözünde bir küçük noktadır hüzün,
Neşeni ne bugün, ne de dün gördüm.
Eğri dallar gibi halsiz, yorgunsun,
Birikmiş sulardan daha durgunsun,
Görünmez bıçakla içten vurgunsun,
Seni öz yurdunda bir sürgün gördüm.
Geçti bir cenaze peşinde ömrüm; 
Bilemem, vardığın neresi, bugün? 
Her gün yürüdüğün kadar yürüdün,
Arkasından kendi ölünün; gördüm.
<end>

<start>
Seni dağladılar, değil mi kalbim,
Her yanın, içi su dolu kabarcık.
Bulunmaz bu halden anlar bir ilim;
Akıl yırtık çuval, sökük dağarcık.
Sensin gökten gelen oklara hedef;
Oyası ateşle işlenen gergef.
Çekme üç beş günlük dünyaya esef!
Dayan kalbim üç beş nefes kadarcık!
(1972)
<end>

<start>
Anlamak yok çocuğum, anlar gibi olmak var; 
Akıl için son tavır, saçlarını yolmak var..
<end>

<start>
Bir merhamettir yanan, daracık odaların 
İsli lambalarında, isli lambalarında.
Gelip geçen her yüzden gizli bir akis kalmış, 
Küflü aynalarında, küflü aynalarında.
Atılan elbiseler, boğazlanmış bir adam, 
Kırık masalarında, kırık masalarında.
Bir sırrı sürüklüyor terlikler tıpır tıpır, 
İzbe sofralarında, izbe sofralarında.
Atıyor sızıların çıplak duvarda nabzı, 
Çivi yaralarında, çivi yaralarında.
Duyuluyor zamanın tahtayı kemirdiği 
Tavan aralarında, tavan aralarında.
Ağlayın, aşinasız, sessiz can verenlere, 
Otel odalarında, otel odalarında.
<end>

<start>
Yalnız göze güvenen şu kör akılcıya bak! 
Başını kuma sokmuş deve kuşundan ahmak! 
                                                  1976
<end>

<start>
Hangi hissin parmağı dokundu ki, derine,
Düştü bir gizli alev salkımı içerine?
Hangi kabus bastı ki, seni uykularında,
Birdenbire cehennem kaynadı sularında?
Örtüldü baştan başa tenin beyaz bir terle,
Duman duman yayılan incecik köpüklerle.
Hangi dert kaldı, söyle, bağrına üşüşmeyen,
Hangi ölüm şarkısı, bu dilinden düşmeyen?
Hangi öfkeyle yüzün, böyle karıştı yer yer,
Sana yan mı baktılar, bir şey mi söylediler?
Bir şey dinleme artık, artık bir şey dinleme! 
Çağır, bütün günahkar ruhları cehenneme!
Karşına, sahil, kaya, insan kim çıkarsa vur! 
Vur başına, alemde, kör, sağır, ne varsa vur!
Sal her taraftan, dağdan, gökten, pencereden sal! 
Nihayet kala kala dünyada tek kişi kal!
<end>

<start>
Hayat, mayat diyorlar
Benim gözüm mayat'ta.
Hayatin eksiği var:
Hayat eksik hayatta.
Takınsam, kanat, manat;
Kuş, muş olsam seğirtsem.
Bomboş vatana inat,
Matan'a doğru gitsem...
<end>

<start>
Bıçak soksan gölgeme,
Sıcacık kanım damlar.
Gir de bak bir ülkeme:
Başsız başsız adamlar...
Ağlayın, su yükselsin! 
Belki kurtulur gemi.
Anne, seccaden gelsin; 
Bize dua et, emi!
<end>

<start>
Ah aydınlıklardan uzaktayım
Kafamda o dağılmayan sükûn.
Ölmedim lâkin, yaşamaktayım
Dinle bak: vurmada nabzı ruhun.
Yarasalar duyurmada bana
Kanatlarının ihtizazını.
Şimdi hep korkular benden yana 
Bekliyor s....................
<end>

<start>
Bir duyma da gurultusunu
Dallarda çıtırdayarak açılan fıstıkların,
Gör....................
<end>

<start>
Ne tuhaftır Ali Rıza ile
Ahmedin hikayesi! .....................
<end>

<start>
Akşamüstüne doğru, kış vakti; 
Bir hasta odasının penceresinde; 
Yalnız bende değil yalnızlık hali; 
Deniz de karanlık, gökyüzü de; 
Bir acayip, kuşların hali.
<end>

<start>
Bilmezler yalnız yasamayanlar,
Nasıl korku veri....................
<end>

<start>
Biliyorum, kolay değil yasamak,
Gönül verip türkü söylemek yar üstüne; 
Yıldız ışığında dolaşıp geceleri,
Gündüzleri gün ışığında ısınmak; ....................
<end>

<start>
Kuşçu amca! 
Bizim kuşumuz ....................
<end>

<start>
Ne kadar güzel şey; 
Yolun üstündeki bina
Yıkıldığı zaman
Bilinmeyen bir ufuk görmek.
Kaldırı....................
<end>

<start>
Ben deniz kenarındaki odamda,
Pencereye hiç bakmadan
Dışardan gecen kayıkların
Karpuz yüklü old....................
<end>

<start>
Açlıktan bahsediyorsun;
Demek ki sen komünistsin....................
<end>

<start>
Uzanıp yatıvermiş, sere serpe; 
Entarisi sıyrılmış hafiften; 
Kolu....................
<end>

<start>
Denizden yeni mi çikmisti neydi;
Saçlari, dudaklari
Deniz koktu sabaha kadar;
Yükselip alçalan gögsü deniz gibiydi.
Yoksuldu, biliyorum
-Ama boyna da yoksulluk sözü edilmez ya-....................
<end>

<start>
Hiçbir şeyden çekmedi dünyada 
Nasırdan çektiği kadar 
Hatta çirkin yaratıldığından bile 
O kadar müteessir değildi; 
Kundurası vurmadığı zamanlarda 
Anmazdı ama Allah'ın adını, 
Günahkar da sayılmazdı. 
Yazık oldu Süleyman Efendiye
Mes....................
<end>

<start>
Bir insan daha var, çok şükür, evde;
Nefes var,
Ayak sesi var;
Çok şükür, çok şükür.....................
<end>

<start>
İsim gücüm budur benim,
Gökyüzünü boyarım her sabah,
Hepiniz uykudayken.
Uyanır bakarsınız ki mavi.....................
<end>

<start>
Küçüktüm, küçücüktüm,
Oltayı attım denize; 
Bir üşüşüverdi balıklar,
Denizi gördüm.
Bir uçurtma yaptım, telli duvaklı; 
Kuyruğu ebemkuşağı ....................
<end>

<start>
Arzulu mudur acaba
Bir tank, rüyasında
Ve ne düşünür tayyare
Yal....................
<end>

<start>
Cep delik cepken delik
Yen delik ka....................
<end>

<start>
Mesut sanmak için kendimi
Ne kağıt isterim,ne kalem
Parmaklarımda sigaram
Dalar giderim mavisinden içeri
Karşımda duran resmin..
Giderim deniz çeker
Deniz çeker,dünya tutar
İçkiye benzer birşey mi var
Birşey mi var ki havada
Deli eder insanı,sarhoş ....................
<end>

<start>
Kim söylemiş beni
Süheyla'ya vurulmuşum diye?
Kim görmüş, ama kim,
Eleni'yi öptüğümü,
Yüksek kaldırımda, güpe gündüz?
Melahat'i almışım ....................
<end>

<start>
İçkiye benzer bir şey var bu havalarda
Kötü ediyor insanı, kötü
Hele bi....................
<end>

<start>
Dağ başındasın;
Derdin günü....................
<end>

<start>
Çadırımın üstüne yağmur yağıyor
Saros körfezinden rüzgar esiyordu
Ve ben,bir roman....................
<end>

<start>
Dilimin ucunda bir eski arkadas adi,
Unutulmus sekilleri tasiyan bulutlar;
Bir gökyüzü genis....................
<end>

<start>
Düzüldü uçsuz bucaksız alay,
Çıngıraklar çalar kapılarda.
Düzüldü uçsuz bucaksız alay,
Bak, son hasam başladı rüzgarda.
Okundan atılmak üzere yay,
Kuyuların ağzı genişledi.
Okundan ayrılmak üzere yay,
Korku ta kemiğime isledi.
Savruluyor gökyüzünde buğday,
Gölgeler uzaklaşıyor yerd....................
<end>

<start>
Kimse duymadan ölmeliyim
Ağzımın kenarında
Bir parça kan bulunmalı.....................
<end>

<start>
Gemiler geçer rüyalarımda,
Allı pullu gemiler, damların üzerinden;
Ben zavallı,
Ben yıllardır denize hasret,
Bakar ağlarım.
Hatırlarım ilk görüşümü dünyayı,
Bir midye kabuğ....................
<end>

<start>
Örtüldü hafızanın örtüsü
Tasalarımın bittiği yerde.
Yükseliyor simdi perde
'Geri gelen saadet' türküsü
Devri tamam oldu pervanenin
Gök....................
<end>

<start>
Ben ki her akşam yatağımda
....................
<end>

<start>
Su kavga bir bitse dersin,
Acıkmasam de....................
<end>

<start>
Zeynep ve Derviş'e
Nasıl da çok istemiştim
savaşa gitmeden 
sevgilimle evlenmeyi
ama nereden bilebilirdim
ki silahın
demirine çarpıp
saklandığım yeri belli edeceğini
parmağımdaki yüzüğün...
<end>

<start>
Kuru bir ot
gibi yaşıyorum
gözlerden uzak
patika bir yolun
kıyısında
Tek suçum
sap olamamak
baltanın
kanlı oyunlarına
Ama yine de
umut dolu kalbim
belki bir dişi kuş
taşır beni diye
daldaki yuvasına
<end>

<start>
Nazım Hikmet vapuru
deniz ile arasına
dökülen asfaltı kırar
ve özgürlüğüne kavuşturur
salacak iskelesini
batmak pahasına
Can Yücel vapuru
alaycı bir düdük çalar
savaş gemilerine
ki rakı şişeleri asılıdır
can simitlerinin 
yerine
Attila İlhan vapuru
keyfile yarar suları
içinde çünkü sevgililer öpüşür
ve güvertesinde 
sigarasını rüzgara karşı yakan
bir katil üşür
Edip Cansever vapuru
denize yansıyan
otel ışıkları altında
gider gelir boğazın en uzak
iki iskelesi arasında
Orhan Veli vapuru
evlerine taşırken
telaş içindeki insanları 
küpeştesinden atılan
simitleri kapışır
martı kuşları
Cemal Süreya vapuru
akşamüstleri giyince
ışıklı elbisesini
ince bir duman savurarak havaya
dansa kaldırır
kız kulesini
<end>

<start>
I
Buzdağına çarptın mı bilmiyorum
ama Titanik
gibi oldu batışın
bir sen vardın çünkü
şiirin dört bacalı şairi
Dalgaların kıyıya vurduğu
eşyalarını toplama telaşında
imgenin derin sularına
nefesleri yetmeyen
lodosçular
Bir gemi gibi batmak
yakışırdı sonuna
filikaya biniş sırasına benzeyen yaşantının:
- Önce çocuklar
ve kadınlar
II
Gülcemal vapurunu hiç görmedim ama
tanıdığım Cemal gül idi...
<end>

<start>
Kestik artık umudu
yağmurdan
yürek biçimini
alsa da gökyüzündeki
küçük bulut
<end>

<start>
Aslında ben daha güzel ölürdüm 
arka bahçede askercilik oynarken  
tahta tüfeğimle toprağa uzanır 
annemin sesiyle doğrulurdum hemen 
-Çabuk kalk üstün kirlenecek hınzır!
Yerdeyim yine bak anneciğim 
n'olur kızma adımı çağır
<end>

<start>
Artıyor kara çarşaflılar
yurdumun her köşesinde
neden olacak
siyaha boyanıp
kadınlara giydiriliyor
yıkılan sinemalardan
geriye kalan
onca beyaz
perde!
<end>

<start>
Son evi gösterin bana İstanbul'da
vapur sesinin duyulduğu
ki kapısını çalıp
söyleyeyim içindekilere
daha çok kedi yavrusu ezilsin diye
eski iskeleleri
sahil yoluyla ayırdıklarını
denizden
Karşılığında ben de size 
kanaryası ölüp
kuaför salonuna dönüşmeyen
kaç mahalle berberinin 
kaldığını söylerim
ya da kaç fötr şapkanın 
tutsak olduğunu
köhne bir konağın
askısında
Kaç faytoncunun 
artık taksicilik yaptığını da bilirim
ama söylemem
onu da siz bulun
dikiz aynasına takılı boncuklardaki 
at kokusundan
<end>

<start>
Afiyetle yiyor
gökten düşen üç elmayı
apartmandaki çocuklar
annemin her gece anlattığı
öykülerin sonunda
Bana ise çöpleri kalıyor
evimiz çünkü bodrum katında
<end>

<start>
Mahalledeki en güzel kızın
duvara aynasından
yansıttığı ışığı
nedendir bilmem
hep ben yakalardım
onca çocuğun
elleri arasından.
<end>

<start>
O siyahtı
kurşuna dizenler beyaz
silah sesinden
ürkerek gökyüzüne
uçuşan kuşlar
bembeyaz
<end>

<start>
Yedi kova su yeterliydi
sıvas'taki ateşi söndürmek için
oysa her biri
devlet dairesindeki kovaların
üstüne yazılı
altı harfli bir sözcüktü yangın
Yedinci kova
taşar engellenemez biçimde
çünkü emekçilerin
alın teriyle doludur
işte bu yüzden
sinek ölüleri yüzemez üstünde
Futbol takımında mahallenin
kova kaleciydi lakabım
ilk kez sevinecektim buna
ama yalnızca
avuçlarıma alabildiğim suyu
bir kova gibi sıvas'a taşıyamadım
G harfi boştur yangın kovalarının
ki ortaya çıkar
dolu olanları okununca
madımak oteli'nin merdivenlerinde
kurtulmayı bekleyenler için
verilen karar: Yan ın
Ve başında anladım ki bir kuyunun
ipin ucunda
derinlerdeki suya uzanan
birer kova gibidirler
yangınları söndürmek isteyen
darağacına asılı devrimciler
<end>

<start>
Sağır ve dilsiz
ki okşarken
sevgilisinin tenini
elleriyle hem sevişir
hem konuşur
<end>

<start>
Gülemedim ki hiç
hasta yatağının başucunda
haberi bu yüzden
yoktur annemin
sol yanağımdaki 
gamzeden
Komodinin üstündeki
ilaçların sayısı arttıkça
kutularından yaptığım
gökdelenin uzamasına 
sevinirdim
Ve bilmezdim
annemin yaşantısındaki
renkliliğin yalnızca
raflarda dizili
kavonozların içindeki
reçeller olduğunu.
<end>

<start>
Usulca verir misiniz
son nefesinizi
yolunu şaşırmasın
diye yastığınızda
gezinen 
böceğe
<end>

<start>
Oybirliğiyle koyunlar
keçiyi seçer
kendilerine başkan
oysa sürünün başına
kurdun akrabası
köpeği koyar
çoban
<end>

<start>
Ne kadar aradıysam 
suyunda bulamadım tak'ları
zaman denilen kuyunun 
yüzümde bu yüzden 
yalnızca tik'lerini taşırım 
çocukluğumun
Yarısını tuttum 
çocuk doktoru 
olmamı isteyen anneme
hasta yatağında verdiğim sözün 
doktor olamadım ama
çocuk kaldım
İki çocuk 
rahatlıkla oturduğumuz
kapının eşiğine
kendi başıma zor sığıyorum bugün 
büyüdükçe insan 
yalnız mı kalıyor ne?
<end>

<start>
Odunsuz bir sobanın 
yanında titreyen 
çocuğu görse yağmur 
gözyaşlarını odaya 
tavanarasındaki delikten 
usulca bırakır
<end>

<start>
Kesik bileklerimi göstererek girdim
sinema kapısından içeri
bendim sefer öncesi
korkaklar kadınlarının yanına dönsün
sözüyle padişahın
ordudan ayrılan yeniçeri
Kapındaki postalları görünce
balkona astığın sutyenin
damlalarıyla ıslanan kedinin
tüylerini okşarayarak uzaklaştım
kuleler ki hüzne bir bıçak
gibi saplanan sunay'a kın
Beyaz peynir tabağı
ve su katılmış rakı kadehi
Kız Kulesi'dir çilingir sofrasının
sen ki yoksun manzarada
ilk ışıklarını yakan
bir vapur güzelliğiyle akşamın
Kapımı çalarsan bir gün
eşikteki ayakkabılara aldanıp
evimin içini kalabalık sanma
atmaya kıyamayan annem
bütün ayakkabılarımı
dizmiş yalnızlığıma
Gecenin karanlığında
bir sinema salonu gibi uzanan şehirden
gitmek düşer payıma
çıkış kapısı diye bakıyorum nicedir
gökdelenlerin tepesinde yanan
kırmızı ışıklara
<end>

<start>
Mahalledeki çocukların
piç diye kızdırdığı
ayakkabı boyacısı
babasının özlemiyle
önüne kurar sandığını
meçhul asker
anıtının!
<end>

<start>
Sevgilim kızma sakın
ve lütfen yanlış anlama
kırmızı rujunu sürünce
paramın yetmediği
elma şekerleri
geliyor aklıma
<end>

<start>
Deniz kıyısında
bir martıyla konuşurken görüyormuş 
dostlarım beni sürekli
bir kaptanım çünkü
kağıt gemilerden 
emekli
Kılları uzadıkça ellerimin 
unuttum kağıtlardan 
nasıl gemi yapıldığını 
ki yaşlılığa uzanan
birer iskeledir parmaklarım
çözüldü uçlarından 
nice kağıt geminin 
palamarı
Çocukluğumun tahta atını 
bozarak yaptığım iskeleye
küçük bir kağıt gemi
yanaşır mı dersiniz
kazısam ellerimdeki 
bütün kılları ! ...
<end>

<start>
Yine bir kömür
kütürdedi sobada
kayıp bir madencinin
kalbi rastgeldi
atıverdi sıcak odada
<end>

<start>
Şiirden kovduğu uyağın
dönüp dolaşıp
sonunda mezar taşına
konması ne
garip:
Orhan Veli
1914 - 1950
<end>

<start>
Ne yak
Mektubun ucunu,
Ne sevgini
Sayfalar dolusu
Dile getir....
Zarfı kapatırken yalnız,
Kuytu dudaklarını 
Çokça değdir.....
<end>

<start>
Yurdundan çok uzaklarda
ölmüş bir askerin kafatası
kendisini bulan
çocukların ellerinde
hiç bilmediği oyunlara
alet oluyordu
ikinci defa.
<end>

<start>
Dürüst olalım beyler
İlk adım sizden
Sökün savaş gemilerinden
Can simitlerini
<end>

<start>
Gördünüz mü keyfini
generalin
başını sıkarken
yüzünde çıkan
sivil'cenin
(Antik Acılar)
Sunay Akın
<end>

<start>
Boyadılar koca duvarı
rengarenk yazılarla doldurdular
elinde gazoz şişesiyle
bir de gülen kız resmi çizdiler
ağzı bir karış açık
Oysa duvarın dibinde
ağlıyordu sarmaşık
<end>

<start>
Virgül
hiç susmayan 
bir davulun tokmağı
çağırır kelimeleri
kağıtlardaki düğününe
<end>

<start>
Beklenmedik bir anda terk edilmişsindir bütün sevdiklerince
Suçlamak istemesende hiç kimseyi üzünçle yanmakta yüzün
Adını bile koyamadığın bir boğunç dolmakta şimdi yüreğine
Ve usulca ağmaktadır gözlerinin peteğine ağulu bir hüzün...
<end>

<start>
Elimizde acının kehribar tesbihi
ki kayıp durmakta parmaklarımızdan
Ey şair
yine bölük pörçük anlattın
yine eksik bıraktın bir şeyleri
gün devrilmekte ama sen 
tutmamışsın acımızın çetelesini
Sen sus artık, bize bundan sonrasını
dövüşen anlatsın
Ey tarih, aç solgun yapraklı defterini
ve oku hayatımızın parçalanmış hikayesini
<end>

<start>
Hangi çığlık bir çığ gibi yarıyorsa
gecenin gerilmiş karnını bu saatte
acı tükenip bitmiştir orada artık
çırılçıplaktır tarihin bu sayfası
Fiziğin armağan ettiği bu teller
keçeleştirirken cinsel organımı
haykırıyorum insan olduğumu
ve çatlatıyor alnımın en gergin teli
Bu Kent Öldürüldü Diyorlar
Bu kent öldürüldü diyorlar
kurşuna dizildi bir geceyarısı
Hayaletler geziniyormuş şimdi
sokak aralarında ve caddelerde
baykuş tüneği olmuş alanlar
ve yarasalar uçuşuyormuş
Silah ve esrar kaçakçıları
altın çağını yaşarlarken
artıyormuş bir yandan da
kumarhaneler, meyhaneler
Borsa oyunları, hileli iflaslar
birbirini kovalayıp dururken
nasıl çıkmışsa pek bilinmiyor
yaygınmış şimdilerde rus ruleti
İntiharların sayısı bilinmiyor
çoğalıp duruyormuş fahişeler
ve artık bunların hiçbiri
olay bile sayılmıyormuş şimdi
Bu kent öldürüldü diyorlar
bahar gelmez artık buraya
<end>

<start>
Aşklar mı diyordun, 
anladım
Senin incindiğin, 
benimse
Yollara düştüğümdür yeniden
(Çocuksun Sen)
<end>

<start>
Ne hüzünler kurtarır seni
ne çeyiz sandığının ceviz gölgesi
ve ne de acının ses duvarındaki
yorgun ve bıkkın bekleyişler
Acılar karartmışsa bile günlerin duvağını
düşürmüşse de ilkyazın tomurcuklarını fırtınalar
hayat kendini yeniden yaratan bir bahardır
verecektir en olgun meyvelerini mutlaka
yeter ki hüzünler sarartmasın yüzünü
Yak sevdanın çırasını türkülerle
barajını yıkan bir ırmak gibi katıl hayata
Hüznün isyana dönsün artık
bitsin bezginliğin ölümcül suskunluğu
evde kalmış bir cinsellik değildir çünkü dünya.
<end>

<start>
Acının tutanakçısıyım
Anlatıp dururum aşkları
Ayrılıkları ve o destan
Yalnızlığını ömrümüzün
Göçebe, Gezgin ve Aylak
Birmiydim aklıma gelmedi
Bir çingeneyle bir bilici
Hep ayni şeydi bildiğim
Ve serseriliğimdi aşklar
Bir masalcıydım belki de
Yaşadım o büyük serüvenleri
Yolculuklar tarihimdi benim
Acılar yaşanıyordu yurdumda
Pespese yakılıyordu kentler
Bense hep oralardaydım
Daha yangın başlamadan önce
<end>

<start>
Garip bir cesaretle konuyor kalemimin ucuna
Ve gittikce böcekleşiyor, kemiriyor şiirimi de
Sözcüğün birine biraz böceköldürücü ekliyorum
Çılğına dönüyor sokakta böcek gibi böcek
<end>

<start>
Gittikçe yalnızlaşıyorum bir sen varsın
karşılığı olmayan sorular düşüyor aklıma
ve kuşların intihar tasarısından söz ediliyor kentte
soğuyan ellerinde kalıyorum bir kırlangıç gibi
Ellerin bir mecnun yurdu, upuzun bir sessizlik
birlikte okuduğumuz kitaplar kadar sımsıcak
Biz bu kitapları ne zaman okuduk ve niçin
her satırını çizip notlar düştük kıyılarına
Dünya upuzun bir çöl sanki, bir buzul kütlesi
karşılık bulamıyorsun aklıma düşen sorulara
ve düşüşüp duruyor kırlangıçlar, üşüyorum
bir yolcu hüznüyle geçip gidiyor ömrümüz
Sesine bir esmerlik düşüyor parçalanıyor yüzün
kayıp gidiyor parmaklarımın arasından
bir aşkı anlatmak için seçtiğim sözcükler
Hep yanlış numaralar düşüyor telefonlarda
kaçırıyor korkulu bakışlarını eski tanıdıklar
Bir sen varsın kurtulursam bu aşkla kurtulurum
Gülüşü süt mavisi insanlar vardı/ nerdeler şimdi
çoğunun adını unuttum çoğunun kimliğinde kazınmış adresler
Nevin canına kıydı geçen gün, şiir gibi bir kızdı bilirsin
Öner enfarktüs geçirmiş içerde, kesik kesik öksürürdü eskiden
Ayşe ise acemi bir sokak yosması artık
Üşüyorum, ama sen anılarla sarma beni ve anlat yalnızlığımızı
Bu kent kuşların intiharını umursamıyor artık
ve göğsüm buz kesmiş bu üşüten yalnızlıkta
Birlikte çay içtiğimiz sokaklarda yürüdüğümüz
o süt mavisi gülüşler güz solgunluğunda şimdi
unuttum çoğunun adını çoğu voltalarda yıllardır
nasıl da sessiz yaşanıyor gürültüler ortasında
Bir daha hiç öpüşmeyecek Gülçin
o çok sevdiği porselen fincanla çay içemeyecek
uzatamayacak saçlarını sevgilisinin istediği gibi
gittikçe yalnızlaşıyorum, üşüyorum, unuttum sanıyordum
yazılsa destan olacak bir aşkın serüveni
şiirimde bir dipnot olacak şimdilik
<end>

<start>
...Düşüyorum
Karıncanın peşine minik depremler oluyor
Yabanıl ot kokuları,sonra düşler,düşüyorum...
Puslu bir görüntü tarih dediğimiz ve kirli
Sular buharlaşıyor buluşalım dediğin denizde
Burdayım sözümde,yanlışsa da bu istasyon
Bir ben yitirmedim galiba belleğimi bir de
Şiir yazanlar, ne kadardılar ve nerdeydiler
Hatıralar üretiyorum telgraf tellerinden
Akşamüstleri fesleğenleri suluyorum
Bekle demiyorum kimseye,unutma demiyorum
Acı soysuzlaşınca tiranlaşıyor belleksizlik
İnat ve öfke,kaybediş ve kayboluş oluyoruz
Komikti dıştan bakınca dünya ama hırçın
Ayışığı,telgraf direkleri ve fesleğenler
Burdayız işte durgun bir sessizlikteyiz şimdi
Unutulan bir şey kaldı mı diye soruyor tiran
Kampana çalarken çöldeyiz o geniş çevrende
Mısır'ı soyun diyordu Musa belleksizdir firavun
Babil ve burası iki istasyon iki uzak nokta
Belki bir imgede düzlem olabilen iki grilik
Düşler ve tarih inilecek son istasyon
Burdayım işte güzel bir yanlıştayım şimdi
Beklemesini bilmiyor acalesi olan ve nedense
Çekip gidiyorlar, kalanlar o kadar azız ki
O kadar azız ki mutluluk bile bizden çok
<end>

<start>
Hep yanıldı ve yenilgilere uğradı
Ama atıldı yine de serüvenlere
Vakti olmadı acıların hesabını tutmaya
Durup beklemeye, geri dönmelere vakti olmadı.
Yangınlarla geçti ömrü ve hep yalnızdı
- ki onlar daima birer yalnızdılar
Nerde doğmuştu ve ne zaman kopup 
Gitmişti o kentten anımsamıyor artık
Hangi sokaktaydı ilk sevgili ve hala
Sürüp gider mi ilk öpüşmenin esrikliği
Gizlice buluşmaya gelen ve ölürcesine 
Korkular geçiren o kız nerededir şimdi
Sensiz olursam yaşayamam diyen
O liseli kız hangi kentte kaldı
Ve o sarışın
O afeti devran bekler mi hala
Atlas yataklara sererek yaşamanın anlamını
Üşüten bir acıydı belki her ayrılık
Her yolculuk yangınların başladığı yereydi
Ama vakti olmadı hesabını tutmaya
Aşkların, ayrılıkların ve acıların
İstese de kalamazdı vakti gelince 
Geyik sesleri yankılanınca yamaçlarda
Yürek burkulması ve hüzün ve keder
Aralıksız doldururdu acıların bohçasını
Dudaklarında öpüşlerin gül esmerliği
İçinde kıpırdanıp durur ufuk çizgisi
Ay bile soğuktur o zaman 
Bir buz parçasıdır
Çaresiz çıkılacaktır o yolculuklara
Ki bir ömrün karşılığıdır serüvenler
Biraz da serüvendi yaşamak 
Belki yatkındı büyük yolculuklara
Ki serüvenler daima büyük aşklar 
Ve büyük yolculuklarla başlar
Anıları aşkları ve bir kenti 
Bırakıp gidebilirdi apansız
Apansız başlardı yolculuklar
Hangi saatinde olursa günün
Ve hep kar yağardı nedense
Durmadan kar yağardı yol boyunca
Ve nasılsa yok olup giderdi hüzün
Kent görünmez olunca arkada
Ne bir veda sözcüğü dökülürdü dudaklarından
Ne de dönüp bakardı geriye bir kez olsun
Ne zaman yollara düşse biterdi acılar
Gül yüzlü sular fışkırırdı toprağın karnından
Kavaklarsa oynak bir çingene kızı
Her kıpırdanışında açılıverir uzun ince bacakları
Mekan tutmak ve her akşam aynı ufukta
Güneşin batışını seyretmek ölümdür biraz
Ölümdür biraz hep aynı yatakta
Aynı kadınla sevişerek sabaha varmak
Kitapları hep aynı raflara sıralamak
Aynı eşyayı kullanmak eskimektir biraz
Soluk soluğa yaşamalı insan 
Her sabah yeni bir şeyler görebilmeli
Ve cehenneme dönse de bir ömür
Mutlaka bir şeyler değişmeli her/gün
Ey o büyük yolculukların ürperten heyecanı
Okyanus dalgalarının sesleriyle dol bu ömre
Ölüme ve aşka durmadan kement atan
Serüvenlerle geçsin yaşamak
Buz tutmuş bir dünya ortasında 
Yollara düşerdi o hep aynı ıslıkla
Önünde dağlar, uçurumlar
Sarsılan gök, yarılan toprak
Çelik uğultularla burgaçlanırken 
Yaşamak işte öylesine kucaklardı onu
Ve her nasılsa keklik sekişli
Bir aşkın sevinci dolardı yüreğine 
Çıkarıp atardı o zaman deli bir ırmağa
Ne kalmışsa bir önceki serüvenden
Soluk soluğa yaşadı kentleri, aşkları
Bağlanacak kadar kalmadı hiçbirinde
Pervasız bir acemi, bir çılgın
Soyu tükenen bir bilgeydi belki de...
O yalnız kaybetmesini öğrendi ömründe
Avucundan dökülen kum taneleriydi her şey
Ne bir serseriydi ne de yılgın bir savaşçı
Ama kendi kafasıyla düşünen ve hakkında 
Ölüm fermanları çıkartılan biriydi belki 
Sevince deli gibi severdi
Pervasız severdi sevince 
Dövüşmek ancak ona yakışırdı
Ona yakışırdı aşklar ve yolculuklar
Yoktu bağlandığı herhangi bir şey
Bulutlar gibi çekilip giderdi seslerin arasından
Ne bilir ömrün değerini bir çılgın
Yalnızca kendini yaşamayı nereden bilebilir
Ve başarısız eylemler çağında o
Kaçabilir mi binlerce kez ölmekten
Yerleşik yargıları olmadı hiç
Kurmadı güzel gelecek düşleri
Nerede bir yangın, nerede tehlike 
O mutlaka oradaydı birdenbire
Dinsizdi, özgür sayılırdı belki
Ama bağlanmazdı özgürlüğe de
Hiçbir yerde yeterinden çok kalmadı
Beklemedi anılar sarnıcının dolmasını
Şikayetsiz yaşadı yaşadığı her günü
Yoktu yüreğinde pişmanlıkların izi
Ayrıntıların izi kalmamış artık
Üst üste yaşanmakta ayrılıklar
Ve bir bulut gibi sıyrılıp gidilmiştir
Dağların, denizlerin üzerinden
Geride kalan ne varsa soluktur şimdi
Titreyen kandiller gibi sönmek üzeredir
O eski konaklar gibidir anılar
Gül bahçeleri, sessiz koru ve orman
Belki sağanak boşanır apansız
Yüzyıllık bir yağmur başlar
Ve sinsi bir hastalığa dönmeden alışkanlıklar
Yok olup gider her şey, belki kül olur
Hırçın bir okyanustur yürek
Dar gelir ufuk ve mutluluklar çevreni
Anılarsa birer çıban izidir
Yaşanmaz onların ölgün gölgesinde
Durgun bir su gibi aktı mı yaşamak
Ve zaman uysal bir kısrak gibi dinginleşti mi
Anısız kalınmıyor artık ne yapılsa
Kuşatıyor yolları, aşkı ve ömrü
Bekleyişleri kemiren çakal sesleri
Oysa bütün köprüler yakılmalı ayrılık vakti
Ve herhangi bir şeyle eşit olmaksızın
Yollara düşülmeli habersiz ve sessiz
Çürük bir diş gibi kanırtıp kentleri
Dünyanın ağzını kanlar içinde bırakmalı
Bir ömrün olgunlaştıramayacağı 
acemilikler toplamı ve bir çılgın
boyun eğmedi kendine bile
seçme zorunda kalmadı yaşamayı
nasıl bağlanmadıysa yere ve zamana
bağlanmadı kendine de ömür boyu
dağlara tırmana atlar gibi 
soluk soluğa yaşamak istedi dünyayı
bir şahin gibi bulutlara kurdu
dumanlı sevdaların yörük çadırını
sıradan bir gezgin değildi hiç
dövüşür gibi yaşadı yolculukları 
belki korkusuz sayılmazdı büsbütün
korkardı korkulara düşmekten zaman zaman
ve bütün gemileri yakıp
yollara düşerdi o hep aynı ıslıkla
mutlu muydu, hiç düşünmedi böyle şeyleri
umutlardansa nefret etti daima
hep yanıldı ve yenilgilere uğradı
ama atıldı yine de serüvenlere
pervasız bir acemi
soyu tükenen bir bilgeydi belki de
Ama bir şey vardı yine de
Başarısız ihtilallerden kendine kalan
<end>

<start>
-I-
Sen dostumdun benim, gülünce güneşler açardı
Su gibi azizdin, yurdumdun, alnında ateşler yanan
Işıklı bir ırmak gibi aktığımız o uzun yürüyüş
Daha dündü sanki, her patlayan sağanak bunu anlatır
Fabrika düdükleri bunu anlatır bana her vardiyada
Hazırladığımız ilk taş baskısı afişi anımsar mısın
Bükülüp giden kent sokaklarını, fabrika önlerini
Sonra kitapları (kokuları hala burnumda onların) 
Hangi mayısta taşıdık kentlere güllerin rengini
Gerçi gülistan olmadı ömrümüz, gam değil
Belki tanırdın ilk vurulanı, o gün hiç ağlamadık
Hayır ağlamadık, çıldırdık o gün çıldırasıya
Adını çocuklarımıza verdik onun, çoğaldı
Mezarlar çoğaldı o günden sonra, yetişmedi bize
Öldürülecek kadar büyümüştük, öyle demişlerdi
Ve hayat öylece akıp durdu işte, akıp duruyor
Kimilerinin bakışlarına yine karlar yağmış
Saçları dumanlı bir geçit sanki, dudakları lâl
Kitap yakanlar eksilmiyor, şu uçuşup duran
Kırlangıç ölülerini görüyor musun kentin üstünde
Sen dostumdun benim, gülünce güneşler açan
Bulutlara, rüzgara asarım suretini her akşam
Her akşam bir mektup yazarım dağlar kadar
Kayıp bir adresten geliyor sesin şimdi, üşüyorsun
Unutma dostumsun sen, neredeysen orada ölmek isterim
-II-
Kasabalı bir hüzün çökerdi söylediğin türkülere
Meşeler göğerir kalbin rehin kalırdı o huysuzda
Ve akşam soframıza ağarken bir yayla bulutu
Kuşları ürkütülmüş bir dal gibiydin, öylesine mahzun
Efkâr da yakışırdı sana, ilk kadeh kekik kokardı
Kısa pantalonlu resimlerimiz sararmadı daha
İlk sigarasını bölüşen iki okul kaçağı, iki haylaz
Hiç kimseler anlamıyor muydu o günlerde
İlk sevgilileriyle denizaşırı yolculuk düşleri kuran bizi
Ve ne çok yalnızdık sinemalar olmasa
Unutalım mı şimdi kente indiğimiz o ilk günü
Sabahlara kadar okuduğumuz o kitapları
Kar aydınlığında yürüdüğümüz yolları unutalım mı
Artık çok geç, işçiler seni soruyor ve ötekileri
Her karşılaşmamızda sizi konuşuyoruz uzun uzun
Anımsar mısın odamızın talan edilişini
Her katta yaralı bir kardeşin çığlığını sonra
Kantinde kitaplar yırtılıyordu, delik deşikti duvarlar
Mosmor bir çığlıktı gözleri malatyalı kızın
Sana hep o huysuzu anımsatırdı, bilirdim
Kimilerine göre ancak ölümü güzelleştirirdik biz
Birer çılgın mıydık gerçekten, serseri bir rüzgâr mıydık
Göğermiş meşeler kadar yakın mıydık bulutlara
Ve tarih upuzun bir hikâye miydi -öyle diyorlardı-
Bir işçi kıza söyledim bunları, yalandır, dedi
Anlamını yitiren birşeyler mi var şimdilerde
Yazdığım şiirlere yabancıyım, sokaklara yabancıyım
Taşı delemiyor bir çığlık ve apansız bir
Su oluyorum ipince, kendime sızıyorum
Dünya yetmiyor bazen, bırakıp gidebilir miyim
Ve hayat böylece akıp durdu işte, akıp duruyor
Kentler karıncalanmış birer namlu gibi
Upuzun yatıyorlar dizlerimde ama sımsıcak
Meşeler göğermiş diyorsun varsın göğersin
Her yaprak bir öpücüktür sana o huysuzdan
Sen dostumdun benim gülünce güneşler açan
Bulutlara rüzgâra asarım suretini her akşam
Her akşam bir mektup yazarım dağlar kadar
Meşeler göğermiş diyorsun varsın göğersin
Unutmadım bırakıp giderken söylediğin sözleri
<end>

<start>
Hiç kimse bir aşkı 
Onarmaya kalkmasın
Kaybedilmeye değer
En güzel anında
Bitirilmişse eğer
<end>

<start>
Kumrular sokağı hüzzamdı bir zaman
Kale'ye rast vaktinde çıkılırdı
Gariptir, Sezenlerdeki hanende
Çekip gitti Sarguttan bir ay önce
Posta caddesi, Taşhan, Karpiç ve diğerleri
Ama artık meyhaneler kalmadı Ankara'da
Belki bundandı Cemal Süreya'nın Kızılay'da
Huzursuz bir zürafa gibi dolaşması
<end>

<start>
Kuytu bir köşesindeyim 
ve yorgun bedenimin altında 
çıtırdıyor kuru yapraklar
Üstte kristal bir gök
ve yıldızlar
ozancasına
Yalnızım 
sıkıntının yayalnızlığı değil bu
Düşlerle el ele
yaşamayı dillendiren
ve yudum yudum özümleten
bir sevgi yanlızlığı
Dinlendiriyor yüreğimi
kafamı
bedenimi
serin okşayışlarıyla doğa
Dinliyorum en güzel türküsünü
kurdun kuşun
Uçmak için
kanat aramıyorum
AHMET TELLİ
<end>

<start>
Güz yakmadan gülün pembesini
avuclarimda ol, sokul yanima
gülüsünle isinsin bedenim
ve dudaklarimda acilasan islik
adinla ciceklensin
Serceler göce dayanmaz bilirsin
ne özleyen bir bakis kalir
ne de simsicakligin
sular donar yürek üsür
sende kalir seni yakan
Ucurumlar acilir yollarinda
buharlasir ciy damlalari
Terli bir kisrak gibi gel kapima
savrulsun saclarin
yastigim kekik koksun
Uzagi yakin et
pembelessin carsafin
ölüm kapimin tokmaginda
ayriligi iyi bilirim
ferhat olmayayim daglarda
Ey gülün pembesiyle
bir gülümseyisi paylasan
kar yagiyor yatagima
avuclarim kutuplara döndü
gün kararmasin geldiginde
<end>

<start>
Biten bir aşk için
Söylenecek söz şu olmalı:
- Güzeldi yine de
<end>

<start>
Büyük aşklar yolculuklarla başlar 
ve serüvenciler düşer bu yollara ancak
Onlar ki dünyanın son umudu 
soyları tükenen birer çılgındırlar
Ama yaşarlar dünyanın dört bir yanında 
Ölümle alay ederler sanki
Nerde beklenirse ordaydılar 
bir kez bile gecikmediler ömür boyu
Neydi onları ordan oraya 
savurup duran şey
Onları daima yalnız kılan 
neydi bu yaşam denilen gürültüde
Her dilden bir adları vardı onların 
ama hiçbir ülkenin kimliğini taşımadılar
Sarışındılar belki de esmer 
yani birçok yüzün bileşkesi
Ne altın arayıcısıydılar 
ne de aylak bir gezgin
Vurulup düşseler de her kuşatmada 
serüvencidir onlar ve hiç ölmezler
Ki onlar hep yalnızdır ve her nasılsa 
Bulurlar heder olmanın bir yolunu
Onlar ki bu dünyada 
kahraman olmaya mahkumdurlar
Sislenen anılar kaldı bize onlardan 
renkleri bozulup duran solgun anılar
Nasıl yazmalı ki silinip gitmesin 
bulutlar gibi çekilmesin gök boşluğuna
Bileği güçlü ve gözüpek avcılar mıydı 
onları kuşatıp yeryüzü cennetinden atan
Yoksa kendini tüketen hüzünler miydi 
vurulup düştükçe ışığını karartan
O serüvenlerin günlüğü tutulmadı 
yazılmadı o insanların destan şiiri
Parça parça ettirilseler bir kartala 
(ki sanırım böyle oldu sonları)
Fışkırır yüreklerinden 
başarısız ihtilallerin yangınları
<end>

<start>
I
Anılar biriktikçe sisleniyor aşklar da
Yitiriliyor serüven duygusu ki o zaman
Şeytanımı koluma takıp gitmeliyim
Yeni bir cehennem kurmalıyım kendime
Hep kendini yineliyorken sesler kokular
Gittikçe birbirine benziyorken dünle bugün
Ölümsüz olmak kadar ürkünç bir şey
Bu dünyaya alışmak duygusu
Sonsuza kadar sonsuzluğa asılı kalmak
Tanrılara ödül insanoğluna ceza ise
Kalbim, bağışlanmayacak bir şey yap
Katlanma kendine ve bu dünyaya
II
Kalbim, ödünç say sana ayrılan ne varsa
Geri vermiştin dinini, dilini de unut artık
Aztek’tin yahut Kürt, hüznünse Kızılderili
Geri ver ne kalmışsa sende, kimliğin dahil
Hiçlik! O sezdiren keder, buydu senin payın
Sözünü tut artık, duyumsa sülfürün yanışını
Seni vur, seni bekleme, seni tarihsiz kıl
Bir kartala parçalat seni kayalara zincirleyerek
Kurbanla kurban eden bilinmiyor tarihe bakarsan
Bir efsaneydi yaşamak, sen de bilmiyorsun bunu
Medyumdu kimya, bir senfoninin diliydi belki
Yeni cehennemler kurmuştuk bilinebilir şeylerden
Sözünü tut artık seni tarihsiz kıl
Ve katlanma bu dünyaya ey kalbim
<end>

<start>
Üzgün bir çocuğun yalnızlığı
Kadar saydam kalabilseydim
Ömrüm derdim ömrüm nasıl da
Dolu geçmiştir ölebilirim artık
Ölüm hiç de ürkünç gelmiyor
Yaşanmışsa tüm yaşanacaklar
Acı yitiriyor anlamını ve renkler
Kül oluyor körleşirken gökboşluğu
Bu dünya dünya mıdır hani
Bildiğimiz o yamyam küresi
Ki apiz öküzlerinin çekip durduğu 
Bir cansıkıntısıydı önceleri
Hantal ve gürültücü bir tehdit
Gibi düşüyorken üstümüze
Alaycı bir gülüş takılıyor yalnız
Dudaklarımın hüzün kıvamına
Ömrüm diyorum şimdi ömrüm 
Üzgün bir çocuksun sen ve yalnız
Öyle kal çünkü bu dünyada
Sana en çok mutsuzluk yakışıyor
<end>

<start>
Söğüt ağaçlarının
Bulutsu serinliği
Gümüşsü bir renge
Çevirirken akşamı
Uzak dağ başlarını
düşürür aklına
Çıkar sedef kakmalı
Gümüş çakını o zaman
Bir dal kes ışkınlardan
Ve usulca yaslan
Yaşlı bir çınarın yorgun göğsüne
Çınarlar ki ağırbaşlı
Ve biraz bilgedirler
Yorgun ve kederli
Gövdeleriyle onlar
Nice öyküler dinlemiş
Çok umur görmüşlerdir
Nice aşkların tanığı
Nice gizlerin suskun
Taşıyıcısıdır çınarlar
Ve bu yüzden saygın
Bir yerleri vardır
Halk duyarlığında
Ve derler ki onlar için
Kendilerinden başkasını ele vermemişlerdir
Uzak dağ başları
Yalnızlıkları getirir aklına
Bir de efkarlı türküleri
Ve senin yalnızlığın
Ancak dağlara sığabilir
	Bir de türkülere
Belki bir zaman
Geçitler kapanmış
Koyaklar tutulmuş olabilir
Yabanıl sesler, ateşböcekleri
Kıpırdayıp durur çevrende
	Bir de sessizlik
O zaman
Bir tutam kekik
Bir tutam dağlalesi kopar
Ve usuldan usuldan
Söylemeye dur
	Eşkiya türkülerini
O türküler ki biraz kederlidir
Ama kendilerinden başkasını
Ele vermemişlerdir
Göreceksin önce çobanlar
Ses verecek sana
	Sonra bütün bir doğa
Doğayı aldın mı yanına
Gürül gürül akan kalabalıksın
Üstelik eşkiya türküleri
Ve çınarlar seninledir
O zaman çekinme
	Düş yollara
<end>

<start>
1/ HECELERKEN ÖMRÜMÜ
Ömrümün hangi hecesine baksam 
Uzadıkça uzayan bozkır yalnızlığı 
Ve duman rengi kasabalar ki sen 
Okunaksız mektuplar da diyebilirsin 
Sesini yitirmiş bu gergin coğrafyaya
Sözlerin eksilip eskidiği bu gri atlas 
Karanlık bir vadiye akıyor, bütün 
Işıkları söndürülürken belleğimin 
Ve sen kurtarabilirsin beni ancak 
Unutmanın bu vahşi saldırısından
Alnımı okşa dağıt alışkanlığımı 
Belki sümbül serinliği olur yeniden
Çocukluğumun elinden tutan 
masalcımdın benim, göğsüne 
yaslanıp gecelerce dinlediğim 
Dinlediğim ve kederini nehrin 
Kızıl kahve toprağına benzettiğim
Bana öyle geldi ki her çiçek 
Ve her kuş su içmek istiyor 
Sesinin gözesinden bu bahar 
Bense bir çiy damlasıyım 
Dudaklarının ışkın kokusunda
Ellerin diyorum, Berçelan Yaylası 
Yahut Munzur tedirginliği şimdi
Esirgedik kendimizi mutluluğun 
Sığ sularından ki aslında uzun 
Bir öyküye benziyor en kısa ömür 
Kayıp yıllarımızın uçurumundaysa 
Ay doğardı ve biz susardık seninle
Susardık, Munzur anlatırdı aşiret 
Töresinden dağ geleneği yarattığını 
Sonra arkadaşlarımız gelir konuk 
Olmazlardı ayrılıklara ki ay o vakit 
Bir göçebe çadırıydı Sümbül Dağı’nda
Zap Suyu ise telkari bir kemer olup 
Sarılırdı Kürt kızlarının beline
Kalbim dedim sonra, aşk da 
Bozkırdaki yangınlar misali 
Yeşerse de arsız otlar yeniden 
Ne dağların eflatun ufku ne de 
Kırlangıçların esmerliği görülür
Ki her ömrün ezberindedir 
Bu hecenin bütün harfleri 
Eprimiş anılar kalıyor geride 
Bir de ceylanların ürkek 
Sıçrayışları tetik boşluğunda
Ve unutuluyor işte bu kadar 
Çok sevilmişse sevilenin adı
<end>

<start>
Günlerdir eski bir hüzünle çıkıyorum voltaya
(kötüye işaret bu, üstelik yalnızlığa sığınıyorum)
Unutup gitmişim ezberimdeki bütün şiirleri
bulutlara bakıyorum uzun uzun, yalnız bulutlara
O uzak kasaba akşamları düşerken aklıma
tecrit'teki yine bir türkü tutturuyor
Ey kalbim sana denk düşüyor bütün bu acılar
acılar tek ve mutlak olan bir şeyi anlatıyor
Yağmur kuşları geçiyor avludan sürü sürü
dalların hışırtısını duyuyorum, üşütüyor beni
Ötede, kentin üstünde bir şimşek çakıyor birden
suretin yansıyor göğe ve her yağmur damlasına
Uzak bir anı oluyor her şey, silikleşiyor
ve alnım ateşler içinde, bir tutabilsen
unutup gitmişim bütün türküleri artık
(kötüye işaret bu, üstelik yalnız sana sığınıyorum)
Kısa süren hastalıklar vardır ya, işte öyle
geçip gidiyor akşama doğru hüzün bulutu
resmini asıyorum ranzamın başucuna yine
ve bir türkü tutturuyorum günün son çayında
-Teslim olmayalım halilim kurşun atalım!
<end>

<start>
Gitmek. Bir hançeri inceltip
Okyanusa daldırmak isteği
Ya da düşebilmek atlasların
Dışına ki ey kalbim
Yalnızsın bu yolculukta da
Gitmek. O kaos duygusu, aklın
Sarsıntılarla yorgun düşüşü
Bilincin kamaşması belki de.
Rehin bırakılacak bir şey yok
Unuttuklarından başka.
Gitmek. Bir büyü gibi saran
Ağrılar yumağı, kışkırtılmış
Düşlerdir ki sen şimdi
Esirgeme kendini kalbim
Kederin o derin yalnızlığından
<end>

<start>
Bütün bir gün sırtüstü 
uzanıp dere kıyısında
dinledik suyun akışıyla
kavakların hışırtısını
Mor incirler kopardık
kuşluk vakti dallardan
soğuttuk soğuk sularda
ürküterek kurbağaları
Öğleye doğru köylüler
bir sepet kehribar üzüm
ve domates getirdiler
bir topak da peynir
Onlar işlerine döndüler
biz yalnız kaldık yine
umursamaz tarlakuşları
uçuşup durdu üstümüzde
İkindiye doğru derede
taş sektirdik, yüzümüzü yıkadık
bir taş atımı ötede
sıçrayıp kaçtı bir dağ tavşanı
Akşamın bir vaktinde
köylüler sepetleriyle
ve türküleriyle gelip
kondular dere kıyısına
Meşe dalları toplanıp
ateş yakıldı orta yere
çevirdik erafını hepimiz
konuştuk şundan bundan
Sonra kıvrılıp yattılar
uyuyakaldılar hemencecik
Ortada küllenen ateş
gökte yürüyen ay kaldı
Uyuyamadık biz bir zaman
Çobanların çok ötelerden
gelen türkülerini dinledik
bir de kendi nefeslerimizi
Sabah erkenden gittiler
biz kaldık yine orada
ve yine sırtüstü uzanıp
dinledik kendimizi bir süre
Ne köylüler yüz verdi bize
ne de bütün bir gün
dere kıyısında
düdüğünü öttüren çocuk
<end>

<start>
Bu kent öldürüldü diyorlar
Kurşuna dizildi bir gece yarısı
Hayaletler geziniyormuş şimdi
Sokak aralarında ve caddelerde
Baykuş tüneği olmuş alanlar
Ve yarasalar uçuşuyormuş...
Silah ve esrar kaçakçıları 
Altın çağını yaşarlarken
Artıyormuş bir yandan da
Kumarhaneler,meyhaneler
Borsa oyunları hileli iflaslar 
Birbirini kovalayıp dururken 
Nasıl çıkmışsa pek bilinmiyor 
Yaygınmış şimdilerde rus ruleti
İntiharların sayısı bilinmiyor
Çoğalıp duruyormus fahişeler
Ve artık bunların hiç biri 
Olay bile sayılnıyormuş şimdi
Bu kent öldürüldü diyorlar
Bahar gelmez artık buraya
Bir kent nasıl öldürülür göz göre göre
Ben inanmıyorum kim ne derse desin
Sodon ve Gomore efsanelerde kaldı
Yaşanan bir başka tarih şimdi
Şöyle bir dokunsak toprağa yalın ayak
Duyacağiz belki tarihin akışını
Baharda gecikebilir unutmayalım
Böyle okuduk tarihin kitaplarından
Hele vakit gelsin,sevda dal versin
Uzanacağiz bir sabah çiçekli bir ağaca
Unutmayalım aşkın sımsıcaklığını
Suskun bekleyişlerini varoşların
Kitapları,fabrikaları unutmayalım
Unutmayalım dağların öyküsünü
Zincirlerini kırmasını bilir bir kent
Aovrayı unutmayalım
Kışlık saray ne kadar dayanabilir
Hayatı kollamasını bilenlere
Ölüm suretini gezdiren serseriler
Sızıp kalacaklar birazdan
Ve bir tül gibi yırtılırken çevren
Bu kent yeniden yaşanacaktır
Bir kent nasıl öldürülür göz göre göre
Ben inanmıyorum kim ne derse desin.
<end>

<start>
On beşine bastımı
       dudaklarında bir türkü
               elinde bayrak
kavga sokaktaki oyuna benzer artık
çocukluğu
    benzemez
          çocukluğa
Deniz okşayabilir mi
sarışın bir dağın
           rüzgarlı saçlarını
uzanarak yelesine hayatın
tutuklayabilir mi zındanlar
onun
        vuruşkan sevdasını
Açar da acının rüzgarına
hüznün solgun yelkenini
ne zından karanlığı
         ne zulüm
                   ne işkence
indiremez dudaklarındaki gülümsemenin bayrağını
AHMET TELLİ
<end>

<start>
Gün bitti, elindeki güller de soldu 
anımsanacak neler kaldı bugünden 
paylaşılmış olan nelerdi sımsıcak 
belki bir türkü söyleriz geceye karşı 
saçlarını tarazlayan bir şafak olur
Zaman kekemeydi ve tarihe sızan 
soytarılar gördük gencömrümüzde 
ölüm peşimize düşende bir göçebeydik 
suretimiz ağardı kurulan darağaçlarına 
bütün sığınaklar uçurumlara açılırdı
Rüzgâr suyu soğutsun su terli bedenlerimizi 
ve aşkı düşünelim biz, destan yalnızlıkları 
konuşursak akşam olur ve yine yağmur yağar 
gidersek gülüşler azalır buralarda 
kim bulur kayıp adresteki dostları
Bir karanlığa bakıyorum bir de zamana 
ay büyüyüp bir gül oluyor ellerinde senin 
ve ancak yeni bir yorumu oluyor aşkın 
saçlarından sızan bu karanlık yağmur 
ayın çağıltısıyla tutuşuyor begonyalar
Saçlarındı diye düşünüyorum ömrümüzü 
çözdükçe savrulan rüzgârdı saçların 
ve ikide bir aklıma düşüyor aynı soru 
-Aşkı bilmiyorsam nasıl değiştiririm 
kendimi, seni ve bütün dünyayı
<end>

<start>
Olur, aramam seni ve kimseyi 
Anıları pas tadında bırakırım 
Konuşacak ne kaldıysa kalsın 
Susmaktır birşeylere saygılı kılan 
Ayrılık da bir olanaktır bilirsin 
İnce bir sis, bir hüzün örtüsü 
Dumanlı bir ıslık yakışır şimdi 
Dudaklarıma, bırakıp giderim 
Söz / de sararır biterken bir aşk 
Kediye iyi bak çiçekleri sula 
Diyorsam da aldırma sözlerime 
Alışkanlık işte başka birşey değil 
Söz / de sararır biterken bir aşk
<end>

<start>
Her nasılsa yalnızsın
Bir giz gibi deliyor yüreğini
cansıkıntılarının burgusu
ve hep bir şeyler eksik gibi
bir şeyler bekler gibisin
Yeni bozgunlar
yeni yenilgiler peşindesin
Bir bozkır kuraklığına dönmüş için
Oysa yalnız bir öpüştür
gurbeti türkülere dönüştüren
Çoktandır su vermedin
çiçeklere ve yüreğinin çeliğine
Zaman terkisine almış da öpücükleri
koşuyor sessizliğin ve yalnızlığın 
iyotlu kıyılarına
Bir yol ayrımı ki yanlışla doğru
hüzünlerle sevinçler kolkola
Sen ki ey kalbim
yanlışları ve hüzünleri taşıdın
bunca zaman
Taşıyamaz yüreğinin batık sandalı
bu yalnızlığı,bu can sıkıntılarını
Yaşam gelincikler gibi beklerken seni
gecenin kapısını çalma
ey kalbim
<end>

<start>
Biri var, nasıl konuşursa, herkesin
öyle düşünmesini ister
Sfenks demiştim daha önce
yanıldım
bir soytarıydı
her nasılsa tarihe sızan
Beklesem
unuturdum uçurumların dilini
ve ömrümün bütün karşılığı
ödünç alınan bir umut olurdu
ki şimdi onuda yitirmiş
kurtuluş parkında bekleyen biri
......................................
Biri var, kurtuluş parkında ordadır akşamları
birini bekler gibi durur, üşümüş gibi biraz da
Acemidir, ikide bir kaçırır bakışlarını
ve korkuyla harelenen gözleri
haylaz çocuklarınkırdığı sokak lambasıdır
Tedirgin, solgun, ikircikli sesiyle ses verir
-Yerin varsa iyi olur, bir de çok hırpalamassan
Suyu kurumuştur kuyunun çıkrık boşuna dönüp durur
unutmuş sevinebilmeyi, gülümsemeyi unutmuş
biliyor seçtiği adın kendine hiç yakışmadığını
sımsıcak sarılmayı unutmuş, bilmiyor öpmeyi
Kenti bir uçtan bir uca yürüyebilmek
sevdiğinin kolunda bulutlara bakarak
-Boşver bunları diyor, karşılığı yok yaşamda
Biri var, kurtuluş parkının oradadır akşamları
bir söz bulunsa eskimemiş, sessiz bir söz
sabaha kadar konuşulsa yine de hiç bitmese
yanlızlığını unuturdu belki, üşümeyi unuturdu
bir yıldız gibi gülerdi şafak sökerken
söylediği türkünün kıvrımlarında bir yangın
tutuştururdu bütün kenti, kül ederdi
Beklesem
bütün öyküsünü alırdım
eskimemiş bir sözün gülümseyişiyle
Biri var
bütün gün lunaparktadır ve kenti
götürüp koyar aynaların karşısına
Beklesem
bütün soytarıları görürdüm
her nasılsa tarihe sızan
<end>

<start>
Korku dağlarının yürekçisi,
Ölüm denizlerinin kürekçisi; 
Öyle suskun oturuyor şişesinin basında,
İçtiğinin hem hırsızı, hem bekçisi,
Onu kırmış olmalı yaşamında birisi.
Dinledikçe susması, düşündükçe susması...
Tek başına iki kişi olmuş kendisiyle gölgesi,
Heykelini yontuyor yalnızlığın ustası.
<end>

<start>
Kendi bahçesinde dal olamayanın biri
Girmiş bahçeme ağaçlık taslayor.
<end>

<start>
Çok küçük bir yalanı
Çok büyük bir orantıda
Dinlediniz mi..
Çok büyük bir yalanı
Çok yalın bir doğrultuda
Söylediniz mi..
Gecikmiş bir gizlemİ,
Birikmiş bir özlemi
Sakladınız mı..
Gelmeyecek bir gideni,
Olmayacak bir nedeni
Beklediniz mi..
Bir gerçeği erken,
Bir açlığı tokken
Anladınız mI..
Hep mi hep ölecekmiş gibi,
Hiç mi hiç ölmeyecekmiş gibi
YaŞadınız mı..
Yalanı sürmeye sürmeye,
Yanlışı görmeye görmeye
Saklandınız mı..
Doğruluğun yönünde,
Doğruların önünde
Aklandınız mı..
Ortamsız bir yaşamda,
Yaşamsız bir ortamda
Harcandınız mı..
<end>

<start>
Ağacı sevecektiniz,
Yoldunuz, dal bırakmadınız...
Yılına al bırakmadınız,
Yemişini yiyecektiniz.
Kadını sevecektiniz,
Aldınız, ver bırakmadınız..
Sevi'ye yer bırakmadınız,
Ona ben değil, sen diyecektiniz.
Büyünürken zamanla,
Küçüldünüz zamanla,
Arıları kovdunuz dumanla,
Kovanda bal bırakmadınız.
Sobayı söndürdünüz,
Isıyı öldürdünüz,
Hava basıp üfürdünüz,
Mangalda kül bırakmadınız.
Parayla yamalı bohça'da,
Kapanık, dar bir açıda,
O caanım ikili bahçede
Bir renk, bir gül bırakmadınız.
Bir eliniz vardı, bir cebiniz,
Başınıza vurdu keliniz,
Alıp sattınız hepiniz,
Depoda mal bırakmadınız.
<end>

<start>
Öyle çabuk geçiyor ki günler 
Hele sen de bir bak hayatına.
Daha dün doğmuşuz sanki 
Yeni okula başlamışız
Yeni sevmişiz
Öyle çabuk geçiyor ki günler 
Hele sen de bir bak hayatına 
Yarın bitecek sanki her şey
Yarın ölecek gibiyiz.
Daha doymamışız yaşamasına
Günlerimiz dün bir, bugün iki
Sakın bir şey bırakma yarına
Yarın yok ki.
<end>

<start>
SEVGİ İLE SEVGİYE KARŞI - ETİKA-148
Sevgisiz bir bağlılık..
Bu, insanı yaşa yaşaya öldüren bir yaşamda sürükler.
Sevgiyle bağlılık..
Bu insanı öldüre öldüre yaşatan bir yaşamda sürdürür.
<end>

<start>
Şarkı söylüyormuşum
Sokaklarda,
Görmüşler.
Yere yere bakıyormuşum
Yürürken,
Duymuşlar.
Sonrasını uydurmuşlar.
<end>

<start>
ADINA
Gece, denize yanaştım.
O, sulardan geliyordu.
Duydum. 
Ne iyi, dedim.
Baktım, 
O, bir gemide geçiyordu.
Bağırdım. 
Gel'siz, gitme'siz.
Döndüm çakıllara sordum,
Siz kimdensiniz.
Dediler durandan, 
Bizi yakın edenden.
Denizi sorguya çektim.
Dedim, 
Görüyor musun yaşadığımı..
Yetinemedim.
Tuttum yakaladım kendimi
Getirdim gözlerinize serdim.
Durdum, size soruyorum.. 
Yaşadığımı görüyor musunuz.
Yaşadığımı 
Görüyor 
Musunuz.
<end>

<start>
Son kadeh içilmiş,
Son söz edilmişti.
bir düşünce sardı hepsini..
Bir hatıra,
Bir hırs,
Bir kıskançlık,
Bir yanıltı,
Bir kardeşlik,
Bir yanlışlık,
Bir kin,
Bir ümid,
Bir şey..
İnsana ait.
<end>

<start>
Dün sabaha karsı kendimle konuştum
Ben hep kendime çıkan bir yokuştum
Yokusun basında bir düşman vardı
Onu vurmaya gittim kendimle vuruştum
<end>

<start>
Seni bende, beni sende arayorlar,
Beni senden, seni benden tanıyorlar,
Bir birim gibiyiz tümünün gözünde,
Yarım'larımızı bütün sanıyorlar.
<end>

<start>
Son isteğin nedir? 
Sorusu,
Çok, çok kolaydır,
ilk isteğin nedir? 
Sorusundan.
Çünkü,
O soruyu
Kimse kimseye soramadı,
Korkusundan.
<end>

<start>
DUVARA ASTIĞIM
Ölünceye kadar seni bekleyecekmiş,
Sersem.
Ben seni beklerken ölmem ki..
Beklersem.
<end>

<start>
Seni düşlerime aldım,
Uykusuz kaldım.
Seni uykularıma aldım,
Düşsüz kaldım.
Başıma aldım, sensiz; 
Gönlüme aldım, başsız,
Sensiz, yollarda pulsuz,
Pullarda mektupsuz kaldım.
Sana adlar aradım..
Ardında adsız kaldım.
<end>

<start>
ADALI VE BEN
Adalı’nın alnına yazmışlar denizi
Sonra çizgi çizgi kesmişler,
Gömleğine dikmişler
Adalı’nın.
Adalı’nın kentte durumu yaman..
Gömleğim deniz diyor
Sorunca
Ama içki başına vuruyor, zaman zaman
Direniyor Adalı; 
Tam kafayı bulunca
Ben sarhoş olmam
Benim her şeyim deniz diyor,
Boyuna adadan söz ediyor.
Takılıyorum,
Adalı diyorum, sevgilin de mi deniz
Sen ondan haber ver..
Susuyor dik dik bakıyor bana
Adalı beni sever,
Adalı bana küfür etmez..
Adalı diyorum boş ver
Bir başka yere diyorum gidip içelim bu gece..
İnsan sevdiği sürece
Uykusu gelmez.
Dalıyoruz bir gecenin içine..
Adalı bi sözümü iki etmez.
<end>

<start>
BİL
Adının üstüne 
Anılar koyma. 
Sen mezar değilsin.
Anılar 
Adının ardından gelsin.
Sen duvar değilsin.
<end>

<start>
ANLA
Akıllı derler aldır
Deli derler aldırma
Derler’i öngörürsen
Yok bakarlar adama
Derler’i songörürsen
Deli derler adama
Sen derler misin, ya da 
Deyen misin, de bana
<end>

<start>
Aldanacaksan sevgilerinde, sâf sevgilerinde
İnsanların yalancı gurularına..
Kalacaksan parlak sözlerin etkisinde,
Kelimelerinle onlara kapılacaksan,
Yaşama!
Oyun yapıp oynarlar seni
Geceleri aralarında.
Şarkı yapıp söylerler dostlarına,
Roman gibi okurlar boş zamanlarında.
Masal yapıp anlatırlar çocuklarına.
Aldanacaksan gecelerinde, kara gecelerinde
Aydınlık dünyaların şen insanlarına.
Yanılıp içini açacaksan,
Derdini gizlemeden durmayacaksan,
Yaşama!
Saklarlar dinlediklerini
En zayıf zamanında vurular seni.
Uyduramazsan fikirlerine
Başıboş hareketlerini
Defe koyup çalarlar seni.
<end>

<start>
SENSİZ
Sensiz de denizi seyredebiliyorum.
Hem dalgaların dili seninkinden açık.
Ne kadar hatırlatsan kendini boş.
Sensiz de seni sevebiliyorum.
Hep boş konuşurduk hatırlar mısın, bula bula,
Karşılaştığımız zamanlarda.
Sen, sevgiden şımaran çocuk, 
Ben şaşıran budala.
<end>

<start>
Küstahlığımı nezaketim götürdü
Saadece kendime bakakaldım.
Kararsızlık bir an sürdü
Gizlenen insanların ortasında ben kaldım,
Çırılçıplak.
Selâmımı tanıdıklar götürdü.
Saygı bekleyince alçaldım.
Kararsızlık bir an sürdü
Kendini beğenmişlerin ortasında ben kaldım,
Çırılçıplak.
Ağlamayı ölenler götürdü.
Kendimi ölmez sanınca ufaldım,
Kararsızlık bir an sürdü.
Ölülerle dirilerin arasında ben kaldım,
Çırılçıplak.
Sonsuzluğu ufuklar götürdü.
Yarattığım dünyaların içinde daraldım.
Kararsızlık bir an sürdü.
Başlangıç ile bitiş ortasında ben kaldım,
Çırılçıplak.
Aydınlığı bulutlar götürdü.
Yıldızlara doğru yol aldım.
Kararsızlık bir an sürdü.
Varanlar ile duranlar ortasında ben kaldım,
Çırılçıplak.
<end>

<start>
Saçların uçuşurdu rüzgârdan.
Yanından seni seyrederdim.
Güneş yakardı, deniz yanardı..
Sen konuşurdun, dinlerdim.
Gülerdin..
Susardın, düşünürdün.
Benimle el - ele yürürdün..
Yol biterdi.
Görmezdim seni..
Zaman yıl yıl geçerdi.
Uzaktan, çok uzaklardan
Seni seyrederdim.
<end>

<start>
Bir mum yanıyordu bir evin bir odasında
O evde bir de kedi vardı.
Geceler indiğinde kendi havasında
Mum yanar, kedi de oynardı.
Mumun yandığı gecelerden birinde
Kedi oyunlarına daldı.
Oyun arayan gözlerinde
Mumun alevi yandı,
Baktı,
Mumun titrek alevinde
Oyuna çağıran bir hava vardı.
Oyunlarını büyüten kedi büyüdü
Kendi türünde çocukcasına,
Döndü dolaştı, yavaş yavaş yürüdü
Geldi mumun yanına,  oyuncakcasına.
Bir baktı, bir daha, bir daha baktı
Mumun alevinin dalgalanmasına
Uzandı bir el attı.
Bıyıklarını yaktırmadan anlamayacaktı..
İlk kez gördüğü mumun yakmasına
İnanmayacaktı.
Kedi, oyunlarında büyüyordu,
Mum, üşüyordu yanmalarında.
Zaman ikili yürüyordu
Aralarında.
Bir ayrışım görünüyordu
Birinin yanmalarında
Öbürünün oynamalarında.
Kedi oyunlarında büyüyordu,
Yitirerek gitgide oyunlarını.
Mum küçülüyordu yanmalarında,
Yitirerek gitgide yakmalarını.
Oynarken büyüyen kedi yanacak,
Aydınlatırken küçülen mum yakacaktı.
Küçülen yaka-yaka aydınlatacak,
Büyüyen yana yana anlayacaktı.
Bir mum yanmasından
Ve bir kedi oyunundan
Kaldı sonunda
Bir gecenin tam ortasında
Bir evin bir odasında
Göz-göze susan
İki insan.
Mum yandı bitti,
Kedi büyüdü gitti.
Oyunlar karıştı gecelerde
Suskun uykusuzluklara.
O iki insandan, sonunda
Birinin anılarında kedi,
Birinin dalmalarında mum
Kaldı gitti.
Nerede bir mum yansa şimdi,
Nerede oynasa bir kedi,
Birbirine yansıyor, karışıyor gölgeleri..
Bugün dün gibi oluyor,
Dün bugün gibi.
Mum ellerimi tırmalıyor,
Belleğimi yakıyor kedinin elleri.
<end>

<start>
Öyle bir ilkyaz ol ki korkut yaprakları, 
Öylel bir son yaz ol ki tut yaprakları, 
Sararıp dökülürken güz rüzgârlarında
Ardında savrulsunlar, unut yaprakları.
Sevinçlerinde onlar vardı,, hüzünlerinde onlar
Seninle yeşerdiler, seninle soldular..
Olsunlar senden sonra da umut yaprakları.
<end>

<start>
Bana bir dinletim verin,
Biraz da zaman.
Ben bir deyim çıkarayım,
Bir duyuru sesi ondan.
Siz bir solukta onu dinleyin.
Sizin olsun artakalan zaman.
<end>

<start>
BAĞLAÇ
Dünyanın en büyük ordusu iki kişidir,
En kalabalık kenti de bir kişi..
Başladığından beri onların bitmez savaşı
Evden-eve taşınır-durur o bir kişi.
<end>

<start>
Vurdun, acısı daha geçmedi,
Biliyorum, geçecek.
Ama öyle ağır konuştun ki ardından.
O, gittikçe gerçek.
<end>

<start>
Unutmak mı, delisin,
Gitmesem de bekler orada deniz.
Gelirsem, bilmelisin
Benim beklememdir burada deniz.
Gitmek gibi geleceğim
Denizin delisine.
Delinin denizi gibi
O ne kadar giderse.
<end>

<start>
Bütün renkler aynı hızla kirleniyordu,
Birinciliği beyaza verdiler.
<end>

<start>
Çiçeklerin akşamlarını
Akşamların çiçekleri
Aydınlatır..
Çiçeklerin adlarını
Birbirlerine benzemezlikleri
Adlandırır.
Biri alır bir güneşi
Öbürüne yıldız sunar,
Biri öbürünü yağmurlandırır.
Bir başkası bir güzelliği
Akıl almaz çalımıyla
Karanlıklandırır.
Bir düğünü aklandırır biri,
Biri bir yalanı silerken
Biri bir ölümü anılandırır.
Biri bekler sabahları,
Biri gündüz diye çıldırır
Bir başkası aydınlığı akşamlandırır.
Biri bağlar-bahçeler içinde nazlı,
Biri kendi kendini doğurur bayırlarda,
Biri kayalıkları ayaklandırır.
Pencereden bakar biri,
Biri el sürdürmez kimseye,
Biri kendini ağaçlandırır.
Tırmanır biri el ermez dikliklere.
Biri yerlere yaslar yüzünü
Topraklandırır.
Biri ordusunu yayar birdenbire
Tarlalara, öbek öbek,
Kanlandırır.
Biri şarkılarla gözleri besler,
Yeşillikleri ve sevgilileri
Umutlandırır.
Çiçekler hep bekler gibidir,
Oysa hiç beklemezler; 
Biri arılandırır, biri kuşlandırır.
Biri rüzgârlandırır gönülleri,
Biri kızdırır soğumuş külleri..
Biri de kendini kucaklandırır.
Biri tek başına yürür yazgısında,
Biri sepetlerde demet demet
Ününü kaldırımlandırır.
Biri vazolandırır kendini salonlarda,
Biri kurur bir kitabın içinde,
Biri de kafes arkasında saksılandırır.
Çiçekler bir şölen yaşamda,
Renklerin en büyük orkestrası..
Dursuz-duraksız çalar her insanda
Sevinci, aldanıyı, ölümü ve yası.
<end>

<start>
Mutluluğun gözü kördür,
Yalnızlık sağır.
Ondandır biri tökezleyerek yürür,
Öbürü uykusunda bile bağırır.
Mutluluk yalnız kendisini görür; 
Unutur bu yüzden ilkin kendisini.
Yalnızlık kendi tutukluğunda özgür,
Boyuna bekler dönsün diye sesini.
Mutluluk alışır kendisine, ölümden beter; 
Borçsuzluğuyla övünür, ama kedisi doğurmaz.
Yalnızlığın gidecek bir yeri yoktur; 
Boyuna kapısına döner, açan olmaz.
Mutluluğun mezarları, yalnızlığın heykeli var..
Her ikisinin de saksılarında çiçek.
Biri hep başka bir renkle solar,
Öbürüyse ha açtı, ha açmayacak.
<end>

<start>
Kibrit çakıyorsun karanlıkta
badem çiçeklerini görmek içi....................
<end>

<start>
Gözleri görmeyen Eşber, 
Dünyayla barışık
Gözleri açıklar
Dünyaya kapalı, 
Yağmurdereli`yle bi....................
<end>

<start>
seni yıldızlara benzetiyorum onlar kadar e....................
<end>

<start>
Başlayan bir şey vardı unuttum
Anımsamaya çalışıyorum şimdi
Emekdar kelimelerle: 
Bahar
Gençlik<....................
<end>

<start>
çatlak yüreğimle türkülü yollara....................
<end>

<start>
Sen çaldıkça Teodorakis
Bir mor yağıyor üstüme...
Dudaklarım öpüşmekten mosmor...
Bir putum sanki ilahilerle
                                   denize fırlatılmış
Ve ....................
<end>

<start>
Geçen gün görüşe gelenlerin isimleri okunurken hoparlörde, 
Otobüs Terminalleri düştü aklıma;
Aynı çatlak ses, aynı nalça ağız:....................
<end>

<start>
Öyle bi aş olsun ki derim...
'Biraz taş biraz hayvan biraz düş'
Ve göğe aşırdığım kuş
Denizi....................
<end>

<start>
Doğdum doğalı yürüyordum
Adım adım ölüme doğru
Ama şimdi dı....................
<end>

<start>
Yalçın Küçük küçüktür
ama mide bılandırır....................
<end>

<start>
Ne kadar çok elimiz varmış meğer
İlkin, senin elinle tutuşan benimki....................
<end>

<start>
“Susurluk” ismi su sığırından geliyor
“Manda” demek yani
3 Kasım 1996`da
Susurlu....................
<end>

<start>
Kuzu gibi olun diyorlar
Buyuyup ortaya cikinca
Koyun gibi gutmek icin sizi....................
<end>

<start>
Dinlensin diyedir gözlerimiz
Bu önümüzde açılıp giden manzara;
Bu dünya, yoruldu mu kuşlar konsun diyedir,
Ve tanrılar bo....................
<end>

<start>
Sırtımda çıplak 
Islak nefesin
Bi gidip bi geli....................
<end>

<start>
Anamın amına kar yağdı
Sonra öyle bir güneş doğdu ki güneş....................
<end>

<start>
Senlen raks rakına kalktıkta
Başım ayaklarınla
Ayaklarım başınla beraber, 
Ve oran orama değdikçe....................
<end>

<start>
Bugün Ondokuz Mayıs, 
Mayısın ondokuzu! 
Sen ey Türk ülkemizin geleceği, 
Ulusumuzun gözbe....................
<end>

<start>
Baktikca cogalir yildizlar gecede
Parmaklarinla sayilmaz;
Kimi duyulur, kimi duyulmaz,
Dinledikce cogalir gecede,
Sesler gelir,
Ya hizl....................
<end>

<start>
Romalılar aslanlara atarlarmış Hıristiyanları.
O Hıristiyanlar ki
Romalılardan daha dürüst, daha düzgün, daha uygar bir 
                                                                            düzene
inanmaktan başka suçları yoktu...
Romalılar oyalamak için işsiz yığınlarını
O zamanın gazetesi
Ve Hürriyet’i olan Coliseum stadyomunda
Aslanlara atarlarmış sen gibi ben gib....................
<end>

<start>
Birden işitilmez olsun ayak seslerim; 
Gölgem bir başka sokağa sapıversin; 
Unutayım bir anda her şeyi, 
Nerde oturduğumu, 
....................
<end>

<start>
Anam babama aşık olmuş, 
Babam da anama.
Gezelim bu Çarşamba demiş babam.
Sür-dişli anam, öyle şık bir fistanı yok, 
Ablasının nişanlığını istemiş ödünç,     
Teyzem daha toplu, oturmamış üstüne entari, 
Teyelle, iğneyle ayar....................
<end>

<start>
Sağ gözü ağladı önce, durduğu yerde,
Ne acıdığından, ne de kederinden;
Zati ilk düşen damlada 
Ne insanlar, ne kendisi vardı...
Koştular çırılç....................
<end>

<start>
Yaşama bir gitardır
Tellerine vurdukça yediveren
Güneş nasıl doğarsa
Ve yeşil ne kadar solaksa....................
<end>

<start>
Ah Ahmet ah sana söylediler de
Yollar bozuk Dinar üstünden gitme diye
Hani köprülerde yavaşlayacaktın
Deli bozuk bir uçurtmaydın Ahmet
Takıldın tellere sonunda
İttin ursuzdun orospu çocuğuydun
Esrar boyalı ispirto eroin
Çirkefliğin daniskası sende
Bir gün tatlı bir sözünü mü işittim
Bari kırk yılın başın....................
<end>

<start>
Ellerindi ellerimden tutan
Ellerimdi ellerinden tutan...
Bıraktığı anda ellerimiz ellerimizi
Gökyüzüne vuracaktı gölg....................
<end>

<start>
Güneş zaptediyor gözlerini
Kar çiçekleri....................
<end>

<start>
Zaten hayalet olan
Gölge yazar Oğuz’un ölümü de
Herhalde kendinden rivayet
Oğu....................
<end>

<start>
Ne nimetleri var şu dünyanın
Ekmek pe....................
<end>

<start>
Dün gece senin küçücük elinle yalnız yattık
Yalnız senin küçücük elinle yalnızlık
Kandilli ilkokulu kadar kalabalık
Zilleri çaldığında düşlerinin
Sınıfların kapıları ardına kadar açık
Gökyüzünün, denizin,....................
<end>

<start>
sana uykular taşıyacağım deliksiz
süslü kahvaltılar gibi
kahvaltısız sabahlar
seni uyandırmanın en güzel yolunu bulup
kıyamayacağım uyandırmaya
kimse görmüş değil henüz
bir meleğin nasıl uyuduğunu ama
hala benzetiriz
bir meleği
bir güzelin uykusuna
ama sen melekler gibi uyuma
melekler gibi uyan
tam da çağla zamanında baharın
gözünün sürmesini yüreğime akıtman
bir uykunun en güzel yanı
seninle uyanmaktır
senden uzak bir uykuyla
kandıramıyorum hiçbir geceyi.
Mayıs 2000, new york
<end>

<start>
“Korkmuyor musunuz” diye sormuştum Zonguldak’ta bir madenci ağbime.
“Korkup da napacan” demişti, “korkuyla yaşanmaz ki.”
Kocaman harflerle ‘önce güvenlik ’ yazıyordu önünde konuştuğumuz duvarın üstünde.
Önce düşük maliyet.
Önce yüksek kâr.
Önce maksimum kapasite.
Önce karanlık.
Önce sessizlik.
Önce duman.
Önce ölüm.
Şimdi kriz masalarında kifayetsiz bir telaş.
Hiçbir yaraya derman olmayan başsağlığı mesajlarımız, gözyaşlarımız.
“Çizmelerimi çıkarayım mı” diyor mahşerin ortasında çok yüksek kapasiteli bir kalp sahibi,
“Ambulans kirlenmesin.” Bir de temizlik maliyeti eklenmesin masraflarınıza benden ötürü.
Hadi şimdi gider pusulasına yazın kardeşlerimizin vasiyetlerini.
Vergiden düşün babasız kalan çocukların acısını.
Soğuk rakamlar üzerinden bir hayat kurun karanlık ve ıslak maden dehlizlerinde.
Bu işin sorumlularını affetmeye hiçbir kulun gücü yetmez. Bunu ancak Yaradan yapabilir.
Allah sizi affetsin.
Çıkarın o pahalı çizmelerinizi.
Dünya daha fazla kirlenmesin.
<end>

<start>
Tanrım nereye baksam yeşil kasırgalar
O sevip gitmekse o
Çok uzak ve yemyeşil bakmaksa 
Tanrım nereye baksam yeşil kasırgalar
<end>

<start>
orada
bizans
orada
topkapı ve surlar
ve rutubet,aslanım!
şimdiki zamanlarda aklım
geniş zamanlardaki 
rehavet!
şiirdik bütün aşkşamları
seninle
saçından bir dal düştü
yüzünün en ıssız yerine
yine sen
ve yine sizlik
sensiz artık bu şehir
faşistanbul!
<end>

<start>
yaralı yanlarımı kuşanıyorum
çırılçıplak ve erkek
uykuların kadar uyanık ve yenik
şiirler kadar
içtikçe
cam kırıklarına basıyorum hayatımın
yeniliyorum
galip gelen yerlerimi seninle
öncekiler gibi sıradan 
gidenler gibi kızgın
kırgın tarihinden
savaşların başlangıç ve bitişlerini
imzalı imzasız antlaşmaları
kan renginde verilen sözleri hatırlıyorum
uğursuz haziranlarını
meydanlarda çürüyen ölülerin
yetiş diyorum yeniliyorum
galip gelen yerlerimi
ölü sevişmelerden devşiriyorum
içine boşaldığım sabahları 
sancı diyorum sancı
köpeklere kızıyorum nedensiz
yeniliyorum
galip gelen yerlerimi
önsözlerini ezberliyorum okumadığım kitaların
kahramanlar adam gibi ölsün istiyorum
sozsözü intiharla yazılan romanlarda
herkes için mutsuz sonlarım var
yar yeniliyorum
iyileştirmiyor beni
yarım kalmış uykular
durup dururken yabancı dillere çevriliyor
en sevdiğim şarkılar
yineliyorum yar
yeniliyorum
galip sandığım yerlerimden
yeniliyorum yar
yenildikçe
yenileniyor aramızdaki duvar..
Yılmaz ERDOĞAN
                                     12 haziran '99 ,cihangir
<end>

<start>
tam soruyordum
“madem ölecektin
niçin bu kadar güzeldin?”
peçetedeki balığı gördüm
ağlıyordu
niçin ağlar peçetedeki balık diye sordum
bir mendil niye kanarsa ondan
dedi Gürdal.
<end>

<start>
biraz kekredir derler buranın suyu
beşe beş dayanakları vardır duvarlarının
çünkü toprak kayar uyku zamanı
taş yerinde değil düşerken ağırdır nasıl
ki ağrı'da dipsiz kuyular
yedi uyuyanlar mağarada
telefon sesini duyarlar da
üşenirler açmaya yedi uyuyormuşgibiyapanlar
mağarada
pamuk prenses çözmüş sorununu üvey annesiyle
ayna fişteklemiyor güzellik meselesini
-ayna ayna! söyle bana, benden güzeli var mı dünyada? 
-vallahi pamuk prenses var ama onun da yatağı kötü diyorlar...
kendini cüce zannedemiyor
uyuyor çünkü yedi andavallılar
biraz kekredir derler buranın masalları
prens geliyor gerçi öpemiyor fakat
uyku kokan ağızları
ve aradan yıllaaaaar yıllaaar geçiyor...
derken uyanıyor yedi'den biri
hassiktir diyor amma uyumuşum be...
çıkıyor kahvaltılık birşeyler almaya
dömüyor fakat...
ve derler ki altı keriz uyumaktadır hala
ege'de
turistik bir mağarada...
<end>

<start>
Adını savurur rüzgar,
Saçlarının niyetine.
Aşka küserim sonra,ülserim azar,
Azar azar düşer şakaklarıma mart akları.
Bak ne güzel erken bahar açmış ağaçlar,
Bir soğuk vursun da görsünler günlerini!
Adını savurur rüzgar,
Deneyimli bahar niyetine.
Ülserim azar,
Azar azar düşer saçlarıma mart akları.
Ben her bahar pişman olurum.
Erken açar baharlarım,
Soğuk vurur goncalarıma,
Toprak olurum.
Martı görünce kaçacak yaz ararım.
Ve gözlerimi kapatırım erken martı sesi duyunca.
Sanki kızım dilime vurmuş sanırım,
Giderken kapattığım kapının kilidi.
Ben her bahar pişman olurum.
Güneşe kanar baharlarım,
OROSPU BİR GÜLÜŞÜN GAMZELERİNE,
YAPRAK YAPRAK TESLİM OLURUM!
<end>

<start>
Sevidir öz türkçe
Tüm belaların mümessili
Her dilde aynı sızıyı hatırlatır
Yalnızlık
Bakma kemik sesidir sesimin içine sızan
Kırılmaktadır sabah akşam
Eklemlerim fire vermektedir ek yerlerinden
Ruhumdaki
Dikiş izleri belli olmaktadır
Evet değirmende bir başak kederidir un
Ama suyla hamur olacak bir şey değildi bu kördüğüm...
Sen bir sokak oluyorsun bazı
Bazı bir koku
Birinin saçına sinen
Sen bir şaka oluyorsun bazı
Durup dururken aklıma gelen
Sen bir çift göz oluyorsun bazı
Bir tek sözü bile aklında tutamayan
Herkes kötü davranıyor bana
Sözüm kesiliyor
Ve kanıyor en zayıf harfinden
Saçım çekiliyor
Yüzümden
Herkes bana kötü davranıyor
Yalnızlığım ki,yirmidört saat birlikteyiz
Kendisiyle
Bazı o bile uğramıyor
Asıl gelmayince gelen
Bir ölüm haberi gibi 
Ağaçlarım sökülüyor sonra
Başka yere ekilecekmiş süsü veriyor
Kuru dallarımın pişmanlığına
Ellerime yapraklar dökülüyor
Hak edilmiş bir sonbahardan
Herkes bana kötü davranıyor
Uğradıklarında anlıyorum
Görmezden geliyorlar
Yol uzun vakit kalmıyor bana
Ayaküstü kalbimi kırıp gidiyorlar
Ağzımda kendi gözyaşım birikiyor
İçin için bir tuz tadı
İçin bu kayıplar içinizden geldiği gibi
Üzülmeniz için
Herkes sevsin istedim beni
Suç işledim masa örtülerime
Süs mahiyetinde
Kimseyi sevemedim uluorta
Suç işledim kayıtlara geçti
Geçti gitti bir ömrün 
Henüz bilmiyorum ne kadarı
Cezadır ey halkım
Çekilir tenimden 
Tez elden hazırlanır doktora
Kendini ele veren tezler 
Konumuz yoktur ey halkım
Konuşmacınız yalnızlık illetinde
Yazılarına bir süre zarar verecektir
Kendisi yıllık gizinde
Kar bile yağmaz
Kış kendini tanımlamaz
Akdenizin zedeli mevsimlerinde
Seyrine buğu dayanmazdı oysa
Çocukluğum
Lapa lapa bir seyirliktir
Komikliğimiz yoktur ey halkım
Komiğiniz kar izindedir
Kadındır
Saçlarında birbirine karışır teller
Sevgilinin tellerine bakışlar konar
Herkes sevdiğine canım 
Böyle mi yazar?
Aşkımız yoktur ey halkım
Sevdalınız şıllık izindedir
Yazımız yoktur ey salkım
Üzümlerimiz üzünç içinde
Şarap meylindedir
Şiirimiz çoktur ey halkım
Şairiniz acı çekmektedir.
<end>

<start>
mevsim dışı 
sarışın bir kederdin 
soğuk yazlıkta... 
Sayfiye hanımın tembel düşlerine 
ve çıplak ayakla 
betona basıyordu yaz..
bense paslanmış bir keyifle 
hayatımı yazamak istiyordum 
sensizliğe 
gül buğusu bir edebiyat arıyordum..
her tanışmada 
bir 'memnun oldum' öldüren 
devrik katillerdik hepimiz
ve sen 
faili yaz bir cinayettin 
o maktül yazlık akşamında...
<end>

<start>
Neden gulmesin gul gibi yuzler;
Nicin aglasin o guzel gozler;
Niye sevgiye sevimsiz sozler,
                Soylenir diye sasar aglarim.
Su gordugumuz reng-a-reng cicek,
Sevdali bulbul, ari, kelebek,
Yek digerini birakip gidecek:
                Vefasizliga bakar aglarim.
Solmasin dersin sunbulum, gulum;
Yarin elinden alacak olum;
Butun dunyayi inletse unum;
                Caresizlikten cosar aglarim.
Nes'e gizlenir, coker bir melal;
Her vucud, her sey mahkum-i zeval;
Son nefese kadar tukenmez cidal.
                Tukenmez derdim sayar aglarim.
<end>

<start>
bir ufukta bitiyor yüzün
ve başka bir gökyüzü başlıyor
komşu ellerle sarmalanıyorsun
yanıyorsun...
ne kadar övülsen az
avazım çıktığı kadar susuyorum 
ismindeki sesli harfleri
mayınlı bir gülümsemeyle
senin karasularında olmak
üstünde ilkbahar bir entari;
sanki
yeniden
eski bir öyküye başlamak...
yüzündeki o billur akşam kahvaltısı
sürgülerken özümü,
ne kadarını sustuk konuştuklarımızın?...
<end>

<start>
gözüme ilişti gözün
içimde infilak saati!
yasak baktın nikotin sıcaklığıma,
bir sigara daha yaklaşıyor bahar...
ellerin yanında değil,
gemiler kalkıyor avuçlarından
bütün limanlara bir telaş,
yaklaşıyor bahar...
deniz altında bir zindan düşü,
ayıp sarılmalar, lanetli öpücükler
bilinmez bir nemrut esrarı
arkadaş dağlar gibi korkusuz korkular...
kekikler yeşeriyor
yaklaşıyor bahar
bir deliliğin eşiğinde
amansız mekansız
sofrasız
yani aç, ilaçsız
ve
hiçbir şiirin eskitemediği
gözlerin,
gözlerimin önünde
el pençe divan...
bahar damarı çatladı toprağın
bir nefes daha yaklaşıyor bahar.!
<end>

<start>
ağbi, dedi
bir söz var, 
dilimle yüreğim arasına sıkışmış
belki on yıl belki onbeş
gider gelir
usumun uslanmayan yerlerine, 
bir şiirinde, dedi
yazarsan, dedi
çok makbule geçer
belki makbul saymayacağım bu isteğim, 
yazarsan eğer, dedi
şöyle kocaman harflerle: 
İSYANLARDAYIM, diye
kepime yazdığım gibi şöyle, 
o kepi hep çıkarırız
ne zaman ismin anılsa hanemizde...
olur dedim be çavuşum, 
yazarız...
şiir dediğin kimin içindir mustafa?
<end>

<start>
Koşulacak bir sanci gibi inceden
genceden aktım geceye
ihtiyar sokaklarda acemi lambalar
ve ıslak bir ışık ilkbahara
ilkbaharın günahı olmaz nasılsa...
çocuklar bulmuş,getirdiler
kanadı kırılmış bir nisan yağmurunu
nisan'ın kuyruğuna teneke bağlar mı insan,
çocuk olmasa?...
bir celsede boşanıyor mağrur bir yağmur
nisanların yenildiği yalancı baharlarda..
ilkbaharın günahı olmaz nasılsa!
<end>

<start>
kavun kokulu odaların rayihasıdır
karışan sulara
senin fikrinle yoğrulmuş bir eser yoktur
yüzümün sana traşlanmış bölümünde
çoğu çiçekli
kimi şarkılar geçer aklımdan
sesime sesin dökülür
bir ıssız bir mutlu koro başlar
ardından
şarkıya
çünkü benim sessizliğimde
senin de susuşun var.
mayıs 2000, new york
<end>

<start>
yedi iklim geçer, 
ağarıp solan güz ışıklarından
yalan pencerelere doğru...
uykularda olur ne olursa
	yangınlar, 
		takvim ziyanları, 
			gömülü sevdalar...
iksir gibi yayılır
hücrelerimin rehavetine ıslaklığın
düş tüccarları ağır mesaidedir...
uykularda olur ne olursa, 
talanlar
ve beton serinliği
inşaat halindeki aşkların...
uykularda ölür ne ölürse, 
	kıpırdayan su
		gülümseyen yel...
yedi iklimin oralarda
kavalını kırmış bir çobandır
gökyüzü, 
aklında new orleans
heybesinde caz!
yedi iklimin
bar olduğu yerdedir uykunun
alkol imparatorluğu
kalabalık avındadır bakışlar...
uykularda olur ne olursa, 
bitmez efkar kırları
bazı saçlarda
ve ölüm gibi suskunluklar açar
derin kuyularda...
ve şaka gibi
ve sarsak sarsak
ve kımıl kımıl
bir yaşamaktır
MAVİLERE UYANMAK
en kesif karanlıklara kafa tutan
gözlerinin mavisine kuşanmak...
senin kanatların var, 
benim köylü yüreğim...
operada tezek kokusu
bu şehirdeki varlığım! ..
beni taşıyacak vesaitim yok
bu caddeüstü sevdada
ellerinden gayrı..
'gayrı dayanamam ben bu hasrete'
ya beni de yitir
ya sen de git
beni götürdüğün yere...
türküleri sev
yalan kahkahalardan uzak dur
canımın suyuyla yıka ellerini..
aklımın maharetiyle giydir
en mavi yerlerini...
senin adın
buzul mavisi! 
çünkü mavilerde uyur, 
benden sana geçen
sende beni kalkındıran ne varsa! 
sevdiğim, açlığımın uzak ufku, 
her sabah; 
güneşten ne zaman işaret alırsan
ne zaman dar gelirse soluğun
böyle uzun sarılmaklara, 
fikrini kurcalarsa eğer
açık korkular, 
işte o zaman
mavilere, 
mavilere
uyandır beni...
<end>

<start>
Ölümüm senden olur 
bilinsin
ne uçsuz bir kan akışı
ne buğusu kadehte rakının,
ela ve sonsuz bir teneşir uykusu
gözlerinin ağlamaklı bebeğine...
acemi zamanlar silinsin
ölümüm senden olur
bilinsin
sen istesen aslında
bütün kafiyeleri eskitirsin
aklında kalmayacak aklım
başka kollar başka sarılmalar
ve her defasında alsancak
platonik rutubet kokacak
aklına bir fikir gelecek
bir çift iri memenin kuşkusuna
fidye vereceksin
bütün iklimlerin feri silinsin
ölümüm senden olur
bilinsin
gözlerin bir içimçaydı bizansta,
gözlerin,
ela teneşir uykularıma kapanan kırık pencere..
<end>

<start>
korkutma beni
bu yaşlı başsız kelli felsiz halimle
gereğinden ziyade güzelsin zaten aklımı çelme
takma fikrime aksak ritimler
o havaya ayarlı değil bu yelken bu gemiler
kimin rastlantısı benim başıma geldi bilinmez
ummandır ıslak aksak girilmez
kapma kutusunu cahil ömrümün
açılır da içinden boş bir hayal çıkar seçilmez
daha bu yağış bir şey değil
sen bir de acıklı halimi gör
ürkünden derin soyulur farkına varmazsın
suda balık nasıl aymayı bilmez
su da balık da
hangi denizin neresindedir ayırmaz
böyle bir sevmek vardır
ve birçok er mektubunda görülmüştür
yok kadınlara aşık olanların işidir şiir
kirlidir yakası gömleklerinin
boyuna boyna fular papyon istemez
şairin boğazı darboğazdır
boğazın en inceldiği yerden solur
gülme üstüme kaçacak yerim yok
gelme yareme yarın veya başka seyir
tarih tevellüt iklim cetvel yok
saçlarında bulunabilir
	bazı kayıp kentlerin
	yakışıklı cesetleri
	bir ağıta asılı kalır
	infaz gibi
	acılı çağların
yeri geldi diye ağlıyorum
yoksa hiç aklımda yoktu
gidenler gelirler
her gece yalnızlığıma
halleşir vedalaşırız
bir merhaba saflığında
kalanlarda kalmışya aklı gidenlerin
hep eski haberler arıyorlar
günlük taze gazetelerde
ve yalanlar kalanlara kalıyor
nasılsa gidenler gerçeğin olduğu yerde
sebebim sensin
bu mürekkep balığı
bu bukalemun
bu kalem
yokluğun
her şeyi sorduğum hayat
beni rahat bırak!
her evin kilerinde toz içinde kitabı
ölülerle konuşma sanatının
grev var ansiklopedilerin bazı sayfalarında
süresiz olarak açıklamıyorlar
bazı ideolojileri
sözlüklerin bazı sapa harflerinde
işi yavaşlatma eylemi
beş saati buluyor anlamak
bir sözün etnik kökenini
bütün bunların sebebi sensin
asla hatırlanmayacak bir rüyanın
ortasında
elinde derin bir uyku kokusu.
<end>

<start>
iyileşmez hiçbir yara bilirsin
tortusu kalır
hangi ses unutturabilir
ilk bıçağın yankısını
sende rehin kalmıştır
gecenin saplantısı
hiçbir yara
hiçbir zaman iyileşmez bilirsin
saklısı kalır
yel esince sızılanır
su susunca ikindilerde
herşey vakitsizce gelişir
birine sevişirsin
ötekini düşünürken
sabahları zordur korsan sevişmelerin
eski yaraların ağrır
oysa ne bir iz görünür teninde
ne şiiri ses verir orta kulağında
yalnız bir yürüme isteği vardır
eski yaraların eski yerinde
kahvaltısı zordur olmayası bir sevişmenin
ve hep ten tuzu basmaktır
eski yaraların eski yerlerine
hiçbir yara
tam olarak iyileşmez bilirsin
hangi bakış unutturabilir
ilk bıçağın ışıltısını
karanlıktaki
şairden bir bok olmaz sabaha karşı
sebepsiz hüzünler yazar ehliyetinde
ve ne söylese yalandır
alkol kontrolünde
sevmek bizahiti yaralanmaktır
ve yaralar hiçbir zaman iyileşmez teninde
yanlış vurulmuş bir aşıdan sızar da
diriltir solgun baharları
şiire sebep istemez
şairden bir bok olmaz ve
hiçbir yara
hiçbir zaman tam olarak iyileşmez
bardaklarda dudak izleri birikir
sahnede eğri büğrü sesler
ve sade bir yürümek isteği tek başına
eski bir yaranın artık gözle görülmeyen izinde...
çünkü hiçbir yara hiçbir zaman tam olarak iyileşmez
çünkü en hızlı hatırlanandır
en eski unutulan
ondan gelen ıtırlar olur yellerde
her esinti bir acılı kokuyu taşır hassas burunlara
savrulur gidersin
çok eski çok acıtan bir ağustosa
nasıl kıyısında kalmıştık
yapış yapış bir yazın
daha başkaydı hani yüzünde
herkese aynı oranda bulaşan tuz
yolların açmazıydı enginlikle kabaran
ve bütün yanlışları dalga dalga saklayan
şarkılıktan usanmış deniz
ve denizi herşeye benzeten şiirler
ve kıstırılmış istridyelerde kullanılmış inci taneleri...
çünkü bilirsin
hiçbir yara hiçbir zaman
tam olarak iyileşmez!
<end>

<start>
nasıl hecelersen hecele
hep aynı biçimde yazılıyor
ayrılık
çok yol bilenler geçti
ayağını yordamına göre uzatan
kurdun kuşun bileceği hal değilmiş ya öylesi işte
eski sözlere yeni kafiye bulmak gerekmez
suyu sefası kendine yeten
stabilize bir eğlenmektir hayat
her sevdalıya aşık atmak gerekmez
sen, o hep önden giden
çatallanan bahçesindeyken sevişmenin
ki çıplak ve bensizliği ele almışken
ne anlattığını bilmek istemeyen
şiirler getiririm arkandan
bir devrik cümlem kalır acınası
iki çekingen benzetmem belki
ve derisi soyulmuş bir nakaratım kalır
yoluna ağladığım o türküden
artık ehemmiyeti kalmaz
köprünün
ve hoş gül içimlik suların
ya da
-içkiden olsa gerek-
masayı yıkan ormancının
nasıl kıydın diye sormanın da manası yoktur
suç delilleri ortadadır
ve zaten
kim olsa katılır akışına gerisinin
aman ormancı
canım ormancı
köyümüze bıraktın
yoktan bir acı
acı köyde ya o yüzden türkü, 
yoksa roman olacak
kentimizde geçse öyküsü
bir de gülüşün kalır
dişlerinin etrafından
ve bilişin kalır
her şeyi ama her şeyi
eski haliyle
<end>

<start>
mum yanar
mum ışıldar
kendileri yoktur gölgeleri oluşur
ferinden korkulsa da rahmetin
yenilmez toprağa can katmanın kudreti
bir ömre kaç hayat sığar
                                         görülecektir....
mum aydınlar
mum sınar
ayrılık acısı kadar seversin
ve sevmenin coşkusu kadar koyar insana
aşk sözlüğünden ayrılmak
mum yaralanır
mum sürer
kem göz sahibini sürükler
son çağındır artık
fitil kokar
gövdende birikir
senden eriyen parçalar
mum biter
mum söner dibine hayatın
işte yaşadım dediğin
bir mum ömrüdür
eren
ve
eriten kendini....
                              (eylül'97, demirciköy)
<end>

<start>
sevmek bir şey değil de
sevinmek kötü be, 
kumruların
kumsalların
bulutların aşkına
mecburduk da yazdık
kirli sakallı sabahların namına
öylesine değil
savrulsun diye değil
yalandan değil
yazmak lazımdı
yazmasak olmazdı çünkü
hani bazı
içinde bir dal burkulur
yeşil için
sarı için
her morun tonunda büyüyen
sağrılar için
belki kuşlardan habersiz
kanatlar için
yol yokuş
son ilk bahar
uzun eskilerden gelme
bir içim nefes için
yazmak lazımdı
yazmasak olmazdı çünki
erguvan görüldü bir zaman
sonra çıkmaz oldu sokakların alayı
mavi çakmak
fitil falan
kalabalık oldu yokuşlar
o yokuşların baladı oldu
düğün oldu hatta
serim düğün ve çözüm için
boşanmalar oldu
her sevdanın final tezi adliyeye verildi
gerisi ilam oldu
kıyılar kumrular
göçler oldu...
buhurdanlar semaverler
ve nargile geyikleri
yavaş
yavaş
çok yavaş
hız'da yitirilenlerin aşkına
yavaş'ın içindeki ölü şövalyeler için
her işin bir raconu vardı
yaşamın ortaçağında
atılan adımlar vardı yavaş ve eski
bir düellodan alınmış
işte bu yüzden yazmak lazımdı
yazmasak olmazdı çünkü...
sonra unutmak vardı
hatırlamak içindi bütün muallak resimler
hiç olmamış gibi yapmak
öküz öldüren bir hasrete
can dayanmıyordu ya
zaten bütün bunlar
yeni ve dayanıklı canlar içindi
dursun koyuyordular en son çocuklarının adını
üstü kalsın ikizler mesela
birisinin içinde civciv havalansa
diğeri kanat çırpıyordu istemsiz
oluyordu bunlar
ve yazmak lazımdı
yazmasak olmazdı çünkü...
eski harfleri dağıtıyorduk komşularımıza
yepisyeniydiler
hepi topu bir kere kullanılmışlardı
sapa bir cümlenin içinde
hat sanatıydı gömdüğümüz uykuya
edebiyat avuntusuydu işimiz
uzak suretlerinden biriyle yapılan nef'inin
yazmak lazımdı
yazmasak olmazdı, 
aslında olurdu tabii
bir sürü yazmadığımız
bir süre yazmadığımız
ama o zamanda
bakkalda hesapüstü kalmışlık oldu
siparişi unutmuşluk bakkal çırağında
hem de ekmeğin en yumurtaya banılacağı sırada
ve kapatıyoruz manasında söndürülen ışıklar oldu
hadi gidin artık makamından
kırklık bir ampul kaldı geriye...
baktık olmuyor yazmadan
baktık mesele oluyor
dimağı eşeleyen cümleler
olmuşlar
olacaklar
yani bir fikrin hizasına konulacak ne varsa işte, 
yazdık
ki yazmasak olmazdı
bütün bunlar
bütün bunlar içindi
gizli hüzün artıkları
kalmıştı ayrılık salonundaki
güvercinlerde manasız bir tango ciddiyeti
dans mı ediyorlar fırça mı yiyorlar
belli değil
öyle suçlu bir işti tango
arjantinde solcu gençler işkencedeyken
maradonaydı 82'de
kibrit kutusunun kapağı
vasati kırk çöptü ve
kırkının da tek tek
kendine göre sorunları vardı...
çözüm bekleyen ağır meseleleri de vardı
yaprakların
kuruyorlardı saatlerini kasım patlarına
hemen ve şimdi
müdahale gerekiyordu
akarsulara
ve ivedi
bir gülümser kelimeydi
yadırgayan
türkçedeki yerini
ama yinede yazmak lazımdı
yazmasak olmazdı...
sonra hiç aklına gelirmiydi
örümceklerin sinirli bir iklime
ağ'yacakları kendilerini
ya da kuşak çatışması balıkların
pul pul gerinir diye düşünürken biz
meğer esnemeye bile takati kalmamış
yorgun bir akdeniz...
ucundan çeksen
new york'a kadar götürebilirsin
elektrikli vakumlu halı bile yıkayan sömürgeni
işte böyle bir durumdu
ve tedirginliğimiz
siren miren istemiyordu
telaşımızın gürültüsü yerindeydi
ve küt diye akşam oluyordu
biz ki öğle vaktiyiz daha
rakıdan filan habersiz
ve söylemeye gerek yok
uzun
çok uzun içmeler oldu
mürakabe susamış peçetelere notlar düştük
kalktık
zeytinyağı lekesinden arta kalan
şiircik kuşunu besledik
gel gör ki üç gün yaşayabildi us pas içinde
ama olsun yine de yazdık
yazmasak olmazdı...
nehirde (hiç tanımadığımız)
bir tekne için (hiç binmediğimiz)
bir şarkı (hiç duyulmamış)
bestelemeyi istersin de
hani nefesin yetmez nefsini güftelemeye
işte bu yüzden yazdık
yoksa hoşumuza mı gidiyor zannediyorsun
smokin bulutlu bir gökyüzünden söz etmek
bir kelebeğin kararsızlığını anlatmak
tırtıl kılığında...
ya da bir ateş böceğinin direnişini
yalancı aydınlıklara...
başka türlü olmuyor, 
başka türlerde nasıl oluyor bilmem
ama yazmak lazımdı işte
yazmasak olmazdı çünki!
<end>

<start>
pencerem
boş bahçesine bakar gri bir lisenin
içimde servislere dağılır çocuklar
ve yürüyerek bitirir okulu
küçük esnafın çilli çocukları
pencerem on yıl öncesine bakar
müfredat dışı sevmeler içindir lise yılları
veya kötü şarkılar
ne zaman ıslak bir aşk düşünsem
içime saçların düşer
bir iç’e bir saç nasıl düşer bilmem
bilsem zaten şiir yazmam
açık konuşma benimle
	penceredeyim
	ağzında gevele sözcükleri
	söz sanatlarından devşir gülmelerini
	yalnızım, cenderedeyim…
pencerem ağzıma bakar
ne zaman karlı bir akşam düşünsem
içime kırağın düşer
bir iç’e bir kırağı nasıl düşer bilmem
bilsem zaten şiir yazmam
suda yürüyebiliyordum bir aralık
her faninin kendi mucizesi vardır
kendini şaşırtır en azından,
herkes biraz elçisidir tanrının
ne zaman ölümcül bir aşk düşünsem
içime allahın düşer
bir iç’e bir allah nasıl düşer bilmem
bilsem zaten şiir yazmam…
şubat 99,malatya
<end>

<start>
hiçbir kelimesini kullanmıyorum
eski hikayelerimin.
yeni sözlerde yıpranmış şeyler vardır.
toz, buğu ya da kir.
nasıl sevinirse bir kedi,
bir karanfil.
her mevsim kendini
kendi yağışına yedirir.
buluttur bir bakıma
yağmurun anavatanı.
işte benim
dönüp dolaşıp
Anadolu’ya yağışım bundandır.
eylül ’99, cihangir
<end>

<start>
günler güz yanığı
sonsuza giden raylarda gümüş
kum susan çöller gibi
yalana buyruk akıyor
bıkıyor zaman...
senin maviliğinden eser yok
haki yeşil bir yaz
ve tel örgülerde
karanfil ölüleri...
bazı salak kuşlar
konduğu pencerelere tutsak
yalan yanlış konmalara zemin
haki yeşil bir yaz
hasret mavisinde karanfil ölüleri
önünden tren geçen hemzenin hayat
duran zaman
esneyen saatler
amaçsız bir bit yarışı
yürüdükçe uzayan
koştukça beton yollar
ve yollarda
karanfil ölüleri...
limanlarında denizsiz yaşanan
ezan vakti küheylan
kuşluk vakti beyinsiz bir şehir
diken biriktiren bir koleksiyoncu
ve gül kokumsuz çim bahçelerde
karanfil ölüleri...
bezgin çamurlarda
nefsi müdafadır bir tozun direnişi
kimsenin bikinisini çıkarmadığı
haki yeşil bir yaz
ve yarasına işeyen kırık haziran makamında
erotik
karanfil ölüleri...
sormadan konuşan ahmak
yalan değil gölge değil iz hiç değil
sanal bir serinliğe sığınan
çağıl çağıl bir nehir bile değil
çağlayan diliyle ırmamak
ve ırmaklarda
karanfil ölüleri...
yaprağına kırmızı
kıvrımına şarkılar
dallarına suskun bir hayat öpücüğü
ve haki yeşil bir yaz içre yazılan
sıkkın şiirlerde
karanfil ölüleri...
<end>

<start>
bavuluma dağınıklığımı koydum
iç çamaşırı kazak filan
kağıt kalem almıyorum 
otellerde var
antetli kimsesizliğimle kalıyorum geceleri
kirpiklerimin yardımıyla kapıyorum perdeleri
hem tek başına
hem kimse görmesin derdindeyim çıplak tenimi
ay çıkıyor boğazımdan
kanamalı bir sözcük gibi
ay çıkıyor ışığımdan
ihanete uğramış hainler gibi
öfkeli bir meddah çekilmez oluyor
sahnede güzel bir şarkıdan çıkıp
kirletiyor evcimen kadınları
bavuluma yıllanmış acılar koyuyorum
oralarda lazım oluyor
pis bir sevişmenin ardından
atıştırıyorum biraz
on yıl öncesinden sakladığım
bilek burkuntusunu
bağlarım eziliyor
yeni evlere eski aşklar taşıyorum
gözyaşlarını biriktiriyorum eski sevgililerin
nefret asıyorum yatak odamın duvarına
kanvas üzerine yağlı boya elliye yetmemiş
bir kadının ellerinde diyorum
ellerinde gömülüyüm
her hafta düzenli olarak törpüleniyor mezartaşlarım
bir kadının diyorum
bir bavulun diyorum
içine sakladım sancılarımı
bir bavul cinayetidir umduğum diyorum
bütün üçüncü sayfalarda var.
<end>

<start>
önce 
hain bir uykunun sevimsiz sabahı
gibi sıradan mahmur,
aynı sabahın
ilk sıcak çayı gibi ferah
bir karşılaşma...
-merhaba!
sonra güzel
ve en sıcak gülüşmelerin ev sahibi
bir yüz..
-görüşürüz!
derken 
sanki elin elimde
kem gözlere kedere
dünya güzeli sohbetler
-ara beni!
ardından
derimizin altına sızan
hani katiyen rakı içme mecburiyeti çağrıştıran
bir korku ki
-eyvah!
ve şimdi
kalbimi karanlıklarda hançerleyen
aklımı başımdan eyleyen
çok uzun yollarda
hiç uykulu otobüs saatleri gibi
acıtan
kanatan
yani korktuğumuz
yani başımıza gelen
büyüdükçe büyüleyen
aşk...
-seni seviyorum!
şimdi sen
kalbimin közünde kıvılcım kıvamında
ağrıyan...
<end>

<start>
aydın tolan'a
melekler gibi öldü
melekler ölür mü hiç?
bilmem...
ama ölürse
mutlaka böyle ölür...
<end>

<start>
Kilitlenmiş beton kanatları kuşların 
Oksit gibi yakışkan bir mayışmayla ağarmış gün
Pas tutan kelimeler için bir iksir belki de
Ya da aklına susamış sevgililerin safdilliği
Acıtmış ömrünü çekirgelerin
Medyatik soruşturmalardaki enflasyonist yargılar
Haber değeri taşımıyor haber spikerinin ölümü
Herkes kendi manşetinde satır arası 
Hiçbir bakışı aydınlatmıyor florasan buğusu
Burası son durak inecekler için son fırsat
Bir daha ne süper ne mega kupon verilecek
Kalanlar şoförün evini göremeyecekler hiçbir zaman 
Oları sonsuza götürecek,afaroz edilmiş bir merak
Burası son durak
Hafızada kalan tek numara için
Telefona uzanır elleri
Ölümüne randevulu insanların
Temize çekilemez not defterleri
(Ocak 1995)
<end>

<start>
Yanlış trenden indin seni şehrin aynasından geçirdiler
Sana baktım yıllarca hep aynı özlem penceresinden
Yürüyen ve kaçan yalın ve çocuksu özlem penceresinden
Denize karsı küçüle küçüle giden evleri
İnce ince karşılardın olağan karşılardın
Şen dünya içinde sen dünya içinde bir avuç şen dünyaydın sen
Bahar bilgisi güneş rengi at soluğu ve sen 
Seni çağırıyorum geç gel ağlayan son bakireler içinden
Kadınlar taş heykeller gibi gelip gecer sarı kayalardan
Hangisine baksam sen kımıldar sen seslenirsin içerlerden
Çekil karşımdan sultanı cariyelerde aramak körlügü diyorum 
Körlük güneşe ve gözlerime doğru gelen
Sen bir el uzanışıyla aydınlanan yeni ay mısın
Geyik resimleriyle kabarık her köşen
Geyik derisinde akan ilk nehir
Bir el uzanışıyla
İlk sokağın ağzında kaybolursan ağlayacağım
Leylaklarla akrepler gözlerine bakıp insan olurlarsa
Çocuk cennetinde günahların ilkini sen işliyorsun demektir Suna
Parlayan denizler gürültüsüz şiirler kapanan kapılar sana
gök taşlarını getiriyorlar
Seni sayıklıyor
Denemesi yanlış yapılmış ilk ok
<end>

<start>
Ne zaman yandi elin
Ne zaman yakti ellerini hatiram
Ne zaman bir yuzuk gibi takti hatiram
Bu gizli ve aci isareti, gelin
<end>

<start>
Sen gecenin gündüzün dışında
Sen kalbin atışında kanın akışında
Sen Şehrazat bir lamba bir hükümdar bakışında
Bir ölüm kuşunun feryadını duyarsın
Sen bir rüya geceleyin gündüzün
Sen bir yağmur ince hazin
Sen şarkılarca büyük hüzün
Sen yolunu kaybeden yolcuların üstüne
Bir ömür boyu yağan bir ömür boyu karşın
Sen merhamet sen rüzgar sen tiril tiril kadın
Sen bir mahşer içinde en aziz yalnızlığı yaşadın
Sen başını çeviren cellatbaşının güne
Sen öyle ki sen diye diye seni anlıyamayız
Şehrazat ah Şehrazat Şehrazat
Sen sevgili sen can sen yarsın
<end>

<start>
Kendi yastıklarına gölge salmasın 
Çocuklarının öpüşleri onlara anlat 
Onlara anlat yağmur karşılıklı yağar 
Ruhların içindeki müzikle karşılıklı 
Kapalı çarşı içinde bir sigara 
Bir keman kılıfı senin saçlarına sürünen yağ 
Onlara anlat kadınların gözlerinin içinden geçer 
Kapalı Çarşı ve Kapalı Çarşı’yı götüren saat
Bir inci gerdanlık dumanları içinde kapkara 
Anlamağa başladığı ağır ve çekilmez kelimeler içinde dağ 
Senin resmin ince gerdanlığın siyah parlaklığı içinde ışıklı 
Işıklı ışıksız yandan ve önden ışıksız arkadan ve içten ışıklı 
Onlara anlat ki insan kelimelerden ve şiirden yaratılmadı 
Tüyler içinde gelen yeni dünya 
Bir sandalye kadar hür olduğu gün 
Sen cuma gününün hürriyet kadar kutsal olduğunu onlara anlat
Benim aynamı küçültüp büyülten onlar 
Benim aynamı aynalıktan çıkaran 
Kapalı çarşılar içinde fikre ve gerçeğe 
Neler neler etti anlarsın onlar 
Şemsiyeler gibi 
Felaketlerin en şakacısına açılıveren onlar 
Kendi yastıklarına düşmesin 
Dostlarının kadınları üstündeki gölgesi onlara anlat 
Kapalı çarşılar içinde 
Aslanların ağaç kabuğuna yazdığı şiir 
Kapalı çarşı içerisinde 
Açık ve keskin yumuşak ve güzel Kur'an sesleri 
Kapalı çarşı içinde kapalı rüya çarşıları 
Kapalı çarşı içinde öfke ve af çarşıları
Kapalı Çarşı’ya gittiğin zaman 
Bir yangın sonrasının gazetelerini okudun 
Bir gazete uzun ve kul olmuş bir gazeteydi Kapalı Çarşı 
Mavi gözlü bir gazete
Kapalı Çarşı içinde bulutların en senin olanı 
Sen bana kapalı çarşı 
Şüphesiz o kadar satılan ve alınanlar var ki 
Şüphesiz bir harita kırığı 
Bir yapma deniz parçasıyla kapalı Kapalı Çarşı
Sen kapalı çarşılar üstüne yağmur yağanı 
Yağmurun iyi ve doğru yağmadığını 
onlara anlat
<end>

<start>
Polonyanın kanı beyazdı
İsyan bir bayraktı süt içinde
Porselenlerden yapılmış Polonya
Kırılan heykel ve heykel aşkları
Ve Venüsün kırık kolu Polonya
Polonya Polonya sana günaydın
Karanlıklardan çekip kaderini
İlk aydınlığa çıkardın
Ama ben Peşteye dönüyorum
Peşte bir kan çemberi
Işıklı çemberler içinde ölüler
Konuşturuyorlar sfenksleri
Öğretiyorlar kelimeyi doğan
Çocuklara kutsal kelimeleri
Kelime en güçlü silahtır
Tutar şehri ve insanı
Elektrik lambalarının altında
Kadın kanları
Kadınlar susmuştu
Konuşan erkekti
Kadın gömlekleri yırtılıyordu
Anne gömlekleri
Ve mesut dakikaları beklemiş
Bütün saatler
Tırak deyip durdu
Günah duvarına düşmüş
Şehrin beyaz kaderi
Ve kan aynasında
Macar gölgesi
Macar kası gergin
Kan büyüyordu
- İşin kötüsü gözüm görmüyor
- Silah ıslandı atamıyorum
- Çevrem kıpkırmızı oldu
Ellerim yapış yapış
- Kelimelerimi duyuyor musun? 
................................................
Dünyaya kan ismi veriniz
Sokak fenerlerine asılmış
Güzel ve canlı ölüm
Aydınlatıyordu gerçeği
Telgraf direklerine çekilmiş
Düşman ölüleri bir bütün
Apayrı bir varlık insandan
Günah kadar çirkin
Ve Tanrı düzenine aykırı
Bir ur kocaman
Ölüm yayılıyordu ölüyordu gece bile
İşleyen makinalar kalmıştı yalnız
Ve onların kolları insanlar
Zalim kelimesinin gözbebeği
İnsan değil alet
Aletin aleti
Kör
- Tanrı onlarsız değil
Ama onlar - Tanrısız
Geride ve Peştede kan vardı
Budanın bir kelimelik heykeli kan içinde
Ve güneş yavaş yavaş yükseliyordu Peşte dağlarında
Ve kan pırıl pırıldı
Kızgın ve kaynar
Bin güneş yanıyordu kanda
Küçük fakat sağlam
<end>

<start>
Doktor bir kavisim var bir kavisim var
Geçen günden beri bir kavisim var
Ondan bir akıntı mıdır yarasalar
Bir kavis önünde linç mi demek kurtarılacak bir kent ki
Yeşil bir toprak selameti
Bir kabrin bir cihanlık cömertliği cesareti
Kitaplardan kitaplara
Atılarak erişilmiş bir saygı saati
Bir kırağı yaprağında son direniş çiçekleri
Ölen bir hristiyanda bir yahudi zambak sesi
Çarşıların boşluğunda ben bir eski çeşme yası
Affedersiniz doktor siz süryani misiniz
(Hayır ben süryani değilim ama arkadaşım süryani)
Ben çok İncil gördüm çıkmamış boyaları
Biraz daha gerilmiş yazıldığı ceylan derisi
Ama silinmiş ölüme karşı dayatan
Lazarı ayağa kaldıran muştu defnesi
Bütün defnelerı kırdık bir güveç neşesi
Fırınlar açıldı narlar kurudu
Kuyu deştik sular çekildi
Doğ ey kuyruklu yıldızı ülker kümesi
Bilirim en çorak toprağın bile var bir kehaneti
Bir kerameti
Bir gelecek zaman ticareti
Demet demet muştuları
Demet demet nimetleri
Doktor siz süryani misiniz
Yani eski bir süryani
(Hayır ben süryani değilim ama arkadaşım süryani)
Bilirim bilirim incilden yola çıktınız
Ama yolu çabuk şaşırdınız
İncilden kendinize bir şeyler katacağınıza
Kendinizden incile çok şeyler kattınız
Sevdiniz öyle sevdiniz ki sevdiğinizi tutup mermere işlediniz
Ama sonra tutup mermere taptınız
Mermeri kadeh kadeh
Bir alacakaranlık gibi içtiniz
Sonra kustunuz mermeri
Çağlarca kustunuz mermeri
Ey mermer kusan ırk
Ey oruçsuz tiyatro
Acıkmış iftarsız acıkmışlar
Güneşten başka ne bulmuşsa yemiş olanlar
Doğuya hücum demek doğuya hücum var
İşte size bir kent ki
Yanlış yanan bir linç ampulünden
Size eşsiz bir şölen var
Kemiklerimin ışıklarından
İyi sanat doğrusu misyonerlik
Doktorluk gibi doktor
(Hayır ben süryani değilim ama bir arkadaşım var)
Siz Çin diyorsunuz anlıyorum
Bir pirinç hastalığı falan
Geçiyorsunuz da bengisulardan
Bir hızır hızarından
Bir tabut pınarından
Gözümün hastalığından
Nasıl ki Meryem de bir çocuk sezmişti Cebrail sularından
Nasıl ki yeşil sancaklar inmişti bir gün Diyarbekir surlarından
Kurtarıyordunuz beni
Bana bir gemi gibi yaklaşan
Üsküdar akşamlarından
Fatih camii gibi aydınlıktınız
Bir fakir ölüsü kadar sessiz ve sade
Sağımda kırgın solumda çılgın
Önümde Yakup Yusuf ve İshaktınız
Arkada kaynak sular kadar berraktınız
Dün akşam üzeri güneşi siz batırdınız
Başkası değil doktor güneşi siz batırdınız
Ama inandım ki doktorsunuz değilsiniz süryani
Doktorsunuz doktordan başka bir şey değilsiniz yani
<end>

<start>
Bir de bakalım Leyla köşesinden
Aşkın kadın adlı penceresinden
Bırakmıştı kendini yazılmış olana
Susmak ve konuşmamak denen cana
Evlenmişti ve görünüşte mutlu
Şimdiden memnun ve gelecekten umutlu
Fakat bir eksiklik ufacık bir nokta
Kalbi kurcalıyordu hala
Mecnun ne olmuştu neredeydi
Nasıldı ne yapıyordu hali neydi
Geceleri loş gölgeler arasında
Kum tepelerinde ay yarasında
Mecnuna benzeyen hayaller olurdu
Bu anlarda sanki kalbi dururdu
Bitmiş olan bir daha mı başlayacak
Ne çare başlayan başlamamış
Bitmiş bitmemiş olacak
Gibi gelirdi Ona
Ürküntü geçmiş ama erememişti huzura
Karanlık bitmiş fakat erememişti huzura
Ay tutulmuş tutulmuş kurtulmuştu
Gçnlu zaman zaman tutmuştu mustu
Gün kırmıştı siyah çerçevesini
Yarmıştı ışıkta ötesini berisini
Baskın korkusuyla ürperen çadırların
Bugün düzen ve güven, ama yarın!!
Yarına bir güvence olmayan
Neye yarar böyle bir şimdiki zaman
Acıyla da olsa dopdolu olan hayat
Boşalmıştı zemberegi boşalmış bir saat
Gibi. Dönmüştü bomboş bir kagıda
Agızdaki tad benzemiyor eski tada
Irmak kurumuş rüzgar esmiyor
Yakıcı güneşi bir parçacık bulut örtmüyor
Arzu ve korku iki karanlık duygu
Yüreginde birbirini kovalayıp duruyordu
Ya bir gün geri dönerse Mecnun
Yine altüst olursa ortalık bütün
Daha mi iyi olur daha mi kötü bilmiyordu
Bir umut vardı gönlünde eksilmiyordu
Sonra kızıyordu kendine kınıyordu kendini
Kapamak istiyordu içinde eskinin kepengini
Eski oldu diyelim ama neydi yeni
Ve nasıl eskitmeli eskimiyeni
Nasıl öldürmeli ölmeyeni
Nasıl diri sayarsın ölü olanı
Eski bir zehirdi belki ama yeni
Andırıyordu tatsız tuzsuz bir yemegi
Beklemek neyi bekledigini bilmeden
Gün günü ay ayı kovalarken
Beklemek bir vaktin dolusunu
Öç alan kaderin zalim oyunu
Her şey akılla kurulu akılla düzgün
Ama aklın içinde olmalı baharat gibi
Bir parça delilik
Oysa mecnun almış bütün deliligi gitmiş
Kupkuru bir hayat kalmış ve adeta oyun bitmiş
Arzulanan zenginlik, at kumaş ve ziyafet
Yetmez olur insana bir gün elbet
İnsan hep birşey umar bekler
Ne oldugunu bilmez fakat
Fakat sonradan duruldu Leyla
Tevekkülle huzuru buldu Leyla
Ruhta kopan fırtınalar dindi
Gökten gönle sükunet indi
Anladı ki acı tatlı soguk sıcak
Geçmiş ve gelecek ayrılmak ve kavuşmak
Hep aynı varoluşun dönüşümleri
Aydınlanışları ve sönüşümleri
Her şey havada döner durur
Sonunda Tanrı varlıgında yok olur
Ruh hürdür vücut esir
Ruh baldır beden zehir
Ruh hürdür Tanrı aşkıyla
Baglı degil yer ve zaman kaydıyla
Farketmez gelse gelmese Kays (Mecnun) Ona
Gitse gitmese Ona Leyla
Tanrı katında buluşmuşlardır
Hakikat yurduna kavuşmuşlardır
<end>

<start>
Balmumundan bir şehir arkadaşlar ülkesi
İçinde yanar durur yalanın lambaları
Benim hakkımda yalan, senin hakkında yalan
Kapadılar sonunda sana çıkan yolları
Yine de suç benimdir, onların değil benim
Karanlıkları delen bir ışık olamadım
Akıtamadım ayağına gönlümün pınarını
Senin gönül kentine bal ve sütten bir nehir
...
Köle diye mi sattın ayrılık ateşine
Sana köle olmanın değerini bilmeyen
Kendini dev saymanın sonsuz cehennemini
Benliğinde taşıyan gurur sarhoşu beni
Artık yolun uğramaz bilirim toprağıma
Ömrüm yanıp yıkılmış harap ölüm sayfası
Sen orda hakikata çevirirken yalanı
Ah, yalana çevirdim ben burda hakikatı
<end>

<start>
40.
       Konuşacak Mehdi
       Geldi derleniş günü
       Derleniş toparlanış vakti
       Artık her gün her gece
       Bir kadir günü ve gecesi
       Kuran iniyor dağlardan tepelerden
       Yağmue onun yedeğinde
       Horazlar en keskin sesleriyle ötmede    
       Koyunlar ışıldıyor yünlerinde
       Yeni ve keskin bir bilgelik keçilerde
       Doğudan batıya bir şimşek atlardan
       Heyamolalarla inip çıkan
       Bir eleğimsağma develerden
       Kadınlar örtünürler Meryem örtülerini
       Bacalar yeniden tüter 
       Odunların en sertınin yanışından
       Bırakarak gökyüzünde bir ocak sisi
       Dağlarda bir başka çoşkunluk çağlıyor
       Menekşede çiğde kekikte ses var
       Bir vahiy uğultusu arılarda
       Karıncalarda hikmet suskunluğu
       Barışı ve çalışkanlığı sağduyunun
       Derleniş toparlanış diriliş saati 
       Geldi
       Yükseldi bir ağartı müslüman ufuklardan
       Müslüman mevsim ve iklimlerden   
       Kelimeler sıçradı yıllarca beklemişlerdi taşlarda
       Bir başkalaşım oldu yazılarda
       Seslerin durduğu yerde
       Gizlice süren bir ayet sonu yumuşaklığı
       Duruşlar bir süreden inmişcesine ağırbaşlı
       Davranışlar ölçülü tartılı
       Büyük dönüş başlamadan önce
       Kendini bırak evrenin koştuğu o Bütüne
       Bir kanat çırpmasıyla karıştığı Varlığa
       Düzeltip dünyayı yeniden
       Toplumu dirilten insanı erdiren
       Şeytanı bir duvar ucunda sıkıştıran
       Dam saçaklarında koğalayıp
       Eski sınırına iten 
       Kentlere mutluluğu
       Bir ikindi anıtı gibi getiren
       Her eve mermer dağıtan
       Şelale paylaştıran
       Kan kanalı uzatan
       Engebeli bir gebelikte 
       Yatağından korkan kadınlara
Süt verin süt verin çocuklara
      Alarak nar incir gibi yemişlerden
      Şit evi sığnağı zeytinlerden
      Meryemin dayanağı hurmadan
      Tükenin var olan varlığıyla Varlığın
      Ki göreceksiniz kesin kesin
      Yüzünüzü nereye çevirirseniz çevirin
      O'dur var olan var eden
      Biçim veren değiştiren
      Dağıtan toplayan
      Hiç olmamışa çeviren
      Bir çırpıda gelip 
      Geçmişe döndüren zamanı
      Sesi seslendiren yeri yerlendiren
      Sonra açıp yeli yürüyen bir kabir gibi
      İçine yeri yerleştiren gömen
      Bir kan pıhtısından meniden
      Bir insan türeten
      Sonra onu büyüten
      Sözüne kulak yapan ağız yapan
      İşine onda bir yetenek özü mayalandıran
      İnanış veren sabır veren
      Kur'an'a da şeytana da
      Eş yapan yoldaş yapan sırasında
      Bir örtü gibi birden açan dünyayı
      Sonra birden toplayan ortalığı
      En büyük kolleksiyon sahibi
      Kafataslarından kemiklerden
      Güneşten aydan yıldızlardan
      Cennet ve cehennemlerin
      Kaybolduğu doğduğu girdabından
      Her çağ bir başka ses
      Duyulan mızrabından
      Doğmamış ve ölmeyen
      Gelmemiş ve gitmeyen
                                      sEZAi kARAKOç
       Artık her gün her gece
       Bir kadir günü ve gecesi
       Kur'an iniyor dağlardan tepelerden
       Yağmur onun yedeğinde
       Horazlar en keskin sesleriyle ötmede    
       Koyunlar ışıldıyor yünlerinde
       Yeni ve keskin bir bilgelik keçilerde
       Doğudan batıya bir şimşek atlardan
       Heyamolalarla inip çıkan
       Bir eleğimsağma develerden
       Kadınlar örtünürler Meryem örtülerini
       Bacalar yeniden tüter 
       Odunların en sertınin yanışından
       Bırakarak gökyüzünde bir ocak sisi
       Dağlarda bir başka çoşkunluk çağlıyor
       Menekşede çiğde kekikte ses var
       Bir vahiy uğultusu arılarda
       Karıncalarda hikmet suskunluğu
       Barışı ve çalışkanlığı sağduyunun
       Derleniş toparlanış diriliş saati 
       Geldi
       Yükseldi bir ağartı müslüman ufuklardan
       Müslüman mevsim ve iklimlerden   
       Kelimeler sıçradı yıllarca beklemişlerdi taşlarda
       Bir başkalaşım oldu yazılarda
       Seslerin durduğu yerde
       Gizlice süren bir ayet sonu yumuşaklığı
       Duruşlar bir süreden inmişcesine ağırbaşlı
       Davranışlar ölçülü tartılı
       Büyük dönüş başlamadan önce
       Kendini bırak evrenin koştuğu o Bütüne
       Bir kanat çırpmasıyla karıştığı Varlığa
       Düzeltip dünyayı yeniden
       Toplumu dirilten insanı erdiren
       Şeytanı bir duvar ucunda sıkıştıran
       Dam saçaklarında koğalayıp
       Eski sınırına iten 
       Kentlere mutluluğu
       Bir ikindi anıtı gibi getiren
       Her eve mermer dağıtan
       Şelale paylaştıran
       Kan kanalı uzatan
       Engebeli bir gebelikte 
       Yatağından korkan kadınlara
Süt verin süt verin çocuklara
      Alarak nar incir gibi yemişlerden
      Şit evi sığnağı zeytinlerden
      Meryemin dayanağı hurmadan
      Tükenin var olan varlığıyla Varlığın
      Ki göreceksiniz kesin kesin
      Yüzünüzü nereye çevirirseniz çevirin
      O'dur var olan var eden
      Biçim veren değiştiren
      Dağıtan toplayan
      Hiç olmamışa çeviren
      Bir çırpıda gelip 
      Geçmişe döndüren zamanı
      Sesi seslendiren yeri yerlendiren
      Sonra açıp yeli yürüyen bir kabir gibi
      İçine yeri yerleştiren gömen
      Bir kan pıhtısından meniden
      Bir insan türeten
      Sonra onu büyüten
      Sözüne kulak yapan ağız yapan
      İşine onda bir yetenek özü mayalandıran
      İnanış veren sabır veren
      Kur'an'a da şeytana da
      Eş yapan yoldaş yapan sırasında
      Bir örtü gibi birden açan dünyayı
      Sonra birden toplayan ortalığı
      En büyük kolleksiyon sahibi
      Kafataslarından kemiklerden
      Güneşten aydan yıldızlardan
      Cennet ve cehennemlerin
      Kaybolduğu doğduğu girdabından
      Her çağ bir başka ses
      Duyulan mızrabından
      Doğmamış ve ölmeyen
      Gelmemiş ve gitmeyen
<end>

<start>
Benim yalnızlığımdan 
Damıtılmış çeşmeler
Kurumuş unutulmuş
Ceşmelerin akışıyım 
İnsanlık içinde
Ay görmez onları onlar ayı görür
Aydan haberlidirler
Söylediklerinin çoğu
Ay hakkındadır
Aya dair
Ayın tarihine ait
Fındıklılı Mehmet Ağa 
Çeşmesi
Silahtar Tarihinin yazarı
Yenilmez karpuzlar 
Acı salatalıklar yıkamıştım suyunda
İçilmez
Bozuk suyunda
Gece yarısı
Ayışığında
Yaz ay ve ben
Silinmeye yüz tutmuş yazı
Ölümü hecelemiştik
Ortalığı dolduran sesinde
Ta... aşağılarda olan yatıra
Bir türkü söylüyordu
Ölüm ötesinde açmış 
Menekşeler kimliğinde
Ölüydü insanlar
Yalnız yaşıyordu o yatır
Ve o çeşme
Ben de 
Sıratı andıran bir çizgide
Soluyordum devrildim devrileceğimi
Hayatı ve ölümü birlikte
Aynı geçmezlik ve değişmezlikte
Aynı yenilik ve tazelikte
Ürpererek geçiyordu yarasalar
Uzaklardan
Beyoğlu'nu bir telgraf gibi
İleterek birbirine
<end>

<start>
Kırmızı kiremitler üzerine yağmur yağıyor
Evimizin tahtadan olduğunu biliyorsunuz
Yağmur yağıyor ve bazı tahtalar vardır
Suyun içinde gürül gürül yanan
Dudağımı büküyorum ve topladığım çalıları
Bekçi Halilin kız kardeşinin oğluna ait
Daha doğrusu halasından kendisine kalacak olan
Arsasındaki yıkık duvarın iç tarafına saklıyorum
Hiç kimsenin bilmesine imkan yok
İmkan ve ihtimal bile yok sizin bilmenize Bay Yabancı
Ve yağmur yağıyor ben bir şeyler olacağını biliyorum
Ellerime bakıyorum ve ellerimin benden bilgili
Bir hayli bilgili olduğunu biliyorum
Bilgili fakat parmaklarım ince ve uzun değil
Sizin bayanınızınki gibi ince ve uzun değil
Annemi babamı karıştırmayın işin içine
İnanmazsınız ama onların şuncacık
Şuncacık evet şuncacık bir alakaları bile yok
Sizin def olup gitmenizi istiyorum işte o kadar
Ali de istiyor ama söylemekten çekiniyor
Halbuki siz insanı öldürmezsiniz değil mi?
Gidiniz ve öteki yabancıları da beraber götürünüz
Tuhaf ve acaip şapkalarınızı da beraber götürünüz emi
Boynunuzdaki o uzun ve süslü şeritleri de
Kirli çamaşırları tahta döşemelerin
Üzerinde bırakmamanızı yalvararak istiyeceğim
Yalvararak istiyeceğim diyorum Medeni Adam
Siz bilmezsiniz size anlatmak da istemem
Kardeşim Ali gömleğinizi mutlaka giyecektir
Halbuki ben Bay Fransız sizin gömleğinizi
Hatta Matmazel Nikolun o kırmızı ipekli gömleğini
Hani etekleri şöyle kıvrım kıvrımdır ya
Bile giymek istemem istemiyeceğim
Evimizin tahtadan olduğunu biliyorsunuz
Kibrit gibi iç içe sıkışmış tahtadan
Hem şu bildiğiniz usule de lüzum yok
Tepesi demir askerleriniz babamı alıp götürmeseler
O zaman siz görürsünüz Bay Yabancı
Ağaçların tepesine çıkabileceğimizi
Ben ve kardeşim Alinin anlayabileceğinizi umarım
Siz uyuduktan sonra odanıza girebileceğimizi
-Ben bunu ispat edeceğim-
Hani sizin şu yüzü kurabiye bir bayanınız var ya
Beyaz ve yumuşak
Hani tepesinde ikisi kısa biri uzun üç tüy var
Onu siz başka yerlerden getiriyordunuz
Sayın Bayanınızın gözleri çakmak çakmak yanıyordu
Siz ötekini Bay Yabancı gizli gizli öpüyordunuz
Elinizle onu belinden tutuyordunuz sonra öpüyordunuz
Siz bizi görmüyordunuz
Biz ağacın tepesinden seyrediyorduk
Siz onu çok öpüyordunuz
Ötesini söylemiyeceğim Bay Yabancı
Ben siz belki bilmezsiniz on yaşındayım
Annem böyle konuşmak ayıptır dedi
Annem o kadına şeytan diyor
Bizim kediler de ona tuhaf tuhaf bakıyorlar
Siz şeytanı çok seviyorsunuz galiba Bay Yabancı
Siz şeytanı niçin bu kadar çok öpüyorsunuz
Kabul ediyorum sizinki bizimkinden daha güzel
Ama bizimki sizinkinden daha efendi daha utangaç
Onu hiç görmedim o bize hiç gelmiyor
Hele yağmur onu hiç deliğinden çıkarmıyor sanıyorum
Ben yağmuru çok seviyorum Bay Yabancı
Sizin ıslak saçlarınızı hiç sevmiyorum
Tunusluların saçlarına benzemiyor sizin saçlarınız
Bizim saçlarımıza benzemiyor sizin saçlarınız
Ben karayım beni de amcamın oğlu seviyor
Sizin o kadını sevmiyor Süleyman
Süleyman benden başka kimseyi sevmiyor
Ben de onu seviyorum
Onu ve bizim evi seviyorum
Bizim evin her tarafı tahtadandır
Ayrıca matmazelin üzerine
Bir akrep atabileceğimi de düşünün
Tam karnının beyaz yerinden tutarsanız bir şey yapmaz
Ama onu Matmazel bilmez ki o tam kuyruğundan tutar
Sizin Matmazel bir ölse siz onu bir daha göremezsiniz
Halbuki bizim ölülerimizi teyzem görüyor
Onlarla konuşuyor onlara ekmek veriyor
Onlar ekmek yiyor anladın mı Bay Yabancı
Matmazel bir ölse ona kimse ekmek vermez
Onun için gidip şapkalarınızı da beraber götürün
Melekler bir demir parçasının üzerine oturmuşlar
Her biri bir damla atıyor aşağıya
İşte yağmur bunun için yağıyor
Ben bunun için yağmuru seviyorum
Yağmur bizim için yağıyor
Çalılar için Süleymanın tabancası için
Kalkıp gidin kırmızı kiremitler üzerine
Bizim tahta evin üzerine yağmur yağıyor
(*)   Sezai Karakoç, Şiirler III körfez/şahdamar/sesler, 6. baskı, İst.1996
<end>

<start>
Silahlara veda
Geceye rüyaya ve sana
Yalnızlığın geyik gözlü köşesinden
Düzenlerin çıkmazına
Çizdiğim resmin 
Saat kulesi ağlıyor
Ağzım o çeşit yok
Şişe bu çeşit var
Sen bir gece gelsen
Güneş doğmasa
Gitmeden yine gelsen
Bu yeni geleni
Bu bize bakanı
Sana bir anlatsam
Güneş doğmasa
Sandıkların içini göstersem sana
Çizdiğim resmin
Yalnızlığın geyik gözlü köşesinde 
Bir rafa koyabilsen
Olup biteni ve onları
Sabaha kadar konuşsak
O ürkek ürkek bakanı sana bir anlatsam
Ateşi karı tüfeği çeksem
Ocağa pencereye kapıya
Kemana veda
Yağmurda şeytan ve şapkası
Silahın ölümünü kutluyorum
Tren kaçırmış gibiyim
Sana veda
<end>

<start>
Rüzgar eser, yağmur yağar, tilkiler üşür; 
Bir odun parçası aydınlatır ocağı.
Anne ateşin önünde perişan,
Anne ateşin içinde hür...
Rüzgar eser, yağmur yağar, tilkiler üşür.
Yağmurlar sırtıyla sırtımın arasındadır; 
Şarkılar dudaklarıyla dudaklarımın.
Bin parçaya böldü beni bir divane sır,
Sesi geliyor sesi günahkar çocukların; 
Şarkılar dudaklarıyla dudaklarımın arasındadır.
Gönüller yanarak kavuşacaktı; 
Yüzdeki ıstırap, çile ocağı,
Onun bu ocakta yanan toprağı,
Bir gece rüyamda avuçlarımı yaktı,
Gönüller yanarak kavuşacaktı.
Benim gözlerim yeşildir, onun gözleri kara; 
Ben günah kadar beyazım, o tövbe kadar kara.
Annenin başı elleri arasında,
Parmağında aydınlık günlerden kalma yüzük.
Bir fotoğraf asılıdır duvarda:
Aynaya, geceye, maziye dönük,
Annenin başı elleri arasında,
Bir tüfeğin burnu havadadır,
Ateş almak üzredir, mermisiz.
Ben bir küçük kızım, ben bir deli kızım,
Siz beni ne anlarsınız siz! 
Bir tüfek ateş almak üzredir, mermisiz...
Bir saman çöpüne tutunmuş kızların
Eteğini ben çektim.
NEyleyim göğsümü kara dağın sert rüzgarı doldurmuş,
Annemden ilk sütü Gülce'de içtim.
Ankara'ya, çatal dağa biz zindandan gün vurmuş:
Az kalsın yerine ben ölecektim
Bir saman çöpüne tutunmuş kızların...
Kediler halıları parçalıyor,
Kırmızı bir ışık düşüyor yere.
Annenin dizinde derman yok,
Annenin kafası iki parçadır.
Hükmedemiyor insan ruhuna ateş,
Rüzgar hükmedemiyor incecik perdelere; 
Kediler halıları parçalıyor.
Ateşte sarı gül açan saksılar,
Kızarmış bir ekmek gibi duruyor; 
Kulağıma garip sesler geliyor.
Kuş yumurtasından çıkan insanlar
Ahırda bir ata eğer vuruyor,
Kulağıma garip sesler geliyor.
Ben bir şarkı, ben bir tüyüm; 
Ben Meryemin yanağındaki tüyüm.
Beni bir azizin nefesi uçurur,
Kalbimde Allahın elleri durur.
Cici ayaklarım iplikle bağlı,
Ben onun sılası, kendimin gurbetiyim; 
Ben bir azizin hasreti,
Ben Meryem'in yanağındaki tüyüm.
Benim gözlerim yeşildir, evet evet, onun gözleri kara; 
Ben günah kadar beyazım, o tövbe kadar kara...
Ocak sönüyor, ateş kül oluyor.
Annenin saçları beyaz,
Anne saçlarını yoluyor.
Ateşin içinde gül açar, servi büyür, ardıç büyür, çocuk büyür; 
Ocak sönüyor, ateş kül oluyor,
Anne ruhunda ruhuma eğiliyor.
Yaralı kuş kanadını ısıtan
Bir güneş toprağı yarıp çıkacak.
Kadınlar sansa da yaşadığını,
Şarkısız kaldıkça yaşamayacak.
Kadınları şarkılar, geceler aydınlatır.
Kadınları şarkılar, akrepler aydınlatır.
Kadınları şarkılar, zehirler aydınlatır...
Artık ben gideceğim, ata eğer vuruyorlar.
Hatıralarımı birer birer yakacağım.
Entarimi parça parça edip
Zehirli kirpilere bırakacağım.
Beyaz bir kayanın üstüne çıkıp
Göğsüme siyah bir gül takacağım.
Batan güne doğru kurşunlar sıkıp
Kendimi boşluğa bırakacağım.
Ayaklarımın altından geçiyor bir deniz...
Ben bir küçük kızım, ben bir deli kızım,
Siz beni ne anlarsınız siz! 
Artık ben gideceğim atım kişniyor; 
Bir bebek mum istiyor, bir ölü şarkı istiyor,
Ayaklarımın altından geçiyor bir deniz, bir deniz; 
Beni onun gözleri çağırıyor, duramam duramam.
Benim gözlerim yeşildir, ah, onun gözleri kara; 
Ben günah kadar beyazım, o tövbe kadar kara...
1952, Güz
<end>

<start>
Oruç, ruhun sesi gelir her yıl
Gümüş topuklarını dokundurur kalbimize
Vücut dönmeğe başlar bir tapınağa kurban gibi
Yapılır örtülür uçurumları yakan dualardan
Ten ruhun avuçlarının içinde
Hilkat günlerinin yeniden oluşun terlerini döker
İnsan gecesini değiştirir gündüzüne erer
Bir mevsime döndürür zamanı hiç değişmeyen
İnsanın olma vaktidir bu erme fırsatı
Ruh emzirir anne gibi yeri göğü fecri
Yeni bir insan gelip nöbete duracaktır
Eskisi çürümüş bir heykel gibi devrildiğinden
Ey oruç, diriltici rüzgâr, İslam baharı
Es insan ruhuna inip yüce ilham dağından
Kevser içir, âbıhayat boşalt kristal bardağından
Susamış ufuklara insan kalbinin ufuklarına
<end>

<start>
Karaçay'ın Türküsü: Danseden İki Kardeş
Ben Karaçay ve eller pamuk gibi yumuşak
Eller hafifçe tutmuş birbirini
Ben güneşin altında garip dost garip ırmak
Ben doğmayan bir çocuk için söylenen ninni
Eller hafifçe tutmuş birbirini
Anlat bakır mangal yalnızlığını anlat
Anlat yalnızlığını rüyadan kalma halı
Ayaklara ışık tut vücutlara şarkı kat 
Birbirinin içinde iki kardeşin eli
Anlat yalnızlığını rüyadan kalma halı
Aziz misafirlere bir öpücük bir çiçek
Onlar sabaha kadar dansedecek bu gece
Ve çocuk benden süslü cam çakıl isteyecek
Bense akar dururum yalnızca ve delice
Onlar sabaha kadar dansecek bu gece
Ben Karaçay ve eller pamuk gibi yumuşak
Eller hafifçe tutmuş birbirini
Ben güneşin altında garip dost garip ırmak
Ben doğmayan bir çocuk için söylenen ninni
Eller hafifçe tutmuş birbirini
<end>

<start>
Mecnun'la aynı anda mı
Biraz önce mi biraz sonra mı
En yeşil vahalar bereketinde
Bir ışığa dönüştü Leyla Ece
Evden yükselen bir ışık sütunu
Yükselip tuttu ışık olan Mecnun'u
Gördü herkes gökte yarıştı iki ışık
Birbirine kavuştu iki ışık
<end>

<start>
...............................
Beyaz iplik sert iplik ve tak tak
Yuvarlak top küçük top ve tak tak
Ping-pong masası varla yok arası
Ben ellerim kesik varla yok arası
...... Öpüçüğüne eyvallah ve tak tak
Beraber sinemaya ... evet ... ve tak tak
Ping-pong masası varla yok arası
Öküzün gözü veya dananın kuyruğu
Kadifekale veya Sen nehri
Ha Sezai ha ping-pong masası
Ha ping-pong masası ha boş tüfek
Bir el işareti eyvallah ve tak tak
Gözlerin ne kadar güzel ne kadar iyi
Ne kadar güzel ne kadar sıcak
Tak tak tak tak tak tak tak
<end>

<start>
Portakal büyüsüdür yalayan seni beni
Kentte başlarken gece horozun terk ettiği
Bir kadını havlıyor taşıyor o ıssız köpekler ki
Kırmızı bir karpuzun ortasından kesilen o köpekler ki
Deniz mi dedin ne denizi
Ben Kristof Kolomb'un uşağı değilim
Ben ırmakçıyım denizci değilim
Kulağımda ne bir aşk ne de bir kürek sesi
Bir meydan uğultusu barbar bir inşaat sesi
Bir kere kente girdin
Bir kadını al onu yont yont anne olsun
Her kadın acıma anıtı bir anne olsun
Çocuklara açılan mavi kırmızı pencere anne
Sen bu şehrin sokaklarından geç sonsuz pencerelerle
Bir insanı al onu çöz çöz çocuk olsun
Ve sonra yıpratılan ne
Mavi bir alıkonan
Bu köpekler neyi havlıyor hangi kadını
Bu horozlar neyi ürperiyor çocukları mı
Sabah ki marul ortası kırılan bir gemi direkte
Vakit çiçek bozuğu bir akşam terkisi
Bana ayrılan hangi Arap atının terkisi
Hangi çadır düşüncesi ve çöl
Bir mermerin rüzgârdaki savruluşu çöl
Kadın giyeceklerinin kıvranışı kızılda
Bir kırmızı biber salgını develer
Yeter suyun anıtlaşması çelik çelik biatı
Bir kere kente girdin
Felçli kadın karyolaya bağlı Haliç
Engenlik gençkızlık işletmesi karyola ki
Bekâr bir ölümün fener alayı şöleni
Azrailin boyuna bülûğa erdiği gerdeği girdiği
Eleni Eleni karyolada düşünen kadın
Yalnız ve som karyolada düşünen kadın
Her erkeği papaz sanıp günah günah olarak çıkartan
Her gece güneşi ısıran
Köpekler neyi havlıyor hangi gülü
Horozlar neyi ürperiyor savaşı mı
Bir yumurta ortasında gece yarısı
Sen ey şair ki ellerini kollarını çarmıha gerdin
Ölüm ki tabiatüstü hayatların menaceri
En yeni buluşu intihardır
<end>

<start>
Sabahları gün doğmadan uyanır
Dilini yutacak olur içi kanlanır
Gün boyu çalışır aydınlanır
Kederini anlarsanız size ne mutlu
Acır fakir çalışan kadınlara
Titrer bir gönül kıracak diye hanim dizi
İncedir billurdandır yoktur gölgesi Türkiye'de 
Bir meçhul Meryem mermerden değil ama kutlu
Gözlerine baksanız erirsiniz kar gibi
Elinizi sallasanız rüzgarından sallanır
Bir geyik olur sizi arar melul ve bakir
Görür gibi uyur konuşur gibi susar güler ağlar gibi
<end>

<start>
Mecnun bu olgunluk yıllarında
Koştu kervandan kervana
Hizmet ederek insanlara
Erdi teselli pınarına
Zamanı hatıraya karşı kullandı
Aşka karşı hakikatle donandı
Şefkat merhamet ve hakikat
Aşka karşı aşkla birlik silah ve at
Ve Tanrı'nın saltanatı tek saltanat
Bu görüşle karışıp insanlara
Buldu çoklukta tek bir manzara
Her işin sonu başı Tanrı
Alınyazımızın heykeltraşı Tanrı
Tek var olan O...gerisi gölgeler
Sabah uyanıp karşılamak yeniyi
Ufuklara bakıp beklemek yeniyi
Kudüs'ü gördü Şam'a vardı
Biri güneşin parça oluşu
Biri aydan düşmüş bir mezardı
Biri selvi biri çınardı
Biri ayna biri duvardı
Kervanları şehirlere şehirleri kervanlara
Çevirerek içinde sürüp gitti bu macera
Eşyada alevlenip alevlenip sönüş
Dolaşıp dolaşıp Tanrı'ya dönüş
Tenha kaldığıan çadırlarda
Kalbine inerdi bal rengi bir levha
Yeni bir yazı çözmeğe uğraşırdı
İnsanlara kapalı harflerdi savaştığı
Bir gün Leyla'nın evlendiğini duydu
İçinde bir ses dedi: ne acı düğün bu
Başkaldırdı bu sese: hayır hayır dediKendine, şeytana karşı haykır dedi
Lekeleri gitti lekelenmez ismin
Öyleyse alkış tut öyleyse Mecnun sevin
Geceler, yıldızlar, yakın yıldızlar
Toplanın Leyla'nın oraya yıldızlar
Saçın saçına çiçekler yıldızlar
Benden bir şimşek çizin havaya
Bir dokunur dokunmaz gibi bir esiş gibi
İyilik dileklerimi bırakın yıldızlar
Böyle düşünüp sevinme ve üzülme arasında
Günlerce düğünün akında kabusun karasında
Zorladı ölümle hayatın sınırlarını
Bir uçtan bir uca var ve yok olmanın sırlarını
Annenin ölümü babanın ölümü
En kara haberler düğümü
Geldi gitti yıktı Mecnun'u
Aylarca bilinmezle pençeletti O'nu
Bir kez bir kez daha vurdu yere
Tunçlaştı çelikleşti Kays işte böylece
Ve alıştı bütün bu olanlara
Yaz kış durgunluk ve fırtına
Aynı varoluşun dönüşümleri
Gün değişiminin aynadaki izdüşümleri
Gibi bir etkiye dönüştü O'nda
Böyle bir yoruma kavuştu sonda
O ve Leyla aynı kadere susamaktalar
Birlikte de olsalar ayrı da olsalar
Aynı günün biri gecesi biri gündüzü
Aynı alınyazısının cevheri ve yüzü
Sevgi gözde değil gönüldedir
Vücut değil ruhtur aşka kadir
Hersey havada bir toz gibi döner durur da
Yok olur sonunda Tanrı'nın varlığında
Yaşamak Tanrı uğruna Tanrı içindir
Geri ne varsa tahttan indir
Ruh hürdür Tanrı sevgisiyle
Bağlı değil zaman ve yer ilgisiyle 
Artık buluşmuşlardır Tanrı katında
Bir yersizlik ve zamansızlık saltanatında
Bir şey değişmez gelse de gelmese de Leyla
Farketmez gitse de gitmesede Mecnun O'na
<end>

<start>
(Leyla'nın doğumunda bir gök yaratığının söylediği)
Bir peri miydi bir peri miydi
Sevgilim bir peri miydi
Diriliş dedim diriliş dedi
Kav dedim kav dedi
Gözleri yumulu bir peri miydi
Gözleri yumulu bir peri miydi
Bir uyurgezer gibi
Bir uyurgezer gibi
Çeşmelerin yankısı mıydı
Çeşmelerin yankısı mıydı
Aldı bıraktı beni
Aldı bıraktı beni
Baharın gözleri miydi
Baharın gözleri miydi
Kırlardan bana baktı
Kırlardan bana baktı
Işığın kardeşi miydi
Işığın kardeşi miydi
Kirpiklerimi gördü
Kirpiklerimi gördü
Ruhumun şebnemi miydi
Ruhumun şebnemi miydi
Gözyaşlarıma yağdı 
Gözyaşlarıma yağdı
Öldüğümü bildi
Öldüğümü bildi
Dirildiğimi bildi
Dirildiğimi bildi
Bir peri miydi bir peri miydi
Sevgilim bir peri miydi
Diriliş dedim diriliş dedi
Kav dedim kav dedi
<end>

<start>
Siz hürsünüz; siz şartsız ve kayıtsızsınız 
Bir balığın, bir siyah, bir kara balığın 
İncecik kılçığı üzerine yemin edersiniz; 
(K)  harfi üzerine yemin edersiniz. 
Rakı içen kadınların, çiçek yiyen kızların 
İyilikleri, günahları ve çeyizleri üzerine yemin edersiniz. 
İstakozların, kırmızı ve mavi istakozların 
Bir mavzerlik peygamberlikleri üzerine, 
Küçük ve büyük, acılı ve acısız 
Yeminler yeminler yeminler edersiniz. 
Siz siz üzre yeminler edersiniz.
Biz hayret eder, kuvvet eder, dudağımızı bükeriz; 
Dudağımızı kör makaslarla dilim dilim ederiz 
İki tane elimiz var deriz; 
Bin tane elimiz olsaydı 
Bini birbirinin aynı olurdu deriz. 
999 elimiz kağıt gibi yansın, 
Bir elimiz güneş gibi dursun.. 
Biz elbette dudak büker, hayret ederiz.
Biz inkar eder, inkarı severiz; 
Bayram hediyenizi iade ederiz 
Biz mahcup ve onurlu çocuklarız 
Başımızı kaldırıp bir bakmayız 
Siz rüyalarınızda yaşayıp durursunuz 
Siz güvercinleri gözlerinden vurursunuz 
Siz ekmeğin hamurunu, aşkın hamurunu samandan yoğurursunuz 
Siz rüyalarınızda yaşayıp durursunuz
Toprağı zindana koyduk biz 
Üzerine yedi kilit vurduk biz 
Kaç gelinin alnında kaç yumurta kırdık biz 
Varsın yarın takılsın benim çene kemiğim 
Bir köpeğin ön dişlerine 
Ve Fahriye'nin kürek kemiği tam ortasından kırılsın 
Biz inkar eder, şah inkarlar severiz.
Kafamızı kaldırıp bir bakmayız 
........................................... 
Ruhumuzun içinde kar yağar 
Anamızdan doğduğumuz geceden beri 
Heybemizi emektar makinelere yükleriz 
Fikirlerimizi tifil vinçlere 
İri buğday tanelerinin trenleri yürüttügünü bilmeyiz 
Biz yangında koşuyu kaybeden atlarız 
Biz kirli ve temiz çamaşırları 
Aynı zaman aynı minval üzere katlarız 
Biz koşu bittikten sonra da koşan atlarız
Siz kalbe hançer gibi giren 
Siz kalpten ağaç gibi çıkan 
Siz bize şahdamarımızdan yakın 
Siz yüzükler içindeki kan 
Siz inançların sedef kabuğunu 
Ebabil kuşlarının gagalarıyla kıran
Bununla beraber üzülmediğinizi biliyoruz 
Gün gelecek toprağın altına uzanacağız 
Her gece saat beş sularında sizi 
Toplardamarlarımızın içinde bekliyeceğiz
<end>

<start>
Önceden bilen oluş şartlarını çocuklarının
Elleriyle değen koklayan hazırlayan adeta
Sebebine ermeden erişmeden
Korkan ilerdeki korkularla
Noldu zarif latif anneler noldular
Nerde çocuklar gece yarılarından sonra
Çıkıp samanyoluna bakan
Bakarak çocukluğu uzatmaya çalışan
İşleri güneşin doğuşunu yayınlamak
Bütün o çocuklar nerdeler
Kalan ne
Kızların kollarının arasından gözlenen
Samanyollarından
Bakısları benekleyen yalnız ölüm
Ölüm geçti canlı ehram ölüm geçti
O taklar geçip gitti insan üstüne kurulu
Ve bağbozumları bizden bozulan
Artık kendimize bile o kadar yakın değiliz
Gece yarıları samanyolu yok
Gün doğmuş doğmamış
Bütün elmalar çürüdü
Çocukluğumuzun dürbünleri içinden
Geçen siyah halkalı kutsal şehirlerden
Birini bulamadım gezdim bütün karaları
Aşk siyahın beyazdan ayrıldığı
Samanyolunda yürüyen bir karınca
En onulmaz vebayı kutlayan bir güvercin
İki katlı bir arabada
Bu bize yaklaşan bir deniz arabası
Sen ırakta samanyolu ırakta
Ve ay başka bir ay
Sarısı beyazına akmış
Bulaşmış bir yumurta
<end>

<start>
Bir lamba yanıyor hafif ve sarı
Garip bir yolculuk, tren ve geyve
Bir hançer bölüyor, ah... rüyalar
Bir rüya, bir hançer, bir el: ve, ve, ve..
Lambalar yanıyor hafif ve sarı
Gece kar yağacak sabaha kadar
Toprakta et, kemik çatırtıları...
Yarı ölüleri bir korku tutar,
Değince bir taşa kafa tasları, 
- Ölüler ki yalnız tırnakları var, 
Ve yalnız burkulmuş diz kapakları...
Bir lamba yanıyor hafif ve sarı, 
Esmer delikanlı, hatıra ve kan.
Yeşil gözlü kızın hıçkırıkları, 
Sızıyor bir kapı aralığından, 
Lambalar yanıyor hafif ve sarı
Bir lamba yanıyor hafif ve sarı
Açıyor elini göğe bir kadın
Uzuyor, uzuyor altın saçları
Uğrunda ölünen güzel kızların
Lambalar yanıyor hafif ve sarı
Çocuklara açar mağaraları
Güngörmemiş kuşlar ve örümcekler
İlân-ı aşktan dil balıkları
Aşina suları çabuk terkeder.
Lambalar yanıyor hafif ve sarı
Bakıyor ateşe, küle böcekler.
Köpekler parçalar kanaryaları
Mektupları bir boz ağaç kurdu yer
Baykuşlar ötüyor harabelerde
Yanıyor lambalar hafif ve sarı
Bir kaza kurşunudur her yerde
Süvarisiz şaha kalkan atları
Bir ruhun ışığı vardır göklerde
Lambalar yanıyor hafif ve sarı
Ötüyor baykuşlar harabelerde.
Bir lamba yanıyor hafif ve sarı
Titriyor yıldırım düşmüş gibi yer
Bekledi arzuyla karanlıkları
Anneler, babalar, erkek kardeşler:
Tâ içinden duyar ani bir ağrı
Bir hüzün şarkısı tutturur gider
Anneler, babalar, erkek kardeşler...
Lambalar yanıyor hafif ve sarı
Her yatak dopdolu, bir yatak bomboş
Bir neşe şarkısı tutturur gider
Birinci, ikinci, üçüncü sarhoş
Kurşunlar sıkılır göklere doğru
Serçe yavruları havada titrer
Lambalar yanıyor hafif ve sarı...
Bir lamba yanıyor hafif ve sarı
İnce yelkenleri alıyor yeller
Titretir kalpleri ve bayrakları
Gemiden toprağa uzanan eller...
Lambalar yanıyor hafif ve sarı
Bir yosun köküne hasret kalacak
Gizli hazineler, su yılanları...
İnce yelkenleri alıyor yeller
Bir lamba yanıyor hafif ve sarı
Bir lamba yanıyor hafif ve sarı
Beyaz pelerinli hür tayfaları
Kendine bağlar siyah kediler
Titriyor gönüller ve kara bayrak
Bir yosun köküne hasret kalacak
Gemiden toprağa uzanan eller
Bir lamba yanıyor hafif ve sarı
Bir lamba yanıyor hafif ve sarı
Garip bir yolculuk, tren ve geyve
Bir hançer bölüyor, ah... rüyaları:
Bir rüya, bir hançer, bir el: ve, ve, ve...
<end>

<start>
Dostlarımız geldi hafif danslar geldi
Şeker verdik aslan yeleleri aldık kırk kapı açtık
Kırk kapı açtık Mavi Sakal öldü
Kırk odanın içinde güzel aslanlar güldü
Sen güldün Asya güldü hafif danslar geldi
Gel kalbini saat yap odamıza
Saatin içine kutsal sözler yaz
Güneş yap aşka güzel ölümleri uslu ölümleri
Gel mesut odalar içinde çözül güzel bulmaca
Güzel ve mağrur ve katil
İç dünyamı ikili susmalarla bölme
Şiir günlük konuşma dilimiz
Kıskançlığımdan örülme bir perde
Perdeye çarpan beş deniz
Kuvveti yok bende itham etmek hakkından önce
II
Dostlarımız geldi sağlam izleri var karda
Yapacaklarının yapılabileceği iyi öğretildi onlara
Ve sağlam kutular içine koydular gölgelerini
Karışık bir ses teller üzerinde Londra
Gel bu gece görülmemiş bir şey olacak
Yanlış bir dağın altından yanlış bir su çıkarsa
Kaybolursa taşlar içinde taşlar getiren taş bir bulut
Eşkiya heybesinde çizgili kayığa asıl
Merhametin bildik kaynağı eşkiyalar
Kıldan ince çarpık bilgileri unut
Sessiz derin sonsuz yaslı duvarlar önünde
Türküler içinde en şen en senin olanı söyle
III
Aşk kadar nazlı saat kadar gerçek
Bir bülbül bakıyor bana doğru
Boş oda kadar tedirgin tehlike kadar güzel
Bir bülbül içimde sedefle kaplanıyor
Payıma korkarım eşsiz bir azap düşecek
Dostlarımız geldi öldü büyücüler
İnsanla peygamber arası basık bir gürültü içinde
Korkunç ilgiler döner dolaplar
Sedef gurur ve inat içinde
Seni bana getirsin ölüm yatağımdayken
Kırık ayaklı tahta at.
<end>

<start>
Bir gece Mecnun'un yaktığı
Bir mumun etrafında
Dönüyordu
Zavallı incecik bir pervane
Mumsa devrilmek istiyordu
Pervane yerine
Mecnun'un üstüne üstüne
Sevgili mum
Dedi Mecnun
Sevdim seni
Acıdığın için pervaneye
Bende önerirdim
Kader izin verseydi 
Beni yakmanı
Onun yerine
Ama acele etme vakit var
Sayılıdır saatler dakikalar
Azrail bile senden sabırlıdır
Burada sencileyin benim de işim var
Ben herkes için 
Değişik ve ayrı dozda
Soyut bir otobiyografyayım
Herkesin yaşadığı bir iç tarih
Hekesin yüreğinden geçen bir coğrafya
Gidip gidip varacakları
Fakat ulaşamayacakları
Bir panorama
Kaderin zaman zaman
Kabaran kanlara uyguladığı
Nirengi noktaları batmış
Beyaz bir karanlığa batmış
Mutsuzca mutlu bir topoğrafya
Sonra gece bitti mum söndü
Bu söyleşilerle tan atarken
Pervane Mecnun'a
Mecnun pervaneye döndü
<end>

<start>
Son kaya iniyor kuyu aydınlanıyor
Ses insanın derinlerde parlayan
Son isyan denemesi oluyor güzel
İçimde yaman tutuk bir şair doğuyor
Tut elimden
Dosta düşmana karşı bir iyi konuşayım
Tut
Kulede saat kırılmasın
Geyikler sağır
Rüyalar boğuk olmasın
Son kıral ağlıyor, üstünde son kuş yoruluyor
Halkın kayıp annelere karşı saygısı yok
Tut elimden
Düşen tüyleri toplayalım
Tut
İsimsiz çocuk ağlamasın
Kuyuda ışık sönmesin
Kırk oda içiçe dönmesin
Halayıklar sağır
Dualar boğuk olmasın
Son insan yürüyor
Tut elimden kaçalım
Kaçalım kaçalım
Bizi kimseler görmesin
Arıyanlar bulmasın
Tren duvarları sarsmasın
Yürek bu kadar hızlı çarpmasın
Kan böylesine hızlı akmasın
Askın kulakları sağır 
Sesi boğuk olmasın
<end>

<start>
Otomobil birden çıkıyor yoldan
Bir deniz kıyısında duruyor
Büyü bıçağı koparıyor onu gri harmanili kayalardan
Yalnız sırtlarından sezilen haçlı erleri kayalardan
Kayalar kapatıyor onun arkasını som
Düşünceyle şekerlendirilmeden
Günse eriyor yön yön Van Gogh'su bir kırmızılık
Kirazların ve güllerin tifoya kardeş çıkan rengi
Kokuları bile kıpkırmızı olan güllerin
Ve otomobilden inen sensin iki avcunda deniz
Çevrene üşüşen zeytin ağaçları
Arkandan inenler o kimlerdir ki avuçlarına gülüyor
Oluşa gülüyorlar kuşlara çocuklara
Ki senin ellerini görmek bir kurtuluştur çocuklara
Sen yüzünde Akdeniz memnunluğu sen Truvalı Helen
Sana gelmiş bütün yunanlılar atlı arabalarla
Atlarla otomobillerle uçaklarla
Bütün kiraz yangını çocukları andıktan sonra
Evrenin akşamından döndünüz evlerin parmaklarına
Almışsın üstüne örtücülüğünü siyah kahverenginin
Ağaç gövdelerinin kavların rengini
Tabiat seninle canlı ve yeni
Tabiatı duruşun ve bakışınla verimlendirmişsin
Ey geçmez gençliğin telâşsız sesi
Sesinle ölümü ürkütmüş terletmişsin
Bir piknik yer altı gençliğine gözlerin
Saçların bir başlangıç eski zaman leylâklarına
Bir vakit gelse ki kapansam ayaklarına
Geçen zamanı yanlış bir rüya gibi yorumlasam
Resmini yunanlılardan kalma kayalara oysam
Gitsem Bergama Tiyatrosunda seslensem ismini
Benimle birlikte tabiat çağırsa seni
Eski çağ çağırsa seni
Yeni çağ çağırsa seni
Her piknik gezintisinde yaptıkları gibi
Çiçek kuş arı ve mavi gökte güneş
Seninle donanırlar çocuk oyunlarında dağ düğünlerinde
Ve kayalar ilk olarak atalardan arınmış
Büyümüş denizden gelen sabırsız seslerle
Sonbahar papirüslerini birer birer atmış
Kentse yüzyıllarca ilerde ve ötede
Sen halk ve çocuklar ve bir portatif çadır
Ve kalakalmış bir oto uçurum kenarında
Hafta içi gel gitleri denizde kanayıp ıslanış
Güneş sevinçli yaşlarla kararmış
Tabiatla konuşmaya başlarsın bardakların derinliğinde
Çin çay bardaklarının
Birbirinizi yitirirsiniz tabiatın sisinde
Biriniz Kafdağında biriniz Çinseddinde
Deniz yüreğinizin telâşsızlığından aydınlığını emer de
Akşamın üstüne boşanır yanar beyaz gecelerde
İyot kokulu yalnızlık panayırlarında
Ben bir peri masalı gibi anılırım o anda
Gelip geçen bir nöbet gibi o anda orada
Saçılan eşya toplanır otomobil çalıştırılır dönüş başlar
Tabiatla son alışverişi yapar çocuklar
Deniz yavaş yavaş siyah bir kabuk bağlar
Çayırlar üzerinde soğan yumurta kabukları büzülmüş kâğıtlar
Sende kadınlığın o sonsuz  gülümsemesi ve toparlanışı var
Gözler hep arkadadır acaba unutulan bir şey mi var
Mutlaka unutulan bir şey var
Gün bir  bomba gibi düşer ve batar
Arkaya son bir göz atılır otomobile doluşulur
Şimdi sizi tabiattan koparan geri alan bir asfalt
Şehrin düşüncelerini yayınlayan kalorifer bacaları
Oraya buraya koşuşan insanlar
Ve bütün ışıklar yanar
<end>

<start>
Bir gün Mecnun
Yalnız ve yorgun
Karşıda bir toz bulutu gördü
Sanki geliyordu O'nu yutmak için
Dedi dur ey toz bulutu
Karanlığın bereketi ölüm otu
Acele etme vakit var
Sayılıdır saatler dakikalar
Azrail bile senden sabırlıdır
Burda sencileyin benim de işim var
Arzum şu ki ödev bitip gün dolsun
Benim de kaderim mutluca
Bir toz zerresi olmak olsun
<end>

<start>
Gittin ve bozdun bütün büyüsünü yuvanın
Yüzyılların sabrıyla
Ay ışığının harcıyla
Güvercinlerden kırlangıçlardan
İçgüdü müziğinden
Çocukların pul pul düşlerinden
Doğmuş bir çiçek evine
Girdin ve bozdun sessizliğini
Güneşin doğuşunu
Işığın camlardan geçişini
Durdurmak istedin
Uğursuz ıslığınla
Karlar içinde donmuştun
Tuttun sıcacık ovaya indin
Baharın gözlerini ezdin
Nergisler üstünde dans ettin
Bozdun bütün büyüsünü canlı olmanın
Tanrı böyle yaratmış seni
Sen yılan olmaya mahkûm
Gecenin ta kendisi
Kara kaderlerin çerçisi
Zafer anıtlarının güvesi
Mutlu öfkelerin sfenksi
Gövdende ölüm zehirli bir ağıt gibi
Ve insanoğlunun karşısında
Külkedisi
Melek dağıtansın
Zehirli tozlarında
Skandal serpersin meryemlere
Cennetin kapısını durmadan kapayansın
(1973)
<end>

<start>
ne olur kim olduğunu bilsem pia'nın 
ellerini bir tutsam ölsem 
böyle uzak  uzak seslenmese 
ben bir şehre geldiğim vakit 
o başka bir şehre gitmese 
otelleri bomboş bulmasam 
içlenip buzlu bir kadeh gibi 
buğulanıp bu....................
<end>

<start>
Haliç'te bir vapuru vurdular dört kişi
Demirlemişti eli kolu bağlıydı ağlıyordu
Dört bıçak çekip vurdular dört kişi
Yemyeşil bir ay gökte dağılıyordu
Deli cafer ismail tayfur ve şaşı
Maktulün onbeş yıllık arkadaşı
Üçü kamarot öteki aşçıbaşı
Dört bı....................
<end>

<start>
sayende şayeban olduk istanbul şehri
sayende sebil olduk aç kaldık sefil olduk
yıldızlar dem çekti güvercinler gibi başucumuzda
ve yaktı perişan eyledi sine-i sâd-pâremizi
saplanıp hançer misâli bir hilâl
sokaklar serseri biz serseri
yüksekkaldırım’da
bir cezayir şarkısını dile getirdi plâklar
cadde-i kebir: bütün ışıklarını yakmış bir gemidir
....................
<end>

<start>
dinlerdim telâşlı kanûnlardan sarışın türkçeyi
nasıl da sevdim ne iştir bilmeden sevmeyi
ürkek bir çilenti usulca yoklardı bahçeyi
nerde tâvus kuşları nerde müjgân'ın gençliği
nasıl da sevdim ne iştir bilmeden sevmeyi
okşamak kumrallığını içimden uysal lambaların
beyhude ıslıklarını yakınlaşan sonbaharın
akşam tenhalığında birlikte duygulanmaların
saklı mutluluğuyla dalgından çok daha fazla dalgın
nasıl da sevdim ne iştir bilmeden sevmeyi
bir parça son yalnızlığa öncekiler hazırlıktır
insan bırakmaz sevdiğini sevmek insanı bırakır
kalırsa gözlerinin elinde yaldızı belki kalır
ney üşür kanûn pırıldar udlar oldukça karanlıktır
nasıl da sevdim ne iştir bilmeden sevmeyi
o akşam da lambamızı söndürmüştük nedîm ile
nedîm'den bile kıskandığım sevdiğim ile
son....................
<end>

<start>
nasıl olduysa birden adımı unuttum
adını unuttuğum o sıcak şehirde
yıldız alacası yüzen bir zakkum
yanımda o hayal kız ikide birde
yolumu gözlerine bakıp bulduğum
<end>

<start>
önümden çekilirsen İstanbul gözükecek 
nerede olduğumu bileceğim 
sisler utanacak eğilecek 
ağzının ucundan öpeceğim 
saçına kalbimi takacağım 
avcunda bir şiir büyüyecek 
nerede olduğumu bileceğim
bu çıplak geceler yok mu 
bu plak böyle ağlamıyor mu 
camları kırmak işten değil 
delirecek miyim neyim 
kirpikl....................
<end>

<start>
Biz yalnızlıktan doğduk o dağdağalı sudan
Biz yani erdoğan ayşenur ali ve ahmet
Birkaç litre kan bir hayli kemik epeyce korku
Sanki bir tesbih koptu tane tane savrulduk
Köy köy bucak bucak memleket memleket
Yani afyon adilcevaz akçadağ turgutlu
Birkaç litre kan bir hayli kemik epeyce korku
Buzlu mehtap alçakca kesmişti yolumuzu
....................
<end>

<start>
-I-
ateşten köpekler yalıyor
                                 sütlü meme uçlarını
zebaniler kazımış cehennem yalazı saçlarını
azrail gelir
         nefes nefese teslim alır elbet
yanardağ ağzı cinselliğinden
                               kazığa çakılmış kadını
-II-
camların ardında çınar
camlardan yemyeşil yığılan güneş ışığı
              acı sarı bir arı vızıldar....................
<end>

<start>
yağmurun yerden göğe yağdığı
bu gece yasak bölgedeyim
büyük çingenelerin çaldığı
kaçak silahların içindeyim
sevişmek kapısının kapandığı
bir nabız yoklar ki daima....................
<end>

<start>
Elimden gelen bu ben iki kişiyim
Çoğalmak neyse ne azalmak zor 
Birisi seni her an bırakıp gittiğim 
Öbürü kan gibi tutulmuş seviyor 
Ağzındaki acı alnındaki çizgiyim
Gözlerine kirli bir bulut getirdim 
Hi....................
<end>

<start>
Söyleşir 
Evvelce biz bu tenhalarda 
Ziyade gülüşürdük 
Pır pır yaldızlanırdı kanatları kahkaha Kuşlarının 
Ne meseller söylerdi mercan köz nargileler 
Zamanlar değişti 
Ayrılık ....................
<end>

<start>
Gözlerın kaç gece eder 
Dudakların kaç karanfil
Gülünce sehpalar devriliyor
Kızgınlığın kaç yanardağı
Sevışmen savaştan beter
....................
<end>

<start>
ben hiç böylesini görmemiştim
 vurdun kanıma girdin itirazım var
 sımsıcak bir merhaba diyecektim
 başımı usulca dizine koyacaktım
 dört gün dört gece susacaktım
 yağmur sönecekti yanacaktı
 sameland seferden dönecekti
 duvardaki saat duracaktı
 kalbim kendiliğinden duracaktı
 ben hiç böylesini görmemiştim
 vurdun kanıma girdin itirazım var
 emperyal otelinde bu sonbahar
 bu camların nokta nokta hüznü
 bu bizim berheva olmuşluğumuz
 bir nokta bir hat kalmışlığımız
 bu rezil bu çarşamba günü
 intihar etmiş kötümser yapraklar
 öksürüklü aksırıklı bu takvim
 ben hiç böylesini görmemiştim
 vurdun k....................
<end>

<start>
bana bir şimşek çak
          ortalık fena karanlık
             yüreğim örtülüyor
     ağır bir dalgınlığa genişliyorum
     durmadan değişen o mevsimde
     dağlarda kalın 
             omuz omuza bulutlar
                  çok fena kalabalık
                      ellerim çıplak
     bana bir şimşek çak
             kötü bir tuzaktayım
     bilmem ne yapsak
             aklımda fikrimde onlar
             yaşlı ve genç
                      erkek ve kadın
                           korkularıma tutsak
bana bir şimşek çak
          içim içime sığmıyor artık
     vahim bir çağrışımdan
                      daha vahimine atlamaktayım
     bana bir şimşek çak
                      belki fena halde 
                           yanılmaktayım
     o ince kız çocuğu
         gün doğmadan her sabah
      bir hapisaneden bir nezarethaneye
          kelepçeli g....................
<end>

<start>
desen ki denizin tuzu
çiğ düşmüş kadife donlu patlıcanlar
desen ki kendilerinden karga çığlılarıyla kaçanlar
en fakiri en zengini çirkini ve orospusu
seni unutmuş olsun
sen ki üşümüş gökte o yalnız bulutsun
kıskanmadığın cömert bir maviliğin ortasında o
bildiğ....................
<end>

<start>
Biraz Paris
- 1. place pigalle
telefonlarla geldi telaşlı ve ürkek
birdenbire geldi beklemiyordum
hayli dargın sesi kalın ve titrek
umutsuzluğuma geldi oysa yorgundum
üstelik incittim de istemeyerek
akşamdı samanyolu patlamıştı
bütün sacre coeur silme akordeon
mulhouse'lu muydu neydi işte unuttum
ilk yudumda ağlamaya başlamıştı....................
<end>

<start>
Zarif bir hüzündür bembeyaz dolaşan kuğuya bakarsak
Mücevher titreşimleriyle mütereddit bir akşam suya b....................
<end>

<start>
seni ben kallavi sokağı'nda gördüm
sen beni görmedin görmedin
kapıları çaldım adını sordum
söylemediler öğrenemedim
seni ben kallavi sokağı'nda gördüm
bir daha görmedim bil....................
<end>

<start>
Karanlığın insanı delişrten bir ihtişamı vardır
Yıldızlar aydınlık fikirler gibi havada salkım ....................
<end>

<start>
garson masa iyi manzarayı değiştir
sırası mı mehtabın yıldız yağmurunun
bu gece yalnızım onlar gelmeyecek
sapa bir yerindeyim umutsuzluğumun
hava soğuk olmalı ağaçlar bütün duman
eğer bulabilirsen ölü bir kar getir
beyazlığı kalın bir su gibi uzayan
bu gece yalnızım onlar gelmeyecek
batan bu köhne şi....................
<end>

<start>
ıslığında usturalar bileniyor
bıyıkları marşandiz katarı
zulasında eroini esrarı
tutuklandıkça yenileniyor
kafası kızdı mı taksim'de akşam
bütün lahmancunlar ondan sorulur
oğlanın birine ta....................
<end>

<start>
boybos tamam ağzı bütün diş 
tevahür bir kadın bol memeli 
hayli genç kız dudağı çiğnemiş 
çok erkek ağzına girmiş dili 
yüksekkaldırım'da fahişeymiş 
şaşı mustafa'nın yalancısıyım
hüneri dört kişiyle sevişmekmiş 
ikisi kadı....................
<end>

<start>
Allende Allende
ölüm birden boşalmasıdır insanın kendisinden
gizli titreşimler uçar belki boşlukta sesinden
güneş vurunca parıldar görünmez ayak izleri ki
beyhude korularda eski bir yaz gezmesinden
solgun bir gülümseme hani ay büyürken görünür
ayn....................
<end>

<start>
Boynuna o yeşil fuları sarma çocuk....................
<end>

<start>
Şamdanları dolanınca eski zaman sevdalarının
Başlar ay doğarken saltanatı sultan-ı yegahın
Nemli yumuşaklığı tende denizden gelen ahın
Gizemli kanatları ruhta ölüm karanlığının
Başlar ay doğarken saltanatı su....................
<end>

<start>
ikinizden hanginizin
saçları gece laciverdi siyah
yıldız tozundan ışıltılı
ve zengin
bakır çalığı gözleri
derin 
yer yer
efl....................
<end>

<start>
onlara ün mü gelir bazı ses mi duyarlar
yumuşak bir kedere ufalır bakışları
idam mahkumlarıdır aslında ihtiyarlar
ölüme koşullanmış bütün davranışları
yorgun öksürükleri oturup kalkışları
yaşayıp durmaktan gizlice utanırlar
her gece artık gitmek vaktidir sanırlar
geçmiş günlerinden bir destek aranırlar
uysal bir gülümseme tek sızlanışları
idam mahkumlarıdır aslında ihtiyarlar....................
<end>

<start>
asıl büyük sarhoş benim
uzaktaki
ben ki tek damla şarap içmedim
ekmeğin beyaz zeytinin siyah 
olduğunu biliyorum
asıl büyük sarhoş benim
uzaktaki
benim kusturucu sarhoşluğum
yoksulluğum
yüzüme bakmasan da
yağmura düşürsen de gözlerini
gözlerime bakmasan da ne kadar
o kadar aydınlığın gökyüzüme uzanıyor
uykularımda nefesinin sıcaklığı ....................
<end>

<start>
- bu şiir ikinci dünya savaşı içinde
                                              kahredilen bütün dünya duvarları
                                              için yazılmıştır.-
ben bir duvarım hiç güneş görmedim
sen hiç güneş görmemiş bir başka duvar
yüzümüz benek benek tahta kurusundan
ve sinemiz baştan başa ak üstünde karalar
- kelepçeden kahroldu kahroldu bileklerim
- sıyrılıp çıktım artık ölüm korkusundan
- dilim dilim sırtımdaki yaralar
ben demirbaşım sığır siniriyle dayak yedim
biz de duvarız dinliyen duyan düşünen duvarlar
bizim kucağımız terkedilmiş bir yatak gibi kirli soğuk
ve bizim kucağımızda kasırgalı insanlar
yüzündeki deniz parlaklığıyla durur hatıramızda
o çocuk yumruklu dev o dev yumruklu çocuk
o zaman mayıs'tı yağmurlar başımızda
bir cumartesi akşamı girdi....................
<end>

<start>
sabah olmak her gece kolay mı sanırsınız
bulutları dağıtıp güneş olarak doğmak
denizle gök arasında çiy yorgunu şehre
kurşun kubbeleri buğulu minareleri ıslak
soğuk bir trenden inmiştiniz / yalnızdınız
bilmem kaçıncı defadır / yine yanılmıştınız
hiç uyumamıştınız / gözleriniz yanıyordu
yolculuk sanki bitmemişti / birdenbire....................
<end>

<start>
Seni çok sevenler(!)  çok örseledi
Oy güzel vatanım, oy Anadolu..
Açların çalıştı, tokların yedi
Oy güzel vatanım, oy Anadolu..
Yanan hep sen oldun, yakılan sensin
Ruhuna çiviler çakılan sensin
Şekilden şekile sokulan sensin
Oy güzel vatanım, oy Anadolu..
Sınırlar çizildi rüyalarına
Yasaklar konuldu dualarına
Hangi sesler hâkim semalarına
Oy güzel vatanım, oy Anadolu..
Ahlat’ın, Afşin’in, Söğüt’ün mahzun
Evladın, âşığın, yiğidin mahzun
Tebessümün mahzun, ağıdın mahzun
Oy güzel vatanım, oy Anadolu..
Metrûk manastırlar ihya olmakta
Hüzün, camilere mahya olmakta
Yadlar başımıza kâhya olmakta
Oy güzel vatanım, oy Anadolu..
Üzerinden hak, adalet silindi
Hayâ zırhı delik delik delindi
Bu zelil duruma nasıl gelindi? ! .
Oy güzel vatanım, oy Anadolu..
Dün şehit kanıyla sulanan sensin
Bugün alkollere belenen sensin
Düşmandan sadaka dilenen sensin
Oy güzel vatanım, oy Anadolu..
Şehit torununa “sen sus” diyorlar
“Vatan sevmek bize mahsus” diyorlar
Her taraf toz-duman, kâbus diyorlar
Oy güzel vatanım, oy Anadolu..
Hariçten gelenler köprüyü tutmuş
Dost karşı kıyıda seni unutmuş
Hınzır yeller yaprakların kurutmuş
Oy güzel vatanım, oy Anadolu..
“Biraz azim, biraz gayret” derim ha
“Delinir karanlık, sabret” derim ha
“Şanlı mazi döner elbet” derim ha
Oy güzel vatanım, oy Anadolu...
(Parmak İzi)
<end>

<start>
Adaletle adavet yanyana yürümez ki
Adavet çürür amma, adalet çürümez ki
Adavet hırstan doğar, gözü kör, vicdanı kör
Adalet ayaklara ip takıp sürümez ki...
26.05.2008/Vakit
<end>

<start>
Giderken alkolden girdi komaya
Meyhaneyi yurt sayardı bu deyyus.
Yemin eder 'pazar' derdi 'cuma'ya
Ağustos'u Mart sayardı bu deyyus.
'Ben dahiyim, eşim-dengim az' derdi
İnat için 'zemheri'ye 'yaz' derdi
Kuşa 'kirpi', kurbağaya 'kaz' derdi
Kel sıpayı kurt sayardı bu deyyus.
Nasipsizdi iman, edep, ahlâktan
Kin sağardı enayiden, ahmaktan
Biraz daha alçak idi alçaktan
Namertleri mert sayardı bu deyyus.
Tam sapıktı, şer yollara sapardı
Heykel diker, ilah diye tapardı
Abdestsiz her yöne secde yapardı
Kıblegâhı dört sayardı bu deyyus.
Türklüğe düşmandı, hep kin güderdi
Yahudi'ye yaltakçılık ederdi
Hıristiyan ile yola giderdi
Ermeni'yi Kürt sayardı bu deyyus.
Görgü şahidiyiz, yalan yok hocam
Tek güzel huyunu bilen yok hocam
Geberip giden var, ölen yok hocam
Doğruluğu dert sayardı bu deyyus.
(Akıl Karaya Vurdu)
<end>

<start>
Alem-i İslam'a rahmet su gibi
Aksın bayram olsun bayramlarınız.
Evleriniz cennet kokusu gibi
Koksun bayram olsun bayramlarınız.
Zindan medresedir gam yayla size
Farkı yok bin yılın bir ayla size
Melekler yukardan gıptayla size
Baksın bayram olsun bayramlarınız.
Uygur Kazak Kırgız Azeri'nizden
Gitmesin gardaşlık nazarınızdan
Zalimler zulmünü üzerinizden
Çeksin bayram olsun bayramlarınız.
Süleyman esir de Simon neden hür
Hiç durma dünyanın yüzüne tükür
Müslümanın sesi münafıktan gür
Çıksın bayram olsun bayramlarınız.
Serilsin gönüller döşek misali
Patlasın sevgiler fişek misali
Hakikat durmadan şimşek misali
Çaksın bayram olsun bayramlarınız.
Haksızlık almasın Hak'kın yerini
Aşsın boyunuzdan aşkın derini
Kimi gözyaşını kimi terini
Döksün bayram olsun bayramlarınız.
Kök bir dallar ayrı ki İslam bir gül
Afganistan bir gül Türkistan bir gül
Vahdet bahçesine her insan bir gül
Diksin bayram olsun bayramlarınız.
Mağdurlar mazlumlar ersin felaha
Vuslata varanlar varsın bir daha
İrfan tohumunu gece sabaha
Eksin bayram olsun bayramlarınız.
Kandır zalimlerin zulüm çiçeği
Öldürür cehalet ölüm çiçeği
Gençler yakasına ilim çiçeği
Taksın bayram olsun bayramlarınız.
Şehide toprağın hürmet-i aşkı
Anadan fazladır şefkat-i aşkı
Rab'bim yüreklere ülfeti aşkı
Soksun bayram olsun bayramlarınız.
Hazreti Resul'ün nurlu katına
Gitmek isteyenler binsin atına
Küfrün saltanatı yerin altına
Çöksün bayram olsun bayramlarınız.
Ne makam ne para olamaz ölçek
Kurtuluş İslam'da vallahi gerçek
Bu mübarek sevda bizleri tek tek
Yaksın bayram olsun bayramlarınız.
(Beşinci Mevsim)
<end>

<start>
Bir, zirvede habire şiştikçe şişene bak
Bir, tabanda her adım yıkılıp düşene bak
Bir, ülke yansa bile yan gelip yatanlara
Bir, yangın söndürmeye çarıksız koşana bak.
<end>

<start>
Ey yüksek sosyeteye mensup modacı hanım, 
Eğlence zümresinin başının tacı hanım, 
Bu metod ki, sizlerin müsbet ilâcı hanım: 
Dışının görünüşü içinin aynasıdır; 
Açıl kızım utanma, bu devrin modasıdır.
Yerindedir tahsilin, güzelliğin şahane.
Varsa Türk'ten tâlibin, bul çeşitli bahane.
Bir ecnebî hovarda yakalarsan daha ne? ...
Dışının görünüşü içinin aynasıdır; 
Açıl kızım utanma, bu devrin modasıdır.
Flörtünün sayısı; en az on beş olmalı...
Kimisi hâlis züppe, kimisi keş olmalı...
Altın kolyen, kürk manton, taksin beleş olmalı.
Dışının görünüşü içinin aynasıdır; 
Açıl kızım utanma, bu devrin modasıdır.
İç votkayı, şarabı; sokaklarda nâra at.
Medeniyet sizlerle yükselmektedir kat kat(!)
Çeşni ruha gıdadır, her gün bir yatakta yat...
Dışının görünüşü içinin aynasıdır; 
Açıl kızım utanma, bu devrin modasıdır.
Hiç durma twist öğren, her gün bir baloya git; 
Tırnağını, yüzünü, dudağını boya git.
Sun'î peyke vâris ol, conilerle aya git.
Dışının görünüşü içinin aynasıdır; 
Açıl kızım utanma, bu devrin modasıdır.
Bazen düz pantalon giy, traş ettir enseni.
Bin dolaş bisiklete, göster şöyle sen seni.
Kabahat ailende..  anlıyorum ben seni.
Dışının görünüşü içinin aynasıdır; 
Açıl kızım utanma, bu devrin modasıdır.
Artist ol, filim çevir; ismine yıldız derler...
Bin kez kürtaj yaptırsan gene sana kız derler! 
Çıplak resim çektirsen, ne şahane poz derler.
Dışının görünüşü içinin aynasıdır; 
Açıl kızım utanma, bu devrin modasıdır.
Mayoyla endam göster, git jürinin önünde..
Mahremini teşhir et her birinin önünde..
Seçil bir kıraliçe imtihanın sonunda.
Dışının görünüşü içinin aynasıdır; 
Açıl kızım utanma, bu devrin modasıdır.
Hayır, inanma kızım! Bunlar hep istihzadır.
Namus, insanlar için en mukaddes meyvadır.
Gençlikte hissiyatın belki seni aldatır.
Dışının görünüşü içinin aynasıdır; 
Haddinden çok açılmak soysuzun modasıdır.
Türk oğluna anne ol, iftihar et onunla; 
Elin soysuz züppesi bağdaşamaz seninle; 
Bu yurdun kızı isen şu sözü iyi dinle: 
'Dışının görünüşü içinin aynasıdır; 
Yapacağın düşüklük bize yüz karasıdır.'
(Vur Emri)
<end>

<start>
Senin ak alnından, gök gözlerinden
Önce dallar, sonra yapraklar öpsün.
Eğilsin yıldızlar, tutsun elinden
Gecelerden sonra şafaklar öpsün.
Aşk diyorlar en mukaddes hayale
Ve sen de düşesin o sonsuz hâle
Hazdan dudakların olsun bir lâle
Güller, karanfiller, zambaklar öpsün.
Sende kemal bulmuş renk, şekil, biçim
Yaşamanın öz suyusun bir içim
Olanca suların sağlığı için
Seni her gün göller, ırmaklar öpsün.
Kumral saçlarında nisan yağmuru
Yazın, ak yüzünden gölgenin moru
Ağzından en serin, hem de en duru
Kayalardan akan kaynaklar öpsün.
Çimenler okşasın ayaklarını
Çiçekler koklasın parmaklarını
Ben öpmeden önce yanaklarını
Varsın teller, tüller, duvaklar öpsün.
Kıskançlık çakılı kazıktır serde
Bölünsün bu rüya en tatlı yerde
Seni canlı kullar öpmesinler de 
Kefenler sarılsın, topraklar öpsün.
(Dosta Doğru)
<end>

<start>
Aziz dostum,sen bu ilden gideli, 
Sekiz mevsim geldi-geçti duydun mu? 
Gine kar koymadı baharın yeli, 
Şeftaliler çiçek açtı duydun mu?
Memiklerin Iraz için Kel Durdu, 
Sinan oğlu Muharrem’i öldürdü 
Keş Ahmet bayram da namaz kıldırdı; 
Kerim Ağa köyden göçtü duydun mu?
Çavuşların yumuk gözlü Tahir’i 
Kahve yaptı kırk senelik ahırı, 
Erkek Fatma, Dişi çürük Mahir’i 
Güpegündüz aldı kaçtı duydun mu?
Ala-kardır Binboğa’nın yücesi.. 
Asker oldu Halime’nin kocası.. 
Sazlıköy’ün ilerici hocası 
Minarede şarap içti duydun mu?
Dikkat eyle; anlam çıkar sözüm den; 
Bir hızarcı geldi Mercanözü’nden 
İpsiz Mustafa’nın tek boynuzundan 
On altı çift tahta biçti duydun mu?
Kenan’ların sarı saçlı Reşad’ı 
On çocuğun anasını boşadı, 
Sultan serbest kaldı, sarhoş yaşadı, 
Hürriyeti yeni seçti duydun mu?
On iki gün önce yaptık bir seçim, 
Tekgöz murdar öldü partisi için. 
Nasreddin Hoca’nın dediği biçim; 
”Dünyayı yanlışsız ölçtü(!)  ” duydun mu?
Daha bunlar bildiğimin yarısı, 
Gelecek mektuba kalsın gerisi. 
Bu yıl KARAKOÇ’un gönül arısı 
Çiçekten çiçeğe uçtu duydun mu?
(Vur Emri)
<end>

<start>
Bizdeki tuhaflıklar akla sığar değil ki
Partileri kapatır, kadınları açarız! 
İradenin millîsi eskide varmış belki
Şimdiyse yapma kanat laiklikle uçarız!
17.06.2008/Vakit
<end>

<start>
Nas olur, kanun olur diktatörün sözleri
Ya ıslatır donları, ya yaşartır gözleri
Kimileri dağları dar elekten geçirir
Kimileri ya çukur, ya dağ yapar düzleri.
25.06.2007/Vakit
<end>

<start>
Sen: Çamlı dağlardan ağaran şafak...
Sen: Duru göllerin nilüferisin.
Sen: Engin ovada sararan başak... 
Sen: Umut kaynağı, alın terisin.
Sen: Gökte yıldızsın, uykularda düş... 
Sen: Yeşil ekinsin, sen beyaz gümüş.. 
Sen: Mavi denizsin sise bürünmüş...
Sen: Sevda sırrının düğümlerisin.
Sen: Her güzelliğin canlı sergisi 
Sen: Kalp yarasının em'i, sargısı... 
Sen: Benim dileğim, Hakk'ın vergisi..
Sen: Gönlümde saplı aşk hançerisin.
Sen: Koyu gölgesin yaz sıcağında
Sen: Olgun meyvesin dal kucağında
Sen: Korsun, alevsin aşk ocağında
Sen: Gadir Allah'ın şaheserisin.
Sen: 'Ben'sin, gel gör ki ben 'sen' değilim
Sen: Benim düşüncem, ruhum ve dilim
Sen: Benim gözlerim, ayağım, elim...
Emin ol, sen bana benden berisin.
(Dosta doğru)
<end>

<start>
Kalkarım her sabah kötü bir günde
Yüreğim zindanda, sevgim sürgünde
Engeller yol vermez, gelemem oğul!
Taşırım başımda başıboşları
Konuşur karşımda mezar taşları
Diriler dil vermez, bilemem oğul!
Tecellim çiledir, çeker giderim
Gözyaşı selinde akar giderim
Dostlarım el vermez, kalamam oğul!
Hasretim göl göldür, hicranım nehir
Toprağım kor ateş, havam som zehir
Arılar bal vermez, alamam oğul!
Ben aşka koşarım, aşk beni vurur
Yaklaştığım deniz içimde kurur
Bahçeler gül vermez, gülemem oğul!
Bayramlar kurşundur, canımda kalır
Yazdığım tebrikler yanımda kalır
Postacı pul vermez, salamam oğul!
(Suları Islatamadım)
<end>

<start>
Ter kokuyordu Çukurova tarlaları, 
Irgat Türküleri duyuluyordu uzaktan; 
Ekin biçiyordu yalın ayaklı köy kızları 
Elleri kabarıyordu oraktan. 
   Gökbelen dağlarına yağmur yağıyordu;                                 
   Yetimler mahallesinde bir çocuk ağlıyordu.
Kan kokuyordu doğunun çimenli yaylaları; 
Silah sesleri geliyordu Şırnak'tan. 
Oğulsuz koymuşlardı ak saçlı anaları; 
Tütünler tedirgin olmuştu ocaktan. 
   Cilo dağlarında kamalaklar üşüyordu;                                   
   Garipler köyünde bir gelin düşünüyordu.
Yosun kokuyordu Karadeniz'in mavnaları; 
Oynak havalar döküyordu parmaktan. 
Buz gibi bir soğuk  biçiyordu baharı; 
Dal boylu gençler gidiyordu bıçaktan. 
   Ilgaz dağlarında kurtlar uluyordu. 
   Bekârlar kahvesinde bir adam uyuyordu.
Şehvet kokuyordu Ege'nin bereketli ovaları; 
Körpe bedenler soyuluyordu ahlâktan. 
Tedirgin etmişlerdi bizim havaları; 
Yadırgı sesler geliyor plâktan. 
   Çatalkaya dağında kartallar dönüyordu; 
   Bir nesil yaşıyor, bir tarih ölüyordu.
Vur Emri
<end>

<start>
Ayıp ne, günah ne, bilmiyor adam
Yüzüne tükürsen silmiyor adam
Memleketi dilim dilim diliyor
Karpuzu yutuyor, dilmiyor adam! .
14.02.2006/Vakit
<end>

<start>
Giden Bayramlardan almadık bir tad
Gardaş bu senenin bayramı nasıl? 
Şenay’larda bayram her gün, her saat
Elif’in, Döne’nin bayramı nasıl?
İçinde boğulduk derdin, acının
Uykusu bitmedi şeyhin, hacının
Üç gardaşı şehit veren bacının
Oğulsuz ananın bayramı nasıl?
Neşe topuğumda, elem boyumda
Sen çoğunu anla, ben az deyim de
Kim öldü, kim kaldı garip köyümde
Ya bizim hanenin bayramı nasıl?
Dert deşmek değildir gayem, niyetim
Düşündükçe sızlar kemiğim, etim
Gelini dul kalmış, torunu yetim
Ak saçlı ninenin bayramı nasıl?
Hangi eller sürer suçluyu suça
Güdümlü başların destesi kaça
Kimler zorlanıyor gönülsüz göçe
Boş kalan binanın bayramı nasıl?
İşkence altında ezilir canlar
Masum yiğitlerle dolu zindanlar
Ses verin mezardan ulu sultanlar
Yusuf-u Kenan’ın bayramı nasıl?
Bizden sandığımız bize yabancı
Görünen simalar göze yabancı
Kabukta bayram var, öze yabancı
Söyleyin, mânânın bayramı nasıl?
Sabahtan haber yok, ufuklar kara
Semerkant kan ağlar, yanar Buhara
Keşmir, Kâbil, Kerkük hasret bahara
Kudüs’ün, Sina’nın bayramı nasıl?
Ayşe’nin bayramı gözyaşı, firak
Sultan’ı derdiyle baş başa bırak
Sormadan geçemem, etmişim merak
Nükhet’in, Nana’nın bayramı nasıl?
Mücahit, maddeye yapar akını
Devrimci, soygundan tutar yükünü
Biz toprağa verdik Hikmet Tekin’i
Kotil’in, Zana’nın bayramı nasıl?
Doğduğundan beri çamlar deviren
Ekranda iftira, yalan savuran
Salyası, ülkeyi göle çeviren
Boynuzlu dananın bayramı nasıl?
(Suları Islatamadım)
<end>

<start>
Benzettiler
Yeni bir afyondur yenen her lokma
Biber Avrupalı, tuz Avrupalı.
Gülücükler sahte, kirpikler takma
Dudak Avrupalı, göz Avrupalı.
Bebeklikte benliğini yitiren
Tepe tepe tepemizde oturan
Bizi çıkmazlara alıp götüren
Ayak Avrupalı, iz Avrupalı.
Birisi diskoda içer, kıvırır
Birisi kulüpte konken çevirir
Yapmasını bilmez, yıkar devirir
Ana Avrupalı, kız Avrupalı.
Kalıba uydurdu uyduklarımız
Yazmakla bitmez ki duyduklarımız
Paris modasıdır giydiklerimiz
Astar Avrupalı, yüz Avrupalı.
En mahrem yerlerin kalktı örtüsü
Beş santim tırnaktır ellerin süsü
Bütün bunlar medenîlik ölçüsü
Cilve Avrupalı, naz Avrupalı.
İster sâri deyin, isterse irsî,
Büyük revaç buldu makbulün tersi
Duyduğumuz 'okey, adiyö, mersi'
Ağız Avrupalı, söz Avrupalı.
Her gün karşımıza on zıpır çıkar
Bağırır-çağırır, devirir yıkar…
Dinler kulağımız, gözümüz bakar
Sürü Avrupalı, yoz Avrupalı.
Başımız ayıkmaz binlerce halttan
Örf, adet gemimiz delindi alttan
Analar Muğla'dan, Van'dan, Tokat'tan
Bebek Avrupalı, bez Avrupalı.
Sahnede ekranda hıyar dinleriz
Deliye, densize uyar dinleriz
Saçma çığlıkları duyar dinleriz
Şarkı Avrupalı, saz Avrupalı.
Herkes soyunuyor, açılmıyor ki
Sokakta boynuzdan geçilmiyor ki
Müslüman gâvurdan seçilmiyor ki
Şekil Avrupalı, poz Avrupalı.
'Türklük bu mu? ' desem 'bu' diyecekler
Şampanyayı sorsam 'su' diyecekler
Bir gün kökümüze 'hu' diyecekler
Kabuk Avrupalı, öz Avrupalı.
20 Mart 1986
(Beşinci Mevsim)
<end>

<start>
Savaştayım elli yıldır 
Ömrüm geçti boşalt, doldur 
Anlamadım bu ne hâldir 
Bir gün silah çatamadım
Suları ıslatamadım.
Ekin ektim başak yılan 
Kuşandığım kuşak yılan 
Yorgan akrep, döşek yılan 
Bir gün rahat yatamadım
Suları ıslatamadım.
Ne payem oldu, ne sayem 
En doğruya varmak gayem 
Düşüncemdir tek sermayem 
Alan yoktur satamadım
Suları ıslatamadım.
Yolum yokuş, izim ayrı 
Dilim yağsız, sözüm ayrı 
Bedenimden özüm ayrı 
Biri bire katamadım
Suları ıslatamadım.
Talipli yoktur sevgiye 
Anlamadım, neden? Niye? 
Canlar gücenmesin diye 
Can attım, gül atamadım
Suları ıslatamadım.
(Suları Islatamadım)
<end>

<start>
Kargadan kılavuz tut, Yahudi'den tutma ha! 
Hastalığa selâm dur, haçlı hapı yutma ha! 
Aldatıp çıkardılar ceddimizin yolundan
Geleceği kurarken geçmişi unutma ha! ..
21.11.2007/Vakit
<end>

<start>
Ben: Karlı dağların deli rüzgârı.. 
Ben: Tozlu yolların demirbaşıyım. 
Ben: suyu kurumuş sevgi pınarı...
Ben: Toprak bekçisi, mezar taşıyım.
Ben: Hep yıllar yılı kanayan çıban... 
Ben: Fikir sürüsün yitiren çoban. 
Ben: Hayâl peşinde çarıksız taban... 
Ben: gurbet ağzında bulgur aşıyım.
Ben: çürük bir gemi aşk denizinde..
Ben: Yağmur damlası dostun izinde.
Ben: Yanıp kül oldum aşkın közünde... 
Ben: Kara sevdanın dert yoldaşıyım.
Ben: Koyu düşmanım yersiz gülüşe 
Ben: Düşüvermişim bitmez bir düşe 
Ben: Bıldır ağlarım bu yıl ölmüşe... 
Ben: Bensiz duygunun ilk savaşıyım.
Ben: Gönlü aklına uymayan deli.. 
Ben: Az düşünceden doymayan deli. 
Ben: Beni ben diye saymayan deli... 
Bırakın, ben benden uzaklaşayım.
(Dosta Doğru)
.
<end>

<start>
Yüreklerde kök bağlayıp yaşayan 
Bir güzel ülküdür gönül verdiğim. 
'Ezel'den 'Ebed'e müjde taşıyan 
Bir güzel ülküdür gönül verdiğim.
Yesi'deki kutsal aşkın mayası 
Malazgirt'te Alparslan'ın rüyası 
Söğüt'teki has kilimin boyası 
Bir güzel ülküdür gönül verdiğim.
Yunuslayın 'Et-kemiğe bürünen' 
Selim ruhta Yavuz serdar görünen 
Şems misali cümle kirden arınan 
Bir güzel ülküdür gönül verdiğim.
Bedenlerde Koç Köroğlu yüreği 
Debreştikçe yakın eyler ırağı 
İman kalesinin bayrak direği 
Bir güzel ülküdür gönül verdiğim.
Riya duygusuyla dolup taşmamış
İlimden, irfandan uzaklaşmamış
Benlik çamuruna ayak basmamış
Bir güzel ülküdür gönül verdiğim.
Dedem Korkut töresiyle töreli 
Edep, ahlâk, sevgi, saygı sıralı 
Kırk yıl önce.. aklım erdi ereli 
Bir güzel ülküdür gönül verdiğim.
Her kapıda bir hesaba girmeyen 
İnancından zerre taviz vermeyen 
Dost alnına kara leke sürmeyen 
Bir güzel ülküdür gönül verdiğim.
Mazlumun yoldaşı, zalimin hasmı 
Kendine put yapmaz heykeli, resmi 
Hak'tır, adalettir, rahmettir ismi 
Bir güzel ülküdür gönül verdiğim.
Bu ülkü candadır, sokakta yatmaz 
Güneştir.. bir doğdu, bir daha batmaz 
Menfaat uğruna kimseyi satmaz 
Bir güzel ülküdür gönül verdiğim.
Şiddeti, kavgası, kanı olmayan 
İçinde öfkesi, kini olmayan 
Sonsuza uzanan, sonu olmayan 
Bir güzel ülküdür gönül verdiğim.
Bedir’den Bizans’a akıp gelen o 
Küfür setlerini yıkıp gelen o 
İlâhî kaynaktan çıkıp gelen o 
Bir güzel ülküdür gönül verdiğim.
Sinan'da estetik, Itrî'de ahenk 
Sebillerde hayat, kubbelerde renk 
Mevlânâ'da ilim, Barbaros'ta cenk 
Bir güzel ülküdür gönül verdiğim.
Nizâm-ı Âlem'dir, Hakk'ın sözü bu 
Söylediğim cümle.. sözün özü bu 
Tek damlada umman eyler bizi bu 
Bir güzel ülküdür gönül verdiğim.
Ülkü demek makam, mevki, taç değil, 
Ülkü demek totem, sembol, haç değil 
Kul icadı kof ilkeler hiç değil, 
Bir güzel ülküdür gönül verdiğim.
Taze filiz vermiş Edebali’yle
Çiçeklenmiş Hacı Bayram Veli’yle
Ulubatlı Hasan’daki hâliyle
Bir güzel ülküdür gönül verdiğim.
Şehitlerin kanlarıyla ıslanan 
Destan olup Mavera’dan seslenen 
Atıf'larla Said'lerle beslenen 
Bir güzel ülküdür gönül verdiğim.
Türk'e ihsan olmuş “Kavm-i Necip”lik 
Boş hayâldir bu şerefe rakiplik 
Hayatlar gergeftir, ameller iplik 
Bir güzel ülküdür gönül verdiğim.
Ne yazdımsa inanç, ahlâk, örf ile 
Postaladım gönül denen zarf ile 
Anlatılmaz yirmi dokuz harf ile, 
Bir güzel ülküdür gönül verdiğim.
23.7.1992
<end>

<start>
Sarıcadüzü'nde bir yığın toprak
Sulanır her sabah gözyaşlarımla
Mihriban, Mihriban uyan da bir bak! 
Hasret düğüm düğüm ak saçlarımda...
Ardıçlı ağaçlarda gene ay doğar
Akasya gölgeleri delik - deşik...
Bir pınar ağlar sabahtan akşama dek
Yapraklar sallanır, ışıklar söner...
Büyüdükçe büyür içimde bir dert,
BEKLEMEK...
Vur Emri
<end>

<start>
Üzülme her hafta gelemem diye 
Haftada olmazsa ayda gel canım. 
Üç yüz altmış beşi böl on ikiye 
Sırala otuzu say da gel canım.
Bekletme geciken müddet ziyandır 
Güzele kin, öfke, hiddet ziyandır 
Varsa gurur, kibir, şiddet ziyandır 
Onları orada koy da gel canım.
Kitap 'aşk masal' der, yıkar, bırakmaz 
Akıl 'tedbir al' der çöker, bırakmaz 
Korku 'gitme kal' der çeker, bırakmaz 
Sen gönül sözüne uy da gel canım.
Yazı, güzü, kışı bahar zamanı 
Yaşadın bilirsin ki her zamanı 
Dinle rüzgârları seher zamanı 
Uzaktan sesimi duy da gel canım.
<end>

<start>
Bizim kapı dost kapısı
Girene canımız kurban.
Selâm muhabbet tapusu 
Verene canımız kurban.
Nefisten soyunduk tül tül
Gitti beden, kaldı gönül
Özümüz bağ, sözümüz gül
Derene canımız kurban.
Uzadıkça hasret demi
Şefkat atı çiğner gem’i
Yaramıza sabır em’i
Sürene canımız kurban.
Hayat kilim, çile nakış
Dokuyoruz iniş, yokuş
Marifet mânâya bakış
Görene canımız kurban.
Kin marazdır, sevgi sanat
Yürekte kaynar her saat
Kimsesizlere kol, kanat
Gerene canımız kurban.
(Suları Islatamadım)
<end>

<start>
Sen dünden gelirsin, ben yarından gelirim
Doğmadık bebekler diyarından gelirim.
Sen müebbet inkârda kılmışsın kararı
Ben Kalubelâ’nın ikrarından gelirim.
Akıl Karaya Vurdu
<end>

<start>
Doğru mu, yanlış mı karar sizlerin
Biz aklın durduğu çağda yaşadık
'Ben dinsizim! ' diyen beyinsizlerin
Din dersi verdiği çağda yaşadık.
Çabuk pişsin diye zorbanın aşı
Ayıran olmadı kurudan yaşı
Keçinin kaplana her adım başı
Kırk tuzak kurduğu çağda yaşadık.
Baylar çalım sattı, bayanlar etin 
Ar duvarı çürük, darbeler çetin.
Modern putçuluğun, şirkin, zilletin
Kemale erdiği çağda yaşadık.
Bazen kör kilitler vuruldu dile
Bazen armağanlar kazandı hile
Homo'nun,komo'nun, deyyusun bile
İtibar gördüğü çağda yaşadık.
Yabancısı olduk ilin, obanın
Müdür ekmeğini çaldı çobanın
Resmi dairede devlet babanın
İpe un serdiği çağda yaşadık.
Önümüz çileydi, arkamız cefa
Bir gün semtimize basmadı sefa
Mürşidin, müridin günde beş defa
Günaha girdiği çağda yaşadık.
Kimi hak adalet gördü düşünde
Kimi devlet kuşu buldu başında
Vatanseverlerin vatan dışında
Hasretlik sürdüğü çağda yaşadık.
Göz yumup izine düştük batı'nın
Tuttuk kuyruğundan haçlı atının
Pamuk yumağının, tüyün, tütünün
Nice baş yardığı çağda yaşadık.
Neler yıkmadık ki son olsun diye
Harcadık günleri gün olsun diye
Asker kaçağının şan olsun diye
Askeri vurduğu çağda yaşadık.
Dilendik, savurduk Doları, Markı
Döndükçe aşındı düzenin çarkı
Şalvarı, kasketi, gömleği, börkü 
İhtiras sardığı çağda yaşadık.
Kimi vurgun vurdu döndü köşeyi
Kimi yalamakla doydu şişeyi
Kiminin ateşi, külü, maşayı
Ekmeğe dürdüğü çağda yaşadık.
Kılavuzluk yaptı körü beylerin
Seçimde sağılan sürü, beylerin
Morgtaki ölüden diri beylerin
Hâl-hatır sorduğu çağda yaşadık.
Atladık bir çağdan bir diğerine
Çıktık zirvelere, daldık derine
'Çağdaş bayanlar'ın cins beylerine
Çuvallar ördüğü çağda yaşadık.
Biri yola çıkmaz dayı bulmadan
Biri balık avlar suyu bulmadan
Birinin haftayı, ay'ı bulmadan
Milyarlar derdiği çağda yaşadık.
Baş örtüsü yasak,Türk olmak günah 
Sabır ver, sabır ver ey gadir Allah! 
Bulaşık basının her gün, her sabah
İslâm'ı Yerdiği çağda yaşadık.
Zorbaya rüşvettir 'nurol-çok yaşa'
Mâbutlar, kıbleler değişti hâşâ
İnsanın kâğıda, demire, taşa
Secdeye vardığı çağda yaşadık.
Görün hâlimizi biz insanların
Tutsağı olmuşuz suizanların
Her zaman her yerde müslümanların
Müslüman kırdığı çağda yaşadık.
<end>

<start>
Ormanlarda yuvasını yitiren
Bir kuş görsem, sen gelirsin aklıma.
Beni alıp uzaklara götüren
Bir düş görsem, sen gelirsin aklıma.
Gönlüm viranedir yıkılmış, yanmış
Hayâl mermerinde hatıram donmuş
Asırlar öncesi duvara konmuş
Bir taş görsem, sen gelirsin aklıma.
Toprakta ağacın her hâli güzel
Gölgesi, meyvesi, hem dalı güzel
Nerede ne zaman faydalı, güzel
Bir iş görsem, sen gelirsin aklıma.
Açılmış çiçektir her gülen dudak
Kılıfta tomurcuk zor gülen dudak
Bir dostluk bakışı, bir gülen dudak
Bir diş görsem, sen gelirsin aklıma.
Yüreğinde deli taylar eşinen
Gam ilinden dert iline taşınan
Altmış yıl yaşayıp, bin yıl düşünen
Bir baş görsem, sen gelirsin aklıma.
(Beşinci Mevsim)
<end>

<start>
Satıcı simsarlar verdi el ele
“Bölünmez” ülkeye girdi azınlık..
Her yana dal-budak saldı mesele
Postunu divana serdi azınlık..
Kaboğlu fitneyi doldurdu kaba
Gösterdi olağan dışı bir çaba
Oran baskın çıktı, dedik merhaba
Ortamı sinsice gerdi azınlık..
Yazmadı tarihler böyle hinliği
Şaşırttı şeytanı kurul cinliği
Bu kasap mantığı, bu pişkinliği
“Al kurtul” ödülü, gördü azınlık..
Düşündüm, kimlerle yarıştı aklım
Nihayet öfkemle barıştı aklım
Okudum raporu, karıştı aklım
Saydım beş kişinin dördü azınlık..
Avrupa yurdumu bölmek istiyor
En az beş parçada görmek istiyor
Tez günde mezara gömmek istiyor
Amacı, gayesi, derdi azınlık..
Doymadılar yiyip içtikleriyle
Onulmaz yaralar açtıklarıyla
Devşirme güruhtan seçtikleriyle
Jokerleri öne sürdü azınlık..
Haçlı Avrupa’sı düğmeye bastı
Yerli uşakları fikrini kustu
Gözcüler uyudu, sözcüler sustu
Yuların ipini kırdı azınlık..
Papaz kilisede tezgâhı kurmuş
Anahtar satarak milyarlar vurmuş
Diyalog esnafı selâma durmuş
Muradı maksada erdi azınlık..
Kayboldu hamamın tarağı, tası
Bitmedi irtica paranoyası
“Ekümenlik Patrik” oyunun as’ı
Hatayı, Mardin’i sardı azınlık..
AB yollarına düşer gideriz
Gelme deseler de koşar gideriz
Bir garip âlemde yaşar gideriz
Bekliyor kapıda ferdî azınlık..
Kimliğin Türk, dinin İslâm, orda kal
Yazılan raporu oku, ibret al
Ey sahibi devlet, söyle, bu ne hâl? ! 
Diyorlar ki “Türk’ü-Kürdü azınlık.”
11 Kasım 2004/Vakit
<end>

<start>
Ben Milletim uğruna adamışım kendimi
Bir doğrunun imanı, bin eğriyi düzeltir.
Zulüm Azrail olsa, hep Hakk'ı tutacağım
Mukaddes davalarda ölüm bile güzeldir.
Vur Emri
<end>

<start>
Aklıma Düşenler
Her nerede tarih sesi duyarsam 
Özlediğim zaman düşer aklıma...
Doğudan batıya akan kutlu sel 
At, kılıç ve kalkan düşer aklıma...
Malazgirt göğsünde açılan kilit 
Şüphesiz Alpaslan düşer aklıma.
Ana bildiğimiz şu ana mekân 
Burcu burcu vatan düşer aklıma...
Ertuğrul Bey adlı devlet banisi 
Ceddim Gazi Osman düşer aklıma...
Semaya ser çeken bir ulu çınar 
Fatih Mehmed Sultan düşer aklıma...
Üç kıtaya dalga dalga yayılan 
Nihayetsiz umman düşer aklıma...
Aşk ile, vecd ile, adalet ile 
İlim düşer, irfan düşer aklıma...
Sonra gövdemizi kemiren kurtlar 
İhmal düşer, isyan düşer aklıma...
Jönlerin, bönlerin ihanetleri 
Ve küçülen vatan düşer aklıma...
Cezayir bestesi en içli ağıt 
Feryad ile figân düşer aklıma.
Dalarım kor gibi hâyâllerime 
Evladı Fatihan düşer aklıma...
Kosova’yla Dumlupınar diz dize 
Kaybolan şeref/şan düşer aklıma...
Sene ikibin bir, Türkiye muhtaç 
Tüm vurguncu ihvan düşer aklıma...
Semirir, eğlenir mutlu azınlık 
Milyonlarca kurban düşer aklıma...
Mazimizden karanlıktır halimiz 
Kandil, mum ve şamdan düşer aklıma...
Bendeki yarayı avcılar bilmez 
Hep yaralı ceylan düşer aklıma...
Şu dünyayı baştan başa sarsacak 
Mühürlenmiş ferman düşer aklıma...
Umutsuzluk yaklaşırken yanıma 
Gökten yağan derman düşer aklıma... 
Can içinde bir can düşer aklıma....
17/02/2010
<end>

<start>
Boş yere yorulma gönül
Sevgi yetmiyor, yetmiyor.
Bülbül sevse de kurur gül
Sevgi yetmiyor, yetmiyor.
Sebepler var ağır basar
Seneler arayı keser
Sevilenler çabuk küser
Sevgi yetmiyor, yetmiyor.
Önü bahar, sonu hazan
Meyvesi ya şüphe, ya zan
“Yeter” desek bile bazen
Sevgi yetmiyor, yetmiyor.
Eğlence, düğün, toy gerek
Maddeden yüklü pay gerek
Daha bir sürü şey gerek
Sevgi yetmiyor, yetmiyor.
“Aşk” diyoruz, hani nedir? 
Boyu nedir, eni nedir? 
Denenmiş kaç bin senedir
Sevgi yetmiyor, yetmiyor.
Maddeleşir mânâ bile
Unutulur ana bile
“Can” dediğin cana bile
Sevgi yetmiyor, yetmiyor.
(Gökçekimi)
<end>

<start>
Umutsuz olmamak gerektiğini biliyorum,
Bu acımasız gecede
Yazgı diye birşey yok
İçinde yaşadığımız bu toplum öldürdü annemi
Çarpıntılarla hırpalanan yüreği
Dayanamayıp parçalandı sonunda
Şimdi toprak dolar gözlerine,
Artık istese de kımıldayamaz,
Yokluk esir aldı onu....................
<end>

<start>
Unuttum, nasıldı annemin yüzü
Unuttum, sesi nasıldı annemin.
Gece bir örtü olsun anılardan
Kara yüreğime örtün....................
<end>

<start>
'İnsan insanın 
Kurdudur' diyor 
Bir düşünür 
Ve ekliyor: 
'Bellum omnium cantra omnes' 
Yani 
Yatkındır savaşa 
Birbiriyle herkes...
Şu sonuç çıkar 
Bu saptamadan: 
Doğası gereği 
Savaşçıdır insan...
Doğruluk payı 
Var mı bu görüşte? 
Yanlışlık var mı? 
Varsa nerde?...
İnsan insanın 
Kurduydu belki 
Gerçek kurttan 
Yokken farkı...
Onu kurttan 
Ayıran....................
<end>

<start>
Aşkı doğuran şey nedir; 
O yakınlığı iki can arasında? 
Ve kopuş n....................
<end>

<start>
Bir sabah tanıdık bir şehre girerken
Sıcak ve dost şeyler düşünür insan
Tanıdık bir yatak bekler sizi
Bir çocuk yüzü gülümser anılardan
Dost şehirler, sevgili, anne şehir....................
<end>

<start>
Nasıl acı duyarsa bir mağara adamı,
Nasıl çıkarsa ölçüsüz haykırışlar gırtlağından
Öyle bağırayım ben de,sonsuzlaşsın yüreğim,
Bütün insanlara sevgiler taşıyacak kadar
Ve öylesine güzelleşsin ki her şey,
Öylesine erisin ki yu....................
<end>

<start>
Sadece ikimize değil
Bütün hayata üzgünüm
Fotoğraflarda 
Bir gece hatırası
Öylesine yalnızım ki
Sanki....................
<end>

<start>
Beni bir yaza gömdülerdi bir zaman
Her yer olabilecek bir kuytulukta
Bir kadın vardı bir balkonda
Sesinde yaralı bir gül olan
Hayat ve mevsimle....................
<end>

<start>
Kendi ruhum için, kendi rüzgarım için, kendi kederlerim için
Herkesi bekleyen geceden payıma düşen için
Bir arka odada müzik dinlerken, akşamın ruhunu dinlerken
Usul akşamı, balkonda askerler gibi dizilmiş minderler
Ölümün hareketsizliği, ölü doğa, yıldızların hareketsizliği
Ama yıldızların ölü olmadığını biliyorum
Bir arka odada müzik dinlerken, yeniden kendimi ararken
Bir gençlik şiiri, bir hüzün şiiri, her şeyi her şeyle ilşkilendiren
Bir göğü anlatan, bir aşkın yitip gitmesini
Her şeyin her şeyle ilşkili olduğunu biliyorum, bir dolabın açık
           kapısı, korido....................
<end>

<start>
Geçmiş zaman
Anımsanıyorsa,şimdidir;
Koparılıp atılır y....................
<end>

<start>
Usanıp sevişmekten bir ermeni general 
Atıvermiş kendini senmişel kulesinden 
Bir çocuk ki öperken uzanır annesinden 
O çocuğu boynundan asıvermeli derhal
Çünkü sığmıyor ço....................
<end>

<start>
Gece vakti kimdir kapıyı çalıp gelen 
Yitirdiğim bir mutluluk mu 
Habercisi mi gelecekteki bir mutluluğun
Gece vakti kimdir kapıyı çalıp gelen 
İçimde bağıran ac....................
<end>

<start>
Her şey şiirdir, uğultusu rüzgarın
Bir ırmağa usulcacık yağan kar
Her gece okunan bir dua çocuklukta
Gökyüzünde bölük bölük turnalar
Her şey şiirdir, sevinç ve kader
Dünyada olmak duygusu...<....................
<end>

<start>
Günümüzde insan olmanın
Çok ağır bedeli var
Ya parçası olacaksın alçaklığın
Ya seni parçalarlar....................
<end>

<start>
Çocuk gibi 
tiril tirilliğinle 
kucaklardım seni.. 
Yazlar ve unutuşlar geçerdi. 
Günlerin güneşini içerdim. 
Sessizce 
aşkın 
teri 
dolardı kasıklarıma... 
Fıçılarda damıtılmış 
şarap renginde şafak... 
Ayaklarının bastığı kumlara 
basardı ayaklarım... 
İnce 
güzelliğin senin 
seni kuşatan 
gökyüzü kadar sadeydi... 
İnsan 
güzelliğin senin.. 
Katıksız merakın.. 
Katıksız 
şehvetin ve sevincin.. 
Dünyaya 
bir güzelliğin../.. 
narinliğini 
anlatmak için gelmiş gibiyim.. 
Deni....................
<end>

<start>
Arıyordum özgürlüğe giden yolu
İnsan yüzlerinde değil gökyüzünde
Arıyordum küçük beyaz bir bulutu
Boğularak uyandığım o saatte
Beni avutan o küçük bulut muydu
Bir aşk bile yoktu yıkan ve onaran
Bir aşk pırıl pırıl y....................
<end>

<start>
Govdemden sizan sular gibi
Akip gitti bir yaz daha
Sevismelerle gunduz vakti
Ve beyaz ogle uykulariyla
Bir yazdi artik gecmis olan....................
<end>

<start>
Ayvalar ve güneş sarardı
Yıldızlar daha parlak
Ve ay daha soğuk şim....................
<end>

<start>
Örneğin bir tohum yeşerdi ansızın
Büyüdü erkin ortamlarda bir fidan
Sonra bir rüzgar esti, amanın
Silindi tomurcuk yaşamdan
Ölümsüz ne var kahrolası evrende
Limanda ikinci uykusuz adam elleri gemili
Korsan şarkıları kadınlı bıçaklı gecede
Bir duva....................
<end>

<start>
-Yaşıyor muyum,yoksa öldüm mü
 Diye sordu biri ötekine
-Ben neden yaşadığımı sormaktayım
 Yıllardır kendime
-Beni gerçekten seviyor musu....................
<end>

<start>
Ona 'Haydi
Savaşa' dediler
Başkaca birşey
Söylemediler
Aldılar köyünden
Davulla zurnayla
Geride....................
<end>

<start>
Seni elinden tutmuştum - yaz geçiyordu
Yaz geçiyordu, biz geçiyorduk
Yazı elinden tutmuştuk
Birazdan geleceksin, bakışacağız
Bakışacağız, hem var hem yok gibi
Hem....................
<end>

<start>
nicedir özlemişim
bu rüzgarı
hani doğu'dan eser
bahar akşamla....................
<end>

<start>
Kadın ve adam oturuyorlardı
Uzakta beyaz dağlar vardı
Gara girmek üzereyken Barselona-Madrid treni
Kadın üzgündü, üzgündü, üzgündü
Adam düşündü, düşündü, düşündü
Aşkımız bitmesin isterim d....................
<end>

<start>
Bütün insanları dostun bil, kardeşin bil kızım
Sevincin ürünüdür insan, ....................
<end>

<start>
Canımın yongası, sevdiğim, 
Bir kaç gün çaldık ilkbahardan
Geçtik yıllardır özlediğim
Erguvan ışıklı kıyılardan
Aşkı sessizlik tanı....................
<end>

<start>
'Uçak şimdi 
Düşüyor' 
Dedi yanımdak....................
<end>

<start>
Başka biri olacaksın istemesen de
Tenine başka bir ten dokunduğunda
Gövden buluştuğunda başka bir gövdeyle
Başka bir nefesle karıştğında nefesin
Başka biri olacaksın istemesen de
Ge....................
<end>

<start>
Ben tek başına ne yapabilirim 
Diye düşündü biri
Ve hiçbirşey yapmamaya karar verdi
Ben tek başına ne yapabilirim
Diye düşündü bir öteki
Ve yalnızlığının kuytuluğuna çekild....................
<end>

<start>
Hayatta ve ölümde ayrıldık
Ayrıldı iki beden
Gönüllerimiz ayrıldı
Seslerimiz ay....................
<end>

<start>
Dalyan gibi bir çocuktu
Benim gözümde küçüktü 
Küstü de dağlara çıktı
İner mi inmez mi bilmem
Şimdi dağların tozudur
Belki isyanın sazıdır
Hala kalbimde sızıdır
Diner mi dinmez mi bilmem
Adı Yılmaz kendi Yılmaz
Makamı yok dem tutulmaz
Dağlara soru sorulmaz
İner mi inmez mi bilmem
Mavi gözleri boncuktur
Ölüm korkusu şuncuktur
Azrail atı kancıktır
Biner mi binmez mi bilmem
Parkasına kar yağmıştır
Bir kenarda ağlamıştır
Belki elleri yanmıştır
Söner mi sönmez mi bilmem
<end>

<start>
Diyarbakır ortasinda vurulmuş uzaırım
Ben bu kurşun sesini nerde olsa tanırım
Bu dağlarda gençliğim cayı cayır yanarken
Ay vurur gözyaşına ben gecede kalırım
Üzülme sen, üzülme başını öne eğme
Gün olur kavuşuruz, dert etme Diyarbakır
Yüreğini dağlama, kanlı bezler bağlama
Bu yangın söner birgün, ağlama Diyarbakır
Diyarbakır yolunda toz olmuş dağılırım
Bu hırçın depremlerle sarsılırım kanarım
Arkadaşların yüzü ağır ağır solarken
Gün doğar yaylalara, kahrımdan utanırım
Ey fırtınalı bayır, ey mazlum Diyarbakır
Dağlarında ateşler, alnında kızıl bakır
Çiğdemler solar gibi, anneler yanar gibi
Dizlerine döküldüm, ağlama Diyarbakır
<end>

<start>
Hani benim gençliğim nerde
Bilyelerim topacım
Kiraz agacı altında yırtılan gömleğim
Çaldılar çocukluğumu habersiz.
Penceresiz kaldım anne
Uçurtmam tellere takıldı
Hani benim geçnçliğim nerde.
Ne varsa bu gençliği yakan 
Ekmek gibi aşk gibi
Ne varsa güzellikten yana 
Bölüştüm büyümüştüm.
Bu ne yaman çelişki anne 
Kurtlar sofrasına düştüm
Hani benim gençliğim nerde.
Hani benim sevincim nerde
Akvaryumum kanaryam
<end>

<start>
Seni düşünüyorum seni
Sen ey kavgamın çiçeği
Toprağa su yürürken
Dağlar yeşerirken
Şafağın kızıl okları
Gecenin kalbine dalarken
Seni düşünüyorum seni
Sen ey kavgamın çiçeği
Bana sen öğrettin kavgayı
Seni özlüyorum seni
Sen ey kavgamın çiçeği
Sulara ay düşerken
Dalgalar öpüşürken
Sokağın titrek lambası
Islanan yüzüme düşerken
Seni özlüyorum seni
Sen ey kavgamın çiçeği
Bana sen öğrettin gülmeyi
Seni seviyorum seni
Sen ey kavgamın çiçeği
Seni düşünüyorum seni
Sen ey kavgamın çiçeği
Bana sen öğrettin gerçeği
<end>

<start>
Bugün yine düsünemiyeceğin kadar başım belada
Köşe başları tutulmuş üstelik yağmur yağmada 
İler-tutar yani yok 
Fişlenmişim adım-eşkalim bilinmekte 
Üstelik göğsümde yani tam şuramda 
Kirli sakkalıyla bir eşkiya gezinmekte 
Başım belada 
Adamın biri vurulmuş sokakta 
Cebinde adresim bulunmuş 
Başım belada 
Tabancamı unutmuşum helada 
Nerden baksan tutarsızlık 
Nerden baksan ahmakça 
Sevdim inanamayacağın kadar seni esmer kız 
Kirpiklerimde çırpınan şu tuzlu gözyaşımda 
İhanetin adı yok 
Neylersin ki çember daralmakta 
Şimdilik hoşçakal yaban çiçeğim 
Yasal mermisiyle bir komser yaklaşmakta...
<end>

<start>
Yağmurlar içinden ıslandım geldim
Bir kuru değneye yaslandım geldim
Sıcacık çorbana muhtacım inan
Ölümlerden geçtim uslandım geldim
Üşüdü ellerim üşüdü kalbim
Yaban ellerinde taşlandım geldim
Sanki cehennemdi sensizlik bana
Irmaklar içinden sislendim geldim 
Tren yollarında islendim geldim
Kalmadı hevesim kalmadı inan
Yıkandım arındım süslendim geldim
Sana geldim sana kucaklarmısın 
Bilmemki yeniden bağışlarmısın
<end>

<start>
Suphi bir acaip adam
Suphi benim canım ciğerim
Kimse bilmez nereli olduğunu
Susar akşam oldumu
Bir cebinde das kapital
Bir cebinde kenevir tohumu
Fırtınadan arda kalmış bir teknede tevekkül içinde
Görkemli sakalı ve iğreti parkasıyla gizlediği macerasıyla
Bir acaip adam yaşardı
Akşamları susardı
Ben konuşsam kızardı
Çocuktum evden kaçmıştım
Gelip ona sığınmıştım
Bir sürgün kasabasıydı
Bir eski zamandı, hazirandı
Küçücük bir koydu, sığdı
Burayı keşfeden belki de oydu.
Uzaktan kasabanın ışıkları yanardı
içim anneyle dolardı, ağlardım
Suphi şöyle bir göz atardı,
Gizli bir cigara yakardı
Ağlardı, sonra barışırdık
Ben flüt çalardım, cigara sönerdi ağlardık
Nerden geldiğini bilmezdim,
Kimsesizdi, belki kimliksizdi
Onun macerası onu ilgilendirirdi
Kimseye ilişmezdi
Bir şeylere küfrederdi hep
Tedirgin bir balık gibi uyurdu
Bazen kaybolurdu
Arardım, yağmurun altında dururdu
Bir kalın kitabı vardı, cebinde dururdu, hergün okurdu
Ben birşey anlamazdım
Kapağını seyreder duymazdım
Sakallı bir resimdi, kimdi, ne kadar mütebessimdi
Sordum bir gün Suphi'ye söylediklerini niye anlamıyorum diye
Bildiklerini dedi; yüzlestir hayatla ve sınamaktan korkma
Doğru ile yanlışı o zaman ayırdedebilirsin
Ve onu anlarsın
Sonra gülerdi
Günlerim yüzlerce ayrıntıyı merak etmekle geçerdi
Sonra yine akşam olurdu.
Suphi susardı, ben konuşsam kızardı
Tekneye martılar konardı
Yüreğim Suphi'ye yanardı, ağlardım.
Suphi denize tükürürdü
Gökyüzünü tarardı, ağlardı
Sonra barışırdık
Ben flüt çalardım
Yıldız kayardı, ağlardık.
Bir sürgün kasabasıydı, bir eski zamandı, hazirandı
Çocuktum, evden kaçmıştım, gelip ona sığınmıştım
Bir gün aksilik oldu
Annem beni buldu
Suphi kaçıp kayboldu
Kasaba calkalandı, olay oldu
Ben sustum, kanım dondu
Polisler onu yakaladığında tekti
Felaketti
Herkes meydanda birikti
Karakoldan iceri girerken sanki mağrur bir tüfekti
Ansızın dönüp bana baktı
' Anladın mı ? ' dedi.
Anladım dedim anladım
Ve o günden sonra hiç bir zaman hiç bir yerde
Hiç ağlamadım...
<end>

<start>
Beni görünce kaçma ne olur
Ceylan ben seni vuramam
Saklananıp beni süzme ne olur
Ceylan ben seni vuramam
Tenhalarda bir gölgeyim
Kimse bilmez ben nerdeyim
Zalim bir avcı degilim 
Ceylan ben seni vuramam
Dağlarda gezer dururum 
Akşam olur kaybolurum
Belki bende vurulurum 
Ceylan ben seni vuramam
Vuramam vuramam 
Ceylan ben seni vuramam
<end>

<start>
yüzümden firar etti gözlerim
şimdi bir denize bakıyorlar
dört duvar arasında kalmışım
yanımdakiler öyle diyorlar
kafamı çarptığım ranzanın demiri
ciğerlerimi emen soğuk duvar
saçımdaki karları çoğaltmışım
yanımdakiler öyle diyorlar
görüş günüm olmadı henüz
daha yeni başlıyor büyük acılar
ve daha epey ağrıyacakmışım
yanımdakiler öyle diyorlar
seni görmeyeceğim artık
zaten tamamlanmıştı anılar
ihtimal sabah alınırmışım
yanımdakiler öyle diyorlar
gözlerime iyi bakarsın umarım
günde  milyonlarca kez seni ararlar
diğer tüm hisleri bırakmamışım
yanımdakiler öyle diyorlar
yanımdakiler öyle diyorlar
<end>

<start>
Kim susturabilir bizim türkümüzü kim
Biz ki bu hasreti semahların seyrinden alıp gelmişiz
Biz ki onu sitemkar anaların kirpiğinden derlemişiz
Süzülsün de acının derin izler bıraktığı gül yanaklardan
Yere dökülsün istememişiz
Bizim türkümüzü rüzgar söyler her gece
Ay vurdukça parıldar gün doğdukça hız alır
Nevroz ateşleriyle sağaltarak çırpınan yarasını
Can havliyle kardaş
Kan içinde bir kartal gibi vadilere saldırır
Türkülere ilişmeyin 
Türküler nehirdir gecenin bağrına akar
Fazla eşelemeyin kardaş
Taşınca ne siperler kalır ne dev barikatlar
Deşmeyin diyorum deşmeyin
Kim susturabilir bizim türkümüzü kim
Biz ki nice amansız badirelerde serden geçmişiz
Biz ki ilmikler boynumuza takılıyken bile türkü söylemişiz
Sonra ırmak boylarında göğertip körpe otların serinliğinde
Dağlara emanet etmişiz
Biz ki her yangının külünden diri canlar yaratmışız
Bizki mazlumların defterine kanlı resimlerle sıralanmışız
Banaz yaylasından kerbelaya kar götürsün turnalar
Ölürüz sanma kardaş
Dostun attığı gülden yaralanmışız
Türküleri dövmeyin
Türküler gökyüzüdür karanlığa yıldızlar çakar
Üstümüze gelmeyin kardaş
Namuslu bir devrimcinin alnında kavga ışıldar
İncitmeyin diyorum incitmeyin
Kim susturabilir bizim türkümüzü kim
Bizki karacaoğlanı aşkla veyseli toprakla yüceltmişiz
Bizki köroğlunun narasıyla nice beyleri yere çökertmişiz
Yine de masum bir bebek gibi avuç avuç sevdamızı
Kalanlara vasiyet etmişiz
Adam dediğin sapına kadar yiğit olmalı
Ne karıncayı incitmeli ne  ozanları yakmalı
Öyle sansar gibi punduna getirmek de neymiş
Adam dediğin kardaş
Yüreği varsa eğer getirip ortaya koymalı
Türküleri yakmayın
Türküler çiçektir en umutsuz zamanlarda açar
Kavgayı uzatmayın kardaş
Yüzyıllardır tuz döke döke çürüdü bu yaralar
Kanatmayın diyorum kanatmayın
<end>

<start>
Suphi suphi bir acayip adam 
Suphi suphi benim canım ciğerim
Kimse bilmez nereli olduğunu
Suphi suphi bir acayip adam 
Suphi suphi susar akşam oldumu
Bir cebinde daskapital, 
Bir cebinde kenevir tohumu
Suphi suphi bir acayip adam 
Suphi suphi benim canım ciğerim
Fırtınadan artakalmış bir teknede tevekkül içinde 
Görkemli sakalı ve iğreti parkasıyla 
Gizlediği macerasıyla bir acayip adam yaşardı 
Akşamları susardı ben konuşsam kızardı 
Bir sürgün kasabasıydı bir eski zamandı 
Hazirandı, çocuktum, evden kaçmıştım 
Gelip ona sığınmıştım 
Küçücük bir koydu, sığdı 
Burayı keşfeden belki o oldu 
Uzaktan kasabanın ışıkları yanardı 
İçim anneyle dolardı ağlardım 
Suphi şöyle bir göz atardı 
Gizli bir cigara sarardı ağlardı 
Sonra barışırdık ben flüt çalardım 
Cigara sönerdi ağlardı 
Nerden geldiğini bilmezdim 
Kimsesizdi belki kimliksizdi 
Onun macerası onu ilgilendirirdi 
Kimseye ilişmezdi bir şeylere küfrederdi hep 
Tedirgin bir balık gibi uyurdu 
Bazen kaybolurdu arardım 
Yağmurun altında dururdu 
Bir kalın kitabı vardı cebinde dururdu 
Her gün okurdu ben bir şey anlamazdım 
Kapağını seyreder duymazdım 
Sakallı bir resimdi kimdi ne kadar mütebbessimdi 
Sordum bir gün Suphi’ye 
Söylediklerini niye anlamıyorum diye 
Bildiklerini dedi yüzleştir hayatla 
Ve sınamaktan korkma 
Doğruyla yanlışı o zaman ayırabilirsin 
Ve onu anlayabilirsin 
Sonra gülerdi 
Günlerim yüzlerce ayrıntıyı merak etmekle geçerdi 
Sonra yine akşam olurdu Suphi susardı 
Ben konuşsam kızardı 
Tekneye martılar konardı 
Yüreğim Suphi’ye yanardı ağlardım 
Suphi denize tükürürdü 
Gökyüzünü tarardı ağlardı 
Sonra barışırdık ben flüt çalardım 
Yıldız kayardı ağlardık
Suphi suphi bir acayip adam 
Suphi suphi benim canım ciğerim
Kimse bilmez nereli olduğunu
Suphi suphi bir acayip adam 
Suphi suphi susar akşam oldumu
Bir cebinde daskapital, 
Bir cebinde kenevir tohumu
Suphi suphi bir acayip adam 
Suphi suphi benim canım ciğerim
Bir sürgün kasabasıydı bir eski zamandı 
Hazirandı, çocuktum, evden kaçmıştım 
Gelip ona sığınmıştım 
Bir gün aksilik oldu annem beni buldu 
Suphi kaçıp kayboldu kasaba çalkalandı 
Olay oldu ben sustum kanım dondu 
Polisler onu bulduğunda tekti, felaketti 
Herkes meydanda birikti 
Karakoldan içeri girerken sanki mağrur bir tüfekti 
Ansızın dönüp bana baktı anladın mı dedi 
Anladım dedim anladım 
Ve o günden sonra hiçbir zaman 
Hiçbir yerde hiç ağlamadım
<end>

<start>
gitti ah.., 
gecelere hüzünleri serperek 
yarali bir kus gibi kanarcasina gitti.., 
yalvaran gözlerime, elemi pay ederek, 
bir kabahatmis gibi, kacarcasina gitti...
gitti ah.. 
sarkilara bel baglamak faydasiz. 
üstüme kapilari kaparcasina gitti... 
gecenin geldigini haber vermeden; hirsiz... 
yasanmis bir ömrü calarcasina gitti
gitti ah... bir nehirdi, 
yazamadigim siirdi. 
yüzüme son bir defa 
bakarcasina gitti...
gitti ah... 
gözyaslari yanaklarimda kaldi. 
hayatin perdesini cekercesine gitti... 
belki doyulmamis toz pembe bir masaldi. 
gögsümden yüregini sökercesine gitti...
gitti ah... 
karsilasmak ömür boyu imkansiz. 
beni hazanda koyup bahar dalina gitti... 
bilmiyorum ne yapsam, ne söylesem anlamsiz. 
ayrilmisti dünyamiz; kendi yoluna gitti...
gitti ah... bir mevsimdi, 
cizemedigim resimdi. 
kalbime bir civiyi, 
cakarcasina gitti...
<end>

<start>
Kavrulur şu kanlı gözlerimde günler
    Akşamdan bir sancıyla
    Koklanmış bir gül gibi hayallerim ayak altında
    Yol vermez yol vermez ağlamaya gururum
    Yılların aynasında 
    Horlanmış vücudumda memelerim derin acıda
Ben bir kadınım ben bir insan
    Taşırım karnımda paramparça can
    Bir yanımda cevahir, bir yanımda kan
    Bir yanım şiir destan, bir yanım kirli fistan
    Bir yanım güller açmış, bir yanım viran
Savrulur şu tozlu saçlarımda rüzgar
    Çıldırtan bir hışımla
    Saklanmış bir sır gibi, şiirleri ateş hattında
    Dayanmaz dayanmaz bu baskıya yürürüm
    Sabrımın bir anında
    Elimin hamuruyla çeker giderim
    Canım burnumda
Ben bir kadınım ben bir insan
    Taşırım karnımda paramparça can
    Bir yanımda cevahir, bir yanımda kan
    Bir yanım şiir destan, bir yanım kirli fistan
    Bir yanım güller açmış, bir yanım viran
Yusuf Hayaloğlu
<end>

<start>
Bu derede, bu bulutun gölgesi, 
Yalnızca bir anlıktır.
Bir daha tekrarlanmaz asla, 
Dere gider bir yana, 
Bulut gider bir yana, 
Sen kalırsın ortada.
Son vapurda, bir kadına rastlar, 
Kibarca gülümsersin.
Kaybettin, geri gelmez artık, 
Vapur gider bir yana, 
Kadın gider bir yana, 
Kalbin kalır ortda.
Yalnızca bir anlıktır mutluluk.
Sevdalar, heyecanlar; 
Hepsi bir anlık.
Kalansa, tortusudur hayatın, 
Yalanlar ve acılar; 
Bir de yalnızlık.
Hey koca Yusuf! 
Yusuf'cuk, ah yusufçuk!
Rüzgarlara savurdun hep, şarkını.
Herkesten saklandın, 
Her şeye gücendin durdun.
Yoruldun, 
İflah etmezsin sen.
Ömrün gitti bir yana
Hüznün gitti bir yana, 
Şiirin kaldı ortada...
<end>

<start>
Biz dağlarda keklik idik
Şimdi bu çöplükte karga olduk
Bizimde boyumuzu aştı bu şehir
Yerlere serildik madara olduk
Demedim mi Haydar Demedim mi sana
Bu İstanbul yutar adamı
Demedim mi Haydar demedim mi söyle
Bu şerefsiz geceler satar adamı
Biz umutlar yolcusuyduk
Rakı sofrasında bir meze olduk
Bizimde harcımız değildi sevmek
Yosmalar içinde kepaze olduk
<end>

<start>
Devrilip gidiyorum işte
Geride kaldın sen...
Aşınmış sevdalar gibi
Yıpranmış postallar gibi
Lime-lime, yarasız
Geride kaldın sen...
Kaprislerinle, nazlarınla
Bakışlarınla, sözlerinle
Tutulmayan vaatler gibi
Harcanmış saatler gibi
Tek başına, kararsız
Geride kaldın sen...
Buraya kadarmış güzelim
Boynumda bıraktığın diş izi
Bitmez sandığın aşk denizi
Buraya kadarmış.
Vedalaşmak isterdim oysa
Klasik bir film öyküsü gibi
Ellerini tutup usulca
Son bir kez öpmek isterdim
Kendimi mazur gösterip
Masum ve mağrur bir duruşla
Her şeyi kadere yıkmak isterdim.
Ne gerek var oysa
Yürümeyen birtakım şeylerin
Nedenlerini tartışmaktansa
Asla yürümeyeceğini anlayıp
Bunu hiç konuşmamak
Daha bir yiğitçe değil mi?
Süzülüp gidiyorum işte
Bela olmadan
Yoluna çıkmadan
Hesap filan sormadan
İncitmeden, acıtmadan...
Bir bileti yırtar gibi
Bir kabuğu atar gibi
Sıyrılıp gidiyorum işte
Geride kaldın sen...
Bir tren penceresinden
Akıp giden bozkırın
Ortasında bir kuru ağaç gibi
Geride kaldın sen...
<end>

<start>
Yağmur yağardı biz ağlaşırdık
Kaldırımlar boyunca
Bir hüzün vardı sanki aramızda
Susardık ay batınca
Birden yüzün solardı
Birden gözün dolardı
Birden bırakarak ellerimi
Uzun uzun ağlardın
Yalan bu sevdalar
Yalan bu gözyaşları
Yalan bu ayrılıklar yalan
Solan bir çiçekten
Kırılan bir yürekten
Başka ne var elde kalan
Yıllar uzardı mahzunlaşırdık
Hasretin kollarında
Yollar tozardı kavuşamazdık
Dağların yangınında
Birden rüzgar eserdi
Birden efkar basardı
Birden sarsılarak bir dağ gibi
Fırtınalar Koparırdı
<end>

<start>
Diyarbakır düze doğru
Yar salınır bize doğru
Bu hasretlik diner bir gün
Dert dolanır saza doğru
Diyarbakır önü surlar
İçinde bir sevdiğim var
Ana bugün düğün olsun
Güller açsın, gülsün dağlar
Diyarbakır size kalmaz
Geceler gündüze kalmaz
Bu acılar biter bir gün
Devran döner güze kalmaz
<end>

<start>
yüzümden firar etti gözlerim
şimdi bir denize bakıyorlar
dört duvar arasında kalmışım
yanımdakiler öyle diyorlar
kafamı çarptığım ranzanın demiri
ciğerlerimi emen soğuk duvar
saçımdaki karları çoğaltmışım
yanımdakiler öyle diyorlar
görüş günüm olmadı henüz
daha yeni başlıyor büyük acılar
ve daha epey ağrıyacakmışım
yanımdakiler öyle diyorlar
seni görmeyeceğim artık
zaten tamamlanmıştı anılar
ihtimal sabah alınırmışım
yanımdakiler öyle diyorlar
gözlerime iyi bakarsın umarım
günde  milyonlarca kez seni ararlar
diğer tüm hisleri bırakmamışım
yanımdakiler öyle diyorlar
yanımdakiler öyle diyorlar
<end>

<start>
Elinde bir buzbağ şişe 
Dolanıyor köşe köşe
Şimdi karakola düşe
Cop tirina nirinomda
Hop tirina nirinom
Sivri burun top yumurta
Nara basar uluorta
Bekçileri tarta tarta
Tır tirina nirinomda
Tara tirina nirinom
Gene bir gün böyle zır zop
Gece bekçisi demiş hop
Belinin ortasına cop
Cop tirina nirinomda 
Hop tirina nirinom
Geçirmiş bir siyah şalvar
Poz kesiyor gaddar gaddar
Tesbihi sarı kehribar
Şık tirina nirinomda
Tık tirina nirinom
Gene bir gün böyle yan yan
Hava basarak bir yandan 
Karakolun sokağından
Pat tirina nirinomda
Pataküte de nirinom
Şapkası tam sekiz köşe
Zevkten olmuş dokuz köşe
Güveniyor on kardeşe
Hot tirina nirinomda
Zot tirina nirinom
Mahalleli bezmiş ama
Çıkamıyor kimse cama
Adam değil sanki kazma
Hoşt tirina nirinomda
Foşt tirina nirinom
Gene bir gün böyle çalım
Yürüyorken zalım zalım
Demişler ki gel bakalım
Şak tirina nirinom da
Şaka şukada nirinom
Fosso Necdat demiş aman
Anlamış vaziyet yaman
Kafasından çıkmış duman
Fos tirina nirinomda
Fıs tirina nirinom
<end>

<start>
Vur sirtina, vur sirtina
Dostun oldum vur sirtina
Madem ki ben kaldiramam
Derdimi al vur sirtina
Duman kalir, duman kalir
Ocak tüter duman kalir
Ben yanarim hic tükenmem
Benden sonra duman kalir
Ah ne fayda, ah ne fayda
Kefen beyaz ha ne fayda
Bir hayina yas dökersin
Kadrin bilmez ah ne fayda
Kalan kalir, kalan kalir
Giden gider kalan kalir
Ben giderim geri gelmem
Benden sonra kalan kalir
Meydan kalir, meydan kalir
Yigit ölmez meydan kalir
Yere vurma hatirimi
Sana kahpe meydan kalir
<end>

<start>
İçerden çıkacak birazdan adam
Yılların tortusu çökmüş yüzüne
Alnını güneşe serecek adam
Uykusuz ranzalar suskun voltalar
Geride kalacak ve ah hüzünle
Bir gül gibi savrulup gülecek adam
Kar yağmıştır sardunyanın üstüne
Anılar toza toza bulanmıştır
Kitaplar sobada yanmış
Ah sazlar duvarda kalmış
Güzelim şarkılar yağmalanmıştır
İçerden çıkacak birazdan adam
Yıpranmış bavulu hantal sesiyle
Kendini yollara vuracak adam
Yüz çeviren DOSTLAR sinsi tavırlar
Açığa çıkacak ve ah kendiyle
Bir ince hesabı görecek adam
Susamıştır TEBESSÜMÜN seyrine
Saçları hiçbirgün okşanmamıştır
Bir İHTİLAL kadar yalnız
Ah vefanız kadar yanlış
Mümkünse farzedin YAŞAMAMIŞTIR
<end>

<start>
Vuruldu bir uçurum derinliğinde
Yaylada bir seherin serinliğinde
Avcıdan yarasını gizlercesine
Çığlıgını gömerek devrildiginde
Vuruldu ciger parem kanlar içinde
Vuruldu yürek yarem kanar içimde
Mavzeri baş ucunda dağ yamacında
Parmağı donup kalmış tetik ucunda
Sabahsız bir uykuya dalarcasına
Beyaz bir çiğdem açmış kanlı saçında
<end>

<start>
Ne demeli şimdi
bir çiğdemin toprağı yırtışını seyredişim
göğe mi dokunmalı
ucuna mı körpe filizin
öyleyse karanlık sokaklarda koştuğumu düşün
ay yine bir kadın gibi sarkıyorken denize
dirseklerimle böğrüme gömdüğüm titremeyi düşün
oradan gövdemi kaplayışını soğuk bir terin
vay perçemle günün huysuzluğu dolaşan kısrak
vay acemi öpüşlerden gövdeme boşalan  acımtırak has
telaş, kıvranış, parıltılı gözlerdeki atılganlık
ya görevin ne senin görevin
oynaşmak değil mi içimdeki savaşmak duygusuyla
ve benim nevresimim kararmışsa kirden
rutubetten
sarhoşsam gülümseyiş ağlayışlardan
ve kaynak sularıyla üzerime yağan aydınlık hülyaları
senden gelen ısıyla koruyorsam...
Ne demeli şimdi
ey serçelerin sabahlarla bölüştüğü cıvıltı
ey bir romanın olur olmaz yerinde dikkati çeken hayal
acıyış, şevkat, umursayış, hırçınlık seli...
beni düşün öyleyse
beni hayretin ve karanlığın eşiğinde
beni fitillerde başlayan bir fısıltı anında
ilk satırını yazarken bir bildirinin
kulaktan kulağa dolaşan haberlerin bağraında
beni dar camlarda değil 
bir bulutun seyrinde düşün
burada 
ortasında
sıçraya sıçraya kabaran alevlerin.
<end>

<start>
Lele Kurban Ben Olayım 
Ak Göğsünde Ben Olayım 
Senin Yerin Sıcak Kalsın
Ah Yine Giden Ben Olayım
Lele Kurban Zor Gelir
Dağlara Giden Zor Gelir
Avcı Yaralar Kekliği 
Bağrıma Giden Zor Gelir
Lele Kurban Boşa Gider
N e Söylesem Boşa Gider
Çiğnenir Ektiğim Güller
Ah Emeklerim Boşa Gider
Lele Kurban Gülü Verir
Dönmesemde Gülü Verin 
Mayın Tarlasına Düştüm
Kan Kırmızı Gülü Verin
<end>

<start>
Dağlar beni koy ver gidim yar ağlamasın
Dizin vurmasın
Doymadım ömrüme nasıl ölem yar ağlamasın
Gülüm solmasın
Yollar tuzak ben ne edim yar ağlamasın 
Yürek yanmasın
Ağlama yar sen ağlama yar 
Gadan belan bana gelsin
Sen ağlama yar
Gül kırılmasın
Gönül kırılmasın 
Kar fırtına boran olsun 
Gülüme yağmasın
Ben öleyim oy ben öleyim
Bu canıma kurşun değsin 
Dur ben öleyim
Ağlama yar gel ağlama yar
Sana gelen bana gelsin 
Sen ağlama yar
Gülüm darıldı
Gönlüm yoruldu
Kar fırtına boran vurdu
Gülüm kırıldı
Ben öleyim oy ben öleyim
Bu canıma kurşun değsin 
Dur ben öleyim
<end>

<start>
Ödedim mi bedelini
Ödedim mi yaşamanın
Ayışığı oynaşırken
Yar elini okşamanın
Açtıysa menekşe bil ki
Duyduysa karınca bil ki
Senden önce birileri
Ödemiştir bedelini
Sokak sokak vuruşarak
Adım adım yaklaşarak
Hey hey hey
Hey hey hey
Gözyaşıyla kanla terle
Tarihle hesaplaşarak
Ödedim mi sebebini
Ödedim mi var olmanın
Heybetli bir dağ misali
Dimdik ayakta durmanın
Öldüyse civanlar bil ki
Dolduysa zindanlar bil ki
Kimseyi vurmasın
Çözülsün diye çelişki
Sokak sokak vuruşarak
Adım adım yaklaşarak
Hey hey hey
Hey hey hey
Gözyaşıyla kanla terle
Tarihle hesaplaşarak
<end>

<start>
Ben çürümüş bir asayım
Zindanlara yol eyledi dert beni
Çarmıha gerilmiş bir İsa'yım
Çivilere zapteyledi dert beni
Pir sultanıda gördüm
Darağaca vur eyledi aşk beni
Hacı Bektaş'ı kırda gördüm
Bir ceylana pir eyledi aşk beni
Her yangına, her ataşa
Koz eyledi dert beni
Bu dağlara, bu yollara
Toz eyledi aşk beni
Ben yanarım aşk için
Ben yanarım gül için
Bu ateş sönmesin diye
Ben yanarım kim için
Ben yanarım sen için
Bari sen yanma diye
Ben yıkılmış bir ozanım
Yangınlara kül eyledi dert beni
Kerbela çölünde, bir Hüseyi'nim
Damla suya kul eyledi dert beni
Ben Yunus'u nurda gördüm
Dergahına gül eyledi aşk beni
O mecnu'nu firarda gördüm
Bir Leyla'ya deleyledi aşk beni
<end>

<start>
Yıldızları senmi yaktın Mülayim
Ozanlara senmi kıydın Mülayim
Bir dikili ağacın bile olmadı
Herkes yedi senmi doydun Mülayim
Sert oldunda ne değişti Mülayim
Mert oldunda ne değişti Mülayim
Cart curt edip biraz nutuk atsaydın
Hırt olsaydın yaşardın be Mülayim
Ormanları senmi yaktın Mülayim
Çetelere senmi taktın mülayim
Düşüneni yazanı ve çizeni
Zindanlara sen mi tıktın Mülayim
Sert oldunda ne değişti Mülayim
Mert oldunda ne değişti Mülayim
Cart curt edip biraz nutuk atsaydın
Hırt olsaydın yaşardın be Mülayim
Mülayim Mülayim
Alem adamsın be Mülayim
Köprülerden azmı geçtin Mülayim
Zemzemlerden azmı içtin Mülayim
Böyle susmak yakışırmı hiç sana
Hayatından vazmı geçtin Mülayim
<end>

<start>
Rüzgar eser çoban ateşleri 
Dört bir yana serpişir 
Yağmu ciser yıldızlar ıslanır 
Hasret ile kıprışır
Dağlar küser tozlu yamacında 
Can can ile çarpışır 
Benim canım kim bilir nerede 
Taş yastığa ağlaşır
Yollar tozar yayla çocukları 
Kuzu gibi meleşir 
Hasret uzar kardelen yüreği 
Kar altında titreşir
Kuşlar uçar turnam yaralıdır 
Boyun büker bekleşir 
Benim yaram nevroz ateşinde 
Yana yana depreşir
<end>

<start>
Nihayet damlarda leylekler göründü
Upuzun gagalarını takırdatan
Vefasız sandığımız turnalar döndü
Geçen yıl gittikleri meçhul diyardan
Çiçek açmış ağaçlara ba....................
<end>

<start>
İçimi titreten bir sestir her gün.
Saat her çalışında tekrar eder: 
'Ne yaptın tarlanı, nerede hasadın?
Elin boş mu gireceksin geceye?
Bir düşünsen yarıyı bul....................
<end>

<start>
İnsanlar içinden kurtulup, ne zaman
Aynamla baş başa, yapayalnız kalsam, 
Akislerle ....................
<end>

<start>
Bu akşam vakti deniz,
O bütün hasretimiz,
....................
<end>

<start>
Can yoldaşın olmazsa olmasın 
Yalnızım diye hayıflanmayasın, 
Eğilmiş üstüne gökyüzü masmavi 
Bir anne şefkatine....................
<end>

<start>
Güneşin arkasında görünen çocuk,
eliyle güneşi gösterir durur.
camlar arkasında düşünen çocuk,
hırsından camlara yumru....................
<end>

<start>
Çölde bir yolcu gibi yalnızlığım içinde 
Kavrulup gidiyorum.
Serseri bir rüzgar gibi hep ganimet peşinde
Sav....................
<end>

<start>
Tutsam ellerinden ağlarsın.
Benek benek büyür karanlığım.
Nokta nokta korkutur seni.
Tutsam ellerinden ; ağlarsın
Toprak koka....................
<end>

<start>
Yumruk biçiminde bir şey
Kan kırmızı et parçası
Gümbür gümbür atar durur
Göğsümün sol ta....................
<end>

<start>
N'eyleyim seni kartpostal manzara
Rüzgarın yok o yerin havasından
Uğuldamak yaraşır ormanlara
Denizin güzelliği d....................
<end>

<start>
Uykusuz gecemde bir kadın;
Gözlerinin ay ışığında
Vücudu kar....................
<end>

<start>
Gün olur ki ne gökyüzü para eder, 
Ne deniz kenarı, ne bağlar bahçeler.....................
<end>

<start>
Saltanat sürmektedir içimde bir hükümdar,
Hırsının pençesinde,şehvetinin esiri;
Etrafını almıştı....................
<end>

<start>
Sen de her şey gibi,yakınımda iken,
Sen de oluyorsun gözlerimde dike....................
<end>

<start>
-Büyük şair Necip Fazıl'a hürmetlerimle-
Esiyor tane tane yine beyaz bir rüzgâr.
Söyleyin hangi kuşun kanatları yolundu? 
Yine hangi ağaçtan döküldü bu yapraklar?
Yağan beyaz bir sükût, bir mahşerdir sanki kar!
Bir hicret sevdasıdır ruhumu sardı yine.
Ruhum....................
<end>

<start>
Şehirde bir kasvet,
Rüzgârda bu dâvet,
Enginde hürriyet,
Serde gençlik varken,
Beyaz açılırk....................
<end>

<start>
Değil kardeşim, dal yeşil değil,gök mavi değil,
Bilsen! Ben hangi alemdeyim, sen hangi ....................
<end>

<start>
Geniş, siyah gölgesi hayatımı kaplayan,
Tepemde kanat germiş bir kartaldır yalnızlık.
Kalp çarpıntılarıyla günleri hesaplayan
Bir benim, benim olan bir ....................
<end>

<start>
Renkler çekildi işte simsiyah bir saraya
Birbirine müsavi artık her şey: Gecedir.
Geldi minarelerle kuyular bir hizaya; 
Ya her şey dev gibidir, yahut her şey cücedir,.
Bir su....................
<end>

<start>
Kimdir bana gülümsiyen yeşillik balkonundan?
Demek gecelerden sonra nihayet gün doğuyor.
Bir gülüsündür gençliğimi döndürdü yolundan;
Yanan şu alnım elinin göl....................
<end>

<start>
Gün çekildi pencerelerden;
Aynalar baştan başa tenha.
Ses gelmez oldu bahçelerden;
Gök kubbesi döndü ....................
<end>

<start>
Gitti gelmez bahar yeli;
Şarkılar yarıda kaldı.
Bütün bahçe....................
<end>

<start>
Öldük, ölümden bir şeyler umarak. 
Bir büyük boşlukta bozuldu büyü 
Nasıl hatırlamasın o türküyü, ....................
<end>

<start>
Adem'le Havva'dan geldiğim doğru; 
Vuruldum bir kere elma dalına 
Hala aklım....................
<end>

<start>
Madem ki vakit akşam
Madem ne evim barkım
Ne....................
<end>

<start>
Âlemde gündüz gönlüme işkencedir;
Bence bayram ufukta gün bitincedir.
Günün geçit vermez karlı dağlarını
Sanki sihirbaz bir el e....................
<end>

<start>
Çıngıraksız, rehbersiz deve kervanı nasıl
İpekli mallarını kimseye göstermeden
Sonu gelmez kumla....................
<end>

<start>
Bir gece misafirim olsan yeter;
Dolar odama lavanta kokusu;
soğur sevincinden sürahide su
Ay pencerede durup du....................
<end>

<start>
gün çingeneler gibi göçebeydi ufukta,
çimenler üzerinde yuvarlandığımız gün,
akarsulardı gittikçe kararan boşl....................
<end>

<start>
Ey sâkin suları karıştıran el,
Balıklara huzur vermiyen dalgıç,
Ey zenginle fak....................
<end>

<start>
Adı Gül'dü
		Gülleri severdi en çok
		Güldü mü güller açardı gül yüzünde
		Güllerle bölüşürdü yalnızlığını
		Hep gül beklerdi sevdiğinden
		Bir de 'gül mevsimini' takvimlerden
		Bir gül kokusuna
		Bir de 'gül reçeline' dayanamazdı
		Hep güller kurutmuştu 
		Hayatının en hazin sayfalarında
		Hep gülerek büyütmüştü sevdasını
		Ve her sabah
		Bir gül gibi bırakırdı tebessümünü sofraya
		Tıpkı sımsıcak bir ekmek gibi
		Ahşap bir evin avlusunda
		Mis kokulu gülleri derlerdi
		Ve bütün sırlarını sadece güllere söylerdi
		Ne zaman bir haksızlık görse
		Kanayan bir gül gibi
		Ahh bu dünyada
		Gülü gülle tartsalar derdi

		Ne okur ne yazardı
		Ağlasa gülleri sular
		Gülse gülleri okşardı
		 Ama ne zaman içli bir şarkı duysa
		Güllere bakar uzun uzun dalardı
İşte öyle bir çiçekti
		Şiirimin ucunda gülden bir kalemdi
		İşte o kadın
		Benim annemdi.

		Bir bilseniz
		Ne güller yeşertti hayatın dikenlerinden
		Dökerek gözyaşını 
		Ve şimdi 
		O güller süslüyor onun mezar taşını...
<end>

<start>
Birbiri ardına geliyorsa mutsuzluklar
Keskin bir bıçak gibi saplanıyorsa acılar
Köşebaşlarını tutmuşsa umutsuzluklar
Ve uçurumlarda yankılanıyorsa aşkın son çığlıkları
Ayrılık güzeldir...
En kalabalık yerlerde büyüyorsa kimsesizliğin
Binlerce kahkaya karışıyorsa gözyaşların 
Son çiviyi çakıyorsan yorgun sabrına
Daha kirpiklerinde can veriyorsa hayallerin
Ve dilinin ucundaysa en çılgın küfürler
Yalnızlık güzeldir...
Güvendiğin yüreklere karlar yağmışsa
Buz tutmuşsa o sımsıcak bakışlar
Sen yangınlar içinde üşüyorsan
Ve bir zavallılıksa artık o çok sevmek
Böyle bir dünyaya tükürmek
Ve ölmek güzeldir...
<end>

<start>
Kemal'in gemisinde gitti sarıldığım umutlar
İsyanım şimdi Hamit'in Makber'indedir! 
Ağlasam sesimi duyar mı mısralarında Orhan Veli? 
Dokunabilir mi gözyaşlarıma inceden? 
YA Cahit! Bir teselli verir mi Yaş Otuzbeş'inden?
İşte eteklerimde bir yığın gümüş yaprak
İşte Haşim bakıyorum semaya ağlayarak! 
İçimde çaresizliğin binbir ahı
İçimde en korkunç yalnızlıklar
Fikret'im bu gecenin de olur mu sabahı?
Bir el var sonsuzluğa alıyor beni
Bir el var çekiyor beni anılardan
Ya o karanlığı bölen sesler
Uğultular, akisler, gölgeler
Nerdesin? Nerdesin? Tecer!
Bak! Bu resme nasıl imrenmedetim
Sanırım ki gülüyor! 
Hani o saadetten bile yoksunum şimdi sen kadar
Ama öyle ya Akif'im
Değil yalnız dostlara, sevgililere, analara
Daha nicelerine kucak açar bu topraklar!
Yummak ne çare elleri göğe doğru
Söyle hangi gerçekte bunca yalan var? 
Acımı binlerce şiirin anlatamaz Ümit Yaşar! 
Ama gel gör ağlayamıyorum gönlümce
Gel gör şuramda nasıl bir yara kanar
Zira; boş değil bu ağıt bu şarkılar
'Ağlarsa anam ağlar, gayrısı yalan ağlar... '
<end>

<start>
Beni bilen böyle bilsin
Ben dostluğun delisiyim
Akıl irfan sizde kalsın
Ben bu köyün delisiyim
Bu acılar bitene dek
Ağlayanlar gülene dek
Bu can bende ölene dek
Ben bu köyün delisiyim
Sesi çıkmaz kırık sazın
Tadı olmaz susuz yazın
Mezarıma öyle yazın
Ben bu köyün delisiyim
Ne köleyim ne de bir kul
Vicdan bir borç hayat okul
Alın sizin olsun akıl
Ben bu köyün delisiyim
Benim yolum aşkın yolu
Benim yolum hakkın yolu
Bir tek derdim Anadolu
Ben bu köyün delisiyim
Sizde para sizde banka
Sizde silah sizde bomba
Bende dostluk bende sevda
Ben bu köyün delisiyim
Haydi koşun savaşmaya
Bu dünyayı paylaşmaya
Ben bakarım çocuklara
Ben bu köyün delisiyin
Aşk okurum aşk yazarım
Aşktır benim tek pınarım
Size değmesin nazarım
Ben bu köyün delisiyim
Yaşayın siz aklı selim
Boşverin siz benim halim
Siz bir dahi siz bir alim
Ben bu köyün delisiyim
Benim yolum gönül yolu
Benim yolum sevda yolu
Bir tek derdim Anadolu
Ben bu köyün delisiyim
Ben bu yurdun delisiyim...
<end>

<start>
Yüreğinin  çöllerine,
Nehir oldum inanmadın.
Saçlarının tellerine,
Esir oldum inanmadın.
İnanmadın ne yapayım,
Sensizlikmiş senden payım.
Allah'mısın ki tapayım,
Sevdim seni inanmadın.
Diz çökerken dağlar bana,
Şimdi, şimdi taşlar ağlar bana.
Hayatımda bir tek sana,
Yenik düştüm inanmadın.
Sen kavgamın tek galibi,
Sen gönlümün tek sahibi.
Sana uysal çocuk gibi,
Teslim oldum inanmadın.
İnanmadın ne yapayım,
Sensizlikmiş senden payım.
Tanrı mısın ki tapayım,
Sevdim seni inanmadın.
Yere serdim onurumu,
Hiçe saydım gururumu.
Kucakladım umudumu,
Koştum sana inanmadın.
Yasak koydum şu gönlüme,
Ne geçtiki ah elime.
Bağlanmak mı ne kelime,
Öldüm sana inanmadın.
İnanmadın ne yapayım,
Sensizlikmiş senden payım.
Allah mısın ki tapayım,
Sevdim seni inanmadın.
Koştum sana inanmadın.
Öldüm sana inanmadın.
<end>

<start>
Sen bu şiiri okurken
Ben çoktan bu şehirden gitmiş olacağım
Artık ne özlemlerimi duyacaksın bıçak yarası
Ne de telefonların çalacak gece yarısı
Ve bu zavallı yüreğim olmayacak artık
Kaprislerinin hedef tahtası...
Seni sana
Beni bir akıl hastanesine
Bırakıp gideceğim bu şehirden
Nasılsa kavuşamadım sana
Nasılsa dudaklarının kıyısına varamadım
Nedense bütün çıkmaz sokaklar adresim oldu
Ve nedense bütün kırmızı ışıkları üzerime yaktın
Ne yaptımsa
Bir türlü sana yaranamadım
Artık adressiz
Işıksız
Ve öylesine ıssızım
Dünlerin kadar eskiyim
Verdiğin acılar kadar paslıyım
İşte çıkıp gidiyorum hayatından
Nasılsa fark etmez senin için
Belki çok şanslı
Belki de en yaşlıyım...
Artık
Pusulam hasreti
Saatim yalnızlığı
Ve takvimler sensizliği gösteriyor bana
Neylersin 
Yolcu yolunda gerek
Belki bundan sonra
Belki senden sonra
Adam olur bu “asi yürek”
Ve dersini alır da bu sevdadan
Bir daha 
Boyundan büyük denizlere
Asılmaz kürek
Yarın bu saatlerde
Ben yollarda olacağım
Sen kimbilir kaçıncı uykunda
Masal mavisi bir rüyada
Ve elbette o korsan yüreğin
Yine pusuda
Oysa
İlk defa sesimi duymayacaksın
Sitemlerin sahipsiz
Soruların cevapsız kalacak
Belki ilk defa içini kemirecek yokluğum
Tanımadığın bir koku içini saracak
Ve ilk defa kendinle hesaplaşacaksın
Ne oldu? 
Ne oluyor? 
Ne olacak? 
Sonra 
Bir gözün kör
Bir kulağın sağır
Bir ayağın kırık
Bir kolun kesik
Düşeceksin yollara
Yani baştan başa yarım
Yani baştan başa eksik
Bütün duvarlar üstüne yıkılacak
Belki ilk defa
“Unutuldum” diyerek için sızlayacak
Ve sen bu şiiri okurken
Ayrılığımız çoktan başlamış olacak
Belki de son tesellin
Sana yazdığım “bu son şiir” olacak
Ve kimbilir
Unutulmuş bir gecenin tam ortasında
Başucundaki bir radyoda
Uykusuz bir şair yüreğini çınlatacak
Ve bir daha fısıldayacak kulaklarına
Sana adanmış bu satırları
“Bütün şehirler uyur
İstanbul uyumaz
Ve birgün
Bütün sevenler unutur seni
Ama bu “şair yürek”
ASLA UNUTMAZ...”
<end>

<start>
AYRI TELLER
İkimiz yıllardır
		Hep ayrı tellerden çaldık
		Senin makamın başka
		Benim ki başka
		Ve mevsimler boşuna geçti bak
		Büyümedik daha
		Çünkü 
		Sen kendine inanıyorsun
		Ben hala aşka
<end>

<start>
Hayat bir televole masalı değildir kızım! 
Sakın aldatmasın seni
Seda'nın Güllü'nün o hoş kahkahaları
Ebru'ların Çağla'ların Demet'lerin
O sabun köpüğü muhteşem aşkları (!)
Ben ne dev yalnızlıklar bilirim 
Ben ne ayrılıklar
ben ne hıçkırıklar 
Kim bilir 
Nasıl ıslaktır geceleri onların yastıkları...
Hayat Mehmet Ali'nin çiftliği değildir kızım! 
Öyle hep yüzüne gülmez bu çarkıfelek
Feleğin çarkına düşünce anlarsın
Aslanın neresinde ekmek.
Hayat bir Tarkan şarkısı değildir kızım
Öyle hüp diye içine almaz seni hiçbir sevgili
ve hiç kimse kuş sütüyle beslemez seni
Güzelliğin solunca anlarsın 
Aynalarda bile zor bulursun kendini.
Hayat ne Aydın'ın 'Aydın Havası'
Ne Fatih'in 'o kıskıvrak yılan dansı! '
Ne bir Gülben 
Ne de Bir Hülya kavgası
Hayat seni kaybettiğim günden beri
İçimde bir kurşun yarası.
Hayat bir peri masalı değildir kızım! 
Öyle evinin önünde 
Beklemez seni beyaz atlı prensler
Bak Beyaz'ın bile simsiyah oldu hayalleri çoktan
Ve Okan yaralı bir kuştur artık
Hergün kendini gagalamaktan
Ve sanat adına
Arto'yu Hande'yi Sevda'yı zagalamaktan
Hayat bir tatil köyü değildir kızım! 
Bir o yana bir bu yana sallamaz seni
Bir düşün 
Yıkılan yuvaları
O kırık hayatları
Yarınsız çocukları
Bir düşün
O arka sokakları
Sahipsiz çığlıkları
Çaresiz anaları - babaları...
Hadi olacaksan 
Gel doktor ol öğretmen ol alim ol
Kırılmış kanadım, kolum, elim ol
Umudum ol güneşim ol ateşim ol
Seni de sarsın mutluluğun 
O sımsıcak kolları
Ve senide yutmadan
Reyting canavarının o sahte yıldızları! ...
Unutma
sakın unutma kızım! 
Onların 
Hazin bir romandır
Özendiğin bütün hayatları...
<end>

<start>
Bana neler öğretmiştin
Unutmadım öğretmenim
Ama gel gör yine adam
Olamadım öğretmenim
Ezberledim hep dersini
Yaşattılar hep tersini
Mutluluğun adresini
Bulamadım öğretmenim
İnsanlığın adı para
Bu hayatın tadı para
Ne gerek var kitaplara
Anlamadım öğretmenim
Hani doğru bükülmezdi
Hani haklı ezilmezdi
Hani dağlar yıkılmazdı
Yıkıldım öğretmenim
Defter başka, kalem başka
Yaşadığım alem başka
Şöyle güzel, gerçek aşka
Düşemedim öğretmenim
Saygı dedim anlayan yok
Vefa dedim tanıyan yok
Dostluğu da bir bilen yok
Göremedim öğretmenim
Her şey yerli yerinde mi
Bütün sırlar derinde mi
Suç bende mi, evrende mi
Bilemedim öğretmenim
Sakın gitmesin ağrına
Bir hevesim yok yarına
Utanacımdan mezarına
Gelemedim öğretmenim
Affet beni öğretmenim
<end>

<start>
Her şeyi bitirdik  bir yalan gibi
Bu aşkı yarına götüremedik
Ne günler yaşadık bir roman gibi 
Ne yazık sonunu getiremedik
Önce evet dedik bu hayır neden 
Biz aşkla başladık bu gurur neden 
Ümitler sendendi arzular benden 
Ne yazik sonunu getiremedik
Şimdi sen yolcusun meçhul yollara
Şimdi ben yolcuyum başka kollara 
Ne desek boş artık geçen  yıllara
Ne yazık sonunu getiremedik
Bu aşkı yarına götüremedik
Ahmet Selçuk İLKAN
<end>

<start>
O gece sen gidiyordun
Yıldızlar bir bir düşüyordu
Günlerden bir yaz gecesi
Ama kalbim üşüyordu
O gece sen gidiyordun
Bir aşk daha bitiyordu
Buz gibiydi ellerin
Ayakların titriyordu
O gece sen gidiyordun
İçimde dağlar yıkılıyordu
Sanki bütün mermiler
Üzerime sıkılıyordu
O gece sen gidiyordun
Yollar sana küsüyordu
Yüreğimde bir ihtilal
Dudaklarım susuyordu
O gece sen gidiyordun
Oysa gölgen duruyordu
Kimsesizdim pencereme
Binlerce sen vuruyordu
O gece sen gidiyordun
Yeni bir son başlıyordu
Gururum direnişte
Duygularım çıldırıyordu
O gece sen gidiyordun
Bütün denizlerim yanıyordu
Böyle bir ayrılığa
Ölü kuşlar ağlıyordu
O gece sen gidiyordun
Ama kimse bilmiyordu
Olacak şey miydi bu
Dünya hala dönüyordu
Hayat devam ediyordu!
<end>

<start>
Duyduğun her yerde beni hatırla
Bu benim şiirim bu benim şarkım
Dinle ki kanatsın o taş kalbini
Bu benim şiirim bu benim şarkım
Yabancı kollarda gezip durdukça
Başını yastığa koyup daldıkça
Bir daha çalıver beni andıkça
Bu benim şiirirm bu benim şarkım
Bırak da süzülsün yaşlar gözünden
Acı bir pişmanlık dursun yüzünde
Sana bir sitem var her bir sözünde
Bu benim şiirim bu benim şarkım
Aşkımdan armağan her bir satır sana
Maziyi yeniden yaşatır sana
Nasıl sevdiğimi anlatır sana
Bu benim şiirim bu benim şarkım.
<end>

<start>
Her şarkı bir sevdadan dökülür mısra mısra
Her şarkı yaşanmış bir masalı resmeder Selene
Düşün çamlar arasını, mehtaplı geceleri, masmavi denizleri
Düşün şimdi yollara serpilen ümitleri
Hadi bir şarkı da sen 
Söylesene! ..
Bak büütün güzelliklerin tümü sende
Bak sen de gülümsüyor en amansız özlemler
Unut bir yerde bensiz olduğunu, çaresiz
Ayrılıklar sevenlerle yücelir Selene
Hadi sil gözlerini
Gülsene! ..
Bitimsiz bir sevdadır yaşamak
SEvmekse en güseli mutlukların
Sense içimde en tanrısal gerçeksin Selene
İşte yüreğim bildiğince çarpıyor sen, sen diye
Sende gözlerim, sende ellerim, sende sen olan varlığım
Düşünsene! ..
Bakma sen yağmurların sağnak döküldüğüne
Bakma sen gecelrin karanlığına Selene
Bu pembe umut sütten de beyaz
Bu senli hayal gülden de kırmızı
İşte renk renk çiçekleri aşkımızın
Görsene! ..
Ve bir gün dur diyeceğim geçip giden zamana
Son kurşunu sıkacağım sensizliğe Selene
Öbek öbek mutluluklar taşıyacağım dağ eteklerinden
Sana gökten yıldızları koparacağım bir bir
Sana bitmez tükenmez sevdalar getireceğim
Beklesene! ..
<end>

<start>
Daha dün diyorsan geçen yıllara
Gözlerinde anılar hala yeşilse
Ve hala ıslaksa kirpiklerin
Bekle geliyorum...
Bırakıp bütün mutlulukları
Bırakıp bütün güzellikleri bir yana
Bekledinse yollarımı
Bekle geliyorum...
İsyan edip ağladığın mevsimlerde
Aşkımla silebildinse gözyaşlarını
Sevemedinse benden başkasını
Bekle geliyorum...
O bensiz gülüşler avutamadıysa seni
Dindiremediyse hasretini yıllar
Ve bir türlü unutamadınsa beni
Bekle geliyorum...
<end>

<start>
Yüreğimi beşik yaptım sevdana
Düşler kurdum, hayal kurdum bildin mi? 
Umutlardan taç yaptım yoluna
Bir gün olsun zahmet edip geldin mi?
Senin için ne savaşlar açtım da
Dağlar taşlar ranzam oldu yattım da
Şu canımı ateşlere attım da
Senden bir ses alamadım öldün mü?
Vefasızsın, vefalıyım deme hiç
Gelmek için çok geç kaldın, gelme hiç! 
Kutlu olsun sana bu şan, bu sevinç
Bir tek sana yenik düştüm gördün mü?
<end>

<start>
ELDE VAR İNSAN
Ne varsa gördüğün hayattan yana
		Bulan da insan ahh- yıkan da insan
		Bu dünyada başka suçlu arama
		Yapanda insan  ahh bozan da insan
Bir düşün yıllarca taptıklarını
		Uğrunda hesapsız yaptıklarını
		Bir topla bir çıkar aldıklarını
		Verende insan ahh- çalan da insan
Sen bensin -ben senim yabancımız yok
		Kendimizden başka yalancımız yok
		Ne acı kimseye inancımız yok
		Seven de insan ahh söven de insan
www.ahmetselcukilkan.net
<end>

<start>
Seninle zamanların en ölmezini yaşamıştık
En büyük çemberini çizmiştik mutluluğun
En geniş açılarına aşkı taşımıştık beraberce
Hatırlar mısın?
Yağmurlar yağdırmıştık en kurak mevsimlerde
Boy boy umutlar yeşertmiştik içimizde
O ne özlemlerdi gizlediğimiz
Hatırlar mısın?
Bir şarkımız vardı ki en içlisiydi şarkıların
Şiirlerim vardı sana okurdum mısra mısra
Ve sonra göz göze gelirdik uzun uzun
Hatırlar mısın?
Sen bensiz ben sensiz az mı ağladık
Az mı kaçtık gölgesinden ayrılığım? 
Tanrıya kaç geceler avuç açtık
Hatırlar mısın?
Ve neden sonra sarardı yaprakları mutluluğun
Ve neden bir bir kuruttuk umutları, özlemleri? 
Oysa bir ağaçtık dal dal çiçek açan, meyve veren
Hatırlar mısın?
Öyle ya bir kara tren ayırmaya yetti bizi
Bir mendil bile sallayamadım ardından
Öylece yalnız, öylece sensiz kaldım
Hatırlar mısın?
Şimdi boş vagonlarda arıyorum seni
Anıları yaşıyorum yeni baştan
Elimde değil seni hatırlıyorum
bilmem ki sen de beni
Hatırlar mısın?
<end>

<start>
Elimde bir sigara
Bir o yanar bir de ben
Düşmüşüm dört duvara
Bir o susar bir de ben
Aylar var görmeyeli
Değmez elime eli
Uzakta bir sevgili
Bir o ağlar bir de ben
Çatlamış sabır taşım
Bir alev her gözyaşım
Ah benim dertli başım
Bir o döner bir de ben
Bu aşkın tek gerçeği
Asla yok geleceği
Yüreğim kan çiçeği
Bir o kanar bir de ben.
<end>

<start>
ÇOCUKTUM
Çocuktum
		Hep kardan adamlar süslerdi düşlerimi
		Büyüdüm
		Hep kandan adamlar oydular yüreğimi

		Çocuktum
		Hep ölümsüz aşkları okurdum  masallarda
		Büyüdüm
		Ne aşklar satıldı o körkütük masalarda

		Çocuktum
		Şerefti itibardı bütün kapıları açan anahtar
		Büyüdüm
		Hiçbir güç tanımadım para kadar
Çocuktum
		Saçlarından yakalardım ümitleri
		Büyüdüm
		Ezberledim bütün ihanetleri
Çocuktum
		Yaşam bir yağmur gibi düşerdi avuçlarıma
		Büyüdüm
		Şimdi hep çocukluğum geliyor  aklıma

		Sakın 
		Sen büyüme çocuk!
<end>

<start>
Baharda gelmedin yazda gelseydin
Ah benim hazanım eylül bakışlım
Nasıl sevdiğimi sen de bilseydin
Ah benim hazanım eylül bakışlım
Kaderimi baştan çizemez miydin
Bu kördüğümü sen çözemez miydin
Daha önceleri gelemez miydin
Ah benim hazanım eylül bakışlım
Kaç gece terk ettim kaç sabah koştum
Seninle doluydum sensiz bomboştum
Geç olsa da aşkı sende bulmuştum
Ah benim hazanım eylül bakışlım
Kalbim sarıl diyor aklımsa bırak
Gönlüm hep seninle ellerim uzak
Sen yolun başında ben de son durak
Ah benim hazanım eylül bakışlım.
<end>

<start>
KURŞUNA GEREK YOK
Hayatıma bir son vermek istersen
Kurşuna gerek yok gözlerin var ya! 
Eğer ki kalbimden vurmak istersen
Hançere gerek yok sözlerin var ya! ...
Dağ olsam çökerim bakışlarında
Taş olsam eririm avuçlarında
Sevgilim suçluysam bu aşk yolunda
Zindana gerek yok  hasretin var ya! ..
Anladım çare yok unutmam için
Her yerde hatıran izlerin var ya! 
Bir gün olsun mutlu uyumam için
Yastığa gerek yok dizlerin var ya! ...
<end>

<start>
Halk Böyle İstiyor Oğlum! ...
'Bir babanın doğum gününde 
                                   oğluna mektubudur...Görülmüştür'
Sevgili oğlum
Bugün tam on yedi yaşındasın
Görüyorum ki artık
Her şeyin  farkındasın
Ama ne zaman ararsam seni
Ya diskoda
Ya barda
Ya da  televizyon karşısındasın
Haklısın oğlum
Devir artık bu devir
Sen de çemberini çağına göre çevir
Senin neyine
Resim roman şiir
Senin neyine
Sanat vesair
Ne diyor meşhur televizyon büyükleri
Vur patlasın çal oynasın
Devir artık bu devir
Nasılsa
Son düğmesi de koptu insanlığın
Vefa can çekişiyor arka sokaklarda
Umut mendil sallıyor giden trenlerin ardından
Onur, adres arıyor mezarlıklarda
Dostluklar çöp tenekelerinde sahipsiz
Ve anahtar teslimi aşklar satılık köşe başlarında
Hem de üç kuruş mutluluklara...
Ama sen de haklısın
Sana mı kaldı
Kurtarmak vatanı
Sana mı kaldı
Uyandırmak yatanı
Sana mı kaldı
Duvara yapıştırmak
Bu memleketi satanı
Anasını ağlatanı....
Gel gör ki oğlum
Senin de kurtuluşun yok bu gidişten
Ne etsen- ne yapsan
Bir düğün
Bir bayram
Bir lale devri
Hangi ekrana baksan
Kim kiminle evleniyor
Kim kiminle çıldırıyor
Kim kime daldan dala
Gelinim olur musun diyor
Kimisi sahte gelin
Kimisi zengin bir prens
Kimisi de insanlıktan bir yudum bir nefes
Bekliyor da bekliyor
Bak her gün  ayrı bir kanalda
Bambaşka  bir 'ünlüler çiftliği'
Her kanalda şöhret olmanın dayanılmaz hafifliği
Ve işte böyle
Pazara dökülüyor bir bir
Herkesin yumak yumak ipliği
Yıllar var ki oğlum
Birileri işte
Bizi hep böyle gözetliyor...
Ve sen de görüyorsun ki
Bu sahneler 
Bizi ne de güzel özetliyor
Kimin umurunda yarınlar
Kimin umurunda çocuklar
Kimin umurunda  bu isyankar çığlıklar
Bir kavgadır
Bir yarıştır
Bir rezalettir gidiyor.
Kime  sorsan
Cevaplar dünden hazır
Halk böyle istiyor oğlum
Halk böyle istiyor
Gel gör ki
Bir reyting uğruna
Ne 'güneşler batıyor' oğlum
Ne  güneşler batıyor....
Ahmet Selçuk İLKAN
“yeni çıkacak son şiir kitabından”	
www.ahmetselcukilkan.net
<end>

<start>
Ben bu hayat pazarında
Satılacak adam mıydım? 
Eskimiş bir mendil gibi
Atılacak adam mıydım?
Ne anladım ben aşkından
Can mı verdin sen canından
Be Allahsız ben sırtından
Vurulacak adam mıydım?
Olana bak şu olana
Nasıl kandım ben bu yalana
Senin gibi bir yılana 
Sarılacak adam mıydım?
Aramadım haklı haksız
Sevdim seni hep hesapsız
Be vicdansız be kitapsız
Ben yanacak adam mıydım?
Sorma nasıl gönlüm yanar
Sorma nasıl içim kanar
Ben bu aşka duvar duvar
Yıkılacak adam mıydım?
Bilmem gönlün günah der mi? 
Aşka gelip eyvah der mi? 
Ben kalbine kör bir mermi
Sıkılacak adam mıydım?
Bal bulurken zehirinde
Gül bulurken dikeninde
Ben pişmanlık denizinde
Boğulacak adam mıydım?
Taşıyorken nehir gibi
Yaşıyorken demir gibi
Ateşlerde kömür gibi
Yakılacak adam mıydım?
<end>

<start>
Dudaklarımda yaşayamadığım
Çocukluğumun, gençliğimin şiiri
Dört yanım hüsran
Dört yanım yalan
Dört yanım hüzün
Dört yanım isyan!
Yanık bir şarkıda dolar bakışlarım
Annemin ellerini arıyor avuçlarım
Beni anneme götürün
Beni anneme götürün
Ağlamak istiyorum dizlerinde
Beni anneme götürün
Anlarsa beni bir o anlar
Beni anneme götürün
Vazgeçtim bütün saltanatından, 
Sevdalarından köhne dünyanın
Ne dostta vefa
Ne aşkta huzur
Her gün bir kahpelik
Kalbimden vurur!
Yıkılır kalırım bu sağır akşamlarda
Önümde dağ gibi bir yalnızlık
İçimde yıllanmış yorgunluklar
Unutulmuş eski bir adrese çıkar yollarım
Çayımın ilk yudumunda o
Sigaramın son nefesinde o
Anlarsa beni bir o anlar
Beni anneme götürün!
<end>

<start>
Kaç kere yaşadım ben bu romanı
Ne zaman sevdimse ayrılık vardı
Hep kendim kuruttum gözyaşlarımı
Ne zaman sevdimse yalnızlık vardı
Sen de git bırak git beni düşünme
Kader de, hayat de boşver üzülme
Alıştım hasretin her türlüsüne
Ne zaman sevdimse ayrılık vardı
Alıştım kaderin her cilvesine
Ne zaman sevdimse yalnızlık vardı
Yaşamadım gitti gönül tadında
Nelerden vazgeçtim senin uğrunda
Seni de kaybettim yol ortasında
Ne zaman sevdimse karanlık vardı
Ne zaman sevdimse pişmanlık vardı
<end>

<start>
Yolumuz buraya kadarmış be kahve gözlüm
Artık
Tersine akan bir nehir gibi
Yıkılmış bir şehir gibi
Suya yazılmış bir şiir gibi
Adımı unut
Yalnızlığın boşluğunda
Sensizliğin sonrasında
Bil ki
Beş para etmiyor umut
Etmiyor be kahve gözlüm!
Yalan yanlış
Kırık dökük yaşadık biz bu aşkı
Erken emekli olduk biz bu sevdadan
Biliyorsun
Hep direkten döndü umutlarımız
Hep kendi kalemize attık gollerimizi
Ne acemi bahçıvanmışız meğer ikimiz
Açmadan soldurduk güllerimizi
Açmadan soldurduk be kahve gözlüm!
Bir değirmen taşı gibi ezip gittin umutlarımı
Şimdi yüreğim mutsuzluğun hedef tahtası
Sokaklara sığmıyor bu dev yalnızlığım
Bu cumartesiler; 
Çığlık çığlığa şiirlerim seni istiyor bana inat
Gel gör ki; 
Son kurşunu yemiş bu sevdaya
Yetmiyor şımarık pişmanlıklar
Yetmiyor be kahve gözlüm!
Bir isyan faslıdır şimdi bu suskunluğum
Hovardaca harcanan mevsimlere
Bu kaçışlara - bu gelgitlere
Ömrümüze kesilmiş biletlere
İsyanımdır - bu acı acı - gülüşüm
Oysa; 
Kaç kez sildim seni haritamdan
Kaç kez mil çektim o kahve gözlere
Gel gör ki; 
Kendime bile geçmiyor artık sözüm
işte bir kürek mahkumu
İşte bir yürek mahkumu
Kapında yine
Bitmedi bu kara sevda
Bitmiyor be kahve gözlüm! ...
<end>

<start>
''İlk ateşi sen yaktın
Son yangın da senden olsun
Senin canın sağolsun...''
Bilmeliydim
Bir sabah çekip gideceğini
Dünyayı başıma yıkıp gideceğini bilmeliydim
Ve sen daha kırmadan bu aşkın kalemini
Ben herşeye eyvallah deyip
Çekip gitmeliydim bu şehirden
Ben yakılacak adamım bu şehirde
Sana böyle yandığım için
Ben asılacak adamım bu şehirde
Seni böyle sevdiğim için
Oysa
Neler öğretti hayat bana
Gülerken ağlamayı
Sırtımdan vurulmayı
Aç susuz yaşamayı...
Daha neleri öğretti hayat bana
Bir sana yalvarmayı öğrenemedim
Bir de seni unutmayı
Ben yakılacak adamım bu şehirde
Sana böyle yandığım için
Ben asılacak adamım bu şehirde
Seni böyle sevdiğim için
Sen sahte mutlulukların süslü prensesi
Sen sosyetik barların şımarık sokak kedisi
Sen mutluluğun korkak faresi
Sen hep aynı gecelerin
Hep aynı şarkıların
Hep aynı masaların vazgeçilmez mezesi
Senin cirit attığın sokaklarda
Ne gezer aşkın vefanın gölgesi
Çek git artık! 
Yaşanmasın bir daha aşkın böylesi
Çek git artık! 
Bitsin burada bu aşkın hikayesi
Oysa 
Bir yudum mutluluğun için 
Yollarına bir ömür serdim
Oysa
Bir gelişin için
Sokaklarına binlerce sabır ektim
Hasretse hasret
Acıysa acı
Uğrunda en kralını çektim
Üstelik yalnız ve tektim
Senin bir taş olduğunu nereden bilecektim?
Biliyorsun...
Seni bebekler gibi sevdim
Seni çiçekler gibi sevdim
Seni melekler gibi sevdim
Çünkü sen
Tapılacak kadındın (!)    bu devirde
Oysa ben
Sana böyle yandığım için
Sana böyle kandığım için
Seni böyle sevdiğim için
Asılacak adamım bu şehirde
Yakılacak adamım bu şehirde
Git git artık...
Güle güle! ...
<end>

<start>
Bu devran hep böyle sürüp gitmez ki
Sen de solacaksın günün birinde
Aklına gelecek ayrılığımız
Pişman olacaksın günün birinde
Senin de saçına karlar yağacak
Senin de gözüne yaşlar dolacak
Elbette kalbini biri yakacak
Beni anacaksın günün birinde
Ne geri dönecek yolun olacak
Ne de tutunacak dalın kalacak
Korkarım pişmanlık sonun olacak
Yalnız kalacaksın günün birinde
<end>

<start>
Kaşlarında kalem
Dudağında salem
Sosyetik olmuş haspam
Of ulan off! 
Ahmed'in de bir Leyla'sı var
Kibar Leyla'sı
Tango Leyla'sı
Haspam aklı sıra
Yıldızlar kadar uzak benden
Varsın uzak olsun
Komşu kızı o
Onun sosyetesi varsa
Agop'un meyhanesi de bizim için
Of ulan off! 
Yaşken eğmediler beni
Kibar konuşmasını
Dans etmesini öğretmediler bana
Bir 'selamın aleyküm' demesini bilirim gelince
Bir de 'eyvallah' demesini giderken
Selam verdik 'bonjur' dedi
Göz kırptık 'yes' dedi
Kes dedim kes
Ulan ne anlarım ben bu lisandan
Bir sosyete
Bir kibarlık tutturmuş gidiyor
gidiyor ama nereye
Bıçağın ağzı gibi inceldi sabrım
Dinamit gibiyim
Ha şimdi patlayacağım
Ha birazdan
Ulan ağaçkakan mısın nesin be
Delik deşik ettin tutkularımı
Kafamı bozma kız kafamı bozma
Alırım aşağı façanı
Of ulan Off
Ulan beyefendiler
Ulan sosyetik züppeler
Anam avradım olsun
Topunuzu bir şişe rakıya değişirsem eğer
Hey Agop
Ne oldu bizim çilingir sofrası
Gönder dedik yarım
Leyla partilerde
Biz meyhanelerde kafayı bulalım
Haa eskilerden bir şarkı çal amanı bol olsun
Of ulan off
Kavanoz dipli dünya off
Sen yok musun...
<end>

<start>
Bitmeyen ne var ki dünyada? 
Dağ mı? 
Deniz mi? 
Çöl mü? 
Biter!
Şan mı? 
Şöhret mi? 
Para mı? 
Biter!
Öyleyse aşk da biter
Ya uzakta! 
Ya kucakta!
<end>

<start>
Hatırladım seni
bu büyük boşluğun içinde
neden böyle çok sevildiğini...
Sen hayatın once içinde olduğun halde
her şeyden ince bir tülle ayrılıyorsun, 
her şeyden çocuksu bir kanla
eksik yaşanmış bir baharla ayrılıyorsun...
Kim sevse seni, yitirdiğini seviyor
o büyük eksik neyse onu...
Kim sevse seni, yanlış yüzünü görüyor...
Uzaklaşan bir tutkusun sen
seni seven yitirmeyi öğrenmeli, 
Hayatsın...O kanatan rüya...
Bölünmüş hayatları
son kez aydınlatıyor adın...
<end>

<start>
Bir Daha Uyanmazdın
Martıların sana doğruyu söyleyecekti
arzu tramvaylarına binmeseydin 
Acıların seni yeni bir şehre götürecekti
Yürüyüşüne vurulmasaydın... 
Tuhaf, ele geçmez, tehlikeli bir hayvandın
Şehrin yaban adamları sana öyle bakmasaydı 
uyur, bir daha uyanmazdın...
<end>

<start>
Otobüste sevgi yoktu. Orada herkes kendine ve birbirine düşmandı. İşte bu yüzden otobüsteki insanlar birbirlerine en kötü yüzlerini göstermekten çekinmiyorlardı. Şoför en acımasız tavrıyla yolcuları durmaksızın azarlıyor, genç öğrenci başının dibinde artık ayakta durmaktan gücünü tüketmek üzere olan yaşlı bir kadını görmezlikten geliyor; genç bir adam adeta bütün gövdesiyle, önündeki kızı habire sıkıştırıyor, açıkçası cinsel tacizde bulunuyor; üstü başı pis, üstelik kendi kendisine konuşuyor diye yaşlı bir adamın yanına kimse oturmuyor; gençten biri yanında kendisinden biraz daha kısa boylu birinin üzerine neredeyse abanıyordu. Bir sivil polis önünde oturan iki öğrencinin neler konuştuğuna kulak kesilmişti. Bir başkasının ayağına basan sonra asla özür dilemediği gibi ayağına bastığı kişiye adeta, “ayağımın altında ayağının ne işi var” der gibi bakıyor, herkes herkesi olup olmadık zamanlarda suçluyor ve aşağılıyordu... Evet, bu otobüste sevgi yoktu! ..
Bir duraktan genç bir kadınla, dokuz on yaşlarındaki oğlu bindi, otobüse... Kısa bir süre sonra avını bulmuş bir avcının heyecanıyla, “biletini at hanım” diye bağırdı bizim şoför. Genç kadınsa utanarak yolcuların arasına saklanmaya çalıştı. Şoför yine: “Biletini atmadın, bak kafam bozuluyor artık” diye öfkeyle çıkıştı. Biraz daha gittik ama çok geçmeden genç kadın ağlamaklı bir ses tonuyla: “Durun... Lütfen, burada inmek istiyorum” dedi. Otobüs durdu. Kadın, yanında çocuğuyla durak dışında, öylesine bir yerde indi aşağıya. Bu defa yüzünü örtmüş hıçkıra hıçkıra ağlıyordu. Oğlu ise annesine sarılıp: “Anne ağlama, ne olur ağlama” diyordu habire. Otobüste ansızın bir sessizlik olmuş, herkes nefesini tutarak bu olayı izliyordu. Bu genç kadının varlığıyla kötü bir düşten uyanmış gibiydik. Oğluna sarılıp ağlayan bu genç anne yıllardır bastırdığımız duygularımızı hatırlatmıştı sanki bize.
Ve hemen sonra hiç beklemediğimiz bir şey oldu: Şoför otobüsün el frenini çekip aşağıya indi ve kadınla çocuğun yanına gitti ve onlardan özür dilemeye başladı. Duyuyorduk, şoför ağlayan kadına yaptığı işten çok bunaldığını, geçim sıkıntısı çektiğini, trafiğin ve yolcuların sinirlerini harap ettiğini, demin yaptıklarından pişman olduğunu söylüyor ve biletsiz olsa bile -ki şu an bu hiç önemli değildi- genç anneyi otobüse davet ediyordu. Genç kadınsa biraz önce çok aşağılandığını, çok utandığını, bir daha o otobüse binemeyeceğini söylüyordu.
Otobüsün durduğu yerin biraz aşağısı deniz kenarıydı ve hemen oracıkta bir çay ocağı ve gökyüzü renginde masa örtüleri bulunan masalar vardı. Güneş ve rüzgâr bu çay bahçesini soylu bir neşeyle kucaklıyordu. Genç kadın çocuğuyla beraber biraz olsun soluk almak ve dinlenmek için bu çay bahçesindeki masalardan birine oturdu. Gözyaşları dinmişti. Şoförse onu bırakmıyor, yanına diz çökmüş özür dilemeye devam ediyordu, işte ne olduysa bu andan sonra oldu. Herkesin yüzü aydınlandı ve ortak bir kararla gideceğimiz yerlerden vazgeçip otobüsten indik, adeta koşar adım gökyüzü rengindeki örtülerle örtülü masaların olduğu çay bahçesine gittik. Genç kadının yanına diz çöken şoförün omuzuna vuran güneş ışığı, genç annenin o unutulmaz masum yüzü defalarca içimize işlemişti. Sanki birbirinden çok, ama çok farklı insanların içinde ne gariptir ki aynı ortak ses: “Artık yeter, bunca kötülük, bunca duyarsızlık yeter” diyordu.
Nitekim şimdi hemen herkes genç anneyi teselli ediyor, sakinleşmesi için çaba harcıyordu. Genç kadın bu yakınlığımızdan cesaret alıp durumunu güçlükle de olsa anlattı. Kocası siyasi mahkummuş, yıllardır cezaevindeymiş, kendisi işten çıkartılmış, günlerdir iş aradığı halde bulamıyormuş, evde hiç yiyecek bir şey kalmamış, çocuğunu annesine götürüyormuş, otobüs bileti alacak parası yokmuş. Genç kadın bütün bunları anlatınca bir anda herkes garip bir duygusallığa kapıldı ve deminki dehşet otobüsünde uyanan kötü ruhları için birbirlerinden özür dilemeye başladılar. Yalnızca çok genç insanlarda görülür bu duygusallık; o kötücül mantık yoktur. İyi ki de yoktur, göğüsleri heyecanla inip kalkar...
<end>

<start>
Hayat soğuk, yağmurlu ve vurdumduymaz bir İstanbul gecesiydi... Ve gece yağan yağmur hep ürkütürdü beni. Yağmur değil yalnızlığımdı pencereleri damla damla yalayan, yıllarımı dolduran sensizlikti... Hep bir yanı yarımlık, hep senden uzaktalık, hayattaki tek 'kimse'mden yoksunluk, yani kimsesizlikti. Bir kavuşma mucizesine inanma yolunda harcanmış bir hayatın ansızın sonuna gelme, ve o mucizeyi yaşayamadan bir başına ölme korkusuydu yağmur…
Yine yağmur yağıyor, yine gece... Yine İstanbul... Ve sen kollarımın arasından sıyrılıp kalkıyorsun yataktan. Nereye gidiyorsun sevgilim?
Sadece sana sarılarak uyuduğumda nefes alabiliyordum. Beni kollarına aldığında, yüzümü masumiyetinin yurduna, o kimsesiz boynuna dayadığımda, kokunu kalbimle soluduğumda... Uykun benim cennetimdi. Çünkü cennet sadece ikimizin olabildiği yerdi benim için. Ne sana aşık kadınlar, ne sevdiklerin, ne geçmişin, ne yarının...Uykunda sadece ikimiz vardık. Aşkıma dar gelen sevgi sözcüklerine ihtiyacım yoktu orada. Sana sevgimi anlatmaya, ispat etmeye ihtiyacım yoktu artık. Aşkımızın kokusuydu sana beni anlatan, sana seni anlatan.... Beni gerçekliğin o soğuk, o köpüklü dalgalarıyla yutan ve alıp alıp senden ötelere savuran hayatın dışındaki tek kaçış tünelimdi uykun.
Önce kolunu çekerdin başımın altından, sonra sırtını dönerdin. Usulca sarılırdım sana arkandan, seninle ya da sensiz geçen yılların hasretiyle... Ardından yavaş yavaş kollarımın arasından sıyrılırdın...Yıllardır taşımaktan yorulmadığım hasretin, tenimden tenime akan o ateş, ağır gelirdi bedenine... Uyuyamıyorum, nefes alamıyorum, lütfen sarılma, derdin... Yatağın bir ucuna sığınmış bedeninden kovulmak, hayatından kovulmak gibiydi benim için. Sığındığım, soluk aldığım tek cennetten kovulmak gibiydi. Beni uykunda terk etmen, gerçek hayatta terk edişinden bile ağır gelirdi. Yanıbaşındaki sensizlik, o rutubetli evimdeki, o baştan ayağa sen olan evimdeki unutulmuşluğumdan çok daha ağır gelirdi.
Seni kaybetme korkusu öyle işlemişti ki hücrelerime...Yataktan doğrulduğun anda bu korkuyla açılırdı gözlerim. Bilinçaltım konuşurdu benim yerime... Su içmek ya da tuvalete gitmek için kalktığın asla aklıma gelmezdi. Gittiğini düşünürdüm yalnızca... O saatte kendi evini terk edip, nereye gidebileceğini sorgulamadan, sadece beni o sonsuz hiçlikte, o en masum rüyada, cennetimizde, uykumuzda bir başına bırakıp, kaybolacağından korkardım. Bana hep aynı soruyu sorduran bu yüzyıllık korkuydu işte: Nereye gidiyorsun sevgilim?
Beni yeniden hayatın içinde, gerçeklerin ortasında bir başına mı bırakıyorsun? Beni yeniden unutuluş sürgünlerine mi gönderiyorsun? Nereye gidiyorsun sevgilim?
Oysa seni uyutmayan içindeki o yangınlı hesaplaşmaydı. Gece iner, aşıklar, yüzler, bedenler, anılar kaybolurdu; sadece ikimiz kalırdık. Ve sen uykunda sevgimle hesaplaşmaya dalardın. Cennette cehennemi hatırlardın.
Dönüp geriye bakıyorum da, sanki yıllar değil yüzyıllar geçmiş aramızdan... Aramızdan ayrılıklar, ihanetler, kayboluşlar, vazgeçişler, yeniden bulmalar, korkular, yalnızlıklar, savrulmalar geçmiş. Ve bu ilişki ne çok biçim değiştirmiş...
Seni yollarca, şehirlerce uzağından sevdim. Seni kelimelerce, şiirlerce yakınından sevdim. Seni dünya üzerinde sanki ilk kez benim için kalemi eline alıp da yazdığın mektuplarca sevdim. Seni umutsuzca, beklentisizce, hayallerce sevdim uzağından. Hayatımı öyle olduğu gibi bıraktım. Şehrine geldim, ama kalbine giremeden sevdim. Neydik biz o yıllarda hiç düşündün mü? Neydik birbirimiz için sevgili?
Geldim. Bana destek olacak, sırtımı vereceğim bir aşkın yoktu arkamda. Kendime yeni bir hayat kuracağım yalanını, kendim dahil, sen dahil herkese söyledim. Oysa tek istediğim seninle birlikte bir hayattı. Öyle cesaretsizdim ki karşında ve öyle açık sözlüydün ki bana karşı, ancak iddiasız bir sığınmacı olabildim hayatında. Hayatına iltica etmek isteyen bir yürek sürgünü... Bir aşk meczubu sadece...
Dürüstlük kimi zaman yalanlardan çok daha acımasızmış, sevgili... Gerçeğin buzdan ülkesinde yapayalnız kalan yürek, hayatta kalabilmek için yalanları bile özleyebilirmiş kimi zaman... Bana aksini ispat etmek için elinden geleni yaptığın o yıllarda, buzlar ülkesinde biraz olsun ısınabilmek için, aslında beni sevdiğin yalanına inandırmıştım ben de kendimi...
Aşkıma kapalı bir kapının önüne bırakılmış yaralı bir kuş gibiydim. İnanacak, bir ibadet gibi yaşayacak tek şeyimdi senin aşkın. Karşılıksız, güvensiz, sessizce yaşanan bir aşk... Nasıl da hoyrattın bana karşı... Kalbinde değil miydim gerçekten? Neydik biz söylesene? O yıllarda senin neyindim ben sevgili? Can yoldaşın mı? Yol arkadaşın mı? Dostun mu? Sevgilin mi? ..
Sonra bir gün geldi ve unutuldum. Ve bu sorular birer birer bıçak gibi saplandı yüreğime ve yüreğimde yanıtlarını buldu. Unutuluş hepsinin acımasız cevabı oldu. Sonrası dipsiz bir karanlık... Sonrası çaresiz bir çıldırış...
Hayata karışmamak için tek kalkanım, tek sığınağımdı aşkın. Tek silahımı yitirdim ve hayata teslim oldum. Aldı beni savurdu başka bedenlere, parçası olamadığım o kırık dökük öykülere...
Kırgınlık kimlik değiştirdi ve vazgeçiş oldu benim için. Unutmanın en ağırı unutamadan unutmaktır. Seni sonsuza kadar kaybetmek kimlik değiştirdi ve unutmak oldu benim için. Seni unuttuğum yalanıyla hayatı kandırmaya çalışınca hayat hiç olmadığı kadar acımasız tokatlar indirdi yüzüme... Sonrası dipsiz karanlık... Sonrası hatırlamaya bile dayanamadığım düş yıkımları... Sonrası kesif, karanlık ve rutubetli bir kuyu... Koskoca bir boşluk... Sonrası 'yalnızlık' kelimesine sığmayacak kadar derin bir yalnızlık...
Kaç zaman sonra bilmiyorum, bir gün geldi ve beni yeniden hatırladın. Yokluğumda kendine kurduğun hayat, beni yasak bir ilişki haline getirdi bu kez de... Ve bu ilişki bir kez daha kimlik değiştirdi. Seni, bir başkasıyla birleştirdiğin hayatına uzaktan bakarak, kalbimi kıskançlığın lanetli hırsına teslim ederek, kısıtlı zamanlarda, gizli saklı buluşmalarda, o doyumsuz kaçamaklarda sevmeyi de öğrendim... Hasretinin o tarifsiz kokusu burnumu sızlatırken yapayalnız uyumayı da öğrendim. Yağmurlu İstanbul gecelerinde o baştan ayağa sen olan evimde kaderimle kıyasıya yaşamayı da öğrendim, sevgili...
O zamansız unutuluşun ardından yeniden hatırlanmanın sevinci, seni paylaşmaya boyun eğmenin ve hep gizliliğin gölgesinde kalacak olmanın acısına büründü. Uykunda soluğunun bir başka soluğa karıştığını bilerek geçirdiğim sayısız gecelerde, gururumu parça parça bölüp aşkıma kurban verdim. O tarifsiz ağrıyı uyuşturmak için ruhumdan, kimliğimden, kadınlık onurumdan vazgeçtim. Her şeye rağmen direnebilmek için kendimden vazgeçtim. Geriye dönüş kapılarını sonsuza kadar kapatmış oldum böylece. Ruhumdan kendimi kovup, tüm hücrelerime sadece aşkını yerleştirdim. İşte o andan itibaren, sensizlik artık bensizlik oldu sevgili...
Nasıl da telaşlı, nasıl da soluk soluğa yaşardık o kaçamak anları... Aşkımızın en karanlık, en gerçek, ama en yoğun anlarıymış onlar... Sensiz geçen gecelerde yüreğimde biriken kıskançlığın, öfkenin, kırgınlığın ve hasretin hummalı karanlığı, sana kavuştuğum anlarda sevinçten çıldırmanın eşiğinde tarifsiz bir hazza dönüşürdü... Nasıl da ateşliydi sevişmelerimiz... Sana yeniden dokunmak, sanki bulutlara öpücükler kondurmak gibiydi... Huzurla huzursuzluk, hasret ve kavuşma, aşk ve öfke, merhamet ve acımasızlık, kırgınlık ve bağışlama her şey ama her şey sevgimizin taşkın sularında birbirine karışırdı. İki kalbin bir ömre sığdırabileceği tüm duyguları biz o kısacık anlarda soluk soluğa yaşardık...
Sonra hayatını değiştirdin. Yeniden özgürlüğüne kavuştun. Ve bu ilişki bir kez daha biçim değiştirdi. Yıllardır bir savruluş halinde aramızdan akıp giden aşkımız, nihayet dingin, doygun ve emin bir sığınak bulmuştu kendine. O savruk yıllar bile koparamamıştı ya bizi birbirimizden, artık hiçbir şey bu aşkı yıkamazdı. İhanetlerin, unutuluşun, hayatın sınavından geçmişti aşkımız. Tam da birbirimizi hayattan çok uzakta, dokunulmaz bir boyutta sevdiğimize inanmaya başlamışken, dudaklarından dökülen o lanetli cümle korkularımı yeniden uyandırdı, geçmişi zamandan koparıp aramıza soktu yeniden: 'Varlığın artık bana acı vermiyor...'
Ah sevgilim, ayrılık trenini çoktan kaçırmadık mı biz? Bulup bulup kaybetme oyunlarını çoktan tüketmedik mi? O dünyevi aşk oyunlarından, kıskandırmalardan, kaçamaklardan çoktan vazgeçmedik mi? Birbirimizi en ağır ihanetlerde sınamadık mı? Anlamadın mı artık, varlığım sana acı vermek için değil... Sadece seni sevmek için yaşadım ben!
Senin için bir ilişkide girilebilecek bütün kimliklere bürünmedim mi? Önce aşkla değil kalbinin boşluğuyla tutunduğun bir can yoldaşıydım... Yüreğin bir başkasına kapılarını açtığında hayatından dışlanıp unuttuğun oldum sonra... Başka hayatlarda, başka ilişkilerde seni unutmaya çalışırken, belki de aslında sadece seni ararken kıskançlıktan deliye döndüğün oldum... Kalbime geri dönmek istediğinde gururumun gemilerini yakıp, metresin oldum... Vicdanın oldum senin... Merhametin oldum... Pişmanlığın oldum... Hazzın en sıradışı boyutlarını seninle paylaşan fahişen oldum... Arkadaşın oldum... Kardeşin oldum... Sevgilin oldum... Söylesene kaç kez biçim değiştirdi bu ilişki? Kaç kez kimlik değiştirdim seni sevebilmek için...
Anlamadın mı artık, varlığım sana acı vermek için değil. Sadece seni sevebilmek için yaşadım ben... Hala seninle geçireceğim anların telaşıyla tüketir gibi yaşıyorum sensiz geçen günlerimi. Yıllar geçti, hala seni görecek olmanın kalp çarpıntılarıyla, yalnız senin için giyiniyorum en güzel giysilerimi. Sen güzel bulasın diye geçiyorum aynaların karşısına.
Seninle geçen zaman bir daha tekrarı olmayan, doğaçlama bir melodi gibi benim için... Sanki birlikte yazılmış kaderimizin sayılı dakikalarından an çalıyorum. Öylece karşında oturup seni seyretmeyi, sana yemek hazırlamayı, seninle sohbet etmeyi, dostlarını ağırlamayı, seninle birlikte uyumayı, yani paylaştığımız ne varsa hepsini bir daha asla okuyamayacağım bir şiiri kelime kelime içime sindirir gibi, soluk soluğa hissederek yaşıyorum... Öyle birikmişsin ki içimde... Seni yaşamakla tüketmem, seni sıradanlaştırmam mümkün değil. İçime çektikçe çoğalıyorsun...
Şimdi varlığım her geçen dakika daha da daralan gizli bir çember örüyor etrafına. Her geçen gün biraz daha uzaklaşıyor, biraz daha kanıksıyorsun beni... O peşini bırakmayan yaralı geçmişin aramıza korku duvarları örüyor. Hayatını tüm kalbimle kucakladığımı hissettiğim anda ansızın yüzünde beliren o eski kaygıların alıp seni benden çok uzaklara, derinlere, yalnızlık kuyularına sürüklüyor. Yeni isimler, yeni aşk öyküleri, başka yüzler, başka bedenlerle kaçış planları yapıyorsun kendine... Gece ansızın seni uyandıran, kolunu başımın altından çeken, seni yatağın ucuna kadar götüren, uykunu bölüp ayağa kaldıran ve bana hep o aynı soruyu sorduran bu korkular değil mi...: 'Sevgilim nereye gidiyorsun? '
Sevgilim nereye gidiyorsun? Orada ne var? Benliğini kıstırdığın duvarların arkasında soğuk, uçsuz bucaksız bir yalnızlıktan başka ne var? Neden kaçıyorsun? Neden bu aşkı sonsuzluğa, özgürlüğe, daha önce hiç yaşamadığın sınırsızlığa bir kapı olarak görmüyorsun? Ben senden gitme ihtimalini hiçbir zaman çalmaya yeltenmedim ki... Sevgim seni tüketmek değil, çoğaltmak içindi... Sevgim dünyanın yaşanılası bir yer olduğuna inanman, inanmamız içindi... Yüreğimizin çok derinlerinde yaşayan o iki masum çocuğun soluk alabilmesi için bir gökyüzüydü sevgim... Ben senin kanatlarını hiçbir zaman çalmadım ki...
Öyle çok reddedildim ki, öyle çok unutuldum ki senin tarafından, sensiz kalmak yüreğimi ezen tek korku artık. Öyle ki hayatım yalnız bir korku halinde ayakta duruyor şimdi... Korkumu gerçeğe büründürdüğün anda yıkılıp gideceğim. Her şeyi tükettim. Hayata tutunmak adına ne varsa her şeyi yaktım seni sevebilmek için... Tüm sabrımı, kendime ve insanlara güvenimi, sevginin hayatın tek harcı olduğuna olan inancımı... Artık senden başkasına verecek enerjim, sevgim ve hayatla hesaplaşacak bir benliğim kalmadı. Geriye dönüp sığınacak bir kendim kalmadı...
Şimdi bana varlığımın sana acı vermediğini söylüyorsun. Gitmemi istiyorsun, sonra yeniden gelmemi... Ve sonra yeniden gitmemi... Beni sensizliğin o dipsiz çukuruna önce sarkıtıp, sonra yeniden gün ışığına çıkarıyorsun. Sevgimi, yokluğumu hissettiğin yerde bulmak istiyorsun. Aşkımın benliğini ve hayatını ele geçirmesinden duyduğun o sebepsiz korkuyu yenmek için, bana seninleyken tekrarı olmayan bir şiiri hatırlatan zamanın, sana benimleyken gösterdiği monoton ve tüketici yüzünü yok etmek için oynadığın bir oyun bu belki de... Beni deliliğin sürgünlerine yollayıp, sonra yeniden kalbine çağırıyorsun.
Korkuyu beklemenin telaşı korkunun kendisinden çok daha ürkütücü biliyor musun? İşte bu yüzden sensizliğin karanlık kuyusuna kendi ellerimle bırakıyorum kaderimi. Korkuyu beklemekten vazgeçiyorum, ama asla seni sevmekten değil, sevgili... Sana veda etmeden kayboluşa karışmam da aslında sadece bunun için...
Madem varlığım acı vermiyor sana, madem ki ancak yokluğumda sevgimi hissedebiliyorsun, öyleyse yokluğumla kal sevgili... Madem ki yokluğumla daha mutlusun, o halde yokluk benim bu aşk için büründüğüm son kimlik olsun...
<end>

<start>
Adına aşk koyduğun o büyük boşluğa
Ben koca bir hayat sığdırdım…
Beni sevmemene isyan edip kaçmak, 
Sende aradıklarımı hayatla doldurmaya çalışmak, 
ruhumun en büyük yanılgısıydı…
Hayat bana acımasız yüzünü
Sevgini inkar ettiğim zamanlarda gösterdi…
Ve şimdi asıl olmam gereken yerde, 
Hayata başladığım yerde, 
Kalbindeyim…
Vazgeçilmez oluşunun sırrı bu işte: 
Senin olmadığı n yerde ne olduğunu bilmiyorum
<end>

<start>
künyeme kazıdım ölü doğmuş sevinçlerimi
ölürsem beni seninle ararlar şimdi
bak, incelirken zehirleniyorsun yavaş yavaş
beni yanaşma ruhum boğuyor geceleri
ölürsem beni seninle ararlar şimdi
yüreğim paslı bir sarnıç
gözyaşlarının demi hala avuçlarımda
sesleniyorsun sevdaların kilitlendiği manastırlardan
yaşamak güçlü olmak değildir her zaman
künyeme kazıdım ölü doğmuş sevinçlerini
ölürsem beni seninle ararlar şimdi
<end>

<start>
.......Bir şizofrendim artık... Yalanlar söylüyordum, 
hem sana hem de ona... Kendimi tanıyamaz olmuştum.
Hangisi bendim? İçimdeki, o güzelliğiyle dünyayı elde
etmeye kışkırtılmış, karanlık ve ilgi tutsağı kadın
mıydım; yoksa uğruna hayatından vazgeçmeye hazır
olduğum aşkına mahkum, ezilmiş kapılarda bırakılmış, 
verdiği güven ve taşıdığı masumiyetle sana cazip
gelmeyen o sevdalı kadın mı? İkisi de olmak
istemiyordum. Ama ikisinden de vazgeçemiyordum. Sanki
biri olmasa diğeri yıkılacak gibiydi. Birbirinden
nefret eden ve birbirinin varlığına taammül edemeyen
bu iki benlikle yanlız kaldığımda çıldıracak gibi
oluyor, ağır ağır ruhumu öldürüyordum. Artık yalnız
kalmak dayanılmaz olmuştu benim için... Seni
göremediğim zamanlar ona gidiyor, onu göremediğim
zamanlar sana sığınıyordum. İçimdeki bu birbirine
aykırı iki kadın beni durmadan diplere çekiyordu...
<end>

<start>
şimdi burda değilsin....
ama beni duyuyosunn...biliyorum...
kapat gözlerini benim için ve dinle n'olur...
bak yoksun...
bunun anlamını biliyomusunn....
yokluğun
yüreğimmdeki bu yıldızsız, 
bu dipsiz, karanlık gece...
yokluğun, odamın duvarlarına astığım suretlerine bakarken, 
unuttuğum dalgın gözlerim....
yokluğun yastığımda bıraktığın bu kimsesiz saç telleri...
sırf kalemini değdirdiğin için atmaya kıyamadığım bu kağıtlar...
her an gözümün önünde sakladığım  mektupların, 
peçetelere yazdığın  şiirlerin, 
hediyelerini sardığın paket kağıtların...
sen gidince, 
hala sen kokuyodur, diye üzerime giydiğim 
ve derinn derinn
soluduğumm giysilerin....
bu yarı deli...
bu hayattan kopuk ruhum...
kapat gözlerini ve bana baak....
ben ne diye varsa gördüğün, işte o senin yokluğun....
söyle.! 
sana neyi anlatayımm...
sabaha karşı çalan  telefonumun ucunda, 
n'luuur bana hayattan kötü davranma diyen...sayıklayan..
o kırgın, o kendine çarpan sesini mi..! !
<end>

<start>
Aşk, ölümün dudaklarından öptüğü zaman
yüreğimdeki zehirli çiçeği
usulca bıraktım dünyanın dışına...
Aşk, ölümün dudaklarından öptüğü zaman
son kez ayaklanır düşevlerimde bastırılmış yangınlarım
mahcup ve sinsi bir konuk gibi yaşlandığım düşevlerim...
Aşk, ölümün dudaklarından öptüğü zaman
cesedim sahile vurur
insanların kıskanarak topladığı cesedim...
Aşk, ölümün dudaklarından öptüğü zaman
kelimelerin hatırasını sokaklara fırlatırım...
<end>

<start>
Öğrendiğin her şey, 
Susup arkanı döndüğün.
Yenildiğini unutup, 
Güzelliğini sonuna dek yaktığın her şey
Seni senden kurtarmıyorsa
Ne anlamı var sana hayatının sevgili…
Masumiyetin kimi zulümden kurtardı, söylesene
Hem bu arzuda onun adı bile geçmez…
İstikbalin sıradan bir ayrıntı
Bu telaşta…
Ne yapsan göğsünde hayatında yabancı bir zaman
Birikiyor…
Borçlu değilsin ömrüne üstelik…
Ama ne yapsan boşluğa açılan
Bir kapı oluyor hayat, 
Ne yapsan büyüyor o boşluk…
Ne yapsan suçlu değilsin, 
Sadece yerçekiminden muafsın…
O derin ıstırabınsa
Seni hayata alışmaktan koruyor sadece…
Oysa bu bile umurunda değil…
Geleceğin ellerinde sıcaklığı üşüyen
Bir mum sadece…Gördüm…
Geleceğin ellerine yapışan o soğukluk…
Durmadan ömrüne yapışan o gerçeği soluyorsun sen…
Durmadan o aşkı soluyorsun…
Durmadan ciğerlerini yakan o büyük soğumayı…
<end>

<start>
Eski bir kadinsin sen,
aski ogretmek icin tekrar tekrar dirilen...
Olumunu bekletiyor simdi seninle
sevdasi yarim kalmis omurler.
Bogulmus ve kanla karismis yuzu denizin
sevginle duruluyor...
Ask, unutulmus bir sanat gibi,
agirbasli bir cileyle ogreniliyor simdi
Eski bir kadinsin sen,
aski ogretmek icin celladini tekrar tekrar 
                                                         dirilten...
<end>

<start>
Ölüm, sizin eve sığınan kimsesiz bir çocuktu.
Sen ondan öğrendin kendine ne kadar uzakta olduğunu
Ölüm düşürdü seni ruhunun gurbetine
Ve büyük bir yalandan kurtardı.
Bu yüzde hiç aldanmadın
Hiç de mutlu olmadın...
Ölüm, ömrünün o yalan yarısını senden aldı.
Aşka susamış öbür yarısını yakın uzaklara saldı.
Ölüm yüzünden ne kimsenin kimsesi oldun
Ne de kimse senin gördüğünü gördü.
Yaşayan tek yerin o ölü gözlerindi.
Karanlık kokulu otlar bu yüzden 
bir tek sana el salladı...
<end>

<start>
Tek başıma hiç sorunun yanıtını bulamıyorum.Hep yeni
hayatlar yaşamayı isterken kendimi aynı hayatı tekrar
tekrar yeniden yaşarken buluyorum... Sisli bir gecede
yolunu kaybetmiş gemilere benzetiyorum kendimi...
Yanına gidip konuşmak isteğim insanları da işte bu
kayıp gemilere benzetiyorum. Uzaktan soluk ışıklarını
görüyorum... Ama ne onlar bana yaklaşabiliyorlar, ne
ben onlara... Sisli gecede birbirimize uzaktan bakıp
yeniden kendi kayboluşlarımıza karışıyoruz... Umudum
kalmadı artık; bu dünyada düşüncelerimi, beni, 
duygularımı gerçekten anlayacak birini bulmam imkansız
görünüyor artık bana... Ama evimde duramıyorum yine
de... Kendimi sokaklara atmak, insanlarla konuşmak, 
kendimi onlara anlatmak istiyorum. Dinliyor gibi
gözüküp dinlemeseler de, anlıyor gibi yapıp gerçekte
anlamasalar da...
Anılar birer zorba gibi yükleniyorlar üzerime.
Durmadan hesap soruyorlar benden... Tekrar tekrar aynı
görüntüler belleğimi kanatıyor... Ve hep o yüz...
Yüzdeki o ışık ömrümü ortadan ikiye bölüyor. Ne geriye
dönebiliyorum, ne ileri gidebiliyorum... Öğrendiğim
her yeni bilgi eski inançlarımı koyulaştırmaktan başka
bir şeye yaramıyor... O yüzün sahibine kaderini
anlatmak isterdim... Oysa o yüz ışığının farkında bile
değil. Kendisine rağmen yaşıyor o ışık yüzünde... O
yüz ki sevgiden önce nefret etmeyi öğrenmiş... O da
kayıp bir gemi ve o da bu kanlı sisin içinde yitirdiği
yolunu arıyor...
Her kayıp gemi bana kırılgan ve bitimli aşkları
hatırlatıyor... Dostluklar sisin ortasındaki kayıp
gemiler gibi boğulmuş insan sesleri çıkarıyor... Ziyan
olmuş hayatlar bu sisi biraz daha koyultuyor... Her
talihsiz karşılaşma başka bir karşılaşmayı daha
talihsiz kılmaya gidiyor... Her ziyan edilmiş hayat
başka bir hayatı ziyan etmeye gidiyor...
Evimin duvarları bile ayrılığın şarkısını söylüyor.
Bir başıma dinlemek istemiyorum ayrılığın
şarkısını...Ayrılık zorba anılarıyla geliyor... Her
zorba anı beni ayrılığın karşısında küçük düşürüyor: 
Onunla görüşmeye ara verdiğimiz bir dönemdi. Bu defa
biraz uzun sürmüştü. Ama hasret yine ağır basmış ve
yeniden bir araya gelmiştik. O zaman itiraf etmişti
biriyle birlikte olduğunu. Hiç unutmuyorum, ilk tepkim
kaç kez oldun, onunla kaç kez yattın, demek olmuştu.
Yüzüme çok tuhaf, ve o güne dek hiç bakmadığı gibi
bakmıştı... Sadece, ilk bu mu geldi aklına, seni
tanıyamıyorum, demişti... Neden ilk tepkimin o
olduğunu bugün bile anlamış değilim; ama ne zaman
aklıma gelse yüzüm kızarır, utanırım... Ve daha
binlerce zorba, acıtan anı...
Bu anıların verdiği acıdan kurtulmak için insanların
arasına karışmak istiyorum. Demir parmaklıkların
arkasında değilim, istediğim yere gidebilirim, 
istediğim her şeyi yapabilirim; ama ne yapsam, nereye
gitsem hep aynı şeyleri hatırlayan belleğimin
tutsağıyım sanki... Ben değil, bu zorba anılar
götürüyor beni istediği yere... Sevgi nasıl
bulaşıcıysa nefret de öyle bulaşıcı... Nasıl bakıyorsa
insan dünyaya, öyle görüyor ne görüyorsa... Kararmışsa
gönlü insanın, nereye baksa orada kararmış gönüller
görüyor... Dibe vurmuşsa hayatı, kimi görse dibe
vurmuş sanıyor... Hem öyle bir gece ki bu gözlerim
kapanmayı bilmiyor... Gözlerim nereye baksam
varlığımın o eski bataklığına çekiyor beni... Oysa
hayallerimin rüzgarı beni benden alıp uzaklara
götürsün isterdim... Ama hayallerimin kanatları beni
anılarımdan koparacak kadar güçlü değil... Hayallerim
beni, ben anılarımı seyredip duruyorum...
İnsanlardan ne kadar umudu kessem de yine de insansız
yapamıyorum. Beni dinlemeyecekleri, asla
anlamayacaklarını bilsem de onlara hayatımı anlatmayı
seviyorum... Hem korkuyorum onlardan, hem
korkularımdan kurtulmak için onlara sarılıyorum yine
de..
Tek başıma dolaşıyorum Beyoğlu'nda..Gecenin kim bilir
hangi saati, yine de her yer insan dolu.. Kimse evine
gitmek istemiyor sanki... Gece koyulaştıkça yalnızlık
derdi artıyor... Sadece benim evimin duvarları değil, 
bütün evlerin duvarları sanki aynı ayrılık şarkısını
söylüyor. Kimse tek başına bu şarkıyı dinlemeye
katlanamıyor... Evler saçmalığın kederinde boğulmuş, 
yanlış yerde arıyor herkes kendisini... Anılar zorba, 
bellek yorgun, hayaller kanatsız... Kimin gözlerine
baksam, bu gördüğün ben değilim, ben aslında çok
başkasıyım, diyor... Kimi sevsem bu sevgiyle
yarışacağı yerde benimle yarışıyor... Kim beni sevse
bu sevgide önce kendi yaralarını onarmaya çalışıyor...
Sevgi bir eliyle çağırıyor, korku iki eliyle itiyor...
Kim beni öpse ayrılığın ipini geçiriyor boynuma...
Nereye gitsem, oraya benden önce anılarım gidiyor...
Oraya benden önce sevgiyi öğrenmeden önce nefreti
öğrenen kadın gidiyor... Nereden dönsem ardımda
küskünlüğüm kalıyor... Kimse kurtulamıyor bu
küskünlükten. Şiirler, aşk nefret etmektir, diye
bitiyor...
Taksim'de gecenin bir yarısı tek başıma dolaşıyorum...
Bunca geç bir saate rağmen her yer öylesine gürültülü
ve kalabalık ki... Onca gürültüye ve onca kalabalığa
rağmen her yer aslında öylesine sessiz ve ıssız ki...
Sanki insanlar bu ıssızlığı ve sessizliği gizlemek
için durmadan boylukta dolaşıp duruyor ve anlamsızca
konuşuyorlar...
Biraz kuytu, kalabalıktan biraz uzak bir banka
oturuyorum... Sanki her yer gözüküyor bu banktan.
Ayaklarımın altından mahvolmuş hayatların yanık suları
geçiyor... Güçsüz düşmüş inancım aşkımı ne kadar
kirletmeye çalışsa da sanki bir el durmadan yıkayıp
arıtıyor onu...
Kendimle o kadar meşgulüm ki, biraz geç fark ediyorum
yanımda orta yaşlı bir adamın oturduğunu. Uzaklara
bakıp, benimle hiç ilgilenmiyormuş gibi davransa da
beni düşündüğünü anlıyorum... Uzaklara baksa da
hayretle ve acıyla aydınlanmış gözlerini görüyorum...
Yüzüme bakmadan soruyor: Gece ne kadar sessiz değil
mi... Şaşırıyorum benimle aynı şeyi düşündüğüne...
Evet, diyorum bir an durakladıktan sonra... Onca
gürültüye rağmen öylesine sessiz ki... Çünkü, diye
devam ediyor, kimse kimseyi dinlemiyor, herkes
kendisine öylesine gömülmüş ki... Neden böyle? diye
soruyorum ona... Ellerini kavuşturup uzaklara bakarak
yanıtlıyor beni: Hepimiz kendimizi başkalarından çok
farklıyız sanıyoruz, ama aslında birbirimize o kadar
benziyoruz ki... Bu yüzden birbirimize ne denli çok
görünmez bağlarla bağlı olduğumuzu bir bilsek her şey
öylesine değişecek ki... Ama bu bağları göremiyoruz
bir türlü... Herkes kendisi diye bilmediği bir
başkasını anlatıyor ve sonra yeniden kendi karanlığına
gömülüyor... Birlikte ama yalnızız, çok yalnızız...
Bilir misiniz, İbranice'de bu iki sözcük tek bir
harfle ayrılır...Yalnız, yahid, demektir, birlikte ise
yahad...
Sonra usulca dönüp yüzüme bakıyor: Bana hikayenizi
anlatır mısınız, diye soruyor... Şaşırmıyorum bu
sorusuna. Yalnızlık ve hayatın bu korkunç belirsizliği
öylesine hırpalamıştı ki ruhumu, ona kendimden
bahsedersem az da olsa bir teselli bulacağımı
hissediyorum... Kanlı bir sisin içinde kaybolmuş
gemilere benzettiğim insanları... Ziyan olmuş
hayatları... Aşkların nasıl bu kadar kısa bir sürede
nefrete dönüştüğünü... Yaralarını onarmak için
ilişkiye girenleri, sevmekten korkanları... Zorba
anıları, yorgun bellekleri, kanatsız kalmış
hayalleri... Her talihsiz karşılaşmanın başka bir
karşılaşmayı daha talihsiz kıldığını...Yalnızlığımı ve
hayatın o korkunç belirsizliğini..Artık beni anlayacak
birini bulmaktan ümidi kestiğimi anlatıyorum ona..
Derin bir nefes alıyor ve sonra yine şehrin solgun
ışıklarına bakarak yanıtlıyor: Öyle demeyin.Sizi
anlayacak birileri mutlaka vardır.Hem yalnızlık bizi
olgunlaştırır, yeni keşiflere hazırlar.Belirsizlikse
çoğu kez özgürlüğün kapılarını açar bize. Biraz önce
söyledim, hepimiz görünmez bağlarla bağlıyız
birbirimize.İşte bu bağları görebilmek ve birbirimizi
anlamak için daha çok çaba harcamalıyız. Bize çoğu kez
anlamsız görünen olayların, tesadüflerin ardındaki
gizli anlamlı göremiyoruz...
O şimdi ne yapıyordur...
Kim, diye soruyorum şaşkınlıkla...
Ayrıldığınız insan. Sizi anlamadığını düşündüğünüz...
İçimden karanlık bir ürperti geçiyor: Uyuyordur, bu
konuştuklarımızdan hiç haberi yoktur. Dantellerle, 
pullarla kaplı yastığında uyuyordur, diyorum...
Bence o şimdi sizin uykunuzu uyuyordur, sizin rüyanızı
görüyordur.Kim bilir belki birazdan uykusundan
ağlayarak uyanacak ve bu konuşmayı duymadan
duyacaktır... Sizin varlığınızda onun için
yaşattığınız her duyguyu hissedecektir... Hiç tahmin
edemeyeceğimiz işaretlerle anlayacaktır bunu...
İnsanlar arasındaki bu büyüye inanmak gerekir.
Karşılaşmalara, tesadüflere inanmak gerekir.
Mucizelere... Yaşadığımız her şeyin, en anlamsız
görünenin bile ardında bir anlam yatar... Size kendi
hikayemi anlatmamı ister misiniz...
Elbette, diyorum merakla, dinlemeyi çok isterim...
Ben birini öldürdüm biliyor musunuz... Bunu der demez
susup etraftaki o gürültülü sessizliği dinliyor bir
an. Neye uğradığımı şaşırıyorum. Adamın önce yüzüne
sonra da büyük bir dikkatle ince uzun parmaklarına
bakıyorum...Bana böylesine huzur veren ve bilgelik
dolu şeyler anlatan bu insan bir katildi öyle mi...
Yo, bana öyle bakmayın, dedi gayet sakin bir
tavırla...Ben de birini öldürmeden önce insan
öldürmenin kendim için ne kadar imkansız olduğunu çok
düşünmüşümdür hep. Ama birini öldürmek çok anlık bir
şey. O an zaten siz siz olmuyorsunuz. Bir başkası
giriyor sanki içinize... Şaşkınlığım sürdüğü için
lafını kesiyorum: Neden öldürdünüz peki...Bir sakıncası
yoksa söyleyebilir misiniz: 
Bencillik... Kibir... Ruhumu körleştiren arzular...
Kıskançlık... Daha çok şey eklenebilir bunlara...
Hepimizin içinde var bu duygular... Dilerseniz devam
edeyim... Bu korkunç olaydan önce durumum çok iyiydi.
İyi bir evliliğim, çok sevdiğim bir kızım, iyi bir
çevrem vardı... Karım beni terk etti. Kızım bu olay
yüzünden beni reddetti... İşimi, çevremi, dostlarımı
kaybettim. Kimse arayıp sormaz oldu. Dayanılması çok
güç yıllardı. Geçmişimi bir saplantı haline
getirmiştim. Demiştiniz ya, anılar zorbadır, diye...
İşte o zorba anılarda kurtulmak bu hayatımın üstüne
çıkabilmek için kendimi kitaplara adadım. Elime ne
geçerse okuyordum. Felsefe, psikoloji, dinler tarihi, 
edebiyat... Kitaplar olmasaydı o korkunç yıllar başka
nasıl geçerdi ki... Sonra bir gün artık özgürsün, 
dediler. İnanamadım özgür olduğuma. Ama bir amacınız
yoksa, sevdikleriniz yoksa özgür olmanın pek bir
anlamı yok... Günlerce karımı aradım, ama bulamadım.
Kızımdan da bir haber yoktu... Ne dostlarım, ne param, 
ne de bir işim vardı. Bunca işsizlikte hapishaneden
çıkan, sabıkalı bir adama kim iş verir? Hem de bu
yaşta birine... Günlerce başıboş dolaştım.Orada burada
yattım. Nereye gidecektim, ne yapacaktım...
Kitaplardan öğrendikleriniz bir yere kadar size
yardımcı oluyor... Hayat başka bir şey... İntihar
etmek istedim, onu bile beceremedim. Bir gün garip bir
rastlantı sonucu çok eski bir arkadaşımla karşılaştım.
Çok zengin olduğunu duymuştum. Bir yerde oturduk, ona
başıma gelenlerden bahsettim. Anlattıklarımdan çok
etkilendi. Gözlerinden okudum bunu... Artık benim için
hayatın bir anlamı kalmadığını, ölmek istediğimi
söyledim ona. Aslında içten içe bana yardımcı
olmasını, iş bulmasını ya da biraz para vermesini
istiyordum... Benim sana verecek hiç param yok, dedi.
Neden, diye sordum, çok zengin olduğunu duyduğumdan
bahsettim. Artık değilim, dedi. Bütün paramı, mal
varlığımı kimsesiz kalmış sokak çocukları için kurduğu
bir vakfa bağışlamış. Zenginlik ruhunu kirletmiş...
Ruhunu kurtarmak, arınmak için bu amaca adamış
kendini... Eğer ölmek istiyorsan seni engelleyemem.
Karar senin, ama dilersen gel benimle vakıftaki
işlerimde bana yardımcı ol. Yatacak bir yerin olur, üç
öğün karnını doyurursun. Sana başka bir şey veremem...
Bunları söyleyip sustu ve gözlerini hiç kaçırmadan
gözlerime baktı... İşte o an onun gözlerinde kendi
kaderimi gördüm.İnsanların arasındaki o görünmez
bağlar vardır, demiştim ya, işte onunla aramdaki o
bağı gördüm. O işareti ve o mucizeyi... Tamam, dedim, 
kabul ediyorum... Ve o gün bu gündür onunla kimsesiz
sokak çocukları için çalışıyorum. Hayatımın anlamı
buymuş meğerse benim. Bugüne dek bütün yaşadıklarım bu
günlere bir hazırlıkmış... O karşılaşma anından sonra
her şeye böyle bakıyorum artık... Her birimizin bir
başkasının üzerinde mutlaka bir etkisi vardır... Yeter
ki aramızdaki o bağı görelim...
Sonra yine susup o dingin, o huzur gülümseyişiyle
uzaklara bakmayı sürdürüyor..
O susuyor, ama benim içimde bambaşka bir konuşma
başlıyor bu defa. İnsanlar arasındaki o görünmez
bağların varlığını bildiğim halde neden görmek için
daha fazla çaba harcamadığımı soruyorum kendime...
Karşılaştığım insanlardan çok kendi benliğime takılı
kalmıştı gözlerim... Kendimi keşfetmeye harcadığım
enerjinin birazı da başkalarını keşfetmeye çalışsaydım
anılarım bu kadar zorba olmazdı bana... Belleğim bu
kadar yorgun, hayallerim bu denli kanatsız
olmazdı...Ayrılsam da, bir daha onu görmeyecek olsam
da, bir zamanlar o çok sevdiğim insanın uykuya
daldığında benim rüyamı göreceğini bilmezden
gelmezdim...
Bu iç konuşmalarımı o sırada önümüzden geçmekten olan
bir şair arkadaşım bölüyor. Haberin var mı, diyor, Ece
Ayhan bu gece öldü...Ustayı kaybettik... Bir an ne
diyeceğimi bilemiyorum. Bu gece her şey o kadar üst
üste gelmişti ki benim için... Binlerce anı üşüşüyor
beynime o an... Ama bu defa anılar eskisi gibi zorba
değildi... Her anı bir diğerine ekleniyor; her anlam, 
her görüntü, her işaret bir diğerine bağlanıyor ve
bağlandıkça yine anlamlar, yeni değerler
kazanıyordu... İster misiniz, size Ece Ayhan'la ilgili
bir hatıramı anlatmamı, diye soruyorum yanımdaki
adama... Yanıt vermeden sadece başını sallıyor ve
yüzündeki incecik hüzünle gülümsüyor...
Ece Ayhan hayatımda çok önemli bir yer tutar... Sadece
benim için değil, bu ülkede şiir yazan, şiir okuyan, 
şiiri seven birçok insan için de çok önemliydi o...
Anlaşılması güçtü, çok kapalıydı şiirleri, ama garip
büyü, bir tılsım vardı onlarda... Sanki bilinçaltımızı
okurdu o... Bu ülkenin bilinçaltını... Hayatımda
vazgeçilmez bir değeri olan şair Nilgün Marmara da onu
çok önemserdi. Ece Ayhan şiirinin sıkı takipçisiydi.
Dahası aralarında çok sıkı bir dostluk vardı. Ece
Ayhan'ı evinde ağırlar, onu kollar ve gözetirdi. Bir
gün Nilgün Marmara yaşamaktan vazgeçti ve kendisini bu
hayatın öte tarafından çağıranların yanına gitti.
Beşinci kattaki evinin penceresinden boşluğa bıraktı o
narin, o kırılgan bedenini... Ne acıydı ki birileri bu
intihardan Ece Ayhan'ı sorumlu tuttular... Hatta bu
suçlamayı yazıya dökenler bile oldu. Bir şiirinde; 
'Her yakın zulmün küçük hisseli uzak ortağı' dediği
içindi belki de... Bu dedikodular ve suçlamalar
etkisini göstermiş olacak ki, bir akşam Ece Ayhan
arkadaşlarıyla bir meyhanede otururken kızın biri
yanına bir şey söylemek maksadıyla yaklaşmış ve
arkasına sakladığı bir şişe kırmızı şarabı başından
aşağı dökmüş... Ece Ayhan hiçbir şey yapmamış, ama
sadece şunu söylemiş; babalarına yapamıyorlar, bana
yapıyorlar; çünkü güçleri bana yetiyor... Bunu
duyduğumda çok üzülmüştüm. Çünkü o üzerindeki ceketten
başka ceketi yoktu Ece Ayhan'ın... Eminim, kırmızı
şarapla lekelenen o ceketini temizleyiciye verecek
parası bile yoktu... 
Bu sırada yanımdaki adam sözümün arasına giriyor: Kim
bilir, belki de Ece Ayhan'ın başından aşağı şarap
döken o kız benim kızımdır... Bunu bana yapmayı çok
isteği halde yapamadığı için ona yapmıştır... Çünkü
onu küçük yaşta hapse girerek babasız bıraktığım için
beni hiç affetmedi... Ama lütfen siz devam edin... 
Bu olaydan birkaç gün sonra babam öldü. Önce Nilgün, 
ardından babam... Nasıl bir rastlantıydı bu... Hayatta
en çok sevdiğim iki insanı peş peşe kaybetmiştim...
Bir gün eve gittiğimde annemi gözyaşları içinde
babamın elbiselerini fakirlere, ihtiyacı olanlara
dağıtmak için torbalara yerleştirdiğini gördüm.
Babamın bir ceketini istedim annemden... Ne
yapacaksın, diye sordu. Kim olduğunu sorma anne, 
birine vereceğim sadece, dedim... Pekiyi, sen
bilirsin, deyip bir ceket uzattı bana, sonra da
babamın diğer elbiselerini katlayıp torbalara
doldurmaya devam etti... Babamın ceketini önce bir
temizleyiciye verip temizlettikten sonra Ece Ayhan'a
götürüp hediye ettim. O zaman Tarlabaşı'nda virane bir
evde kalıyordu... Zahmet etmişsin, ihtiyacım olduğunda
giyerim, dedi sadece... Aradan bir iki hafta geçti.
Bir gün annemle oturmuş konuşurken, biliyor musun dün
gece baban rüyama girdi, ceketini verdiğin adamı
sordu, söyle ona dedi, ceketimi verdiği adam çok iyi
bir insanmış, iyi bir şey yapmış, dedi... Sahi kime
verdin o ceketi, diye sordu annem... Tanımazsın anne, 
sorma, diyerek gözyaşları içinde yanından ayrılıp öbür
odaya geçtim...İşte sizin söylediğiniz o görünmez
bağlar... O işaretler, o mucizeler...
Daha konuşacak ne vardı ki; neredeyse sabah oluyordu, 
ama gözlerim kapanmak bilmiyordu... Kalkıp yanımdaki
adama son kez bakıyorum ve ona veda ederken şunu
soruyorum: Pekiyi, siz ne arıyorsunuz bu saatte, bu
bankta kimi neyi bekliyorsunuz? O dingin, o
gözyaşlarıyla biraz daha aydınlık bakan gözleriyle: 
Kim bilir belki de sizi bekliyordum, diyor... Bana
hikayenizi anlatmanızı bekliyordum...
<end>

<start>
Gülben Anastasias hep duygularına göre hareket etti. Öyle yaşadı. Duyguları daha sahiciydi, onlara inandı. İlk kocasından ayrılıp Almanya’ya işçi olarak gitmeye karar verdiğinde aristokrat ailesi şiddetle karşı çıktı kendisine. Aldırmadı, gitti. Siemens fabrikasına girdi. Almancasını geliştirdi. Onu büro işine aldılar. Bir süre sonra büro işi onu boğdu. Bu sırada Victor (Anastasias)    adlı Güney Amerikalı bir dişçiyle tanıştı. Sevdi onu; bağlandı. Birlikte Türkiye’ye geldiler. Güzel Sanatlar’ın Seramik Bölümü’ne girdi.3. sınıfa kadar okudu. Kocasıyla Ege sahillerini dolaşırken Bodrum’da Yalıkavak Köyüne geldiler. 'İşte burası sahici bir yer' dediler, manzarasına, doğasına hayranlıkla bakarak. Yalıkavak’ta bir ev, iki değirmen, biraz tarla alıp burada yaşamaya başladılar. Burada Gülben’in Viktor adında bir çocuğu oldu. Sonra kocası kendi dünyasına, Şili’ye döndü. Gülben, Yalıkavak’ta duygularına göre yaşamayı sürdürdü. Vejetaryendi, vegan oldu. Yani hayvan sütünü, yumurtayı, yoğurdu, tereyağını, sentetik şekeri, deri ayakkabıları kendine yasak etti. Köylülerden yufka ekmeği yapmasını öğrendi. Buğdayın besleyici gücünü keşfetti. Buğdaydan çeşitli yemekler yapmasını öğrendi. Ve güneşin, ayın, börtü böceğin, badem ağacının ritmiyle yaşamayı sevdi. Hep duygularıyla. Akşamları yaptığı en sahici iş, bütün işlerini bitirip günbatımını seyretmek oldu. Tıpkı badem ağaçları gibi hayal kurarak yaşamaya başladı... 
Ancak Yalıkavak’ta kaçtığı şeyler peşini bırakmadı: Para, yol, televizyon, teknoloji, beton binalar... Yalıkavak 'beyazlar' tarafından işgal edilmişti. O çok sevdiği köylüler ocaklarını söndürmüşler, Aygaz edinmişler, toprak tencerelerini atıp, emayeler almışlar; el örgüsü halılarını, dokuma halılarla değiştirmişler; dantel perdelerini çıkarıp sentetik perdeler takmışlardı. Artık akşamları, günbatımlarını değil, televizyonda 'yalan rüzgârları'nı seyrediyorlardı! ..
Gülben, Yalıkavak’taki düşünü bitirip Fethiye’deki dağ köyüne göç etti. Bir marangoz arkadaşına,3 metreye 5 metre baraka yuvasını yaptırdı. Ormana ve denize kendini konuk ettirdi. Seramik fırınları yaptı kendine burada. Köylülerle, çevredeki hayvanlarla, ağaçlarla, börtü böcekle tanıştı. Gökyüzüyle, her çeşit kokuyla...
Yıllardır olduğu gibi burada da hep güneş doğmadan uyandı. Kuşluk vakti, çiçeklerin uyanışıyla birlikte. Kahvaltı yapmadan dışarı çıkıyor, ormana, ormanı derin duygularla geçip denize ulaşıyor. Kayalıklardan iyileştirici sulara bırakıyor kendini. Yaz-kış, hep güneş doğarken. Dağların doruklarında kar varken yüzmekten delice bir zevk alıyor. Tekrar ormana döndüğünde bedenindeki o sağlıklı sıcaktan; içindeki kanın delice akışından da. Sonra 'selam, selam' adını verdiği meditasyon hareketleriyle doğan güneşi karşılıyor. Ve gün başlıyor. Gün onun için bizlerde olduğu gibi anlamsız bölümlere ayrılmamış. Gün bir akış onun için. Mükemmel bir bütünlük... Yemek öğünlerine bölünmüş bir telaşlar, koşuşturmalar, kopuşlar hali değil. Bir ırmak gibi erinçli bir şey onun için...
Peki, ne yer ne içer bu kadın? Her şeyi, doğadaki saf olan her şeyi. Köylü kadınlarla yufka ekmek açar. Biraz zeytinle o yufka ekmeğinin tadına doyulmaz. Sonra çok sevdiği gomassio vardır yediği. Susam ve deniz tuzu karışımı bir yemektir bu. Zeytinyağından tampirinç yapar. Meyvenin bir çeşidi. Sebzeler. Buğdaydan yapılan onlarca ekmek. Buğday tatlısı. Şekersiz aşureler. Bulabilirse koko adı verilen tahıl sütü. Doğa o kadar cömerttir ki...
Peki, ona kentli bir soru soralım: Koca gün nasıl biter o dağ başında? Bağışlar bu soruyu, tebessümle karşılar. İş o kadar çoktur ki dağ başında. Seramik fırını yakılır. Seramikler, emaylar yapılır. Buğday öğütülür. Ekmek açılır. En uzak çeşmeden su getirilir. Çiçeklerin saksısı değiştirilir. Köylü kızlara çeyiz yapılır. Onlara İngilizce öğretilir. El işi yapılır. Otlar toplanır. Değişik çaylar yapılır. Doğal yaşam ve beslenme üzerine kitaplar yazılır.
İşte büyüleyici bir sessizlik! Çoban kız yayladan dönüyor keçileriyle. Sesleri derinden derine yankılanıyor. İşte çoban kız keçileriyle konuşuyor, onlarla dertleşiyor. 'Boziş gel buraya, ne o Kırıkboynuz neyin var? ' Gülben işte bu sesleri duyunca bütün işini gücünü bırakıp dinlenmeye başlıyor. Günün sahici işlerinden biri de bu. Günbatımını seyretmek de apayrı bir iş onun için. Sonra cin fikirli köy çocuklarını evine çağırıp, beyaz kâğıtlara renkli kalemlerle şekiller çizdiriyor. O şekilleri alıp bembeyaz perdelerine desenler yapıyor. İşte size bir iş daha! ..
Sonra gün tamamen batıyor. Güneşle vedalaşıyor. Uyku vakti gelmiştir. Hayvanlarla, ağaçlarla, börtü böcekle birlikte. Doğanın, uykusunun koynuna girip melekler gibi uyumaya başlar. Güneş hiç üzerine doğmayacaktır.
Peki Gülben neleri bırakmıştır yaşadığı bu hafiflik, özgürlük ve saf sağlık duygusu için? Elektrik kullanmıyor. Güneş ışığıyla aydınlanıyor. Buzdolabı, çamaşır makinesi, televizyon, telefon, gazete, ilacın her türlüsünü hayatından çıkarmış. Yanında para ve saat taşımıyor. Yaşadığı yerde tek bir bakkal bile yok. Burada rekabet, hırs, nefret, kin, kıskançlık, didişme, ayak oyunları, sevgisizlik yok. Bir badem ağacı gibi neşeli, güleryüzlü, bereketli yaşayıp gitmek var. Yumuşacık bir düş gibi...
Peki 'yalnızlık' diyorum. 'Sen yine de bir badem ağacı değilsin. Kentlerin havasını yıllarca soludun. Birçok dostun var, ilişkilerin.' 'Asıl kentte çok yalnızım' diyor. 'Beni anlamayan, beni, yaşantımı garip, tuhaf bulan insanlar arasında inan çok yalnız hissediyorum kendimi. Ben burada dağ köyümde, buradaki, bu kentteki dostlarımı düşünerek daha dopdoluyum. Hem aradan çok yıllar geçti. Ben kenti, kentleri çoktan kapattım. Tanıdığım insanlar da orada kaldılar.'
Gülben o uzak, o ıssız dağ köyünde kentteki gibi kaçınılmaz, zorunlu 'dostluklar' yaşamıyor üstelik. Dünya küçük. Onun dağ köyündeki pastoral yaşantısını duyan birçok insan gelip onu buluyor burada. Avusturya’dan, İngiltere’den, Latin Amerika’dan, İstanbul’dan, Ankara’nın birçok yerinden bu kazanılmış hayatı arzuyla merak edenleri küçücük barakasında, köylü dostlarının yardımıyla konuk ediyor. Ormanı gezdiriyor, hayvanlarıyla, ağaçlarıyla tanıştırıyor.
'Peki, tümüyle hayatına baktığında, bir eksiklik duygusu, keşke şunu da yapsaydım arzusu, içinde uyanmaz mı senin? ' diyorum. 'Kentte, kentlerde çok sık yakalar da bu duygular insanları. Sen ne dersin? ' 'Söylediğin duyguların zerresi yok içimde' diyor. 'Öylesine dolu dolu yaşadım ki, inan bazen, artık yeter, diyorum. Doydum, diyorum. Öyle bir an gelirse, yani bu duygunun sahiciliğine tamamen inanırsam, hayatıma kendi ellerimle son vermek istiyorum. Bunu bir kez çok yoğun duydum. Bir keresinde ‘Heraklia’ diye bir yere gitmiştik. Geceydi. Yazdı. Bir kaleye çıktık. Aşağıda deniz muazzam görünüyordu. Gökyüzünde bir yıldız yağmuru vardı. Doğa sarhoş gibiydi sanki. Bir an kendimi öylesine mutlu hissettim ki, işte o an hayatıma son vermeyi düşündüm. Kendimi denizin yumuşacık kollarına bırakmayı...'
Öyle güzel anlatıyordu ki intihar düşünü; sanki ben de o gece, onunla birlikte yumuşacık denizin kollarına atılmış gibi hissettim kendimi. Sonra o usulcacık bir sır verir gibi, mahcup: 'Bu yaz sana gelsem, bir gece olsun beni konuk eder misin, bir gün olsun senin gibi yaşamamı sağlar mısın? ' diye sordum. İri mavi gözleri şefkatle açılıyor, heyecanla: 'Hemen gel, bu yaz, yoksa çok geç kalabilirsin, bir dahaki yazlarda benim ormanım, barakam yerinde olmayabilir, teknoloji o kadar hızlı geliyor ki, çevreciler ‘çok geç olmadan’ falan diyorlar ya, aslında yanılıyorlar. Aslında çok geç oldu. Benim cennet köşem teknolojiye teslim olmadan, bu yaz gel, gecikme...'
Gülben Anastasias, İstanbul’a seramiklerini, emaylarını satmaya ve dostlarını görmeye gelmiş. Arkadaşımın arkadaşı. Kentte çok kalamadı, duygularına kapılıp yine Fethiye’deki dağ köyüne, tahta barakasına döndü. Daha sahici olan yüreğine. Sevgilerine...
<end>

<start>
Hayat soğuk, yağmurlu ve vurdumduymaz bir İstanbul gecesiydi... Ve gece 
yağan yağmur hep ürkütürdü beni. Yağmur değil yalnızlığımdı pencereleri 
damla damla yalayan, yıllarımı dolduran sensizlikti... Hep bir yanı 
yarımlık, hep senden uzaktalık, hayattaki tek 'kimse'mden yoksunluk, yani 
kimsesizlikti. Bir kavuşma mucizesine inanma yolunda harcanmış bir hayatın 
ansızın sonuna gelme, ve o mucizeyi yaşayamadan bir başına ölme korkusuydu 
yağmur…Yine yağmur yağıyor, yine gece... Yine İstanbul... Ve sen kollarımın 
arasından sıyrılıp kalkıyorsun yataktan. Nereye gidiyorsun sevgilim? 
Sadece sana sarılarak uyuduğumda nefes alabiliyordum. Beni kollarına 
aldığında, yüzümü masumiyetinin yurduna, o kimsesiz boynuna dayadığımda, 
kokunu kalbimle soluduğumda... Uykun benim cennetimdi. Çünkü cennet sadece 
ikimizin olabildiği yerdi benim için. Ne sana aşık kadınlar, ne sevdiklerin, 
ne geçmişin, ne yarının...Uykunda sadece ikimiz vardık. Aşkıma dar gelen 
sevgi sözcüklerine ihtiyacım yoktu orada. Sana sevgimi anlatmaya, ispat 
etmeye ihtiyacım yoktu artık. Aşkımızın kokusuydu sana beni anlatan, sana 
seni anlatan.... Beni gerçekliğin o soğuk, o köpüklü dalgalarıyla yutan ve 
alıp alıp senden ötelere savuran hayatın dışındaki tek kaçış tünelimdi uykun.
Önce kolunu çekerdin başımın altından, sonra sırtını dönerdin. Usulca 
sarılırdım sana arkandan, seninle ya da sensiz geçen yılların hasretiyle... 
Ardından yavaş yavaş kollarımın arasından sıyrılırdın...Yıllardır taşımaktan 
yorulmadığım hasretin, tenimden tenime akan o ateş, ağır gelirdi bedenine... 
Uyuyamıyorum, nefes alamıyorum, lütfen sarılma, derdin... Yatağın bir ucuna 
sığınmış bedeninden kovulmak, hayatından kovulmak gibiydi benim için. 
Sığındığım, soluk aldığım tek cennetten kovulmak gibiydi. Beni uykunda terk 
etmen, gerçek hayatta terk edişinden bile ağır gelirdi. Yanıbaşındaki 
sensizlik, o rutubetli evimdeki, o baştan ayağa sen olan evimdeki 
unutulmuşluğumdan çok daha ağır gelirdi.
Seni kaybetme korkusu öyle işlemişti ki hücrelerime...Yataktan doğrulduğun 
anda bu korkuyla açılırdı gözlerim. Bilinçaltım konuşurdu benim yerime... Su 
içmek ya da tuvalete gitmek için kalktığın asla aklıma gelmezdi. Gittiğini 
düşünürdüm yalnızca... O saatte kendi evini terk edip, nereye gidebileceğini 
sorgulamadan, sadece beni o sonsuz hiçlikte, o en masum rüyada, 
cennetimizde, uykumuzda bir başına bırakıp, kaybolacağından korkardım. Bana 
hep aynı soruyu sorduran bu yüzyıllık korkuydu işte: Nereye gidiyorsun sevgilim? 
Beni yeniden hayatın içinde, gerçeklerin ortasında bir başına mı 
bırakıyorsun? Beni yeniden unutuluş sürgünlerine mi gönderiyorsun? Nereye 
gidiyorsun sevgilim? 
Oysa seni uyutmayan içindeki o yangınlı hesaplaşmaydı. Gece iner, aşıklar, 
yüzler, bedenler, anılar kaybolurdu; sadece ikimiz kalırdık. Ve sen uykunda 
sevgimle hesaplaşmaya dalardın. Cennette cehennemi hatırlardın.
Dönüp geriye bakıyorum da, sanki yıllar değil yüzyıllar geçmiş aramızdan... 
Aramızdan ayrılıklar, ihanetler, kayboluşlar, vazgeçişler, yeniden bulmalar, 
korkular, yalnızlıklar, savrulmalar geçmiş. Ve bu ilişki ne çok biçim 
değiştirmiş...
Seni yollarca, şehirlerce uzağından sevdim. Seni kelimelerce, şiirlerce 
yakınından sevdim. Seni dünya üzerinde sanki ilk kez benim için kalemi eline 
alıp da yazdığın mektuplarca sevdim. Seni umutsuzca, beklentisizce, 
hayallerce sevdim uzağından. Hayatımı öyle olduğu gibi bıraktım. Şehrine 
geldim, ama kalbine giremeden sevdim. Neydik biz o yıllarda hiç düşündün mü? 
Neydik birbirimiz için sevgili? 
Geldim. Bana destek olacak, sırtımı vereceğim bir aşkın yoktu arkamda. 
Kendime yeni bir hayat kuracağım yalanını, kendim dahil, sen dahil herkese 
söyledim. Oysa tek istediğim seninle birlikte bir hayattı. Öyle 
cesaretsizdim ki karşında ve öyle açık sözlüydün ki bana karşı, ancak 
iddiasız bir sığınmacı olabildim hayatında. Hayatına iltica etmek isteyen 
bir yürek sürgünü... Bir aşk meczubu sadece...
Dürüstlük kimi zaman yalanlardan çok daha acımasızmış, sevgili... Gerçeğin 
buzdan ülkesinde yapayalnız kalan yürek, hayatta kalabilmek için yalanları 
bile özleyebilirmiş kimi zaman... Bana aksini ispat etmek için elinden 
geleni yaptığın o yıllarda, buzlar ülkesinde biraz olsun ısınabilmek için, 
aslında beni sevdiğin yalanına inandırmıştım ben de kendimi...
Aşkıma kapalı bir kapının önüne bırakılmış yaralı bir kuş gibiydim. 
İnanacak, bir ibadet gibi yaşayacak tek şeyimdi senin aşkın. Karşılıksız, 
güvensiz, sessizce yaşanan bir aşk... Nasıl da hoyrattın bana karşı... 
Kalbinde değil miydim gerçekten? Neydik biz söylesene? O yıllarda senin 
neyindim ben sevgili? Can yoldaşın mı? Yol arkadaşın mı? Dostun mu? Sevgilin 
mi? ..Sonra bir gün geldi ve unutuldum. Ve bu sorular birer birer bıçak gibi 
saplandı yüreğime ve yüreğimde yanıtlarını buldu. Unutuluş hepsinin acımasız 
cevabı oldu. Sonrası dipsiz bir karanlık... Sonrası çaresiz bir çıldırış...
Hayata karışmamak için tek kalkanım, tek sığınağımdı aşkın. Tek silahımı 
yitirdim ve hayata teslim oldum. Aldı beni savurdu başka bedenlere, parçası 
olamadığım o kırık dökük öykülere...
Kırgınlık kimlik değiştirdi ve vazgeçiş oldu benim için. Unutmanın en ağırı 
unutamadan unutmaktır. Seni sonsuza kadar kaybetmek kimlik değiştirdi ve 
unutmak oldu benim için. Seni unuttuğum yalanıyla hayatı kandırmaya 
çalışınca hayat hiç olmadığı kadar acımasız tokatlar indirdi yüzüme... 
Sonrası dipsiz karanlık... Sonrası hatırlamaya bile dayanamadığım düş 
yıkımları... Sonrası kesif, karanlık ve rutubetli bir kuyu... Koskoca bir 
boşluk... Sonrası 'yalnızlık' kelimesine sığmayacak kadar derin bir yalnızlık...
Kaç zaman sonra bilmiyorum, bir gün geldi ve beni yeniden hatırladın. 
Yokluğumda kendine kurduğun hayat, beni yasak bir ilişki haline getirdi bu 
kez de... Ve bu ilişki bir kez daha kimlik değiştirdi. Seni, bir başkasıyla 
birleştirdiğin hayatına uzaktan bakarak, kalbimi kıskançlığın lanetli 
hırsına teslim ederek, kısıtlı zamanlarda, gizli saklı buluşmalarda, o 
doyumsuz kaçamaklarda sevmeyi de öğrendim... Hasretinin o tarifsiz kokusu 
burnumu sızlatırken yapayalnız uyumayı da öğrendim. Yağmurlu İstanbul 
gecelerinde o baştan ayağa sen olan evimde kaderimle kıyasıya yaşamayı da 
öğrendim, sevgili...
O zamansız unutuluşun ardından yeniden hatırlanmanın sevinci, seni 
paylaşmaya boyun eğmenin ve hep gizliliğin gölgesinde kalacak olmanın 
acısına büründü. Uykunda soluğunun bir başka soluğa karıştığını bilerek 
geçirdiğim sayısız gecelerde, gururumu parça parça bölüp aşkıma kurban 
verdim. O tarifsiz ağrıyı uyuşturmak için ruhumdan, kimliğimden, kadınlık 
onurumdan vazgeçtim. Her şeye rağmen direnebilmek için kendimden vazgeçtim. 
Geriye dönüş kapılarını sonsuza kadar kapatmış oldum böylece. Ruhumdan 
kendimi kovup, tüm hücrelerime sadece aşkını yerleştirdim. İşte o andan 
itibaren, sensizlik artık bensizlik oldu sevgili...
Nasıl da telaşlı, nasıl da soluk soluğa yaşardık o kaçamak anları... 
Aşkımızın en karanlık, en gerçek, ama en yoğun anlarıymış onlar... Sensiz 
geçen gecelerde yüreğimde biriken kıskançlığın, öfkenin, kırgınlığın ve 
hasretin hummalı karanlığı, sana kavuştuğum anlarda sevinçten çıldırmanın 
eşiğinde tarifsiz bir hazza dönüşürdü... Nasıl da ateşliydi 
sevişmelerimiz... Sana yeniden dokunmak, sanki bulutlara öpücükler kondurmak 
gibiydi... Huzurla huzursuzluk, hasret ve kavuşma, aşk ve öfke, merhamet ve 
acımasızlık, kırgınlık ve bağışlama her şey ama her şey sevgimizin taşkın 
sularında birbirine karışırdı. İki kalbin bir ömre sığdırabileceği tüm 
duyguları biz o kısacık anlarda soluk soluğa yaşardık...
Sonra hayatını değiştirdin. Yeniden özgürlüğüne kavuştun. Ve bu ilişki bir 
kez daha biçim değiştirdi. Yıllardır bir savruluş halinde aramızdan akıp 
giden aşkımız, nihayet dingin, doygun ve emin bir sığınak bulmuştu kendine. 
O savruk yıllar bile koparamamıştı ya bizi birbirimizden, artık hiçbir şey 
bu aşkı yıkamazdı. İhanetlerin, unutuluşun, hayatın sınavından geçmişti 
aşkımız. Tam da birbirimizi hayattan çok uzakta, dokunulmaz bir boyutta 
sevdiğimize inanmaya başlamışken, dudaklarından dökülen o lanetli cümle 
korkularımı yeniden uyandırdı, geçmişi zamandan koparıp aramıza soktu 
yeniden: 'Varlığın artık bana acı vermiyor...'
Ah sevgilim, ayrılık trenini çoktan kaçırmadık mı biz? Bulup bulup kaybetme 
oyunlarını çoktan tüketmedik mi? O dünyevi aşk oyunlarından, 
kıskandırmalardan, kaçamaklardan çoktan vazgeçmedik mi? Birbirimizi en ağır 
ihanetlerde sınamadık mı? Anlamadın mı artık, varlığım sana acı vermek için 
değil... Sadece seni sevmek için yaşadım ben! 
Senin için bir ilişkide girilebilecek bütün kimliklere bürünmedim mi? Önce 
aşkla değil kalbinin boşluğuyla tutunduğun bir can yoldaşıydım... Yüreğin 
bir başkasına kapılarını açtığında hayatından dışlanıp unuttuğun oldum 
sonra... Başka hayatlarda, başka ilişkilerde seni unutmaya çalışırken, belki 
de aslında sadece seni ararken kıskançlıktan deliye döndüğün oldum... 
Kalbime geri dönmek istediğinde gururumun gemilerini yakıp, metresin 
oldum... Vicdanın oldum senin... Merhametin oldum... Pişmanlığın oldum... 
Hazzın en sıradışı boyutlarını seninle paylaşan fahişen oldum... Arkadaşın 
oldum... Kardeşin oldum... Sevgilin oldum... Söylesene kaç kez biçim 
değiştirdi bu ilişki? Kaç kez kimlik değiştirdim seni sevebilmek için...
Anlamadın mı artık, varlığım sana acı vermek için değil. Sadece seni 
sevebilmek için yaşadım ben... Hala seninle geçireceğim anların telaşıyla 
tüketir gibi yaşıyorum sensiz geçen günlerimi. Yıllar geçti, hala seni 
görecek olmanın kalp çarpıntılarıyla, yalnız senin için giyiniyorum en güzel 
giysilerimi. Sen güzel bulasın diye geçiyorum aynaların karşısına.
Seninle geçen zaman bir daha tekrarı olmayan, doğaçlama bir melodi gibi 
benim için... Sanki birlikte yazılmış kaderimizin sayılı dakikalarından an 
çalıyorum. Öylece karşında oturup seni seyretmeyi, sana yemek hazırlamayı, 
seninle sohbet etmeyi, dostlarını ağırlamayı, seninle birlikte uyumayı, yani 
paylaştığımız ne varsa hepsini bir daha asla okuyamayacağım bir şiiri kelime 
kelime içime sindirir gibi, soluk soluğa hissederek yaşıyorum... Öyle 
birikmişsin ki içimde... Seni yaşamakla tüketmem, seni sıradanlaştırmam 
mümkün değil. İçime çektikçe çoğalıyorsun...
Şimdi varlığım her geçen dakika daha da daralan gizli bir çember örüyor 
etrafına. Her geçen gün biraz daha uzaklaşıyor, biraz daha kanıksıyorsun 
beni... O peşini bırakmayan yaralı geçmişin aramıza korku duvarları örüyor. 
Hayatını tüm kalbimle kucakladığımı hissettiğim anda ansızın yüzünde beliren 
o eski kaygıların alıp seni benden çok uzaklara, derinlere, yalnızlık 
kuyularına sürüklüyor. Yeni isimler, yeni aşk öyküleri, başka yüzler, başka 
bedenlerle kaçış planları yapıyorsun kendine... Gece ansızın seni uyandıran, 
kolunu başımın altından çeken, seni yatağın ucuna kadar götüren, uykunu 
bölüp ayağa kaldıran ve bana hep o aynı soruyu sorduran bu korkular değil 
mi...: 'Sevgilim nereye gidiyorsun? '
Sevgilim nereye gidiyorsun? Orada ne var? Benliğini kıstırdığın duvarların 
arkasında soğuk, uçsuz bucaksız bir yalnızlıktan başka ne var? Neden 
kaçıyorsun? Neden bu aşkı sonsuzluğa, özgürlüğe, daha önce hiç yaşamadığın 
sınırsızlığa bir kapı olarak görmüyorsun? Ben senden gitme ihtimalini hiçbir 
zaman çalmaya yeltenmedim ki... Sevgim seni tüketmek değil, çoğaltmak 
içindi... Sevgim dünyanın yaşanılası bir yer olduğuna inanman, inanmamız 
içindi... Yüreğimizin çok derinlerinde yaşayan o iki masum çocuğun soluk 
alabilmesi için bir gökyüzüydü sevgim... Ben senin kanatlarını hiçbir zaman 
çalmadım ki...
Öyle çok reddedildim ki, öyle çok unutuldum ki senin tarafından, sensiz 
kalmak yüreğimi ezen tek korku artık. Öyle ki hayatım yalnız bir korku 
halinde ayakta duruyor şimdi... Korkumu gerçeğe büründürdüğün anda yıkılıp 
gideceğim. Her şeyi tükettim. Hayata tutunmak adına ne varsa her şeyi yaktım 
seni sevebilmek için... Tüm sabrımı, kendime ve insanlara güvenimi, sevginin 
hayatın tek harcı olduğuna olan inancımı... Artık senden başkasına verecek 
enerjim, sevgim ve hayatla hesaplaşacak bir benliğim kalmadı. Geriye dönüp 
sığınacak bir kendim kalmadı...
Şimdi bana varlığımın sana acı vermediğini söylüyorsun. Gitmemi istiyorsun, 
sonra yeniden gelmemi... Ve sonra yeniden gitmemi... Beni sensizliğin o 
dipsiz çukuruna önce sarkıtıp, sonra yeniden gün ışığına çıkarıyorsun. 
Sevgimi, yokluğumu hissettiğin yerde bulmak istiyorsun. Aşkımın benliğini ve 
hayatını ele geçirmesinden duyduğun o sebepsiz korkuyu yenmek için, bana 
seninleyken tekrarı olmayan bir şiiri hatırlatan zamanın, sana benimleyken 
gösterdiği monoton ve tüketici yüzünü yok etmek için oynadığın bir oyun bu 
belki de... Beni deliliğin sürgünlerine yollayıp, sonra yeniden kalbine 
çağırıyorsun.
Korkuyu beklemenin telaşı korkunun kendisinden çok daha ürkütücü biliyor 
musun? İşte bu yüzden sensizliğin karanlık kuyusuna kendi ellerimle 
bırakıyorum kaderimi. Korkuyu beklemekten vazgeçiyorum, ama asla seni 
sevmekten değil, sevgili... Sana veda etmeden kayboluşa karışmam da aslında 
sadece bunun için...
Madem varlığım acı vermiyor sana, madem ki ancak yokluğumda sevgimi 
hissedebiliyorsun, öyleyse yokluğumla kal sevgili... Madem ki yokluğumla 
daha mutlusun, o halde yokluk benim bu aşk için büründüğüm son kimlik olsun...
<end>

<start>
Biz seninle hep bayağılıktan kaçtık... Sıradan, basit, gündelik olandan. 
Küçük mutlulukları, hayatın içindeki o kanaatkar doyumları değil, hep 
trajediyi aradık. Mükemmeli... Biz seninle hep kusursuzluğu aradık.
Bizi birbirimize yakınlaştıran ne varsa hep kutsaldı, özeldi, 
ayrıcalıklıydı. İlişkimizden aslında ikimize de ait olmayan, kutsal ve 
kusursuz bir imge yarattık. Hayatımızda eksik kalmış ne varsa, o yarım 
kalmış tutkularımızı o yaralı arzularımızı, eksik çocukluğumuza ait ve 
içtenlikle koruyamadığımız bütün duygularımızı bu imgeye ödünç verdik. Artık 
yaşayan gerçek kişiliklerimiz değil, sanki bu kutsal, bu kusursuz imgeydi.
Bu imge lekelenmesin, bu düş bozulmasın diye öyle çok şey gizlerdim ki 
senden. İçim ürperirdi böyle anlarda, kendimden çok uzak bir yere çekilirdim 
sanki, bilinmezliğe... Aramızda öyle çok tanımlanmamış anlar, öyle kopuk, 
öyle başıboş duygular, bana o denli ait olduğu halde nasıl anlatacağımı 
bilemediğim öylesine derin savruluşlarım vardı ki...
Yarattığımız ve aşk adını verdiğimiz bu kutsal imgeye sadık kalabilmek için 
kendime karşı sadakatsiz davranıyordum.
Seninle yanyana uzanırdık, dünyanın dışındaki yaz bahçelerinde, o gerçekdışı 
mevsimlerin kıyılarında... Üzüntülerimiz, içimizdeki yaralar yanyana dururdu 
öyle. Bizden çok bu yaralar özlerdi birbirini, o kimsesiz üzüntülerimiz...
İçimdeki yaram senin yaranı özledikçe ruhumun gurbetlerinde daha çok 
hissederdim kendimi... Asıl çektiğim acı buydu aslında, yanındayken kendimi 
yine de senden çok uzaklarda hissetmemdi.
Farkederdin sürükleniş suskunluklarımı. Böyle anlarda zamanı durdurmak 
isterdin. Zamanı dondurdukça içimizdeki boşlukların kapanacağını, o gizli 
ürpertilerin dineceğini, tanımlanmamış anların ve o kopuk, o başıboş 
duyguların tanımlanacağını, savrulmaların biteceğini düşünürdün. Zamanı 
dondurunca hep iyi ve mükemmel insanlar olarak kalacağımızı sanırdın. Hayata 
bu donmuş zamandan, bu mağrur ve korunaklı kristalin ardından bakınca hiç 
kirlenmeden ve ebedi bir saflık halinde yaşayacağımızı hayal ederdin.
Oysa ne zamandan kopabiliyor, ne de hayattan gizlenebiliyorduk. Biz zamandan 
kopmak istedikçe zaman bizi daha çok acıtıyor; hayattan gizlendikçe o 
kendisini daha çok hatırlatıyordu. Hayattan ve kendimizden korktukça 
kendimizi aşkın kutsal acısına kapatıyorduk. Hayat acı verdikçe biz o 
kutsal, o ayrıcalıklı kıldığımız acımıza daha bir sarılıyorduk. Bu kutsal 
ıstırap bizi hayattan korurken başkalarından üstün kılıyordu.
Oysa kutsallık hiç saf değildir sevgili; gücünü zayıfların kanından alır. 
Mükemmellik, kaybedeni çok, anlamsız ve haksız bir yarıştır. Saflığın içinde 
birçok günah gizlidir. Ben bu kutsal aşkın kan kaybeden zayıfıydım işte. Bu 
kötü yarışta hep kaybedendim. Saflıktı benden istediğin, ama saklayamazdım 
kendimden, içimde birçok günah gizliydi. Ben kaybettikçe yarattığımız o 
kutsal imge sana ait oldu. Ben günahı kabullendikçe kusursuz ve mükemmel 
olan sen oldun. Oysa kendisini diğer insanlardan biraz olsun farklı ve özel 
sayan her insana zor gelir hayatın o basit, o sıradan dertleri, doğal 
acıları, lekelenmiş tutkuları. Böyle insanlar ya kutsal olmaya soyunurlar, 
ya da kutsal birine adarlar kendilerini. Hayatın içinde çırılçıplak varolmak 
gururunu incitir böyle insanların. Gerçek bayağı gelir. Mükemmelin kölesi 
olmak, hayatın sıradanlığını yaşamaktan daha gözalıcıdır çoğu kez. Kendi 
sıradanlığından tiksinince hayallerinde yarattıkları gerçekdışı bir 
trajediye sığınırlar.
Başta bende böyleydim. O dokunulmaz güzelliğini, o ulaşılmaz kutsallığını 
gördükçe sıradanlığımdan tiksiniyordum ve yaşadığım gerçek giderek daha çok 
bayağı geliyordu bana. Sıradan biri olmaktansa, mükemmelin kölesi olmak 
istiyordum. Bildiğim ve bilmediğim bütün zaaflarımı gizleyip, bu trajedinin 
cesur ve ölümsüz kahramanı olmak istiyordum.
Oysa gerçek hiç böyle değildi. Sadece seni yitirmekten korkuyordum. Çünkü 
sen özlediğim herşeydin. Mükemmeldin, kusursuzdun, sıradanlığı aşmıştın, en 
önemlisi kutsaldın. Sana ulaşmam, seni etkilemem için yaşadığım herşeyi 
inkar etmem gerekti bu yüzden. Hiç olmadığım kadar iyi, hiç olmadığım kadar 
ince, hiç olmadığım kadar derin gözükmem gerekiyordu. Hissetmediğim şeyleri 
hissediyormuş gibi gözükmem gerekiyordu.
O kutsal güzelliğin benden herşeyimi istiyordu. Oysa ben o herşeyim neydi 
bilmiyordum ki... Tamamlanmamış, eksik bir varlıktım. Tıpkı hayat gibiydim. 
İstediğin şeyleri verebilmem için hissetmediğim şeyleri hissediyor gibi 
söylemem gerekiyordu.
O kutsal aşk için sana yalan da söyledim. Seni yitirmemek içinde hepsi. En 
zor, en gizli, en iflah olmaz yaralarımı gizleyerek anlattım sana kendimi. 
Seni kazanırsam bu yaralarımdan kurtulurum sanıyordum. Oysa sen o dokunulmaz 
güzelliğine, o ulaşılmaz kutsallığına sığındıkça hayattan gizlenirken, ben 
sana ulaşmaya çalıştıkça kendi hayatımdan, kendi gerçekliğimden daha geriye, 
daha aşağıya düşüyordum. İkimiz de kendi gurbetimizde yaşıyorduk oysa. Ne 
yapsak, ne etsek kendimizi özlüyorduk. Yaşadığımız acı hayatlarımız gibi 
gerçekdışıydı. Ama acıydı sonuçta...
Sen hayatın bayağılığından kaçıyordun, bense kendimden. Ama buluştuğumuz yer 
aynı acıydı. Bizi hayattan kopartan, bizi hiç ummadığımız kadar bencil kılan 
bir acıydı bu. Ve hayatla sınanmayan bu içe dönük acı bizi hep yüzeyde 
tutuyordu. Çünkü en derinde yatan gerçeğimize insek ne olacağımızı 
bilmiyorduk. Oysa belki çıldıracak, belki de gerçekten değişecektik. 
Tabiatımız değişecekti. Oysa biz kendimizi kutsala adadıkça, mükemmelin, 
kusursuzluğun peşinden koştukça, hayat bize dokunmadan, içimize hiç sızmadan 
geçip gidiyordu uzaklara. Tıpkı bize dokunmadan geçip giden hayat gibi. 
Aslında biz de birbirimize dokunmadan geçip gidiyorduk.
Sana taptığımı söylüyordum, ama seni gerçekten tanımıyordum. Sen beni 
hayatın bayağılığından, sıradanlığından yanına çağırıyordun, ama aslında 
beni pek tanımıyordun. Bu yüzden inanmıyordum yaşadığımız hiçbir şeye. Bizi 
başkalarından üstün kıldığını sandığımız bu acının hayatta bir karşılığı 
yoktu, inan...
Seni unutmam mümkün değil, ama ben geldiğim yere geri dönüyorum. Bu 
kusursuzluk senin olsun. Birgün kendimi inkar etmeye karar verirsem bunu 
sadece kendim için yapmalıyım: Mükemmellik senin olsun. Sana herşeyimi 
vermemi istiyorsun. Oysa ne seni, ne de kendimi tanıyorum: Kutsallık senin 
olsun. Bu aşk beni tutuk, ezik, korkak biri yaptı. Seni biraz olsun 
etkileyebilmek için yaptığım bütün fedakarlıkların, hayatımın en büyük 
bencillikleri olduğunu anladığım an kendimden kaçıp kurtulmak istedim.
O an anladım ki, fırından aldığım ekmeğin sıcaklığı bu aşktan daha kutsaldı. 
Yüzümü ısıtan mütevazi güneş, evlerine ekmek götürdüğüm çocukların sevinci, 
çay bardaklarındaki kaşık sesi daha kutsaldı. O küçük mutluluklar, o eksik, 
o kanaatkar doyumlar daha kutsaldı...
Evet, hayat karanlık, bayağı, acımasız, kirli, sıradan, incitici; ama gerçek 
sevgili... Ona dokunabiliyorsun. Ama ben senin kutsal ve mükemmel saydığın 
hiçbir şeye ulaşamadım. Sana ulaşamadığım için duyduğum kaygı ve 
pişmanlıklar da bana ait değildi. Çektiğim acıysa yıllardır sakladığım 
yaraları biraz daha gizlemeye yarıyordu. Oysa hayat çok basit sevgili... 
Bunu bir anlayabilsek herşey çok farklı olacak. Ve hayatın o basitliği 
içinde saklı derinliği, vazgeçilmezliği...
Artık kutsal olan hiçbir şeye inanmadığım için daha berrak ve açık görüyorum 
çarşıdan eli boş dönenleri... Şehirleri hızla saran açlar ordusunu... 
Dünyayla aramdaki o sahte acıları ortadan kaldırdığım için tanık oluyorum 
herşeye: İşte dün gece TEM karayolunda bir travestiyi daha ezip geçti; 
sürücüsü karanlık ve sarhoş bir araba... İzmir'de bir kafeteryada garsonluk 
yapan Dersim'li Gökhan bugün, tıpkı dün ve önceki günlerde olduğu gibi tam 
onbeş saat ayakta servis yapacak müşterilere ve onca yorgunluktan sonra 
evine döndüğünde, Jack London gibi sabah dek ezilen insanların öyküsünü 
yazacak. Eskiden olsa çok romantik gelirdi bu gencin hali bana. Ama değil, 
çok sert, çok acımasız bir hayatı var; ama yine de gözlerinden o sımsıcak 
gülümsemesi hiç eksik olmuyor.
Yıllardır görmediğim üniversiteden bir arkadaşımın matbaasına uğradım 
geçenlerde. Devrimci bir belediye başkanının afişiyle aynı makinede bastığı 
porno dergileri kurusunlar diye birlikte ipe asıyordu. Bunu yaparken de 
bütün içtenliğiyle, bu düzeni değiştirmeliyiz arkadaş, diyordu.
Cezaevindeki çocukları için direniş yaptıklarından karakola götürülüp 
gözaltına aldıkları yaşlı anneleri polis gecenin bir yarısı sokağa 
bırakıyor. Ceplerinde neredeyse hiç para olmadığından şehrin çok uzağında 
olan evlerine gitmek için yürümekten başka çareleri yok bu çilekeş 
kadınların. Neredeyse sabaha dek yürüyecek olan bu yaşlı kadınların 
çektiklerini mutlaka içimizde hissetmezsek yaşadığımız hayatın hiçbir anlamı 
olmaz. Çünkü çoğu kez biz farketmesek de bu hayatta acı tek... Istırap 
tek... Aşk ve iyilik tek bir yerden akıyor kalplerimize...
Aynı saatlerde başka bir yerde, yaşlı ve eşcinsel bir tiyatrocu iki kimsesiz 
sokak çocuğunu zorla evine götürmek istiyor; onunla birlikte olurlarsa çok 
para vereceğini iddia ediyor. Evet, hayat hiç romantik değil; ama 
yargılamadan önce onu anlamalıyız sonuna dek... Belki de tam bu sırada 
lekesiz bir aşkı özleyen ve yalnızlığın o korkunç kaderiyle boğuşan Serpil 
öğretmeni çalıştığı kasabada, çocuklarını okuttuğu adamlar telefonla arayıp, 
yanına gelelim mi, boş musun, diye taciz ediyorlardır.
Asıl trajedi hayatın ta kendisi sevgili...
Hayat karanlık, acımasız, bayağı ve kirli; ama bizim erdem sayıp 
abarttığımız duygusallıklardan, kendimizi başkalarından üstün kılmak için 
sığındığımız kutsallıklardan daha gerçek, daha sahici.
Yıllardır ruhumun gurbetinde yaşamaktan tükendim. Kendi yaramı görüp, ona 
sarılamadığım için, ondan akan kanla yıllardır zehirleniyorum. Yıllardır 
senin yanında, ama senden çok uzakta kalmaktan sevgim acıyor. Birlikte 
yarattığımız bu hayattan kopuk imgeyi bırakıp, kendime doğru yürüyorum.
Hayatı ve seni buradan seyrediyorum. Odandasın ve tek başına dans ediyorsun....
İyilik ve sevgiyle gülümsüyorum; seni sevip hissetmem için seni sahiplenmem 
gerekmiyor. Oradasın ve varsın işte. Nereye gitsem içimde hissediyorum seni...
Hayatın bütün renkleri yüzünde...Odanda tek başına dans ediyorsun...
İlk kez acı çekmeden özlüyorum seni...
<end>

<start>
Biz aşk bahçemizi küçük tuttuk
seninle
içinde güvensizlik ağaçları,
küstüm otları
kendini saklama çiçekleri
Özlem kirli bir kan gibi yüreklerimizi boğmasın
yalnızlık karanllık bir orman gibi
çökmesin içimize diye
biz aşk bahçemizi küçük tuttuk seninle
Önümüzde dokunuşlardan uzak,
İnsafsız ve çok uzun bir kış var diye
koca bir yaz kendini saklama çiçeklerini
suladık durduk yalnızca
Biz aşk bahçemizi küçük
çok küçük tuttuk seninle...
<end>

<start>
Tek başına bir odada kalıyordun. 
Odanın duvarları baştan başa camdı.
Baştan başa sımsıcak ruhtu...
Odanın ortasında çırılçıplaktın. Bir sandalyede oturuyordun. 
Odan ılık, tanıdık, hiç kesilmeyen bir rüyanın ortasında salınıyordu. 
Yüzünden dünyadaki bütün zamanlar geçiyordu. 
Yüzündeki bütün zamanları özlüyordum... 
Yüzünün bütün zamanlarının dışındaydım.
Odanda tek başınaydın, ama o büyüsünü, o derinliğini yaşamayı çok arzulasam da, yine de nerede olduğunu bilmediğim dünyaya senden gidiliyordu... Senin gözlerinden görülüyordu... Senin gözlerinden görülüyordu benim sonsuz düşüm... Sonsuz kayıplığım... Varlığımın bir parçası sana gitmiş, bir parçası bende kalmıştı. Varlığımın sende olan parçası seninle gerçek dünyaya, başka ruhlara, öteki hayatlara gidiyordu...
Beni içeri, odana, yanına almamıştın.
Varlığımın en sahici, en cesur, en erdemli yanı içerde, seninle kalmıştı, seninle gitmişti öteki hayatlara, başka ruhlara...
Böyle başlamıştı o büyük dışlanmam.
Ömrüm odanın kapısında, beni içeri çağırmanı beklemekle geçmişti...
Yaşamadım diyemem, yaşadım.
Sevgilerim oldu. Başarılar kazandım. Misafirler geldi evlerime... Çılgın, başıboş, şımarık, ihtiras dolu yaz akşamlarım oldu... Sevgi dolu mektupları aldım. Telgraflar, çağrılar... Yolculuklara çıktım. Beni karşılayanlara el salladım sevinçle, içim kamaşarak... İştahlıydım. Arzularım hiç dinmeyecek gibiydi... Doğum günlerimde pastamı keserken herkese ve kendime hak ettiğimizden daha çok şans diledim hep...
Ama yine de unutamazdım senin kapında bekletildiğimi, beni içeri almadığını, varlığımın en anlamlı, en sahici parçasının sende kaldığını, o ikiye bölünmüşlüğümün derin sızısını unutamazdım, bunun yıllarca süreceğini ve de hiç dinmeyeceğini...
Bazı geceler penceremi açar derin nefesler alırdım. Nefes alırken gücümü daha da artırsın, acılarımı bana unuttursun diye Tanrı’ya yaranmak geçerdi aklımdan.
Doğanın ayrılmaz bir parçasıydı odan. Odan doğadaki o en ağırbaşlı cinayetlerin ortasında sessizce beklerdi... Daha da ısınırdı sahipsiz ruhlardan yapılmış camları... O camları kırabilsem, sana dokunabilsem, kendimi sana inandırabilsem kainatın bütün şefkati, bütün sevgisi içime akacaktı, biliyorum...
Yaşarken hiç tatmadığım bu duygu elimi uzatsam dokunabileceğim kadar yakındı sanki. Ama neden bu kadar uzaktaydı, hiç anlayamıyordum... Bilmek çözer sanıyordum bu muammayı... Bu uzaklığa çalışırsam beni içeri alırsın diye düşünüyordum...
Çünkü yaşadığım şehirlerden en umutsuz durumlardan büyük vaatler, büyük sürprizler çıkarıyorlardı karşıma insanlar... Sanki insanlar o büyük kayboluşlarını unutturmak için bir arada yaşıyorlardı...
Ben de o insanlardan biriydim ve bir gün kapını açıp beni içeri alacağını, bir gün beni gerçekten seveceğini sanıyordum...
Bu yüzden dünyadaki hiçbir şey üzerinde dikkatimi yoğunlaştıramıyordum. Bu hayatta hiçbir şeyi tam yapamıyordum. Görenler kendimden intikam alıyorum sanıyorlardı...
Sonsuz bir ertelemeydi hayatım.
Aslında bu bir gecikmişlik değildi. Hayattan istifa etmek de değildi. Hem sen olmadan nereye gidebilirdim ki? Ben senden uzaklaştığımda gecikmiş olurdum her şeye, seni sevmekten vazgeçtiğimde intikam almış olurdum her şeyden, seni sevmekten vazgeçtiğimde intikam almış olurdum kendimden...
Uzağa, istediğim uzaklara gitme şansım ancak yanında olursam mümkündü. Çünkü ne zaman içime baksam yüzünden geçen bütün zamanları, bütün özleyişleri, yüzünden gerçek dünyaya açılan yolları, başka ve öteki hayatları görüyordum... Yüzünde varlığımın sende kalan parçasını görüyordum. Böyle zamanlarda yüzünde, acıyla gölgelense de bağışlayan bir gülümseme olurdu. Ve bu gülümseme senin beni bir gün içindeki varlığımla buluşturacağını hissettirdi...
İşte o zaman bu sürgün bitecekti...
İşte o zaman yaşadığım bütün endişeler, bu suçluluk, değersizlik duyguları, bu korkular, bu günaşırı intiharlar bitecekti...
Bunu bile bile yaşamak nedir bilir misin? ...
Geri döneceğini bile bile tanımadığın, sana hep yabancı yollara düşmek...
Karşına çıkan herkeste seni aramak... Seni hatırlattığı için birine âşık olduğunu sanmak... Sen olmadığını bile bile, bütün hayatını bu ilişkiye adamak için çırpınıp durmak...
Bunu bile bile yaşamak nedir bilir misin? ...
Düşünsene, ben seninle düşlerimi, heyecanlarımı, çocukluğumu, acılarımı aldattım...
Seni unuturum diye yaşamaya başladığım her aşkı, ben yine seninle aldattım...
Sen beni içine almadığından beri yıllardır ben seninle kendimi aldattım...
Bir tek seni sevdiğim doğruydu... Ve bu doğru yüzünden hayatım yalana battı...
Sen beni dışladığından beri beni sevenlere bir hayalet hediye ettin...
Tepeden tırnağa aşka, tepeden tırnağa özleme batmış bir hayalet...
Bu hayaletin içinde beni değil seni gördüler hep. Çoğu bu hayalete dayanamayıp çekip gitti...
Kimisi senin beni beklettiğin kapıda, beni bekledi. Seni beklemekten yorulur, onunla birlikte çekip giderim diye buralardan...
Ve ben en çok onların sevgisine inandım. En çok onlara derinden üzüldüm. Ve hep merak ettim, karşılıksız ve onca yıl bir hayaleti nasıl böylesine sevebildiler diye... Dünyanın iyi bir yer olduğuna ve yaşamak için çok sebep bulunduğuna bu insanların bir hayalete duydukları o akılalmaz, o sonsuz sevgileri yüzünden bir kez daha inandım...
Seni unutmak için başladığı her aşkı yine seninle aldatan bir hayalete...
Seninle kendini, bütün hayatını, düşlerini, çocukluğunu, yaşadığı bütün acıları aldatan bir hayalete...
Bir tek sana duyduğu sevgisi doğru olan, bu yüzden bütün hayatı büyük bir yalan olan hayalete...
<end>

<start>
Cinsel açlık karanlık bir imgedir bu ülkede, durmaksızın ruhları eritir... Eritir köşede bucakta, her nasılsa filiz vermiş titrek ve incelikli aşk öykülerini... Barbar ordusu gibi dört bir taraftan sarar derin duyguları cinsel açlık... Çürür anlamlar, çürür ürperişlerin arınma yeminleri... Kimse kaçamaz cinsel açlığın yarattığı bayağılıktan...
Hayalgücü sığlaşır ve küçük düşer... Sahipsiz kalan duygular küçük düşer. Dostlukların arasında karşı konulmaz bir nifaktır cinsel açlık... Kötü bir krallıktır o. Yüklenir tüm gücüyle. Sonra da aşka ve sarılışa dair tüm umutların ve hayallerin zayıflamasını bekler...
İnsanı o ne olduğu belirsiz hormonlara, siniruçlarına indirgeyen yasasıyla boyar... Gelenekler ve tutucu namus anlayışı ölümcül gücünü cinsel açlıktan alır. Cinsel açlık, geleneklerin ve tutucu namus anlayışının yüzünü savaş boyalarıyla boyar... Anneler, apartman boşluklarında ilkyaz aşklarının dönüşünü beklerken, babalar, yastık kılıflarında gizli gizli, genç ve diri kadınlara ulaşmak için paralar biriktirir...
İşte bu yüzden evler bu kadar neşesiz, sokaklar bu kadar iğretidir... Şarkılarsa böyle kanser... Çünkü aşkın iyicil ve genişleyen mevsimi yoksa, her an herşey bitecekmiş, her an bir başka belirsizliğe yola çıkılacakmış gibi yaşanır...
Askerlikte görmüştüm cinsel açlığın çürüttüğü ruhları... Mühendis, kaymakam, öğretmen, banka müdürü, doktor, avukat... Yaşadıkları baskı ve onursuzluk onları zerrece ilgilendirmiyordu. Buradan salıverildiklerinde yaşayacakları cinsel haz umudu onları baskının her türlüsüyle uzlaşmaya itiyordu... Bu uzlaşma yüzünden ruhlarının sonsuza dek neler yitireceğini hiç ama hiç düşünmüyorlardı... Her sabah birliğe getirilen Tan Gazetesi’ne birbirlerini ezerek saldırır ve adeta paramparça ederek, sayfalarından koparttıkları çıplak kadın resimleriyle can havliyle tuvaletlere koşarlardı... 
Militarist devlet, ruhları cinsel açlıkla zayıflamış kişilikleri hizaya getirmenin, ezmenin, köleleştirmenin ne denli kolay olduğunu bilirdi... Devlet, tuvalet duvarlarına yayılmış o zavallı suçluluk duygularından büyük güç alırdı...
Ne kadar okumuş, kendilerince önemli statülerde olurlarsa olsunlar ruhlarını çürüten cinsel açlık yüzünden değer yargıları, etik değerleri, estetik bilinçleri ve en önemlisi kadına bakışları hiç gelişmemişti bu insanların... Sarılış, okşayış, aşk ve incelik yoksullarıydılar. Kadınlar, yarı hayvan yarı insan ve sanki sadece cinsel haz nesneleriydi onlar için...
31 Cumhuriyeti’nin çocuklarıydı onlar. Bu iki yüzlü Bekaret ve Abazanlık Cumhuriyeti’nin... İçlerinde mahçup bir titreyişle kıpırdanan sevgi, aşk, incelik duygularını o sahte erkek ideolojisiyle güçlenen cinsel açlıklarına rehin verenlerin cumhuriyeti...
Okumuşların parçalanmış gazete fotoğrafları varsa, diğerlerinin de kuyrukları havada gezen şımarık küçük köpekleri vardı... Bütün bunlar bilmezlikten gelinirdi... Küçük, şımarık köpeklere, uygun bir yeri oyulmuş koyun ciğerlerinden, kesekağıtlarından, yastıklardan, tek kanadı kesilmiş sineklerden, ortası delinmiş sabun kalıplarından gelindiğini bilmezlikten geldikleri gibi...* Çünkü devletin kendisine saygı duymayan insanlara ihtiyaçları vardı, ruhlarını tüketmiş insanlara...
Çünkü o zaman kim kulak memelerinden kolye yapacaktı?
Çünkü o zaman kim basacaktı bir gece cezaevlerindeki koğuşları, kim emir verilenden daha amansız bir şiddetle savunmasız tutsakların kafalarını kıracaktı... Kim, inleyişler kanda yüzerken, yüzü olmayan, ama geniş kalçalı kadınların düşlerini kuracaktı...
Utandırdı ve utandırıyor durmadan cumhuriyet kendi çocuklarını... Bu ülkeden gökyüzüne cinsel açlık yağıyor... Okumuş etmiş bir genç, üzerine üzerine ansızın saldırdığı “nesnenin” çığlığıyla kendine geliyor: Ne yapıyorsun, daha bugün tanıştık! ...
Aşksız cinsellik karşı konulmaz bir nifak gibi dostluklarının sınırını çiziyor... Çürüyor hayalgücü, tükeniyor bağlılık yeminleri... Anlık bir cinsel haz umudu için anında vazgeçiliyor en vazgeçilmez sayılan değerlerden...
Yüzü olmayan gövdelerin kötücül dansı başlıyor... Kulaklar duymuyor, tükenmiş ruhlar algılamıyor. Dağların en yüksek tepelerine ya porno, ya şeriat yazılıyor... Aşkı tatmadan ölenlerin kemikleri mezarlarda sızlıyor... Sevgiyle sarılamayan ve önce ruhlarını seviştiremeyenler, sadece bedenlerindeki duygusuz ve kirli kanın akışına veriyorlar kulaklarını...
Urfa’da bir genç “namus dedikodusu” yüzünden kızkardeşinin boğazını kesiyor, İzmir’de bir adam, karısını evi terkedecek diye onbir yaşındaki oğluna öldürtüyor... İstanbul’da genç bir kızı, başkasıyla oldu diye nişanlısı kızın erkek kardeşine öldürtüyor...
Bu ülkeden gökyüzüne cinsel açlık yağıyor...
<end>

<start>
Hadi gir içeri. Ama gözlerindeki o kanayan suçluluk bırak kapıda kalsın. Ona ihtiyacımız yok artık. O hayatın içine birtürlü sığamayan ve telaşından durmadan sigaraya sarılan yorgun ellerini, nereye baksan hep karşında duran o kırgın çocukluğunu, uzak denizlerin sisli buğusuyla her daim ıslak dudaklarını, ruhumun tek sığınağı o tarifsiz kokunu kapıda bırak. Tutkunu olduğum neyin varsa hepsini bırak kapıda. Yoksa ne kadar istesem de konuşamam seninle. Konuşamam, yalnızca ağlarım. 
Ne olur gir içeri. Ama girerken tut elinden sevdanın. Yıllar sonra seni yeniden uzağıma düşüren, seni o geri dönüşü olmayan yollara düşüren, yüreğinden aşkımı, dudaklarından adımı, evinden gölgemi silip götüren, o adını kimselere söylemeden ölmek istediğin, o, hiç kimseyi bu kadar sevmedim ki, dediğin sevdanı al yanına ve gir içeri. İlk aşkının yüzünü yanına al. Utanma benden n'olur. Kalbindeki o sızının halinden en çok aşkınla kavrulmuş yüreğim anlar benim... 
Kapat kapıyı. Kapat, içeri hayat girmesin. İçeri yalanlar girmesin. İhanetler, ihtiraslar, oyunlar, maskeler girmesin içeri. Çünkü burada yalnızca sevdan oturuyor. Hayatın içinde soluk alamayan, kendine kalbinde bir yer bulamayan sevdan oturuyor bu evde. Bak, bu ev benim yüreğim. Ne zaman kalbinden kovulsam, ne zaman hayatın ortasında öyle hazırlıksız, öyle savunmasız, öyle yapayalnız kalakalsam gelip sığındığım bu dört duvar benim yüreğim. Burası aşkımın mabedi. Burası sensizliğimin kalesi. Burası deliliğim... Burası baştan ayağa sensin, sevgilim.
Sana sevgilim diyorum hala, bağışla beni. Sen artık bir başkasının sevgilisisin. Yalnızca bu cümleyi kurmamak için bile ölmek isterdim. Seni sonsuza dek kaybettiğim bu günleri hiç yaşamadan ölmek isterdim. Adım dudaklarında yok olmadan, tenim teninde henüz solmadan, daha böylesi yabancın olmadan... Gözlerine baktığımda kendimin değil, bir başka aşkın aksini görmeden önce ölmek isterdim. Ama yapamadım. Nice kaybedişlerden, nice savruluşlardan sonra, artık bu aşkı hayatın pençesinden kurtardık, o dünyevi ihtiraslardan, oyunlardan sıyrıldık ve şimdi artık Tanrı'ya yaklaştık dediğim anda, hayatı, dünyayı ve kaderi yendik dediğim anda, kalbin kalbimin yanında atarken, çocukluğum çocukluğunun ellerinden tutarken, içinde o annemin rahmi kadar huzurlu kokunu soluyarak nefes aldığım yüreğini bırakıp gidemedim. Çünkü zaten hayattan kopmuştum ve cennetteydim. Aşkınla öylesine sarhoştum ki birgün cennetimden kovulacağıma hiç inanmak istemedim.
Evimin, şu talan olmuş yüreğimin dağınıklığını bağışla. Sensizliğe benimle beraber ağladı bu duvarlar. Rutubetleri ondan, aldırma. Otur şöyle, bir sigara yak. Konuşalım. Sözcüklerle değil, sevdamızla konuşalım. Anlatalım herşeyi. Sonra söz bitsin. Ölüme kadar yalnızca susalım. Anlatalım ki bu sevda kanatlarından kırgınlıklarla bağlı kalmasın bu çirkef hayata. Kurtulsun yüklerinden, bağışlasın hayatı ve sonsuzluğa uçabilsin huzurla. 
Biliyorum. Seni böylesi sonsuz bir aşkla severek çok büyük bir günah işledim ben. Hayatın girdaplarında savrulup duran ruhuna o yarım ruhumun ağırlığını yükleyerek çok büyük günah işledim. Ne yaptıysan sevdim seni, ne yaşadıysan sevdim. Aşkın o bulup bulup kaybetme oyunlarından yaptığın zırhın içine sakladığın kalbini ne yaparsan yap yıkılmayarak, vazgeçmeyerek ve hep affederek savunmasız bıraktım. Hiç solmayan bir sevda çiçeği olup bozdum ezberini. Direncini kırdım, kalbine girdim. Seni bir kalbi fethetmenin, ona her an kaybedebilme ihtimaliyle bağlanmanın, bir aşk için çırpınmanın o karanlık hazzından mahrum bıraktım. Affet beni, seni aşkın o dünyevi oyunlarından mahrum bıraktım. Belki de bunun için gözyaşlarıyla kazandığın ve yitirmekten çok korktuğun bir sevgiliyi sever gibi değil, sesini birtürlü susturamadığın vicdanını ya da o kusursuz ve daimi sevgisinden bunaldığın ve bu yüzden incitmekten asla çekinmediğin anneni sever gibi sevdin beni. Ama hiç aşık olmadın. Bu yüzden suçlama kendini. Asıl suçlu, bu hayatta kendine yer bulamayan, nereye gitse ya eksik ya fazla kalan, hayatı bir oyun gibi görmeyi ve kurallarına göre oynamayı hep reddeden benim o isyankar, o yaralı ve yabancı ruhum... Sen değilsin sevgilim.
Hayatında önce bir sığıntı gibi yaşamaya, sonra seni kaybetmeye, ardından seni paylaşmaya, sonunda tam da sana kavuştum sanırken aşkın değil vicdanın olmaya, senin için aklına ne gelirse ona dönüşmeye razı oldum hep, katlandım. Hiç pişman olmadım seni sevmekten. Sana hiç kırılmadım. Hep anladım seni. Hayatın içinde soluk alan ve hayat kadar acımasızlaşan o karanlık yanını, buralara ait olmayan, annenin kırgın ömrünün kıyılarında unutulmuş, o yaralı, o sevgiye hasret çocukluğunun, hayatla uzlaşamamış aşk kırgını, yitik ilk gençliğinin ve herşeyin farkında olmanın çaresizliğiyle derinleşen yüzündeki çizgilerin aşkına bağışladım. 
Sevdim seni sevgili, sevdim... Seni o birtürlü kucaklayamadığım, ama başımı kaldırıp bakmasam bile hep orada, yukarda olduğunu bildiğim gökyüzüne duyduğum hasret gibi... Seni o suyundan hiç içmediğim, toprağına hiç basmadığım, insanlarını hiç tanımadığım, ama herşeyden kaçıp sığınmak istediğim o uzak ülkelerin hayali gibi... Seni aşkın için gözümü hiç kırpmadan arkamda bıraktığım, gözyaşlarını ve o yaralı ömrünü vicdanım gibi hep içimde sakladığım annemin karşılığı bu hayatta mümkün olmayan duaları gibi... Seni o rahmimden kanaya kanaya söküp atmak zorunda kaldığım, ama kalbimde aşkınla besleyerek büyüttüğüm sevdamızın o masum çekirdeğini tarifsiz bir hasretle özler gibi... Seni öylece, seni çırılçıplak, seni kadere isyan eder gibi, seni Tanrı'ya eş koşar gibi... Sevdim seni sevgili, sevdim... 
Beni bir kez öldürüp sensizliğe gömdüğün o yıllarda, o yabancısı olduğum hayatın ıssızlığında soluk almadan ömrümü yalnızca Tanrı'dan gözyaşlarıyla dilediğim o mucize için bekletirken... Sonra Tanrı sesimi duyup o mucizeyi, yani seni, yani o hayatın içine birtürlü sığamayan ve telaşından durmadan sigaraya sarılan yorgun ellerini, nereye baksan hep karşında duran o kırgın çocukluğunu, uzak denizlerin sisli buğusuyla her daim ıslak dudaklarını ve ruhumun tek sığınağı o tarifsiz kokunu yeniden bana verdiğinde... Kalbim kalbinde atarken, çocukluğum çocukluğunun ellerinden tutarken... Mutluluğa dokunarak, mutluluğumun farkında olarak, mutluluktan ağlayarak... Ama bir yanım seni her an yeniden kaybedecek gibi hep tetikte... Sensizliğin o dipsiz uçurumunun kıyılarında korkusuzca dans ederek, seni benden çalan hayatın o acımasız pençesini her an arkamda hissederek... Her gece yüzümü masumiyetinin o benzersiz yurdu olan boynuna gömüp uykuya dalmadan önce bu huzuru bana bağışlayan Tanrı'ya minnetle gülümseyerek... Ve işte tam da o anda ölmeye, sonsuzluğa karışmaya hazır olduğumu ona sessizce fısıldayarak... Sevdim seni sevgili, hep sevdim... 
Otur karşıma hadi, bir sigara yak. Konuşalım. Anlat bana sevdanı... İlk aşkının yüzünü anlat... O, hiçkimseyi bu kadar sevmedim ki, dediğin, o adını kimselere söylemeden ölmek istediğin sevdanı anlat bana. Kalbindeki o sızının dilinden en çok aşkınla kavrulmuş bu yüreğim, sevdanın uğruna solup giden şu çocuk ömrüm anlar. Anlat hadi ne olur. Ama sakın bana hayattan söz etme. Sakın bana, hayat böyle bir yer, herşey bitip tükeniyor, her aşk hayata yenik düşüyor, deme... Hayatın içinde soluk alan ve hayat kadar acımasızlaşan o karanlık yanınla değil, buralara ait olmayan, annenin kırgın ömrünün kıyılarında unutulmuş, o yaralı, o sevgiye hasret çocukluğunla, hayatla birtürlü uzlaşamayan o aşk kırgını, yitik ilkgençliğinle ve herşeyin farkında olmanın çaresizliğiyle gün geçtikçe daha da derinleşen yüzündeki çizgilerle konuş benimle. Hayat dışarda kaldı, bak. Burada yalnızca sevdan oturuyor. Sevdanın dilinden konuş benimle. Ben hayatın dilinden anlayamam. Biz bu sevdayı hayatın içinde yaşamadık. Biz bu sevdayı hayatın diliyle yaşamadık. Biliyorum bu şizofren aşkım hep korkuttu seni. Bu uyumsuz varlığım, gerçekliğin içinde yaşayan ve en az hayat kadar acımasız olan o yanını çok korkuttu. Benimle hayata yabancılaşmaktan korktun. Bu yüzden yalnızca öykülerinde ağladın o uyumsuz varlığıma. Yalnızca öykülerinde eğildin bu sevdanın önünde. Sen beni yalnızca öykülerinde sevdin... 
Şimdi ilk aşkımın yüzü diye sarıldığın ve uğruna adımı dudaklarından, kalbimi kalbinden, gölgemi evinin duvarlarından söküp attığın o sevdanın, yaralı yüreğine rağmen hayatın ortasında dimdik ayakta duruyor olması bir tesadüf mü sence? Hayatla yaralanmış iki kırgın yürekten, onun içinde varolmayı reddederek yalnızca aşkı kendine vatan bileni ve bu yüzden çırılçıplak, savunmasız ve güçsüz kalarak yıkılmış olanı değil, hayatın tam da ortasında ona meydan okuyarak yaşayanı, sevgiye duyduğu güvensizliği yaralı yüreğine kalkan yaparak ayakta kalmayı başarmış olanı seçmen bir tesadüf mü? Hayattan kopmuş bir roman kahramanından sıkılıp, hayatın içinde mücadele eden bir gerçeklik kahramanını tercih etmen bir tesadüf mü? 
Anlat bana ne olur... Kaybedecek birşeyimiz yok artık. Birazdan şu kapıdan çıkıp gideceksin. Aramıza hayat girecek... Aramıza başka bir sevdayla anlamlanan sayısız anlar, sayısız mekanlar, geri dönüşü olmayan anılar, sözler ve koca bir yaşam girecek. Gittiğin o sonsuzluk yolculuğundan seni bir daha geri çağırmayacağım. Duvarları gözyaşlarımla rutubetlenen bu dört duvar yüreğimde geçireceğim karanlık gecelerde bana o mucizeyi yeniden göndermesi için Tanrı'ya yeniden yalvarmayacağım. O hayatın içine birtürlü sığamayan ve telaşından durmadan sigaraya sarılan yorgun ellerinin, nereye baksan hep karşında duran o kırgın çocukluğunun, uzak denizlerin sisli buğusuyla her daim ıslak dudaklarının ve ruhumun tek sığınağı o tarifsiz kokunun özlemiyle çıldırsam bile, merhametin için yalvarıp sana bir kez daha aynı acımasızlığı yapmayacağım. Kimi geceler başka bir sevdaya sarılıp uyuduğun yatağından ansızın uyanıp doğrulduğunda, o koyu sevdasıyla boşlukta kanayan gözlerimin hayali 'nereye gidiyorsun sevgilim' demeyecek sana... Korkma benden artık. Aşkına rakip değilim. Ömrüne rakip değilim. Seni kadere emanet ettim. Seni ilk aşkının yüzüne emanet ettim. Kırgın değilim ne sana, ne de seni elimden alan bu acımasız hayata... Beni onca kaybedişten ve gözyaşından sonra bu dünyadaki cennetine çağıran, sonra annemin rahmi gibi huzur kokan uykularımızı sonsuza kadar yeniden elimden alan Tanrı'ya bile kırgın değilim ben... 
Şimdi git artık sevgilim. Sana sevgilim diyorum hala, bağışla beni. Sen artık bir başkasının sevgilisisin. Yalnızca bu cümleyi kurmamak için bile ölmek isterdim. Seni sonsuza dek kaybettiğim bu günleri hiç yaşamadan ölmek isterdim. Adım dudaklarında yok olmadan, tenim teninde henüz solmadan, daha böylesi yabancın olmadan... Gözlerindeki o çocuksu suçluluğu giderken denize at. Ona ihtiyacın yok artık. Affet kendini... Beni affet... Affet bu yaralı sevdamı... O hayatın içine birtürlü sığamayan ve telaşından durmadan sigaraya sarılan yorgun ellerini, nereye baksan hep karşında duran o kırgın çocukluğunu, uzak denizlerin sisli buğusuyla her daim ıslak dudaklarını, ruhumun tek sığınağı o tarifsiz kokunu yanına al giderken... Tutkunu olduğum neyin varsa hepsini alıp git... Şizofren aşkının son mektubu bu sana... Şimdi söz bitti artık. 
Konuşamam artık seninle... Konuşamam, yalnızca ağlarım...
Uçurumun dibinde nasıl göründüğümü
Merak ederdim hep.
Yüzümün aynadaki boşluğuna hep bakmak isterdim.
İnançlarımın kırılıp döküldüğü yeri anlamak için
kalabalıklar içindeki yalnızlığıma dokunmak isterdim...
Aşktı adın uçurumda, yanı başımda
aynadaki suretimdi yüzüm, 
aykırı kanardı bana.
İnançlarımın çoğu yalanmış
alay ederdi benimle.
Çok geç anladım, kalabalıklar arasındaki
senmişsin dokunamadığım...
Yalnızlığım diye küçümsediğim senin sevginmiş, 
Geceleri ansızın uyanıp
İncitip durduğum senin yokluğunmuş...
Onca sevişmeden sonra değişmemişsem, 
sihirli bir aydınlıkta, 
içimde bir yer sana sonsuz hasret kaldığı içinmiş...
İşte onca yalan geçen hayatımda
buymuş tek gerçekliğim...
<end>

<start>
Iste yine basbasayiz icimin acisi
yine birlikteyiz 
ver elini
sus ve ne olur incitme beni
Ey kalbimin agrisi
ver elini
cikalim seninle soluksuz kalmadan sessizce 
bu karanlik ve ugultulu ormandan
Icimin acisi, kalbimin agrisi, askim
iste yine basbasayiz
ver elini
sus ve ne olur incitme beni
<end>

<start>
Sanki sadece bana sarılarak uyuyunca nefes alabiliyordu...
Uyku teslimiyettir...Uyuyan bir insanın bütün suçları bağışlanır... Uyku masumiyettir...Teslimiyetimi ve masumiyetimi sanki yalnızca uykumda hissediyor ve bu yüzden bana olan o sonsuz hasretini ancak böylesi anlarda giderebiliyordu...
Yıllardır bana susuz kalmışçasına ve sanki bütün varlığımı içer gibi sarılıyordu bana...Beni bütünüyle hissedebilmek için herkes evden gitsin, gece gelsin ve biz uyuyalım ve sadece o anlarda ortaya çıkan aramızdaki o sonsuz yakınlık kokusunu içine çekmek istiyordu...
Hissettiklerini yaşamasına ve sevgisinin ne denli yakıcı olduğunu anlatmasına hayat izin vermiyordu çünkü...Aşkını bana sarılıp uyurken yaşıyordu en çok...Bu yüzden başka kadınlarla sevişmemden çok, onlarla birlikte uyumamı kıskanırdı... 
Hissediyordum: Her sarılışında varlığımı içen hasreti içimi kavuruyor, sanki içime kendi kaderini akıtıyordu...Rüyalarımız birbirine karışıyordu...Duyuyordum: Yıllardır yurtsuz kalmış sevgisi benliğimde benliğine korunaklı ve güven dolu bir yer arıyordu...
Bazen ruhumdaki derin çığlıklarına uyanırdım...Gözlerimi açar açmaz, o da uyanırdı hemen...İçimdeki her harekete sonsuz bir dikkat kesilmişti çünkü...Sevdanın o koyu gözleriyle ve sanki bir kuyunun dibinden gelen sesiyle, ne oldu, nereye gidiyorsun sevgilim, diye sorardı...Okuldan kaçarken yakalanan bir çocuğun gizli korkusuyla, yok bir şey, sen yat, ben bir sigara içip gelirim, derdim...
Salona geçip ve pencerenin kenarındaki koltuğa oturup bir sigara yakar, gecenin o koyu ıssızlığında neredeyse bir hastalık haline gelen sevgisini düşünürdüm....
Son günlerde hep yorgun uyanıyordum....Kuşatılmış gibi hissediyordum kendimi...Ona bütün ömrümü versem bile sevgisinin altında kalacağımdan korkuyordum...Varlığım onun sonsuz beklentileriyle, korkularıyla ve sevdikçe çoğalan hasretiyle doluydu...Karşılayamıyordum yanımdayken bile büyüyen o derin hasretini...Sanki kimsesiz yaşıyordu içindeki sevgi yarışını...Aslında kendime bile söylemekte zorlandığım asıl korkum benliğimin onun benliğinde erime ihtimaliydi...Bu bana sonsuz bir tutsaklık ve büyük bir kayboluş gibi geliyordu...Sanki bir daha kimseye aşık olamayacak, sanki bir daha kalbim bir başkası için çarpmayacaktı...
İlişkimiz yıllardır inişli çıkışlıydı...O kaçtı ben kovaladım...O kovaladı ben kaçtım...İkimizin de hayatına bir çok insan girdi...Ben onu bir ara tamamen hayatımdan çıkardım...O beni unutabilmek için olmadık insanlarla beraber oldu...Yığınla düş kırıklığı yaşadı...Defalarca birleşip, defalarca ayrıldık...Birbirimizi deliler gibi kıskandık...
Bir süre aramıza kimse girmedik beraber olduk...O dönemde onu yeniden kazanmam için hiçbir şey yapmama gerek yoktu sanki...Ve artık beni sevmesi için varolmam bile yeterliydi onun için...Tedirginlik, korkular, kaybedip kaybedip bulmalar benim için garip bir dinginliğe ve sükunete bırakmıştı yerini...En çok bu yüzden onunla ilgili öyküm bitmiş gibi geliyordu bana...Sanki yakınlaştıkça uzaklaştığımı hissediyorum ondan...Sevgisine duyduğum özlem, vicdan azabıyla dolu bir minnete dönüşmüştü artık...Oysa benden uzaktayken onu delice özler ve bu özleyiş sevinçli bir acı verirdi bana...Bu acı beni zamandan, zamanın o zehir zıkkım akışından kurtarırdı...Ama ne zamandır varlığı acı vermiyordu bana...Ve ben artık zamanın bedenimi ve ruhumu parçalayan geçişini yeniden hissetmeye başlamıştım...
Onu özlerken gerçeği yaşardım oysa...Bana o çılgın, o deli gözlerle bakan gerçeği...Şimdi onu kanıksamaya başlamış ve bir kez daha bu yalan hayata kovulmuştum...Bir kez daha lanetlenmiş varlığıma, bir kez daha kendime katlanmaya dönmüştüm...Sanki büyü bitmişti benim için...Ve yeniden sözcüklerin ilk anlamlarına dönmüştüm...Ve ben bu dönüşe, bu geri dönüşe karşı koyamıyordum...Sanki içimde bana rağmen, benden ayrı bir düşünce, bir akıl vardı...Benim bilmediğim sınırlar vardı orada...Bu sınırlar kendimden kuşkuya düşürüyordu beni, ama onlara karşı koyamıyordum...
Eskiden kendimi ona deliler gibi ve hiç susmak bilmeden anlatırdım...Oysa giderek suskunlaşmıştım...Giderek kendimi ondan saklamaya başlamış, şiirlerimi, imgelerimi, içimde biriken sevgi sözcüklerini kim olduğunu bilmediğim, henüz tanımadığım bir başka sevgiliye saklar olmuştum....
Her suskunluğum, her içe kapanışım onun için ölümden beter bir tehditti artık...Kimi geceler uyurken biraz olsun kendimle kalabilmek ve beni sımsıkı saran kollarından bir an olsun kurtulabilmek için yatağın ucuna gitmemi bile ayrılık acısı gibi yaşadığına emindim...
Aramızda en çok kullandığımız kelime ayrılıktı...Ama ne zamandır ayrılık kelimesi bile bizim için anlamını çoktan kaybetmişti...Çünkü sözcüklerin anlamından daha çok sevmiştik birbirimizi, sözcüklerin anlamından daha çok terk etmiştik...
Bazen bana haber vermeden, ayrılık sözü bile etmeden ansızın çekip gideceğini, bir daha beni asla aramayacağını, ardında hiçbir iz bırakmadan kayboluşa karışacağını söylerdi...Bunlara pek inanmak gelmezdi içimden...
Ben zamanın akışına bırakmıştım her şeyi, o bir zamanlar nefret ettiğim zamanın...Zaman benim için can sıkıntısı, haset ve tükeniş hissidir...İçimdeki yetinmezlik, adını koyamadığım o sonsuz arayış arzusu beni tekrar zamanın kollarına atmıştı işte...Şimdi ondan beni yeni bir acıya, yeni bir kanamaya göndermesini beklemeye başlamıştım ne zamandır...
Öykümü, onun öyküsünden koparıp kendime dönüyordum şimdi, o ise gerçeğin ortasında daha kimsesiz ve giderek daha soluksuz kalıyor, soluksuz kaldıkça da bana daha büyük acıyla bağlanıyordu...
Bu acı bazen onu kontrolden çıkartıyordu...Tele sekreterimdeki mesajları dinliyor, bana mesaj gönderen kadınların mail adreslerini ezberliyor, gelen mektuplarımı ben yokken okuyor, kimlerle ne konuştuğumu merak ediyordu...Kafasında benimle ilgili olmadık aşk senaryoları yaratıyor, yarattığı bu senaryolara anında inanıyor, sanki bir başkası için onu terk etmişim gibi delice korkulara kapılıyordu...
Oysa bir başkası için onu terk edemezdim...Bir başkası değil, karakterim, hastalığım, varlığımdı beni ondan usul usul uzaklaştıran...
Karakterim sevgimle onun sevgisi arasında sanki imkansız bir uçurum gibi açılıyordu...
Bencil ve doyumsuz biri miyim diye soruyordum kendime...Yoksa benliğim başkalarına hep kapalı mıydı...Öyleyse ne zaman ve neden kilitlenmişti benliğim...Kilitliyse anahtarı kimde kalmıştı...Yoksa artık sadece yazabilmek için mi giriyordum onca ilişkiye...Dışa açılmayan ve hep kendi etrafında dönen çıkışsız bir kurguda mı tüketiyordum yaşadığım her şeyi...
Bu soruları defalarca soruyordum kendime...Ve çoğu kez kendimden bile sakladığım her yanıtta bir kez daha nefret ediyordum kendimden...Nefret ediyordum çünkü duygularım konusunda alçakgönüllü olamıyordum bir türlü...Hep uçlarda, hep derinlerde yaşamak istiyor, bunu başardığımı sanıyor, ama sonunda kendi labirentimin içinde ulaştığım bütün o derinlikleri bir bir yitiriyordum...
O ise beni, yani hayatının asıl anlamını yitirmemek için onu o yapan gururundan vazgeçmişti her şeyden önce...
Benim için özel ve vazgeçilmez olmak istiyor, ama bunu başaramayacağını her hissettiğinde sonsuz bir korkuya kapılıyor, bu korku yüzünden gururunu durmadan ayaklar altına alıyordu...
En büyük korkusu benim gözümde sıradanlaşmaktı...Ve bu korkusu yüzünden durmadan kendinden eksiliyor, beni sonsuza dek kazanabilmek için hayatla ilgili; tutunmak, güçlü olup varolmak gibi bütün yeteneklerini ve saklı bütün direnişleri usul usul yitiriyordu...
Neredeyse kendimden çok onun benimle ilgili bu korku ve kaygılarını düşünür olmuştum ne zamandır...
Hayatının merkezine koymuştu beni...İşine benimle biraz daha olabilmek için çoğu kez gitmiyor, benim dışımda kimseyle görüşmek istemiyor, sosyal çevresini orada ben olmadığım için önemsemiyor, bensiz yaşadığı her şeyi yaşanmamış ve boşa geçmiş sayıyordu...
Dünyanın en ağır yüküydü bu benim için....Onu kendimden her esirgediğimde onu defalarca öldürüyordum aslında...Sana geleyim mi diye sorduğunda ve ben, bu akşam yalnız kalmak istiyorum, bana gelme dediğimde, onu kör kuyularda merdivensiz bırakıyordum...
Ben ne zaman kendimle kalmak istesem, o bunu sonsuz bir ayrılık olarak tercüme ediyor, ve bir kez daha yeniliyordu kalbindeki o büyük aşka...
Bensiz yaşadığı her anı, benimle birlikte olacağı bir sonraki ana kavuşmak için her şeyi, ve en çok kendini tüketir gibi yaşıyor, ve bu yüzden hayatı durmadan bekleyerek, benimle olacağı o kutsal bir zamana sonsuz bir hazırlık olarak geçiriyordu...
Gururundan akan o kimsesiz kan sanki bir hep boşluğa yazılıyordu...Durmadan kaybediyor, kaybettikçe beni daha çok seviyor, sevdikçe hayatla olan bağları bir bir kopuyor, hayata yenildikçe sevgisi hiç olmadığı kadar çoğalıyordu...
Bu umutsuzluk bensiz olmayı onun için biraz daha imkansız kılıyordu...Ve bu imkansızlık hissi kendisinden beklemediği hırslara sürüklüyordu onu...
Bu yüzden ilişkimizin son zamanlarında yaşlanmaktan ve çekiciliğini kaybetmekten ölesiye korkmaya başlamıştı...
Öyle ki benimle birlikte ölüme gözünü kırpmadan gidecek olan bu insan bazı anlarda bir başına ölmekten herkesin korktuğundan daha çok korkar olmuştu...Bu korku yüreğini soluksuz bıraktığı zamanlar abartılı makyajlar yapar, açık saçık giyinir, dikkat çekmek, beğenilmek ve birilerinin onu arzulaması için sokaklara çıkardı....
Bu korku yüreğini soluksuz bıraktığı zamanlar internete girer, tanımadığı adamlara fotoğrafını gösterir, orada onlara kur yapar, sanal ilişkilerde o yenik düşmüş, o kimsesiz ruhunu şımartmaya çalışırdı...
Ama ne yaşarsa yaşasın her defasında evine bu yola çıktığından daha kötü, daha çaresiz bir halde o kendisinden kurtulmak için çıktığı evine istemeyerek geri dönmek zorunda kalırdı.....İstemeyerek, çünkü evi onun sonsuz yenilgisiydi...Çünkü evi baştan aşağı bendim...
Birlikteydik, ama yalnızdık ve yalnızlıklarımız bize ait olmayan bir boşlukta kendi başına umutsuzca büyüyordu...Onca enerji, onca imge, onca hayal kendi başına, gözünü kimsesiz bir uçuruma dikmiş, orada öylece büyüyordu...Ben sevgimi ondan ayıran karakterime düşmandım...O beni umutsuzca seven kalbine düşmandı...O sevgisine düşmandı, hayata, bana, ve hatta çoğu kez kendisini bile kanıtlayamadığı sevgisine...Bense kilitli sandığım benliğime...
Sanki dilsiz kalmış gibiydik...
Umutsuzluk insana neler yaptırmıyor...Aramızdaki uçurumu kösnül cinsellikler ve sapkınlıklarla doldurmaya çabaladık bir ara...
Beni yitirmemek için ve benim için hep özel kalabilmek için bu isteklerime de boyun eğdi...
Sevişirken aramıza başka kadınlar, başka erkekler almaya başladık...
Aramızda giderek büyüyen uçurumlara bizi sevmek isteyen, bizi arzulayan kadınları ve erkekleri katıyor, birbirimizi ne kadar sevdiğimizi sınamak için yüzü olmayan kadınlar ve erkeklerle sevişiyorduk...
O beni kazanabilmek için girdiği bu yolda kendi karanlık yanlarını fark ettikçe, içindeki umutsuz aşkı benden daha umutsuz şeylerle sınamaya başlamıştı...Bense aramızdaki uçurumu doldurabilmek için zorladığımız her kapının bizi biraz daha kendimizden ve birbirimizden uzaklaştırdığını görüyor, ama bir şey yapamıyor, bir kenara çekilmiş sürüklenişimizi seyrediyordum...
Masumiyetimiz hayallerimizin sınavından biraz daha kirlenerek çıkıyordu...
Korkularımız o çok güvendiğimiz erdemlerimizden daha eski çıkıyordu...
Ve bir gün ansızın kayboldu...Telefonları kapalıydı...İşyerini aradım, birkaç gün önce ayrıldığını söylediler...Evine gittim. Kapıyı tanımadığım biri açtı...Başka bir kiracı taşınmıştı...Arkadaşlarını tek tek aradım...Hiçbiri onun nereye gittiğini bilmiyordu...
Günlerce beni araması bekledim...Aramadı...Söylediği gibi ardında hiç iz bırakmadan, ve ayrılık sözü etmeden çekip gitmişti...
Dünya sonsuz bir ıssızlıktı artık benim için...Giderken peşinden götürmüştü insanları, umutları, mevsimleri, hayalleri, acıları bile...
Sanki sadece o tanıyordu beni...Kim olduğumu bile alıp gitmişti...
Anladım, yüreğimin en saklı yerlerinde yalnızca onun eli dolaşmıştı...
Gizlediğim, sakladığım ne varsa alıp gitmişti...
Artık nereye dokunsam benliğim acıyordu, bu acıyı durdurmak için benliğimin bir başka benlikte erimesini istiyordum...
Ama benliğimi alıp da gitmişti...
Öylesine üşüyordu ki yüreğim, bu üşüme dinsin diye onun beni sevdiği gibi bende birini umutsuzca sevmek istiyordum...
Umutsuzca sevmemi bile alıp gitmişti....
Kimi geceler ansızın uyanıyorum...Gözlerinin o koyu sevdasıyla bakıyor yine...Bana, nereye gidiyorsun sevgilim, demesi için yavaşça kalkıyorum yataktan...Ama hiçbir şey söylemiyor...Bir boşluğa bakar gibi bakıyor bana...
Çok geç anlamışım...Meğer ben sadece onda yaşıyormuşum...
Yaşayan her şeyimi alıp da gitmiş...
<end>

<start>
Evine çağırdın ilkyaz sevinçlerini
çocukluğuna
Yırtıldı gözlerin, içine hayat doldu
o karanlık ışık...
Yükün yok
artık her sabah hoyrat bir özgürlük uyandırıyor seni...
Kalbinde herşey eşitlendi
Haz ve sıkıntı
Boşluk ve güven
Hasret ve ölüm
Gözlerine hastalıklı bir güzellik geldi
Şimdi acı çeken yanınla bile alay ediyorsun...
Kalbine çağırdın herkesi
Kendini bile
Artık sokağa çıkabilirsin
Ömründen düştün kendini
<end>

<start>
İyi kalpli günahkar
Kanaatkar ve şakacı bir gece lambası gibisin...
Yanıyorsun sevişmelerin en koyusunda, 
Sönüyorsun binlerce bilmeceyle.
Dışarıda mağrur, gizemli, yasakçı...
İçeride sevecen, başıboş, ahlaksız.
İyi kalpli günahkarları
Aydınlatan bir gece lambası gibisin...
Kendi yangınına aşık...
<end>

<start>
Yüzünü aradın sen hep
en çok sevmek isterken bile...
Bir bulsan yüzünü
bir bulsan insanlara dağıtılmış hasretini
İstediğin gibi sevecektin
Oysa utandın, utandın kendin oldukça
en çok severken bile
Sevdiğinin kişiliğine girdin bu yüzden
Ne söylesen hep eksik kaldı
Sahipsiz utancın gibi eksik kaldı
Delice sevmeyi istedin aslında sen hep
ama ne zaman böyle sevsen
deli sevgini senden çaldılar
Ne zaman söylesen sevgini, seni seninle böyle
yüzünü ararken bıraktılar...
kıstın ateşini, küçülttün kanatlarını
çekildin en arka odana
Gölgelerini bıraktın pencerelere
Ah bu hayattan sana kalan
sadece deli sevgini özlemekti...
Sana kalan, 
bu hayatta kendini delice özlemekti...
<end>

<start>
Simdilik beni en son sen ara
uzunc melegi dolasip dursun odamda.
Kis omuzlarini, kucult kendini
birsey isteme, istemeye yeltenme
arzuyu arzulama
hosa gorun, hosa git...incitme
incin, icini kanat... Hep acit kendini
Kendini kalabaliklara sun..Bosluga el salla
guleryuzlu ve canayakin bir hayalet ol
yuzunu hep onlara tut
gozlerini icine cevir
nefesini tut ve yasa
Cunku bitmedi daha
icindeki o buyuk hazirlik
ve sen sevdikce...sevdikce
amansiz bir sevda halinde birgun
olecek bu kasvet, olecek
benimle birlikte.
Simdilik beni en son sen ara
uzunc melegi dolasip dursun odamda.
<end>

<start>
Sen şimdi dalgınlıklarına kaç, mürekkep balıgı gibi...
Kalbindeki o eski sevdaları bir gölge gibi kullan.
Çırpınan sevgini korumak için durmadan yüz degiştir, 
ama unutamazsın yüzünüYüzün ki, senin rakibin...
 Yüzün ki, kalbini hiç saklayamaz...
 Yüzün ki, aşkına rakip...
 Sen şimdi dalgınlıgına kaç, mürekkep balıgı gibi...
<end>

<start>
Aşk değil bu merhamet
akşamın durmayan atlarından anlıyorum bunu
zaman boşluklarında dönmeyen başımdan
İki sayıklama arasına bir günü sıkıştırıyorum
Biliyorum, aşk değil bu merhamet
sözgelimi bir tramvay özlüyor beni
zihni karışıyor bir ırmağın
denizin çukurlarına saklamak geliyor içimden
bütün çalar saatleri...
Çünkü bir pusu düzenliyor her şeyi
av ve ölüm mevsimlerini
Bense yanımda huysuz bencil bir çocuk
bir ikindi vakti
açık bırakılmış o pencereyi düşlüyorum
Yavaş yavaş ölüyor bütün romantikler
hızla iyileşmiyor aşk yaraları...
<end>

<start>
Yıllar sonra itiraf etti. Üniversitede okuyan üç erkek çocuğu vardı ve faşizmin gemiyi azıya aldığı günlerdi. Silahlarını hayatlarının en üstün gücü sayan faşistler tarafından öldürülmemiz an meselesiydi. Küçükyalı MHP’de benim için “vur emri” çıkmıştı. Eve arka bahçelerden dolaşarak giriyordum. Sonra, biz geceleri derin uykulara daldığımızda, sessizce uyanıp sokak kapısının önünde, bir sandalyenin üzerinde sabahlara kadar bekliyormuş: Eve, kapıyı kırıp bizi öldürmeye gelen faşistlere önce kendi canı ve bedeniyle karşı koyabilmek için. Gün ışımaya başladığında biz onu görmeyelim diye usulca yatağına girer, biraz olsun uyumaya çalışırmış.
Çoğunlukla bizim için katlandıklarını göremezdik. Yaptıklarını hemen hiç önemsemezdik. Titrek bir mum ışığı gibi yaşardı. Biz büyük düşlere koşarken, o küçük dünyasında bizim için eşsiz anları örerdi. Farkında değildik. Çok da konuşmazdık onunla. Bir şeyler anlatırdı, sıkılırdık. İçten tek cümlemiz yeterdi, artardı oysa. O cümleyi kuramadık. Vaktimiz kısıtlıydı, devrim yapacaktık, Ama bizim için her gece kapı önünde canını siper eden annemizden haberimiz yoktu! ...
Annemiz, annelerimiz, bizden umudu kesince teselliyi birbirinde arayan kalbi kırık insanlar... Her gün önümüzden defalarca gelip geçen ve bizlere sırılsıklam âşık olan; ama sevgilerine asla karşılık bulamayan o bedbaht insanlar...
Onların tren istasyonlarında, otobüs duraklarında, ağaç altlarındaki bankalarda birbirleriyle konuşurken, dertleşirken, birbirlerine kalplerini açarken görüyorum. Gözlerindeki derin acıları, çamaşır yıkamaktan kurumuş elleri, solgun eşarpları ve insafsız ağırlıktaki alışveriş torbalarının yardımıyla tanışıyorlar birbirleriyle. Hemen oracıkta çocuklarına duydukları o derin sevgiyi, o naif öfkelerini, parçalanmış hayallerini anlatıyorlar birbirlerine.
Ah o evlatlar, o acımasız sevgililer neden hep böyledir onlar? Neden hep böylesine soğuktur kalpleri? İşte hepsi binip gitmişlerdir arzu ve ihtiras tramvaylarına. Arada bir, bir lütuf gibi gelip yüzlerini gösterirler. Ama yanlarında asla kalplerini getirmezler. Düşünmeden ve özensizce konuşurlar onlarla, vakit geçirir gibi. Sıkıcı bir görev gibi! ...
İşte çabucak geçti öfkeleri. Bir sessizlik girdi araya. O eski soru atıldı ortaya. Şimdi nerede ne yapıyorlar acaba? Sabah evden çıkarken ördükleri gül kurusu ya da uçuk mavi veya şarap rengi kazaklarını giymişler midir? İyi bir kahvaltı yapmışlar mıdır? O ışıklı omuzları gece açıkta kalıp üşümüş müdür? Eşleri onlara mutlaka iyi bakmıyordur. Çünkü sadece kendileri onları aşkla düşünüyordur. Çünkü aşkın olmadığı yerlerde geceleri omuzlar açıkta kalır. Aşkın olmadığı yerlerde mutfaklarda besleyici ve lezzetli yemekler pişmez. Aşk yoksa gözyaşı ve dokunaklı dizelerle örülmüş gül kurusu kazaklar giyilmez, unutulur. Aşkın olmadığı yerlerde koşullu sevgiler vardır. Herkes birbirine sevgisini ölçerek, biçerek verir. Oysa anneler çocuklarını, yani aşıklarını hep yarın öleceklermiş gibi doyasıya ve imkânsız bir aşkla severler.
Oysa çocukları sevgililerinin kendilerine öyle ya da böyle veda edişlerini hiç unutmazlar ve hep yürek çarpıntısıyla anarlar da, ama annelerinin onlar giderken, evden çıkarken sırtlarına hafifçe utanarak, belli belirsiz dokunmalarını hemen hiç hissetmezler, hissetseler de üzerinde pek durmazlar. Omuzlarına o arkadan dokunuşun içinde çok büyük anlamlar vardır. O dokunuşta imkânsız bir aşk vardır oysa...
Anneleri görüyorum buradan. Birbirlerinin kırık kalplerini sarmak, o umutsuz ve imkânsız aşklarının acısını dindirmek için tren istasyonlarında, otobüs duraklarında, ağaç altlarındaki banklarda bir araya geliyorlar. Gözlerindeki derin acıları, çamaşır yıkamaktan kurumuş elleri, solgun eşarpları ve insafsız ağırlıktaki alışveriş torbalarıyla... Titrek bir mum ışığında yaşayan annemiz, annelerimiz. Biliyorum her şey için çok geç değil; ama yaptıklarımdan utanıyorum. Çok utanıyorum! ...
<end>

<start>
Kendini yalanlayan gölge zamanlardan
düşman kiracılarımla geldim.
Ruhumda iskeletim uğulduyordu
terk edilmiş bir köprü gibi
inançsızlıktan, 
'ailede ölmek' maskesiyle geldim.
Oysa masum sayardı kendini o
bencilliğin alevinde ısınır, 
düş saatlerinde misafirdi.
Kutsal sırrım diye
sahipsiz lanetimi fısıldayınca kulağına
gözyaşlarım boyandı
kayboluşunun sahici renkleriyle.
Artık düşleri düşman ona
masumiyeti zehirliyor bencilliğini
Tenine kazıdığım inançsızlık saatleriyle
sürgün kendi odasında
Şaşkın yüreğinin hatırası
şehirde oynattığım tek gecelik bir film şimdi...
<end>

<start>
Geçen akşam eve geldim. Dediler:
                                                  - Seyfi Baba
Hastalanmış, yatıyormuş.
                                     - Nesi varmış acaba? 
- Bilmeyiz, oğlu haber verdi geçerken bu sabah.
- Keşki ben evde olaydım... Esef ettim, vah vah! 
Bir fener yok mu, verin... Nerde sopam? Kız çabuk ol! 
Gecikirsem kalırım beklemeyin... Zîrâ yol
Hem uzun, hem de bataktır...
                                         - Daha a'lâ, kalınız
Teyzeniz geldi, bu akşam, değiliz biz yalınız.
Sopa sağ elde, kırık camlı fener sol elde; 
Boşanan yağmur iliklerde, çamur tâ belde.
Hani, çoktan gömülen kaldırımın, hortlayarak; 
'Gel! ' diyen taşları kurtarmasa, insan batacak.
Saksağanlar gibi sektikçe birinden birine,
Boğuyordum! müteveffâyı bütün âferine.
Sormayın derdimi, bitmez mi o taşlar, giderek,
Düştü artık bize göllerde pekâlâ yüzmek! 
Yakamozlar saçarak her tarafından fenerim,
Çifte sandal, yüzüyorduk, o yüzer, ben yüzerim! 
Çok mu yüzdük bilemem, toprağı bulduk neyse; 
Fenerim başladı etrâfını tektük hisse.
Vâkıâ ben de yoruldum, o fakat pek yorgun...
Bakıyordum daha mahmurluğu üstünde onun:
Kâh olur, kör gibi çarpar sıvasız bir duvara; 
Kâh olur, mürde şuâ'âtı düşer bir mezara; 
Kâh bir sakfı çökük hânenin altında koşar; 
Kâh bir ma'bed-i fersûdenin üstünden aşar; 
Vakt olur pek sapa yerlerde, bakarsın, dolaşır; 
Sonra en korkulu eşhâsa çekinmez, sataşır; 
Gecenin sütre-i yeldâsını çekmiş, uryan,
Sokulup bir saçağın altına gûyâ uyuyan
Hânüman yoksulu binlerce sefilân-ı beşer; 
Sesi dinmiş yuvalar, hâke serilmiş evler; 
Kocasından boşanan bir sürü bîçâre karı; 
O kopan râbıtanın, darmadağın yavruları; 
Zulmetin, yer yer, içinden kabaran mezbeleler:
Evi sırtında, sokaklarda gezen âileler! 
Gece rehzen, sabah olmaz mı bakarsın, sâil! 
Serserî, derbeder, âvâre, harâmî, kaatil...
Böyle kaç manzara gördüyse bizim kör kandil
Bana göstermeli bir kerre... Niçin? Belli değil! 
Ya o bîçâre de râhmet suyu nûş eyliyerek,
Hatm-i enfâs edivermez mi hemen 'cız! ' diyerek? 
O zaman sâmi'anın, lâmisenin sevkıyle
Yürüyen körlere döndüm, o ne dehşetti hele! 
Sopam artık bana hem göz, hem ayak, hem eldi...
Ne yalan söyliyeyim kalbime haşyet geldi.
Hele yâ Rabbi şükür, karşıdan üç tâne fener
Geçiyor... Sapmıyarak doğru yürürlerse eğer,
Giderim arkalarından... Yolu buldum zâten.
Yolu buldum, diyorum, gelmiş iken hâlâ ben! 
İşte karşımda bizim yâr-ı kadîmin yurdu.
Bakalım var mı ışık? Yoksa muhakkak uyudu.
Kapının orta yerinden ucu değnekli bir ip
Sarkıtılmış olacak, bir onu bulsam da çekip
Açıversem... İyi amma kapı zâten aralık...
Gâlibâ bir çıkan olmuş... Neme lâzım, artık
Girerim ben diyerek kendimi attım içeri,
Ayağımdan çıkarıp lâstiği geçtim ileri.
Sağa döndüm, azıcık gitmeden üç beş basamak
Merdiven geldi ki zorcaydı biraz tırmanmak! 
Sola döndüm, odanın eski şayak perdesini,
Aralarken kulağım duydu fakîrin sesini:
- Nerde kaldın? Beni hiç yoklamadın evlâdım! 
Haklısın, bende kabâhat ki haber yollamadım.
Bilirim çoktur işin, sonra bizim yol pek uzun...
Hele dinlen azıcık anlaşılan yorgunsun.
Bereket versin ateş koydu demin komşu kadın...
Üşüyorsan eşiver mangalı, eş eş de ısın.
Odanın loşluğu kasvet veriyor pek, baktım
Şu fener yansa, deyip bir kutu kibrit çaktım.
Hele son kibriti tuttum da yakından yüzüne,
Sürme çekmiş gibi nûr indi mumun kör gözüne! 
O zaman nîm açılıp perde-i zulmet, nâgâh,
Gördü bir sahne-i üryân-ı sefâlet ki nigâh,
Şâir olsam yine tasvîri otur bence muhâl:
O perîşanlığı derpîş edemez çünkü hayâl! 
Çekerek dizlerinin üstüne bir eski aba,
Sürünüp mangala yaklaştı bizim Seyfı Baba.
- Ihlamur verdi demin komşu... Bulaydık, şunu, bir...
- Sen otur, ben ararım...
                                 - Olsa içerdik, iyidir...
Aha buldum, aramak istemez oğlum, gitme...
Ben de bir karnı geniş cezve geçirdim elime,
Başladım kaynatarak vemeye fincan fincan,
Azıcık geldi bizim ihtiyarın benzine kan.
- Şimdi anlat bakalım, neydi senin hastalığın? 
Nezle oldun sanırım, çünkü bu kış pek salgın.
- Mehmed Ağ'nın evi akmış. Onu aktarmak için
Dama çıktım, soğuk aldım, oluyor on beş gün.
Ne işin var kiremitlerde a sersem desene! 
İhtiyarlık mı nedir, şaşkınım oğlum bu sene.
Hadi aktamıyayım... Kim getirir ekmeğimi? 
Oturup kör gibi, nâmerde el açmak iyi mi? 
Kim kazanmazsa bu dünyâda bir ekmek parası:
Dostunun yüz karası; düşmanının maskarası! 
Yoksa yetmiş beşi geçmiş bir adam iç yapamaz; 
Ona ancak yapacak: Beş vakit abdestle namaz.
Hastalandım, bakacak kimseciğim yok; Osman
Gece gündüz koşuyor iş diye, bilmem ne zaman
Eli ekmek tutacak? İşte saat belki de üç
Görüyorsun daha gelmez... Yalınızlık pek güç.
Ba'zı bir hafta geçer, uğrayan olmaz yanıma; 
Kimsesizlik bu sefer tak dedi artık canıma! 
- Seni bir terleteyim sımsıkı örtüp bu gece! 
Açılırsın, sanırım, terlemiş olsan iyice.
İhtiyar terliyedursun gömülüp yorganına...
Atarak ben de geniş bir kebe mangal yanına,
Başladım uyku teharrîsine, lâkin ne gezer! 
Sızmışım bir aralık neyse yorulmuş da meğer.
Ortalık açmış, uyandım. Dedim, artık gideyim,
Önce amma şu fakîr âdemi memnûn edeyim.
Bir de baktım ki: Tek onluk bile yokmuş kesede; 
Mühürüm boynunu bükmüş duruyormuş sâde! 
O zaman koptu içimden şu tehassür ebedî:
Ya hamiyyetsiz olaydım, ya param olsa idi!
<end>

<start>
Edirne kal'asıdır gördüğün hisar-ı mehib
Şu zirvesinde biten simsiyah ağaç da salib
Murad-ı evveli koynunda gezdiren tepeler
Nasıl rüku ediyor Ferdinand'a bak bu sefer
Bizim midir sanıyorsun şu yükselen bayrak? 
Çeken Savof, Lala Şahin değil kuzum, iyi bak
Edirne! İşte o islamın ahenin suru
Edirne! İşte o şarkın cebin-i mağruru
İkinci aşr-ı tealisi Al-i Osman'ın
Birinci mevki-i feyyazı belki dünyanın
Edirne! İşte o şarkın demir kilidi
Sefil ayakları altında Bulgar'ın şimdi
Muzaffer ordusu hakkıyla(!)   intikam alıyor
Kadın, kız, çoluk, çocuk, erkek ne bulsa parçalıyor
Bu katliama da razıyım ihtiram olsa
Harim-i dini de  geçtik harim-i namusa
Şu dört minareli cami ki yoktu hiçbir eşi
Ki parlıyordu hilalinde sanatın güneşi
Salibi sineye çekmiş de bekliyor.Nevmid
<end>

<start>
İhtiyar amcanı dinler misin, oğlum, Nevruz? 
Ne büyük söyle, ne çok söyle; yiğit işde gerek.
Lafı bol, karnı geniş soyları taklid etme; 
Sözü sağlam, özü sağlam, adam ol, ırkına çek.
Hilvan, 15 Teşrînisânî 1348
(15 Kasım 1932)
<end>

<start>
'Kim Muslumanlarin derdini kendine mal etmezse
                                         onlardan degildir.'
Hadis-i Serif
Muslumanlik nerde! Bizden gecmis insanlik bile...
Adem aldatmaksa maksad, aldanan yok, nafile! 
Kac hakiki musluman gordumse, hep makberdedir; 
Muslumanlik, bilmem amma, galiba goklerdedir; 
istemem, dursun o payansiz mefahir bir yana...
Gosterin ecdada az cok benziyen kan bana! 
isterim sizlerde gormek irkinizdan yadigar, 
Cok degil, ancak necip evlada layik tek siar.
Varsa sayet, soyleyin, bir parcacik insafiniz:
Boyle kansiz miydi -hasa- kahraman eslafiniz? 
Boyle dusmus muydu herkes ayrilik sevdasina? 
Benzeyip sirazesiz bir mushafin eczasina, 
Hic gorulmus muydu olsun kayd-i vahdet tarumar? 
Boyle olmus muydu millet canevinden rahnedar? 
Boyle acliktan bogazlar miydi kardes kardesi? 
Boyle adet miydi bi-perva, yemek insan lesi?
Irzimizdir cignenen, evladimizdir dogranan...
Hey sikilmaz, aglamazsan, bari gulmekten utan! ...
'His' denen devletliden olsaydi halkin behresi:
Payitahtindan bugun tasmazdi sarhos naresi!
Kurd uzaklardan bakar, dalgin gorurmus merkebi.
Saldirimis ansizin yaydan bosanmis ok gibi.
Lakin, ask olsun ki, aldirmaz otlarmis esek, 
Sanki tavsanmis gelen, yahut kiliksiz kostebek! 
Kar sayarmis bir tutam ot fazla olsun yutmayi...
Hasmi, derken, cullanirmis yutmadan son lokmayi! ...
Bu hakikattir bu, sasmaz, bildigin usluba sok:
Halimiz merkeple kurdun ayni, asla farki yok.
Burnumuzdan tuttu dusman; biz bogaz kaydindayiz; 
Bir bakin: hala mi hala ihtiras ardindayiz! 
Saygisizlik elverir... Bir parca olsun arlanin:
Vakti coktan geldi, hem gecmektedir arlanmanin! 
Davranin haykirmadan nakus-u izmihaliniz...
Oyle bir buhrana sapmistir ki, zira, halimiz:
Zevke dalmak soyle dursun, vaktiniz yok mateme! 
Davranin zira gulunc olduk butun bir aleme, 
Beklesirken gokte yuz binlerce ervah, intikam; 
Yerde kalmis, na'sa benzer kavm icin durmak haram! ...
Kahraman ecdadinizdan sizde bir kan yok mudur? 
Yoksa, istikbalinizden korkulur, pek korkulur.
1913
<end>

<start>
Müslümanlık nerde! Bizden geçmiş insanlık bile... 
Adem aldatmaksa maksad, aldanan yok, nafile! 
Kaç hakiki müslüman gördümse, hep makberdedir; 
Müslümanlık, bilmem amma, galiba göklerdedir;
İstemem, dursun o payansız mefahir bir yana... 
Gösterin ecdada az çok benziyen kan bana! 
İsterim sizlerde görmek ırkınızdan yadigar, 
Çok değil, ancak Necip evlada layık tek şiar. 
Varsa şayet, söyleyin, bir parçacık insafınız: 
Böyle kansız mıydı -haşa- kahraman ecdadınız? 
Böyle düşmüş müydü herkes ayrılık sevdasına? 
Benzeyip şirazesiz bir mushafın eczasına, 
Hiç görülmüş müydü olsun kayd-i vahdet tarumar? 
Böyle olmuş muydu millet canevinden rahnedar? 
Böyle açlıktan boğazlar mıydı kardeş kardeşi? 
Böyle adet miydi bi-perva, yemek insan leşi? 
Irzımızdır çiğnenen, evladımızdır doğranan... 
Hey sıkılmaz, ağlamazsan, bari gülmekten utan! ... 
"His" denen devletliden olsaydı halkın behresi: 
Payitahtından bugün taşmazdı sarhoş naresi!
Kurd uzaklardan bakar, dalgın görürmüş merkebi. 
Saldırırmış ansızın yaydan boşanmış ok gibi. 
Lakin, aşk olsun ki, aldırmaz otlarmış eşek, 
Sanki tavşanmış gelen, yahut kılıksız köstebek! 
Kâr sayarmış bir tutam ot fazla olsun yutmayı... 
Hasmı, derken, çullanırmış yutmadan son lokmayı! ... 
Bu hakikattir bu, şaşmaz, bildiğin usluba sok: 
Halimiz merkeple kurdun aynı, asla farkı yok. 
Burnumuzdan tuttu düşman; biz boğaz kaydındayız; 
Bir bakın: hala mı hala ihtiras ardındayız! 
Saygısızlık elverir... Bir parça olsun arlanın: 
Vakti çoktan geldi, hem geçmektedir arlanmanın! 
Davranın haykırmadan nakus-u izmihaliniz... 
Öyle bir buhrana sapmıştır ki, zira, halimiz: 
Zevke dalmak söyle dursun, vaktiniz yok mateme! 
Davranın zira gülünç olduk bütün bir aleme, 
Bekleşirken gökte yüz binlerce ervah, intikam; 
Yerde kalmış, naşa benzer kavm için durmak haram! ... 
Kahraman ecdadınızdan sizde bir kan yok mudur? 
Yoksa, istikbalinizden korkulur, pek korkulur.
<end>

<start>
Gitme ey yolcu, beraber oturup ağlaşalım:
Elemim bir yüreğin kârı değil paylaşalım:
Ne yapıp ye'simi kahreyleyeyim bilmem ki? 
Öyle dehşetli muhîtimde dönen mâtem ki!
Ah! Karşımda vatan nâmına bir kabristan
Yatıyor şimdi Nasıl yerlere geçmez insan?
Şu mezarlar ki, uzanmış gidiyor, ey yolcu,
Nereden başladı yükselmeye, bak, nerede ucu!
Bu ne hicrân-ı müebbed, bu ne hüsrân-ı mübîn
Ezilir rûh-i semâ, parçalanır kalb-i zemin!
Azıcık kurcala toprakları, seyret ne çıkar:
Dipçik altında ezilmiş, parçalanmış kafalar!
Bereden reng-i hüviyetleri uçmuş yüzler! 
Kim bilir hangi şenaatle oyulmuş gözler!
«Medeniyet» denilen vahşete lânet eder,
Nice yekpâre kesilmiş de sırıtmış dişler!
Süngülenmiş, kanı donmuş nice binlerle beden! 
Nice başlar, nice kollar ki, cüdâ cisminden!
Beşiğinden alınıp parçalanan mahlûkât; 
Sonra nâmusuna kurban edilen bunca hayat!
Bembeyaz saçları katranlara batmış dedeler! 
Göğsü baltayla kırılmış memesiz vâlideler!
Teki binlerce kesik gözdeye âid kümeler:
Saç, kulak, el, çene, parmak Bütün enkaz-ı beşer!
Bakalım, yavrusu uğrar mı, deyip, karnından,
Canavarlar gibi şişlerde kızarmış nice can!
İşte bunlar o felâket-zedelerdir ki, düşün,
Kurumuş ot gibi doğrandı bıçaklarla bütün!
Müslümanlıkları bîçârelerin öyle büyük
Bir cinâyet ki: Cezâlar ona nisbetle küçük!
Ey bu toprakta birer nâş-ı perişan bırakıp
Yükselen, mevkib-i ervâh! Sakın arza bakıp
Sanmayın: Şevk-ı şehâdetle coşan bir kan var
Bizde leşten daha hissiz, daha kokmuş can var!
Bakmayın, hem tükürün çehre-i murdarımıza! 
Tükürün: Belki biraz duygu gelir ârımıza!
Tükürün cebhe-i lâkaydına Şark'ın, tükürün! 
Kuşkulansın, görelim, gayreti halkın, tükürün!
Tükürün milleti alçakça vuran darbelere! 
Tükürün onlara alkış dağıtan kahbelere!
Tükürün Ehl-i Salîb'in o hayasız yüzüne! 
Tükürün onların aslâ güvenilmez sözüne!
Medeniyet denilen maskara mahlûku görün:
Tükürün maskeli vicdânına asrın, tükürün!
Hele İ'lanı zamanında şu mel'ul harbin,
"Bize Efkar-ı umumumiyesi lazım Garb'ın";
Oda ALLAHI bırakmakla olur herzesini,
Halka iman gibi telkin ile, dinin sesini
Susturan aptalın idrakine bol bol tükürün
Yine hicran ile çılgınlıgın üstünde bu gün,
Bana Vahdet gibi bir yar-ı musaid lazım
Artık ey yolcu bırak, ben yanlız ağlayayım
<end>

<start>
"Vak'a Halkalı Zira: at Mektebi' nde geçmişti"
- Bence Doktor, onu siz soyarak dinleyiniz; 
Hastalık çünkü değil öyle ehemmiyetsiz. 
Sade bir nezle-i sadriyyemi illet? Nerede? 
Çocuğun hali fenalaştı son günlerde, 
Ameliyata çıkarken sınıf on gün evvel, 
Bu da gelmez mi? Dedim 'Kim dedi, oğlum sana gel? 
Nöbet üstünde adam kaçmalı yorgunluktan; 
Hadi yavrum, hadi söz dinle de bir parça uzan.' 
O zamandan beridir za'fi terakki ediyor; 
Görünen: bir daha kalkınması artık pek zor; 
Uyku yokmuş; gece hep öksürüyormuş; ateşin 
Oluyormuş biraz dindiği
- Ben zaten işin, 
Bir ay evvel biliyordum ne vahim olduğunu 
Bana ihtara ne hacet, a beyim. Simdi bunu? 
Maamafih yeniden bakalım dikkatle: 
Hükmü kat' i verelim, etmeye gelmez acele.
- Çağırın hastayı gelsin.
- Kapının perdesini,
Açarak girdi o esnada düzeltip fesini, 
Bir uzun boylu çocuk.. Lakin o bir levha idi..! 
Öyle bir levha-i rikkat ki unutmam ebedi, 
Rengi uçmuş yüzünün, gözleri çökmüş içeri. 
Elmacıklar iki baştan çıkıvermiş ileri. 
O şakaklar göçerek cepheyi yandan sıkmış; 
Fırlamış alnı, damarlarla beraber çıkmış, 
Bet-beniz kül gibi olmuş uçarak nur-i şebâb; 
O yanaklar iki solgun güle dönmüş, bitâb! 
O dudaklar morarıp kavlamış artık derisi; 
Uzamış saç gibi kirpiklerinin her birisi! 
Kafa yük gibi kesilip boynuna, çökmüş bağrı; 
İki değnek gibi yükselmiş omuzlar yukarı.
- Otur oğlum seni dikkatlice bir dinleyelim …
Soyun evvelce, fakat …
- Siz soyunuz yok halim!
Soydu bîçâreyi üç-beş kişi birden, o zaman 
Aldı bir heykeli uryân-i sefalet meydan 
Yok bu kemik külçesinin dinlenecek bir ciheti: 
' Bakmasak hastayı nevmid ederiz belki ' diye; 
Çocuğun göğsüne yaklaştım biraz dinlemeye: 
Öksür Oğlum … Nefes al…Oldu, giyin; 
Bakayım nabzına... A’ la... Sana yavrum, kodein 
Yazayım, öksürüyorsun, O, keser, pek iyidir… 
Arsenik hapları al, söylerim eczacı verir. 
Hadi git, kendine iyi bak…
- Nasıl ettin doktor?
- Edecek yok, çocuk artık yola girmiş, gidiyor!
Sol taraftan rienin zirvesi tekmil çürümüş; 
Hastalık seyr-i tabiisini almış yürümüş. 
Devri salisteki asarı o mel'un marazin Var tamamıyle, değil hiçbir eksik arazin. 
Bütün a'raz, sehikiyle, zefiriyle…
- Yeter! 
Hastanın çehresi meydan da! İnsanda meğer 
Olmasın his denilen şey.. O değil, lakin biz 
Bunu ' Tebdil-i hava ' derde nasıl göndeririz? 
Surda üç-beş günü var.. Gönderelim Yolda ölür…. 
' Git! ' demek, hem, düşünürsek ne büyük bir zuldür! 
Hadi göndermeyelim.. Var mı fakat imkanı? 
Kime dert anlatırız? Bulsan a derdi anlayanı!
- Sözünüz doğru, Müdür bey; ne yapıp yapmalı; tek 
Bu çocuk gitmelidir. Çünkü eminim, pek pek, 
Daha bir hafta yasar, sonra sirayet de olur; 
Böyle bir hastayı gönderse de mektep ma'zur.
- Bir mübaşşir çağırın.
- Buyrun efendim.
- Bana bak:
Hastanın gitmesi herhalde muvafık olacak. 
' Sana tebdil-i hava tavsiye etmiş doktor. 
Gezmiş olsan açılırsın..' diye bir fikrini sor. 
' İstemem! ' de o fakat dinleme, iknaa çalış; 
Kim bilir, belki de biçare çocuk anlamamış?
- Şimdi tebdil-i hava var mı benim istediğim? 
Bırakın halime artık beni, rahat öleyim! 
Üç buçuk yıl bana katlandı bu mektep, üç gün 
Daha katlansa kıyamet mi kopar? Hem ne içün 
Beni yıllarca barındırmış olan bir yerden. 
' Öleceksin! ' diye koğmak? Bu koğulmaktır. Ben, 
Kimsesiz bir çocuğum nerde gider yer bulurum? 
Etmeyin sokaklarda perişan olurum! 
Anam ölmüş babamın bilmiyorum hiç yüzünü;
Sanki atideki mevhum refahım giderek, 
Onu çalkandığı hüsranlar, içinden çekecek! 
Kardeşim kurduğun amali devirmekte ölüm; 
Beni göm hurfe-i nisyana, ben artık öldüm! 
Hangi bir derdim için ağlıyayım, bilmiyorum. 
Döktüğüm yaşları çok görmeyiniz; mağdurum! 
O kadar sa'y-i beliğin bu sefalet mi sonu? 
Biri evvelce eğer söylemiş olsaydı bunu, 
Çalışıp ömrümü çılgınca heba etmezdim, 
Ben bu müstakbele mazimi feda etmezdim! 
Merhamet bilmeyen insanlara bak, Yarabbi, 
Koğuyorlar beni bir sail-i avere gibi!
- Seni bir kerre koğan yok, bu sözün pek haksız. 
' İstemem yollamayın ' dersen eğer, kal, yalnız.. 
Hastasın..
- Hem Verem'im! Söyle, ne var saklayacak!
- Yok canim, öyle değil…
- Öyle ya herkes ahmak,
Bırakırlar mi, eğer gitmemiş olsam acaba? 
Doğrudur gitmeliyim.. Koşturunuz bir araba. 
Son sınıftan iki vicdanlı refikin koluna 
Dayanıp çıktı o biçare, sefalet yoluna. 
Atarak arkaya bir lemba-i lebriz-i elem, Onu teb'id edecek paytona yaklaştı ' Verem'! 
Tuttu bindirdi çocuklar sararak her yerini, 
Öptüler girye-i matem dökerek gözlerini;
- Çekiver doğruca istasyona ….
- Yok, yok, beni ta,
Götür İstanbul’a bir yerde bırak ki; guraba, 
- Kimsenin onlara aldırmadığı bir sırada - 
Uzanıp ölmeye bir şilte bulurlar orada!
<end>

<start>
Yâ Nebi...
Şu halime bak
Nasıl ki bağrı yanar gün kızınca sahranın, 
Benim de ruhumu yaktıkça yaktı hicranın.
Hârimi Pâkine can atmak istedim durdum, 
Gerildi karşıma yıllarca ailem yurdum.
Tahammül et dediler, hangi bir zamana kadar, 
Ne bitmez olsa tahammül, onun da bir sonu var.
Gözümde tüttü bu andıkça yandığım toprak, 
Önümde durmadı artık ne hanuman ne ocak.
Yıkıldı hepsi, ben aştım diyar-ı Sudan’ı, 
Üç ay tihame deyip çiğnedim beyebanı.
Kemiklerim bile yanmıştı belki sahrada, 
Yetişmeseydin eğer Ya Muhammed imdada.
Eserdi kumda yüzerken serin serin nefesin, 
Akarsular gibi çağlardı her tarafta sesin.
İradem olduğu gündür senin iradene râm, 
Bir an olsun yollarda durmak bana oldu haram.
Bütün hayakil-i hilkat ile hasbihal ettim, 
Leyâle derdimi döktüm, cibali söylettim.
Yanıp tutuşmadan yummadım gözümü, 
Nücuma sor ki bu kirpikler uyku görmüş mü? 
Azab-ı Hecrine katlandım elli üç senedir, 
Sonunda anlıma çarpan bu zalim örtü nedir? 
Üç beş sineyi hicran içinde inleterek, 
Çıkan yüreklere husran mı, merhamet mi gerek.
Demir nikabını kaldır mezarı pâkinden, 
Bu hasta ruhumu artık, ayırma hakinden.
nedir o meşale, nurun mu ya Resulallah
Sükûn içinde bir an geçti, sonra kısa bir âh....
<end>

<start>
Nerede olsam karşıma çıkıyor bir kanlı ova
Sen misin yoksa hayalin mi vefasız kosova
Hani binlerce mefahirdi senin her adımın
Hani sinende yarıp geçtiği yol Yıldırım'ın
Hani asker, hani kalbinde yatan şah-ı şehid
Söyle Meşhed öpeyim secde edip toprağını
Yokmudur Murad'ın sende iki üç damla kanı
<end>

<start>
Musallat, hiç göz açtırmaz da Garb’ın kanlı kâbûsu,
Asırlar var ki, İslâm’ın muattal, beyni, bâzûsu.
«Ne gördün, Şark’ı çok gezdin? » diyorlar. Gördüğüm: Yer yer,
Harâb iller; serilmiş hânümanlar; başsız ümmetler; 
Yıkılmış köprüler; çökmüş kanallar; yolcusuz yollar; 
Buruşmuş çehreler; tersiz alınlar; işlemez kollar; 
Bükülmüş beller; incelmiş boyunlar; kaynamaz kanlar; 
Düşünmez başlar; aldırmaz yürekler; paslı vicdanlar; 
Tegallübler, esâretler; tehakkümler, mezelletler; 
Riyâlar; türlü iğrenç ibtilâlar; türlü illetler; 
Örümcek bağlamış, tütmez ocaklar; yanmış ormanlar; 
Ekinsiz tarlalar; ot basmış evler; küflü harmanlar; 
Cemâ’atsiz imamlar; kirli yüzler; secdesiz başlar; 
«Gazâ» nâmıyle dindaş öldüren bîçâre dindaşlar; 
Ipıssız âşiyanlar; kimsesiz köyler; çökük damlar; 
Emek mahrûmu günler; fikr-i ferdâ bilmez akşamlar! .....
Geçerken, ağladım geçtim; dururken, ağladım durdum; 
Duyan yok, ses veren yok, bin perîşan yurda başvurdum.
Mezarlar, âhiretler, yükselen karşında dûrâdûr; 
Ne topraktan güler bir yüz, ne göklerden güler bir nûr! 
Derinlerden gelir feryâdı yüz binlerce âlâmın; 
Ufuklar bir kızıl çenber, bükük boynunda İslâm’ın! 
Göğüsler hırlayıp durmakta, zincirler daralmakta; 
Bunalmış kalmış üç yüz elli milyon cansa gırtlakta!
* * *
İlâhî! Gördüğüm âlem mi insâniyyetin mehdi? 
Bütün umrânı târîhin bu çöllerden mi yükseldi? 
Şu zâirsiz bucaklar mıydı vahdâniyyetin yurdu? 
Bu kumlardan mı, Allâh’ım, nebîler fışkırıp durdu? 
Henüz tek berk-ı îman çakmadan cevvinde dünyânın,
Bu göklerden mi, yâ Rab, coştu, sağnak sağnak, edyânın? 
Serendib’ler şu sâhiller mi? Cûdî’ler bu dağlar mı? 
Bu iklîmin mi İbrâhîm’e yol gösterdi ecrâmı? 
Harem’ler, Beyt-i Makdis’ler bu topraktan mı yoğruldu? 
Bu vâdîler mi dem tuttukça bîhûş etti Dâvûd’u? 
Hirâ’lar, Tûr-i Sînâ’lar, bu âfâkın mı şehkârı? 
Bu taşlardan mı, yer yer, taştı Rûhullâh’ın esrârı?
* * *
Cihânın Garb’ı vahşet-zâr iken, Şark’ında, Karnak’lar,
Herem’ler, Sedd-i Çin’ler, Tâk-ı Kisrâ’lar, Havernak’lar,
İrem’ler, Sûr-i Bâbil’ler semâ-peymâ değil miydi? 
O mâzîler, İlâhî, bir yıkık rü’yâ mıdır şimdi? 
Ne yapsın, nâ-ümîd olsun mu Şark’ın intibâhından,
Perîşan rûhumuz, hâib, dönerken bâr-gâhından? 
Bu haybetten usandık biz, bu hüsrân artık elversin! 
İlâhî! Nerde bir nefhan ki, donmuş hisler ürpersin,
Serilmiş sîneler kâbûsu artık silkip üstünden,
«Hayat elbette hakkımdır! » desin, dünyâ «değil! » derken?
İstanbul, 19 Eylül 1334 (1918)
<end>

<start>
Coşar âvîzeler artık, köpürür kandiller; 
Bu ışık çağlayanından bütün âfâk inler! 
Yalının cebhesi, Ülker gibi, baştan başa nûr; 
Nîm açık pencereler, reng ü ziyâdan mahmûr.
Al, yeşil, mâvi fenerlerle donanmış kıyılar; 
Serv-i sîmînler atılmış suya, titrer par par.
Dalgalardan seken üç çifte kayıklar sökerek,
Süzülür sâhile, şâhin gibi, yüzlerce kürek.
Bir taraftan bu akın yükseledursun karaya; 
Bir taraftan dökülür öndeki saflar saraya.
Rıhtımın taşları, zümrüt gibi, Îran halısı:
Suda bitmiş çemen, üstünde de Sultan Yalısı!
Renk renk açmış o başlar, biriken mahşere bak:
Fes, arâkiyye, sarık, yazma, bürümcük, yaşmak,
Taylasan, takke, nazarlıklı hotoz, âbânî,
Mâvi boncuk, oyanın türlüsü, dal dal yemeni.....
Ama birçokları da’vetli değilmiş, kime ne? 
Bu açılmaz kapılar, şimdi, açık her gelene.
Avlu, dış bahçe, harem bahçesi, taşlık, yer yer,
Medd ü cezrin ebedî sâhası: Boy boy siniler,
Ki donandıkça o başlarla, hemen, çepçevre,
Tablalar, aydede çıkmış gibi, başlar devre!
Yayılır baygın, ılık bir buğu, bir tatlı duman; 
Çözülür büsbütün âvâre sinirler o zaman.
Kafalar tütsüyü aldıkça döner, mest-i hayât; 
İki el bir baş için, kim kime artık? Heyhât!
Orta katlar, sofalar, belli ki da’vetlilere:
Sofralar tahtanın üstünde değil bir kerre; 
Bir de, oldukça merâsimle mükellef huzzâr; 
Sonra, kalkıp oturanlar bütün ashâb-ı vakàr.
Yatsı bir hayli geçer, çifte ezanlar verilir; 
Yazma seccâdeler artık yere, boy boy, serilir.
Doğrulur Kıble’ye herkes, kılınır şimdi namaz; 
Derken «âmin! » çekilip arz edilir Hakk’a niyaz.
— Başlayın Mevlid’e! 
— Lâkin, hani? Mevlid-han yok! 
— Sordurun! 
— Hiç de gören bir kişi, bir tek can yok! 
— Üsküdar’dan gelecek sözde, olur şey mi ki bu? 
Bâri söz verme...
— Adam sen de, bırak meczûbu! 
— Bence aynıyle kerâmet delinin gelmediği:
Şu ilâhîcilerin hepsi okur ondan iyi.
— Bilemem.
— Dinlediniz şimdi...
— Evet, çok yüksek...
Ama hazretle kıyâs etmeye gelmez.
— Ne demek? 
— O anaç bülbüle eş beslemez artık yuvalar.
— Pek uçurdun, a beyim! 
— Yok, ben uçurmam, o uçar.
Sâde bir gelse... Fakat gelmedi, bilmem ki neden? 
— Beklemek nâfile, hâlâ ne gelen var, ne giden! 
— Harem ağsında haber...
— Anlayabilsek, ne diyor? 
— Okuyun, beklemeyin emrini tebliğ ediyor.
Gâlibâ Vâlide Sultan gazab etmiş hocaya...
— Gazab ettiyse, çanak tuttu herif, doğrusu ya.
Bir saray halkını -sultanla berâber- hiçe say; 
Bunca da’vetliyi, da’vetsizi beklet bir alay; 
«Oyun ettim size; hey sersem adamlar! » diye, gül! 
Çekilir nağme değil... Neymiş, anaçmış bülbül! 
— Kim bilir, özrü mü var? 
Dinleyemem varsa bile!
Başlanır Mevlid’e mu’tâd olan âdâbıyle; 
Önce tevhîd okunur, gaşy ile dinler herkes.
O, güzel, sonra, müessir, sekiz on parlak ses,
Kimi yerlerde ilâhî, kimi yerlerde durak; 
Kimi yerlerde cemâ’atle beraber coşarak,
Kalan üç bahri terennümle, çekerken «âmîn! »
Ta uzaklarda çakar zulmet içinden bir enîn.
Gecenin kalbi durur; ürperir inler, cinler; 
Açılan pencereler, göz kulak olmuş, dinler.
O enîn karşıki sâhilden açılmaz mı biraz,
Sûr-i Mahşer gibi sesler çıkarır, şimdi, Boğaz! 
Tutuşur, cebhe-i Sînâ’ya döner, sîne-i cev:
Sanki yüzlerce yanık ney savurur, yer yer, alev! 
Kayalardan, kıyılardan bir ateştir çağlar:
Lâhn-i Dâvûd ile inler yine gûyâ dağlar! 
Âh o kudsî nefes eşbâha ederken sereyan,
-Karalar vecd ile pür-cûş, sular pür-galeyan-
Dem çekip, dem tutarak etmeye başlar feryâd,
Boğaz’ın her tarafından bir İlâhî inşâd:
«Sultân-ı Rusül, Şâh-ı Mümecced’sin, efendim! 
Bîçârelere devlet-i sermedsin, efendim! 
Menşûr-i «Le amrük»le müeyyedsin efendim! 
Dîvân-ı İlâhî’de ser-âmedsin, efendim! 
Sen Ahmed ü Mahmûd u Muhammed’sin, efendim! 
Hak’tan bize Sultân-ı Müeyyed’sin, efendim! »
........................................................................
Kesilir, gitgide, tedrîc ile sesler artık,
Aktarır sâhile mevlidciyi bir köhne kayık.
Koşarak, doğruca mâbeyne alır karşı çıkan; 
«Nerde kaldın, hoca? der, Vâlide Sultan o zaman,
Sen de kalleşlik edersen, bize eyvahlar ola! »
— Henüz akşamdı ki, gelsem diye, düştüm de yola,
Yürüdüm haylice... Derken -hele sen kısmete bak! -
Öteden karşıma bir yaşlıca hâtun çıkarak,
«Azıcık dursana, oğlum! » dedi. Durdum, nâçar.
— Göğsün îmanlıya benzer, sana bir hizmet var,
Ama reddetme ki, zâten beni mahvetmiş ölüm:
Bir perîşan anayım, dağ gibi evlâd gömdüm! 
Kızımın cânı için, bâri bu kırkıncı gece,
Şöyle bir Mevlid okutsam, diyorum, kendimce.
Nasıl etsem? Okuyan çok ya, benim yufka elim...
Hocasın, elbet okursun; hadi oğlum, gidelim.
Ne olur bir yorulursan, hadi, bekletme, günah! 
Sen benim yavrumu şâd et ki, rızâen li’llâh,
İki dünyâda azîz eylesin Allah da seni.
Hâtunun sözleri dîvâneye döndürdü beni; 
Ne saray kaldı hayâlimde, ne sultan, ne filân;
«Çile dolsun, yürü öyleyse, dedim, oldu olan! »
Size yüzlerce adam Mevlid okur benden iyi,
Ama bîçâre kızın, bağrı yanık, anneciği,
Yoklasın merdini, nâ-merdini, insan diyerek,
Eli yüzlerce heyûlâya deyip boş dönecek! 
Fukarânın seneler, belki, siler göz yaşını; 
Hangi taş pekse, hemen vurmaya baksın başını,
Elin evlâdına yanmaz parasız bir kimse! 
Çâresizdim sizi bekletmede, beklettimse.
— Hoca! der Vâlide Sultan, beni ağlatma, yeter! 
Yeniden Mevlid okursun bize, da’vâ da biter.
Hilvan, 15 Haziran 1347 (1931)
<end>

<start>
'Hürriyeti aldik! ' dediler, gaybe inandık; 
'Eyvah, bu bazicede bizler yine yandık! '
Cem'iyyete bir fırka dedik, tefrika çıktı:
Sapsağlam iken milletin erkanını yıktı.
'Turan ili' namiyle bir efsane edindik; 
'Efsane, fakat, gaye! ' deyip az mi didindik?
Kaç yurda veda etmedik artık bu uğurda? 
Elverdi gidenler, acıyın eldeki yurda!
istanbul
			  Kanunuevvel 1334
				1918
<end>

<start>
Yıllar geçiyor ki, yâ Muhammed,
Aylar bize hep muharrem oldu! 
Akşam ne güneşli bir geceydi...
Eyvah, o da leyl-i mâtem oldu! 
Âlem bugün üç yüz elli milyon
Mazlûma yaman bir âlem oldu! 
Çiğnendi harîm-i pâki şer'in; 
Nâmûsa yabancı mahrem oldu! 
Beyninde öten çanın sesinden
Binlerce minâre ebkem oldu.
Allah için, ey Nebiyy-i mâsûm,
İslâm'ı bırakma böyle bîkes,
İslâm'ı bırakma böyle mazlûm.
(30 mayıs 1330) 
(1914)
* * *
Bize “Dînî, Felsefî Musâhabeler” gibi muazzam bir eser yazan yâr-ı cânım, üstâd-ı hâkîmim Hazret-i Ferîd’in kıymetdâr bir hâtıra-i iltifâtıdır:
“Enîs-i rûhum Akif’e,
Safahât’ın üçüncü kısmını neşre muvaffakiyetinden dolayı seni hâlisâne tebrîk eder; diğer kısımlarının da peyderpey neşrine muvaffak olmanı Cenâb-ı Hak’tan temennî eylerim.
Lisân-ı nazma -mâhiyetini tağyîr etmeksizin- müstaid olduğu inkişâfı verdin. Türkçe’nin nazma gâyet elverişli olduğunu eserlerin ile isbât ettin. Bir müddetten beridir lisânımızda herkes istediği gibi tasarrufâta kıyâm eylediğinden, lisânımız bütün Osmanlıların lisânı olmak derecesinden lisân-ı şahsî olmak derekesine düşmüştür. Filhakîka, üslûb, şahsın malı, ta’bir-i dîgerle sâhibinin timsâlidir; fakat lisânın rûhuna dokunulmamak şartıyle.
Herkesin lisânda bir tasarruf-i mahsûs icrâsına salâhiyetdâr olması bir hadde kadar mücâz olabilir; o haddi tecâvüz edenlere: “Dur! ” demek lâzım gelir. Halbuki lisânımızda icrâ-yı tasarrufâta kıyam edenler, teceddüd gösterenler, hiçbir hadde riâyet etmiyorlar, hiçbir mikyâsa tâbi’ olmuyorlar, onun için lisânımız da günden güne çığırından çıkıyor.
Meselâ bir heykeltraş, tasarrufât-ı hayâliyesiyle eserini kemâl-i mümkine îsâle çalışır. Lâkin hiçbir zaman tabîatin ta’yin ettiği haddi tecâvüz edemez. Eserini o had dâhilinde kemâl-i mümkine îsâl eder. O haddi tecâvüz ettiği anda, eseri bir eser-i san’at değil, bir nümûne-i garâbet olur. Zîrâ sanâyie hâs olan kemâl nev’înin zevk-i sahîh denilen bir mikyâsı vardır. Âsâr-ı san’atte gösterilecek kemâl dâimâ o mikyâs ile ölçülür.
Ressamlık da böyledir. Ressam, eserinde göstereceği kemâli, anâsır-ı san’atin nazm-ı tabî’îlerini bozmamak şartıyle gösterebilirse mahâret ibrâz etmiş olur; gösteremezse tabîati kaba bir sûrette istinsâh ederek âdî bir mukallid derekesinde kalır.
Anâsır-ı san’ati vaz’-ı tabî’îlerinden çıkaran kimse, kavânîn-i san’ati ihlâl etmiş demektir. Vâkıâ bu hâl ender olarak duhâttan sudûr eder. Halbuki nazar-ı sahîh ile bakılacak olursa dehâ-yı hakîkînin, bu hareketiyle kavânîn-i san’ati ihlâl etmediği, belki san’atin kavânîn-i mevcûdesine bir kânun daha ilâve eylediği görülür. Dehâya has olan bu tasarrufu taklîde kıyâm edenler dâimâ aldanırlar, dâimâ muvaffakiyetsizlik girdâbına düşerler.
Mûsikînin de o gibi tasarrufât-ı mübdiâneye aslâ tahammülü yoktur. Heykeltraş olsun, ressam olsun, mûsikîşinâs olsun dâimâ san’ate hâs olan mikyâs-ı nev’îyi elinde tutmağa, san’atinde göstereceği eser-i kemâli o mikyâs ile ölçmeğe mecburdur.
Bu şarîtaya riâyet etmeyen san’atkârların eserleri âsâr-ı san’atten ma’dûd olamaz. Ne fâide ki şiirde bu dakîka asla nazar-ı i’tibâre alınmıyor. Çok kimseler sâha-i nazmı tasarrufât-ı mübdiâneleri için gâyet vâsi’, gâyet müsâid buluyorlar. O vâdîde gösterdikleri garâbetleri herkese birer bedîa-i ma’rifet sûretinde kabul ettirmek istiyorlar. Yeni şiirlerde bunun pekçok numûneleri görülüyor. Çok kimseler de şi’rin hakîkatini, şi’rde gösterilebilecek tasarrufâtın hadd-i tabî’îsini ta’yînden âciz olduklarından bu başkalıklara teceddüd, yâhud kemâl-i san’at nazarıyle bakıyorlar.
Elhâsıl öteki san’atlerin kabûl etmedikleri o gibi tasarrufât-ı dâhiyâneyi zavallı şi’r kolayca kabûl ediyor. Eğer şi’rimizde gösterilen keyfî tasarruflar bil-farz heykeltraşlıkta, ressamlıkta gösterilmiş olsaydı, heykeltraşın elinden çıkan bir heykel her halde bizim bilmediğimiz bir mahlûk olur idi! Kezâ bir ressamın böyle bir tasarruf netîcesinde vücûda getireceği eserler de bize görmediğimiz, bilmediğimiz bir âlemin menâzırını tasvîr eder idi. Şi’rimizde bu garâbet çoktan ta’ayyün etti. Fakat onun temyîzi diğer san’atlerdeki garâbetlerin temyîzi kadar kolay olmadığından bugün o garâbetlere yukarıda söylediğim gibi, teceddüd, yâhud kemâl-i san’at nâmı veriliyor. Bakalım bu hâl ne zamana kadar devam edecek? Fakat sen lisân-ı şi’ri, mâhiyet-i nev’iyesine hâs bir tekâmüle namzed kıldın; muvaffak da oldun; daha da olacaksın.
Gelelim ikinci mülâhazaya: İhtimâl ki “San’at san’at içindir; san’atten maksad yine san’attir; san’atte dinî, ahlâkî, siyâsî bir gâye aramak abestir” diye senin mesleğine i’tirâz edenler, onu hoş görmeyenler vardır. Fakat o halde, ya’ni san’at hakkındaki bu düstûr kabul edildiği takdirde, onu dinsizliğe, ahlâksızlığa da âlet ittihâz etmemek lâzım gelir. Zîrâ san’at, bu sûretle kayıddan âzâde edilmiş olmayıp, belki kuyûdun en berbâdıyle takyîd edilmiş olur. Ben, senin eserlerinde bu düstûra muhalefetini gösterecek bir şey görmüyorum. Çünkü sen san’atte gâye aramıyorsun; lâkin gâyede san’at arıyorsun. Mesleğin tamâmıyle maksadını te’mîne kâfîdir. Hemen feyyâz kalemine istediği cevelânı ver, ciddî eserlere teşne olanları feyz-i kaleminle reyyân et! Safahât’ın bu kısmını teşkîl eden manzûmelerin menbaı, Furkân-ı Hakîm olduğundan hepsinin ilhâm-ı mahz eseri olduğunu söylemek zâiddir. Hemen söyle, hemen yaz! Tevfîk-i Hudâ refîkin olsun azîzim.
30 Mayıs 1329 (12 Haziran 1913) 
Ferîd”
<end>

<start>
Gök kubbenin altında yatar, al kan içinde,
Ey yolcu, şu topraklar için can veren erler.
Hakk’ın bu velî kulları taş türbeye girmez; 
Gufrâna bürünmüş, yalınız Fâtiha bekler.
Hilvan, 27 Kânûnievvel 1340
(27 Aralık 1924)
<end>

<start>
Köylünün bir şeyi yok, sıhhatı, ahlakı bitik; 
Bak o sırtındaki mintan bile tiftik tiftik.
Bir kemik, bir deridir ölmedi kaldıysa diri; 
Nerde evvelki refahın ancak onda biri?
Dam çökük, arsa rehin, bahceyi icra ister; 
Bir kalem borca bedel faizi defter defter!
Hiç bakım görmediğinden mi nedendir, toprak, 
Verilen tohmu da inkar edecek, öyle çorak,
Bire dört aldığı yıl köylü emin ol, kudurur: 
Har vurur bitmeyecekmiş gibi, harman savurur.
Uğramaz, gün kavuşur, çitine yahut evine; 
Sabah iskambil atar kahvede, akşam domine.
Muhtasar, gayr-i mufid ilmi kadardır dini; 
Ne evamir, ne nevahi, secemez hiçbirini.
Namazın semtine bayramlarda uğrar sade; 
Hiç su görmez yüzünün düşmanıdır seccade.
Hani, üç beş kişiden fazla musallı arama; 
Mescid ambarlık eder, başka ne yapsın, imama!
Okumak bahsini geç, Çünkü o defter kapalı, 
Bir redif zabıtı mektepleri debboy yapalı,
Sıtma, fuhuş, içki, kumar, türlü fecayı salgın...
Sonra söylenmiyecek şekli de var hastalığın.
Bir taraftan bulanır levse hesapsız namus; 
Bir taraftan serilir toprağa milyonla nufus.
.........
Mehmet Akif ERSOY
ASiM: SAFAHAT-6.Kitap
1919
<end>

<start>
Bir zaman vardı ya tarih-i mukaddes modası...
Yeni yaptırdığı köşkün büyücek bir odası
Mutfakta eski resimler ile hep süslensin
Diye ressam aratır hayli zaman bir zengin.
Biri peyda olarak 'Ben yaparım' der, kolunu
Sıvayıp akşama varmaz, sekiz arşın salonu
Sıvar ama ne sıvar...Sahibi der: 
                                -Usta bu ne? 
Kıpkızıl bir boya çektin odanın her yerine! ..
-Bu resim, askeri basmakta iken Firavun' un 
Kızıl Deniz yarılıp geçmesidir Musa' nın
-Hani Musa, be adam? 
                               -Çıkmış efendim karaya
-Firavun nerde? 
                               -Boğulmuş.
                               -Ya bu kan rengi boya? 
-Kızıl Deniz, a efendim yeşil olmaz ya bu da! 
-Çok güzel levha imiş, doğrusu şenlendi oda! ..
<end>

<start>
Birinci zumreyi teskil eden zavalli avam,           AVAM: Halktan ilmi irfani
Biraksalar devam edecek tatli uykusuna devam.             az olan kimse

Bugun nasibini yerlestirince kursagina;          
'Yarin' nedir? Onu bilmez, yatar donup sagina.   

Yikilsa ars-i hukumet, tikilsa kabre vatan,         KABR: Mezar
Vazifesi degil; cunku 'hepsi Allah'tan! '         

Ne hukmu var ki, esasen yalanci dunyanin?        
Olurse, yan gelip yatacak cennetinde Mevla'nin.  

Fena kuruntu degil! Ben derim, sorulsa bana:     
'Kabul ederse cehennem ne mutlu, amca, sana! '    

..........                                       

ikinci zumreyi teskil eden cemaat ise,           
Hayata kuskun olandir ki: saplanip ye'se,           YE'S: Umitsizlik

'Selametin yolu yoktur... Ne yapsalar bosuna! '   
Demis te hirkayi cekmis butun butun basina.      

Bu turlu bir hareket mahz-i kufr olur, zira:        MAHZ:  Sirf, katiksiz
Talepte amir olurken bir ayetinde Huda;          

Buyurdu: 'Kesmeyiniz ruh-u rahmetimden umid;        NEFHA: Guzel koku
Ki musrikin olur ancak o nefhadan nevmid.'          NEVMiD: Umitsiz

Bu bir; ikincisi: ye'sin ne olsa esbabi,            ESBAB: Sebebler
Onun atalet-i kulliyedir ki icabi,                  ATALET: Tembellik
.............                                       KULLiIE:Tamamiyle
Osmanli(yok olusununun hemen oncesi)   'daki 4 zumreden 3.cusu
..........
Bu zuppeler acaba hangi cinsin efradi? 
kadin desen, geliyor arkasindan erkek adi;
Hayir, kadin degil; erkek desen, nedir o kilik? 
Demet demetken o saclar ne muhtasar o biyik?
Sadasi baykusa benzer, hirami saksagana; 
Hulasa, zuppe demistim ya, artik anlasan a! ...
Fakat bu kukla herif bir buyuk seciyye tasir, 
Ki, haddim olmiyarak, 'Aferin! ' desem yarasir.
Nedir mi? Anlatayim: oyle bir metaneti var, 
Ki en savulmiyacak ye'si tek birayla savar.
Sinirlerinde teessur denen fenalik yok, 
Tabiatinda utanmakla asinalik yok.
Bilirsininiz, hani, insanda bir damar varmis, 
Ki yuzsuz omak icin mutlaka o catlarmis,
Nasilsa 'Rabbim utandirmasin! ' duasi alan, 
Bu arsizin o damar zaten eksik anlindan!
Cebinde gordu mu uc tane cil kurus nazlim, 
Tokatliyan'da satar mutlaka, gider de calim.
Eger dolandirabilmisse istenen parayi; 
Gorur mahalleli ta karnavaldan maskarayi!
Beyoglu'nun o mulevves muhit-i fahisine
Dalar gider, takilip bir sefilin pesine.
'Haya, edeb gibi sozler rusum-u fasidedir; 
Vatanla aile, hatta, kuyud-u zaidedir.'
Diyor da hepsine birden kuduzca saldiriyor..
'Ayip degil mi? ' demissin... Acep kim aldiriyor!
Namaz, oruc gibi seylerle yok alis verisi; 
Mukaddesat ile eglenmek en birinci isi.
Duyarsaniz 'kara kuvvet' bilin ki: imandir.
'Kitab-i kohne' de -hasa- Kitab'i Yezdan'dir.
Usenmeden ona Kur'ani anlatirsan eger, 
Su ezberindeki esmayi muttasil geveler:
'Kurun-u maziyeden kalma cansiz evradi
Cekerse, dogru mu yirminci asrin evladi? '
Nedir alakasi yirminci asr-i irfanla
Bu saklaban herifin? Anlamam ayip degil a!
Meta'-i fazli mi varmis elinde gosterecek? 
Nedir meziyyeti, gorsek de bari ogrensek.
Hayir! Mehasin-i Garb'in birinde yok hevesi; 
Rezail, oldu mu lakin, siaridir hepsi!
Butun kebaire (icki, kumar, zina)    tiryaki bir kopuk tanirim.
-Ne oldu bilmiyorum simdi, sag degil sanirim-
Kumar, senaatin aksami, irtikap, icki...
Hulasa defter-i a'mali oyle kapkara ki:
Yaninda leyl-i cehennem, sabah-i cennettir! 
'Utanmiyor musun. Ettiklerin rezalettir! '
Denirse kendine, milletlerin ekabirini
Sayardi gostererek hepsinin kebairini:
'Filan icerdi... Filan fuhsa munhemikti...' diye
Mulevvesatini bir bir rical-i maziye
Izafe etmeye baslardi paye vermek icin.
'Peki! Fezaili yok muydu soylediklerinin? '
Diyen cikarsa 'muverrihlik etmedim! ' derdi.
Su zuppeler de, bugun ayni ruhu gosterdi.
Fransiz'in nesi var? Fuhsu, bir de ilhadi; 
Kapiti bunlari 'yirminci asrin evladi! '
Ya Alman'in nesi var zevki oksayan? Birasi; 
Unuttu ayrani, ma'tuda dondu kahrolasi!
Heriflerin, hani dunya kadar bedayii var:
Ulumu var, edebiyyati var, sanayii var.
Giden birer avuc olsun getirse memlekete; 
Doner muhitimiz elbet muhit-i ma'rifete.
Kucak kucak tasiyor olmadik mesaviyi; 
Begenmesek 'medeniyyet! ' diyor; inandik iyi!
'Ne var, biraz da maarif getirmis olsa...' desek
Emin olun size 'hammallik etmedim? ' diyecek.
..........

			      Fatih Kursusunde - 1914
<end>

<start>
Oğlum,bu temenni neye benzer, bana bak:
Eşeklerin canı yükten yanar,aman derler,
Nedir bu çektiğimizderd,çifte çifte semer! 
Biriyle uğraşırken gelip çatar öbürü; 
Gelir ki taş gibi hain, hem eskisinden iri.
Semerci usta geberseydi...değmeyin keyfe! 
Evet,gebermelidir inkisar edin herife.
Zavallı usta göçer bir gün akibet, ancak,
Makaami öyle uzun boylu nerede boş kalacak? 
Çırak mı, kalfa mı, kim varsa yaslanır köşeye; 
Takım biçer durur artık gelen giden eşeğe.
Adam meğer acemiymiş, semerse haylı hüner; 
Sırayla baytarı boylar zavallı merkepler.
Bütün o beller,omuzlar çürür çürür oyulur; 
Sonunda her birinin sırtı yemyeşil et olur.
''Giden semerciyi,derler, bulurmuyuz şimdi? 
Ya böyle kalfa değil, basbayağı muallimdi.
Nasıl da kadrini vaktıyla bilemedik,tuhaf iş:
Semer değilmiş o rahmetlininki devletmiş! ''
Nasihatim sana:''herzeyle iştigali bırak! 
Adamlığın yolu neredeyse, bul da girmeye bak! 
Adam mısın: ebediyyen cihanda hürsün gez; 
Yular takıp seni bir kimsecik sürükleyemez.
Adam değil misin, oğlum, gönüllüsün semere
Küfür savurma boyun kestiğin semercilere.
<end>

<start>
Gökten ay parçası hâlinde, o rahmet güneşi,
İndi âfâka bu akşam, bu mübârek akşam.
Ebedî kandili yandıkça, Hudâ’dan dilerim,
Parlasın dursun o îman senin alnında, Paşam!
<end>

<start>
-Hiç bilenle bilmeyen bir olur mu? -
(Kuran-ı Kerim)
Olmaz ya... Tabii... Biri insan, biri hayvan! 
Öyleyse cehalet denilen yüz karasından
Kurtulmaya azmetmeli baştanbaşa millet.
Kâfi değil mi, yoksa bu son ders-i felaket?
Son ders-i felaket neye mal oldu? Düşünsen:
Beynin eriyip yaş gibi damlardı gözünden!
'Son ders-i felaket' ne demektir? Şu demektir:
Gelmezse eğer kendine millet, gidecektir!
Zira, yeni bir sadmeye (çarpmaya)  artık dayanılmaz; 
Zira, bu sefer uyku ölümdür; uyanılmaz!
Coşkun, koca bir sel gibi, daim beşeriyyet,
Müstakbele (geleceğe)  koşmakta verip seyrine şiddet.
Dağlar, uçurumlar, ona yol vermemek ister...
Lakin o, ne yüksek ne de alçak demez örter!
Akvam (kavimler, milletler)  o büyük nehre katılmış birer ırmak...
Elbet katılır... Hangisi ister geri kalmak?
Bizler ki bu müthiş, bu muazzam cereyanla
Uğraşmaktayız... Bak, ne kadar çılgınız anla!
Uğraş bakalım, yoksa işin, hey şaşkın! 
Kurşun gibi sur'atli, denizler gibi taşkın
Bir çağlayanın menba-i dehhaşına (dehşetli kaynağına)  doğru
Tırmanmaya benzer, yüzerek, başka değil bu!
Ey katre-i avare (zavallı damla) , bu cuşun, bu huruşun
Ahengine uymazsan, emin ol, boğulursun!
Yıllarca, asırlarca süren uykudan artık,
Silkin de muhitindeki zulmetleri yak, yık!
Bir baksana: gökler uyanık, yer uyanıktır; 
Dünya uyanıkken uyumak, maskaralıktır!
Eyvah! Bu zilletlere sensin yine illet...
Ey derd-i cehalet, sana düşmekte bu millet,
Bir hale getirdin ki, ne din kaldı, ne namus! 
Ey sine-i islam'a çöken kapkara kâbus,
Ey hasm-ı hakiki (derçek) , seni öldürmeli evvel:
Sensin bize düşmanları üstün çıkartan el!
Ey millet uyan! Cehline kurban gidiyorsun! 
İslam'ı da batsın, diye tutmuş ye diyorsun!
Allah’tan utan! bari bırak dini elinden...
Gir leş gibi topraklara kendin, gireceksen!
Lakin, ne demek bizleri Allah ile iskat (susturmak) ? 
Allah’tan utanmak da olur, ilim ile... Heyhat!
18 Cemaziyelevvel 1331
11 Nisan 1329
1913
<end>

<start>
Kardeşim Fatîn Hoca’ya
Köprü’den çok geçerim; hem ne kadar geçtimse,
Beni sevk etmedi bir kerrecik olsun ye’se,
Ne Halîc’in o yosun çehreli miskin suları; 
Ne onun hilkate küsmüş gibi durgun kenarı! 
Herkesin hissi bir olmaz. Meselâ karşıdaki,
Sâhilin, başbaşa vermiş, düşünen, pis, eski,
Ağlamış yüzlü, sakîl evleri durdukça, sizin,
İçinizden acı şeyler geçecek hep... Lâkin,
Bak benim öyle değil... Siz de biraz şâir olun:
Meselâ, geçtiğiniz yalpa yapan tahta yolun,
Cedd-i merhûmu aceb sal mı demekten ne çıkar? 
Geliniz farz edelim biz bunu: Sâbih bulvar! 
Köprüler asma imiş Avrupa âfâkında...
Varsın olsun, o da bir şey mi? Bizim Şark’ın da,
Böyle daldırma olur... Hem açınız âsârı,
Köprünün nerde görülmüş, hani, tahte’l-bahrı? 
Anladım: Ben ne kadar şi’re özensem de, demek,
Seni, ey sevgili kàri’, bu telâkkî, pek pek,
Azıcık güldürecek... Yoksa öbür yanda, hazin,
Bin hakîkat sırıtırken kıyısından denizin,
Diyeceksin ki: «Hayâlin yeri yoktur... Boşuna! »
Ya şu timsâl-i İlâhî de mi gitmez hoşuna?
Öyle ta’zîb-i nigâh eyleme bedbîn olarak,
Bırak etrâfı da, karşında duran ma’bede bak:
Başka bir sâhile gehvâre-i emvâcından,
Böyle şeh-dâne çıkarmış mı yakınlarda zaman? 
Ne seher-pâre-i san’at ki ezelden mahmûr...
Leb-i deryâdan uçan bir ebedî hande-i nûr! 
Sanki ummân-ı bekànın ezelî bir mevci,
Yükselirken göğe donmuş da kesilmiş inci! 
Bu güher-pârenin eb’âd-ı semâvîsinde,
Yorulan dîdelerin hâke neden insin de,
Levse dalsın yeniden? Etme, yazıktır, olmaz; 
Garba tevcîh ediver, gel onu sen şimdi biraz:
Dur da, Ma’bûd’una yükselmek için, ilme basan
Ma’bedin hâlini gör, işte serâpâ îman! 
Yüce dağlar gibi, âfâka döşerken sâye,
O, bekàdan daha câzib kesilen, âbideye,
Bir nazar zevk-i bedî’îni yeter tatmîne...
Durma öyleyse, urûc et o ziyâ âlemine.
O ziyâ âlemi bilmez ki karanlık ne demek; 
O semâvî yuva kirlenmedi, kirlenmeyecek.
Onu i’lâ eden etmiş ebediyyen i’lâ.
Etse dünyâları tûfan gibi levs istîlâ,
Bu, semâlarda yüzen, şâhikanın pâk eteği,
Karşıdan seyredecektir o taşan mezbeleyi.
Yerin altında sinen zelzeleler fışkırsın,
Yerin üstünde ne bulduysa devirsin, kırsın; 
Hakkı son sadme-i kahrıyle bitirsin isyan; 
Edebin şimdiki ma’nâsına densin «hezeyan»; 
Kalmasın, hâsılı, altüst olarak hissiyyât,
Ne yüreklerde şehâmet, ne şehâmette hayât; 
Yine kürsî-i mehîbinde Süleymâniyye,
Kalacak, doğruluğun yerdeki tek yurdu diye.
Yıkılır bir gün olur medreseler, ma’bedler; 
En temiz yerleri en kirli ayaklar çiğner; 
Beşeriyyet yeni bir din tanıyıp ilhâdı,
Beşerin hâfızasından silinir Hakk’ın adı; 
Gömülür hufre-i târîhe me’âlî... Lâkin
Yine tek bir taşı düşmez şu Hudâ lânesinin; 
Yine insanlığa nâ-mahrem olan bîgâne,
Bu harîmin ebediyyen giremez sînesine; 
Yine yâdındaki Mevlâ’yı şu dört tane menâr,
Kalbe merbût birer dil gibi eyler ikrâr; 
Yine mâzîye gömülmez bu muazzam çehre:
Leş değildir ki atılsın o umûmî kabre!
Şimdi ey sevgili kàri’, azıcık vaktin eğer,
Varsa -memnûn olacaksın- beni ta’kîb ediver.
Gireriz koynuna, düşsek bile şâyed yorgun,
Karşıdan baktığımız heykel-i nûrânûrun.
Göreceksin: O harîmin ebedî zıllinde,
San’atin rûhunu seyyâl bulut şeklinde.
«Gördüğüm var...» deme! Gel bir de berâber görelim.
Nereden? Haydi Şadırvan Kapısı’ndan girelim:
Bir musanna’ kemer, üstünde kurulmuş Tevhîd; 
Daha üstünde bir âyet ki: Hudâ’dan te’yîd,
Emr-i mevkùt-i salâtın bize kat’iyyetine.
Şöyle bir baktı mı insan, kapının hey’etine,
Evvelâ her iki yandan oluyor çehre-nümûn:
Mütenâzır iki mihrâb, iki âzâde sütûn.
Sonra göz yükseliyor doğru yarım kubbelere,
Ki dayanmış biri sağdan, biri soldan kemere.
İstalâktitle donanmış o hazin sîneleri,
Okşayıp nûr-i nazar, geçti mi artık ileri,
Geliyor kısmen açılmış iki heybetli kanat,
Ki te’ârîci, telâfîfi ne müdhiş san’at! 
Sanki Mevlâ mütefekkir, kocaman bir beyni,
Açıvermiş bize göstermek için her yerini.
Görüyor şimdi nazar girdi mi derhal içeri:
Aynı eb’âd ile tesbît edilen kubbeleri.
Avlunun sâha-i üryânına bin sâye-i nûr
Döşeyen bunca kemerlerle sütunlarda, vakùr
Bir tenâzur yoruyor görmek için irkileni.
Yalınız iç kapının üstüne yükseltileni,
-Mutlaka medhali göstermek için olmalı ki-
Bir siyâk üzre atılmış, sıralanmış öteki
Kubbelerden daha yüksek, daha vâsi’ duruyor.
Aynı heybetli kanatlar göze tekrar vuruyor.
Aşar aşmaz eşiğinden bu musanna’ bâbın,
Şu yarım kubbe -ki pîrâyesidir mihrâbın-
Çarpıyor çeşm-i temâşâya, asıl kubbe değil.
Buna eş lâzım, evet olmamak olmaz kàbil.
Yoksa ihmâl edilir şey mi tenâzur burada? 
İşte tam ondaki eb’âda nazîr eb’âda,
Semt-i re’sinde duran aynı da mâlik, hele bak! 
«Bu yarım kubbeler elbette açık durmayacak,
Mutlaka birleşecektir» diye beş hatve kadar
Atıverdin mi, görür kubbeyi hayretle nazar...
Ki dayanmış sanacaksın o yarım kubbelere.
Ama pek doğru değil... Karşıki dört yekpâre
Gıranittir taşıyan başları üstünde onu.
Kahramanlar ki asırlar bükemez bir kolunu!
Ma’bedin şimdiki ta’rîfe bakarsak, az çok,
Müstatîl olması îcâb edecek! Öyle mi? Yok! 
Şu, sütunlar ana dîvârına bağlanmak için,
Ara yerlerden atılmış müteaddid kemerin,
Konarak sırtına şâhin gibi durmakta olan,
Kubbeler yok mu ya? Onlar buna vermez meydan.
Nerden îcâb ediyor sonra bu âvâre zehab? 
O kadar ince tutulmuş ki tenâzurda hesab:
Hâricen kubbenin üstünden inen hatt-ı mümâs,
Ediyor her iki cânibde tamâmiyle temâs,
Tarafeynindeki san’atli yarım kubbelere.
Artık ey sevgili kàri’, gel otur orta yere,
Cebhe dîvârına bak, camlara bak, minbere bak; 
Sonra mihrâb ile mahfillere, kürsîlere bak.
İşte her cebhede, her yerde demâdem görünen,
Lâkin esrâra bürünmüş gibi mübhem görünen,
Seni bîtâb-ı telakkî bırakan âyâtın,
Kalarak mülhem-i âvâresi hissiyyâtın,
Dalgalansın da denizler gibi kalbinde celâl; 
Görmesin dîdelerin reng-i sivâ, reng-i zılâl! 
Vecde gel; vahdete dal, âlem-i kesretten uzak...
Yalınız Sâni’i gör; san’ati, masnû’u bırak! 
Ben de bir yer bularak şöylece tenhâ dalayım,
Varlığımdan geçeyim, mahv-ı temâşâ kalayım.
Ma’bedin cebhe cidârındaki loş pencereler,
Güneşin sırtına bir ince tül atmış, esmer,
Mütemâdî sağıyor dâhile bir gölgeli nûr.
O inen perde-i seyyâl arasından manzûr,
Koca bir mahşer-i îman ki ezelden medhûş...
Sîneler vecd ile pür-cûş, dudaklar hâmûş! 
Diz çöküp mermerin üstünde yalın kat hasıra,
Bekliyor hepsi münâcâtı: Onun şimdi sıra.
Esiyor cevv-i mehîbinde bu vahdet-zârın,
Ebedî nefha-i rahmet ki, o binlerce yığın,
Gölge şeklindeki eşbâha teayyün veriyor:
Tepeden tırnağa zerrât-ı vücûd ürperiyor.
İnliyor nâle-i gayret der ü dîvârından,
Dâr duydukça gelen sayhayı deyyârından.
Rûhlar yanmada bî-tâb-ı tecellî kalarak,
Dîdeler nâ-mütenâhî, ebedî müstağrak.
Âkıbet, başladı mahfilde hazin bir feryâd; 
Yeniden coştu eninlerle o bî-hûş eb’âd.
Bir de baktım ki: O her saftan uzanmış kollar,
Varacak sanki yarıp boşluğu Mevlâ’ya kadar! 
Şimdi üç bin kişinin sîne-i ma’sûmundan,
Kopan «âmîn» sadâsıyle icâbet-lerzan! 
Sonra, bir okşanarak titreyen ellerle cibâh; 
Döndü kürsîye o âvâre cemâ’at nâgâh.
Kimdi kürsîdeki? Bir bilmediğim pîr amma,
Hiç de bîgâne değil kalbe o câzib sîmâ.
Bembeyaz lihye-i pâkiyle, beyaz destârı,
O mehîb alnı, o pek mûnis olan dîdârı,
Her taraftan kuşatıp, bedri saran hâle gibi,
Ne şehâmet, ne melâhat veriyor, yâ Rabbi! 
Hele gözler iki mihrâk-ı semâvîdir ki:
Bir şuâıyla alevlendiriyor idrâki.
Âh o gözlerden inen huzme-i nûrânûrun,
Bağlı her târ-ı füsunkârına bin rûh-i zebun!
— Beni kürsîde görüp, va’zedecek sanmayınız; 
Ulemâdan değilim, şeklime aldanmayınız! 
Dînin ahkâmını zâten fukahânız söyler,
Anlatırlar size bir müşkiliniz varsa eğer.
Bana siz âlem-i İslâm’ı sorun, söyleyeyim; 
Çünkü hiçbir yeri yok gezmediğim, görmediğim.
Şark-ı Aksâ’dan alın, Mağrib-i Aksâ’ya kadar,
Müslüman yurdunu baştan başa kaç devrim var! 
Beni yormuştu bu yıllarca süren yolculuğun,
Daha başlangıcı... Lâkin, gebereydim yorgun,
O zaman belki devâm eyleyemezdim yoluma; 
Yoksa ârâm edemezdim. Bana zîrâ «Durma,
Yürü, azminde devâm et...» diye vermezdi aman,
Bir sadâ benliğimin fışkırıp a’mâkından.
O sadâ işte benim gayret-i dîniyyemdir,
Coşuvermez mi, içim sanki yanardağ kesilir; 
Yeniden davranırım, eğlenemem bir yerde.
Ne cihan kaygusu derman bu devâsız derde; 
Ne de can, sonra filân duygusu engel, heyhat! 
Can, cihan hepsi de boş, «gâye»dedir varsa hayat.
Bir zamanlar yine İstanbul’a gelmiştim ben.
Hâle baktıkça fakat, ümmetin âtîsinden,
Pek derin ye’se düşüp Rusya’ya geçtim tekrar.
Geçmeseydim edeceklerdi ya zâten icbar! 
Sığmıyor en büyük endâzeye işler artık; 
Saltanat nâmına, din nâmına bin maskaralık...
Ne felâket, ne rezâletti o devrin hâli! 
Başta bir kukla, bütün milletin istikbâli,
İki üç kuklacının keyfine mahkûm olmuş:
Bir siyâset ki didiklerdi, emînim, Karakuş! 
Nerde bir maskara sivrilse, hayâsızlara pîr,
Haydi Mâbeyn-i Hümâyûn’a! ... Ya bâlâ, ya vezîr! 
Ümmetin hâline baktım ki: Yürekler yarası! 
Ne bir ekmek yedirir iş; ne de ekmek parası.
Kışla yok, dâire yok, medrese yok, mektep yok; 
Ne kılıç var, ne kalem... Her ne sorarsan, hep yok! 
Kalmamış terbiye askerde. Nasıl kalsın ki? 
Birinin ömrü mülâzımlıkta geçerken öteki,
Daha mektepte iken tayy-ı merâtible ferîk! 
Bir müşirlik mi var? Allâhu veliyyü’t-tevfîk! 
Hele ilmiyye bayâğdan da aşağ bir turşu! 
Bâb-ı Fetvâ denilen dâire ümmî koğuşu.
Anne karnından icâzetlidir, ecdâda çeker; 
Yürüsün, bir de sarık, al sana kàdîasker! 
Vükelâ neydi ya? Curnalcı, müzevvir, âdî; 
Ne Hudâ korkusu bilmiş, ne utanmış ebedî,
Güç okur, hiç yazamaz bir sürü hırsız çetesi...
Hani, can sağlığıdır doğrusu bundan ötesi! 
Belki üç beş kişi olsun bulur irşâd ederim,
Diye etrâfa bakındımsa da, endîşelerim
İnkılâb eyledi bir nâmütenâhî ye’se,
Görünüp sûret-i haktan kimi söylettimse.
Ekseriyyet kafasız; varsa biraz beyni olan:
«Bu hükûmet şu ahâlîye biçilmiş kaftan! 
Kime dert anlatacaksın? Hadi anlat şimdi...
Ben mi kaldım, neme lâzım! » diyerek yan çizdi.
Hüsn-i zanneylediğim bir iki fâzıl hocanın,
İstedim fikrini açmak; dedim: «Artık uyanın! 
Memleket mahvoluyor, din de berâber gidiyor; 
Size Kur’an, bakınız sâde uzaktan mı diyor? »
— Memleket mahvolacak, olmayacak... Baştakiler,
Düşünürler ona mevcûd ise bir çâre eğer.
Gelelim dîne: Ne mümkün çalışıp kurtarmak? 
Bede’e’d-dînu garîben... sözü elbet çıkacak.
Dediler. Yoklayayım şimdi avâmın da biraz,
Nedir efkârı, dedim. Hey gidi vurdum duymaz! 
Öyle dalgın ki, meğer Sûr’unu İsrâfîl’in,
İşitip, yattığı yerden azıcık silkinsin! 
Yürüyor, altı çürük toprağa gelmiş, seyyar
Bir mezarlık gibi: Her nâsiye bir seng-i mezar! 
Duymamış kaygı denen duyguyu vicdânında.
Okunur her birinin cebhe-i hüsrânında,
«Ne gelenden haberim var, ne gidenden haberim; 
Serserî kevne gelelden beri sersem gezerim! »
Eskiden kalma bu söz, sanki o cansız beyinin,
Doğmadan rahmet-i Mevlâ’ya göçüp gittiğinin,
Dest-i kudretle yazılmış ezelî hâtırası! 
«Geliyor rûhun için Fâtiha çekmek sırası; 
Yazık ey millet-i merhûme! » dedikten sonra; 
Atladım Rusya’ya gitmekte olan bir vapura.
O zaman Rusya’da hâkimdi yaman bir tazyik...
Zulmü sevdirmek için var mı ya bir başka tarik? 
Düşünen her kafanın mutlak ezilmekti sonu! 
Medenî Avrupa, bilmem, niye görmezdi bunu? 
Süngü, kurşun gibi kestirme ölümlerle ölen; 
Yâhud işkenceler altında ecelsiz gömülen:
Ne soluk var, ne ışık var, ne otur var, ne durak,
İki üç yüz kulaç altında zemînin, çıplak,
Aç, susuz işletilen kanları donmuş canlar,
Size milyonla desem, fazlası yok, eksiği var! 
Bilmiyorlar ki bu şiddetlerin olmaz hükmü:
Göz yılar önce, fakat, sonra kanıksar ölümü.
Sanıyorlar kafa kesmekle, beyin ezmekle,
Fikr-i hürriyyet ölür. Hey gidi şaşkın hazele! 
Daha kuvvetleniyor kanla sulanmış toprak:
Ekilen gövdelerin hepsi yarın fışkıracak! 
Hangi ma’sûmun olur hûnu bu dünyâda heder? 
Yoksa kànûn-i İlâhî’yi de yırtar mı beşer? 
Evvelâ gizlice bir matba’a te’sîs ettim; 
Beş on öksüz bularak basmacılık öğrettim.
Kalemim çokça pürüzlüydü, fakat çâresi ne? 
Sonra, bilmem kimin üslûbu avâmın nesine! 
Dilimin döndüğü şîveyle bütün gün yazdım; 
Okuyanlar o kadar çoktu ki hiç ummazdım.
Usta âsârını verdikçe çocuklar bastı; 
Altı ay geçti, bizim matba’anın çıktı adı.
Göğsü îmanlı beş on tâne fedâî gelerek,
Dediler: «Sen ne basarsan, onu tevzî’ edecek
Vâsıtan işte biziz; korkulacak şey yoktur...
Para lâzımsa da bildir ki verenler bulunur.»
Bir cerîdeyle hemen başlayıverdim va’za.
Zâten en başlıca yol halkı budur îkàza.
Medeniyyetteki insanlar için matbûât,
Şimdi kürsîlerin en yükseği, lâkin, heyhât,
Sizde hiç böyle değil, belki tamâmen aksi:
En fenâ bir cereyan gösteriyor en iyisi.
Müslüman unsuru az çok uyanıktır orada; 
Biz de ancak bunu tezyîd ediyorduk arada.
Parasızlıktı bidâyette işin korkulusu…
Ağniyâ altını bezletti etekler dolusu...
Açtık oldukça güzel medreseler, mektepler; 
Okuyup yazmayı ta’mîme çalıştık yer yer.
Tatar’ın yüzde bugün altmışı hakkıyle okur; 
Rusların halbuki nisbetleri gâyet dûndur.
Ağniyâ, zannederim, sizde de az çok olacak...
Şu kadar var ki, çürük tahtaya basmazlar ayak! 
Fukarânız kılıyor, aklına geldikçe namaz; 
Ağniyânızda da, hiç yoksa, zekât olsa biraz.
Şöyle dursun bu temennîye kulak vermeleri,
Sadr-ı a’zam paşanız fitre alır, sunsa biri!
Sonra zenginlerimiz: «Haydi gidin, fen getirin.»
Diye, her isteyenin şahsına bilmem kaç bin
Ruble tahsîs ile sevkeylediler Avrupa’ya; 
Pek fedâkâr idi hemşehrilerim doğrusu ya.
Bu giden kàfileden birçoğu cidden tahsîl
Ederek döndü. Fakat geldi ki üç beş de sefîl,
Hepsinin nâmını telvîse bi-hakkın yetti...
Gönderenler ne peşîmân oluyorlar şimdi! 
Hiç unutmam ki, cömerdin biri, hem zengin adam,
Beni yüzdürdü nihâyette şu sözlerle: «İmam,
Günde on kerre gelip istediniz hep verdim.
Yine vermezsem eğer millet için, nâ-merdim.
Yalınız, ehline gitsin bu emekler... Olur a,
İş bizim Avrupa yârânına benzer sonra! 
Hâli ıslâh edecekler, diyerek kaç senedir,
Bekleyip durduğumuz zübbelerin tavrı nedir? 
Geldi bir tânesi akşam, hezeyanlar kustu! 
Dövüyordum, bereket versin, edebsiz sustu.
Bir selâmet yolu varmış... O da neymiş: Mutlak,
Dîni kökten kazımak, sonra, evet, Ruslaşmak! 
O zaman iş bitecekmiş... O zaman kızlarımız,
Şu, tutundukları gâyet kaba, pek ma’nâsız
Örtüden sıyrılacak... Sonra da erkeklerden,
Analık ilmini tahsîl edecekmiş... Zâten,
Müslümanlar o sebepten bu sefâlette imiş:
Ki kadın «sosyete» bilmezmiş, esârette imiş! 
Din için, millet için iş görecek alçağa bak:
Dîni pâmâl edecek, milleti Ruslaştıracak! 
Bunu Moskof da yapar, şimdi rızâ gösterelim; 
Başka bir ma’rifetin varsa haber ver görelim! 
Al okut, Avrupa tahsîli desinler, gönder,
Servetinden bölerek nâ-mütenâhî para ver; 
Sonra bir bak ki: Meğer karga imiş beslediğin! 
Hem nasıl karga? Değil öyle senin bellediğin! 
Sâde bir fuhşumuz eksikti, evet, Ruslardan...
Onu ikmâl ediverdik mi, bizimdir meydan! 
Kızımın iffeti batmakta rezîlin gözüne...
Acırım tükrüğe billâhi tükürsem yüzüne! 
Demiş olsaydı eğer: «Kızlara mektep lâzım...
Şu kadar vermelisin.» Kahrolayım kaçmazdım.
Elverir sardığımız bunları halkın başına...
Ben mezârımda, huzûr istiyorum, anladın a! 
Biraz insâfa gelin, öyle ya artık ne demek? 
Zengin olduk diye, lâ’net satın almak mı gerek? »
İşte biz böyle didinmekte, çalışmakta iken,
Bir sabah üç tanıdık, seslenerek percereden,
Dediler: «Şimdi hükûmet basacak matba’anı...
Durmanın vakti değildir. Hadi kaldır tabanı! »
Bir işâretle çocuklar çekilip tâ geriye,
Daldılar hepsi birer sesleri çıkmaz deliğe,
Onların nevbeti geçmiş, sıra gelmişti bana:
Yolu tuttum yalınız doğruca Türkistan’a.
Gece gündüz yürüdüm bulmak için Taşkend’i; 
Geçtiğim yerleri ta’dâda mahal yok şimdi.
Uzanıp sonra Buhârâ’ya, Semerkand’e kadar; 
Eski Dünyâ’da bakındım ki ne âlemler var? 
Sormayın gördüğüm âlemleri, hiç söylemeyim:
Yâdı temkînimi sarsar da kan ağlar yüreğim.
O Buhârâ, o mübârek, o muazzam toprak; 
Zilletin koynuna girmiş uyuyor müstağrak! 
İbni Sînâ’ları yüzlerce doğurmuş iklîm,
Tek çocuk vermiyor âgûşuna ilmin, ne akîm! 
O rasad-hâne-i dünyâ, o Semerkand bile; 
Öyle dalmış ki hurâfâta o mâzîsiyle:
Ay tutulmuş, «Kovalım şeytanı kalkın! » diyerek,
Dümbelek çalmada binlerce kadın, kız, erkek! 
Bu havâlîde cehâlet ne kadar çoksa, nifâk,
Daha salgın, daha dehşetli... Umûmen ahlâk,
-«Pek bozuk» az gelecek- nâmütenâhî düşkün! 
Öyle murdârını görmekte ki insan fuhşün; 
Bırakın söylenemez: Mevki’imiz câmi’dir; 
Başka yer olsa da tafsîle hayâ mâni’dir.
Ya ta’assubları? Hiç sorma, nasıl maskaraca? 
O, uzun hırkasının yenleri yerlerde, hoca,
Hem bakarsın eşi yok dîne teaddîsinde,
Hem ne söylersen olur dîni hemen rencîde! 
Milletin hayrı için her ne düşünsen: Bid’at; 
Şer’i tağyîr ile, terzîl ise -hâşâ- Sünnet! 
Ne Hudâ’dan sıkılırlar, ne de Peygamber’den.
Bu ilimsiz hocalardan, bu beyinsizlerden
Çekecek memleketin hâli ne olmaz, düşünün! 
Sayısız medrese var gerçi Buhârâ’da bugün...
Okunandan ne haber? On para etmez fenler,
Ne bu dünyâda soran var, ne de ukbâda geçer! 
Üdebâ doğrusu pek çok, kimi görsen: Şâir.
Yalınız, şi’rine mevzû iki şeyden biridir:
Koca millet! Edebiyyâtı ya oğlan, ya karı...
Nefs-i emmâre hizâsında henüz duyguları! 
Sonra tenkîde giriş: Hepsi tasavvufla dolu:
Var mı sûfiyyede bilmem ki ibâhiyye kolu? 
İçilir, türlü şenâ’atler olur, bî-pervâ; 
Hâfız’ın ortada Dîvân’ı kitâbü’l-fetvâ! 
«Gönül incitme de keyfin neyi isterse becer! »
Urefâ mesleği; a’lâ, hem ucuz, hem de şeker! 
Şu kadar var ki şebâbında ufak bir gayret
Başlamış... Bir gün olup parlayacaktır elbet.
O zaman işte şu toprak yeniden işlenerek,
Bu filizler gibi binlerle fidan besleyecek.
Çin’de, Mançurya’da din bir görenek, başka değil.
Müslüman unsuru gâyet geri, gâyet câhil.
Acabâ meyl-i teâlî ne demek onlarca? 
«Böyle gördük dedemizden» sesi milyonlarca
Kafadan aynı tehevvürle bakarsın, çıkıyor! 
Arş-ı âmâli bu ses tâ temelinden yıkıyor.
Görenek hem yalınız Çin’de mi salgın; nerde! 
Hep musâb âlem-i İslâm o devâsız derde.
Getirin Mağrib-i Aksâ’daki bir müslümanı; 
Bir de Çin Sûru’nun altında uzanmış yatanı; 
Dinleyin her birinin rûhunu: Mutlak gelecek,
«Böyle gördük dedemizden! » sesi titrek, titrek! 
«Böyle gördük dedemizden! » sözü dînen merdûd; 
Acabâ sâha-i tatbîki neden nâ-mahdûd? 
Çünkü biz bilmiyoruz dîni. Evet, bilseydik,
Çâre yok, gösteremezdik bu kadar sersemlik.
«Böyle gördük dedemizden! » diye izmihlâli
Boylayan bir sürü milletlerin olsun hâli,
İbret olmaz bize, her gün okuruz ezber de! 
Yoksa, bir maksad aranmaz mı bu âyetlerde? 
Lâfzı muhkem yalınız, anlaşılan, Kur’ân’ın:
Çünkü kaydında değil hiçbirimiz ma’nânın:
Ya açar Nazm-ı Celîl’in, bakarız yaprağına; 
Yâhud üfler geçeriz bir ölünün toprağına.
İnmemiştir hele Kur’ân, bunu hakkıyle bilin,
Ne mezarlıkta okunmak, ne de fal bakmak için! 
Bu havâlîdekiler pek yaya kalmış dince; 
Öyle Kur’ân okuyorlar ki: Sanırsın Çince! 
Bütün âdetleri âyîn-i Mecûsî’ye karîb; 
Bir şehâdet getirirler, o da oldukça garîb.
Yalınız, hepsi de hürmetle anar nâmınızı.
Hiç unutmam, sarılıp hırkama bir Çinli kızı,
Ne diyor anlamadım, söyledi birçok şeyler; 
Sonra me’yûs olarak ağladı... Bîçâre meğer,
Bana Sultân’ı sorarmış da, «Nasıldır? » dermiş; 
Yol yakın olsa imiş, gelmeyi isterlermiş! 
Sorunuz, şimdi Japonlar da nasıl millettir? 
Onu tasvîre zafer-yâb olamam, hayrettir! 
Şu kadar söyleyeyim: Dîn-i mübînin orada,
Rûh-i feyyâzı yayılmış, yalınız şekli Buda.
Siz gidin, safvet-i İslâm’ı Japonlarda görün! 
O küçük boylu, büyük milletin efrâdı bugün,
Müslümanlık’taki erkânı siyânette ferîd; 
Müslüman denmek için eksiği ancak tevhîd.
Doğruluk, ahde vefâ, va’de sadâkat, şefkat; 
Âcizin hakkını i’lâya samîmî gayret; 
En ufak şeyle kanâ’at, çoğa kudret varken; 
Yine ifrât ile vermek, veren eller darken; 
Kimsenin ırzına, nâmûsuna yan bakmayarak,
Yedi kat ellerin evlâdını kardeş tanımak; 
«Öleceksin! » denilen noktada merdâne sebat; 
Yeri gelsin, gülerek, oynayarak terk-i hayat; 
İhtirâsât-ı husûsiyyeyi söyletmeyerek,
Nef’-i şahsîyi umûmunkine kurbân etmek; 
Daha bunlar gibi çok nâdire gördüm orada...
Âdem’in en temiz ahfâdına mâlik bir ada.
Medeniyyet girebilmiş yalınız fenniyle...
O da sâhiplerinin lâhik olan izniyle.
Dikilip sâhile binlerce basîret, im’ân; 
Ne kadar maskaralık varsa kovulmuş kapıdan! 
Garb’ın eşyâsı, eğer kıymeti hâizse yürür; 
Moda şeklinde gelen seyyie gümrükte çürür! 
Gece gündüz açık evler, kapılar mandalsız; 
Herkesin sandığı meydanda, bilinmez hırsız.
Ya o mahviyyeti insan göremez bir yerde...
«Togo»nun umduğunuz tavrı mı vardır? 
Nerde! «Gidelim! » der, götürür; sonra gelip tâ yanıma; 
Çay boşaltırdı ben içtikçe hemen fincanıma.
Müslümanlık, sanırım parlayacaktır orada; 
Sâde Osmanlılar’ın gayreti lâzım arada.
Misyonerler, gece gündüz yeri devretmedeler,
Ulemâ vahy-i İlâhî’yi mi bilmem, bekler?
Hind’i baştan başa gezmekti murâdım, lâkin,
Nerde olsam, beni ta’kîbi yüzünden polisin,
Tâkatim bitti de vazgeçmede muztar kaldım; 
Kaldım amma yine her mahfile az çok daldım! 
Besliyormuş, bereket versin, o iklîm-i kadîm,
«Rahmetullâh»a muâdil daha yüzlerce hakîm,
Rûh-i edyânı görür, hikmet-i Kur’ân’ı bilir
Ulemâ var ki: Huzûrunda bugün Garp eğilir.
Hele hayran kalır insan yetişen gençlere de:
Bunların birçoğu tahsîl eder İngiltere’de; 
Sonra dindaşlarının rûhu olur, kalbi olur,
Çünkü azminden, ölüm çıksa, o dönmez, sokulur.
Öyle maymun gibi taklîde özenmek bilmez; 
Hiss-i milliyyeti sağlamdır onun, eksilmez.
Garb’ın almışsa herif, ilmini almış yalnız,
Bakıyorsun: Eli san’atli, fakat, tırnaksız! 
Fuhşu yok, içkisi yok, himmeti yüksek, gözü tok; 
Şer’-i ma’sûma olan hürmeti bizlerden çok.
Böyle evlâd okutan milletin istikbâli,
Haklıdır almaya âgûşuna istiklâli.
Yarın olmazsa, öbür gün alacaktır mutlak...
Uzak olmuş ne çıkar? Var ya bir âtî ona bak!
Haydarâbâd’a giderken, beni teşyîe gelen
Mîzebânın ne hazin çıktı şu ses kalbinden:
«Âh biz hayra yarar unsur-i îman değiliz...
Hind’in İslâm’ını pek Türk’e kıyâs etmeyiniz.
Onların rûh-i şehâmetle coşan kanları var; 
Bizde yok öyle samîmî asabiyyet, o damar.
Bu ağır zillete ukbâya kadar mahkûmuz...
Duymuyor çektiği hüsranları zîrâ çoğumuz! 
Varsa ümmîdimiz Osmanlılar’ın şevketidir.
Onu bir kerre işitsek... Bu sa’âdet yetişir.»
Beni ağlattı herif. Lâkin onun genç oğlu,
Dedi: «Yok, öyle değil; sîne-i millette dolu,
Galeyân emrine âmâde, hamiyyetli yürek; 
Şu kadar var ki henüz kendini göstermeyecek.
Geçiyor şimdi esâretle deyip eyyâmı,
Müslümanlar gibi mâzîsi büyük bir kavmi,
Ebedî zillete mahkûm edemem doğrusu ben.
Daha bîçâre miyiz yoksa Mecûsîlerden? 
Diyeceksin ki: Asırlarca sefîlâne hayat,
Söndürür meyl-i me’âlîyi nihâyet... Heyhat! 
Göz yumulmakla kör olmaz; külün altında ateş,
Ne kadar kalsa bunalmaz: Hele bir aç, hele eş! 
Şunu öğretti ki İngiltere tahsîli bana:
Milletin, memleketin böyle sefîl olmasına
Bir sebep varsa, havâssın geriden bakmasıdır...
Yoksa, Şark’ın bu zekî unsuru her feyzi alır.
Müslümanlık gibi, mâhiyyeti cidden yüksek,
Sonra, vicdanları bir nefhada tehyîc edecek,
Dîn-i fıtrîdeki bir milleti irşâda ne var? 
Daha yüksek mi aceb Şark’ı ezen fıtratlar,
Kàbiliyyetçe? Hayır, ben buna aslâ kanmam.
Adam ister yalınız etmeye bir kavmi adam! 
Doğru yol işte budur, gel, diye sen bir yürü de,
O zaman bak ne koşanlar göreceksin sürüde! 
Evvelâ beynine bir fikr-i nezîh aşlayarak; 
Hangi bir müslümanın göğsüne tuttumsa kulak; 
Şunu duydum ki: Onun, hiç sesi çıkmaz, kalbi,
En temiz hissile vurmakta çocuk kalbi gibi.
Sîneler gayzını fâş etmeye dursun varsın; 
Vakti gelsin, o zaman var mı yürek, anlarsın! »
Haydarâbâd’a yetiştim ki, bütün Hindistan,
«Verdi Kànûn-i Esâsî’yi nihâyet Sultan! »
Diye birdenbire çalkandı. İnan, kàbil mi? 
Hiç o binlerce havâtır kemirirken içimi,
Bir cılız «belki! » nasıl hepsini tenkîl etsin? 
Ansızın başladı beynimde ümîdin, ye’sin,
Doğduğumdan beri hiç görmediğim bir harbi...
O ne müdhiş helecanlardı aman yâ Rabbi! 
Verdi Kànûn-i Esâsî... Bu, çıkar rü’yâ mı? 
Yok canım öyle değil: Milletin istirhâmı,
Şekl-i tehdîd alıvermiş, o da muztar kalmış...
Hangi millet acabâ? Her ne işitsen yanlış.
Cûşa geldikçe fakat aynı terâneyle cihan,
Görür oldum dönen işlerde yedu’llâhı nihan.
Bu ne şâhın işi, yâ Rab, ne sipâhın kârı...
Bu senin kudretinin havsala-çâk esrârı! 
Yurdumun gülmeyen evlâdını artık güldür...
Ağladım sonra çocuklar gibi hüngür hüngür.
Azıcık rûhuma, a’sâbıma geldikte sükûn,
Döndü vaz’iyyeti birdenbire, baktım, yolumun:
Bir gün evvel yetişip dalmak için sînenize,
Boyladım sâhili, sâhilden açıldım denize.
Gemi enginde iken bende de engindi hayâl; 
Kevser içmiş sofunun hâline benzer bir hâl! 
Ömrü haybetle cehennemde geçen hâne-harâb,
Verseler cenneti şaşkın gibi çekmez ya azâb; 
Ben de rûhumdaki zulmetleri artık koğdum; 
En büyük hasmım olan ye’si nihâyet boğdum.
Bahr-i Umman’da henüz çalkanıyormuş tekne...
Attı hülyâ beni tâ Marmara sâhillerine! 
Görüyordum, iki üç bin mil açıktan bakarak,
Şu sizin kapkara İstanbul’u, kardan daha ak.
Parlıyor alnı uzaktan ayın on dördü gibi; 
Gülüyor: İşvesinin câzibeler müncezibi.
Ne gezer şimdi o zillet, o sefâlet? Heyhât! 
Bu ne müdhiş azamet, oh, ne müdhiş dârât! 
Sayısız mektep açılmış: Kadın, erkek okuyor; 
İşliyor fabrikalar, yerli kumaşlar dokuyor.
Gece gündüz basıyor millete nâfi’ âsâr; 
Âdetâ matba’alar bir uyumaz hizmetkâr.
Mülkü baştan başa i’mâr edecek şirketler; 
Halkın irşâdına hâdim yeni cem’iyyetler,
Durmayıp iş buluyor, gösteriyor, uğraşıyor; 
Gemiler sâhile boydan boya servet taşıyor...
Hasır üstünde bu rü’yâları görmekte iken,
İki mel’un gözün altında ayıldım birden:
Müslüman düşmanı bir Rus tanırım çoktandır...
Nerde görsem, kaçarım, çiftelidir çünkü katır! 
Hele Osmanlılar’ın nâmı anıldıkça biter; 
Ne eyer kàbil olur sırtına vurmak, ne semer! 
Rusya’dayken beni gördükçe gelir, derdi: «İmam,
Oku sen yoksa işin... Öldü sizin Hasta Adam! 
Çıkmıyor vâris-i meşrû’u da bizden başka...»
Beni kaç kerreler ağlattı bu hınzırca şaka! 
Yine lâhavle deyip geçmede kaldım muztar; 
Çünkü altüst olacak bunca tasavvurlar var...
İşte hülyâlarımın canlı yerindeyken, of,
Nüksedip karşıma çıkmaz mı o illet Moskof! 
Gözlerim çoktan açık olmasa, derdim: Kâbûs...
İyi amma nereden bitti bu kurnaz câsûs? 
Ayak üstünde dikilmiş, gözümün tâ içine
Bakıyor, hem de o şimşek gibi gözlerle yine!
— Çelebim, gel bakalım, gel... Dikilip durma, çay iç...
Hasta canlandı, ne dersin? Bunu ummazdın a hiç...
Kahraman milleti gördün ya: Biraz silkindi,
Leş yiyen kargaların sesleri birden dindi! 
Eski sevdâları, kàbilse, unutsun Ruslar...
— Ne dedin? Anlamadım! Hey gidi hülyâcı Tatar! 
Kahraman milleti gördün... dediğin Türkler mi? 
Sana söylersem eğer, şimdi, düşündüklerimi,
Ebediyyen bu hayâlâta vedâ eylersin.
— Ya senin votkacılardan mı hayır beklersin? 
— Hasta canlandı, o iş bitti, diyorsun; heyhat! 
Olamaz böyle sefîl ümmet için hakk-ı hayat.
Duyulan nağme-i hürriyyet onun son nefesi! 
Yaşamaz yoksa emîn ol ki bu barbar çetesi,
Medenî Avrupa’nın dâmen-i irfânında; 
Asya’nın belki o kumluk Arabistân’ında,
Lâşe hâlindeki bir devlete vardır medfen...
Anlıyordum ki: Herif çatlayacak ye’sinden.
İntikàmın olamaz böyle müsâid sırası,
Diye; nerdeyse bulup hasmımın artık yarası,
Başladım deşmeye. Lâkin bu cedel başlayalı,
Dinliyormuş bizi şâhin gibi bir Afganlı.
Vâkıâ Rusça konuştuk, yine külhâni, fakat,
Seslerin tavrına çoktandır edermiş dikkat.
Çay semâverlerinin hepsini birden yıkarak,
Rus’u gırtlaklayıvermez mi? Aman, etme, bırak! 
Demeden şaşkını yağmur gibi ıslattı hacı! 
Ne tuhaftır ki: Zuhûr etmedi bir da’vâcı.
Etse zâten ne çıkar? Hak zıpırındır yalnız; 
Dövülen mahkemelerden kovulur, çünkü cılız! 
Bir de İstanbul’a geldim ki: Bütün çarşı, pazar
Na’radan çalkanıyor! Öyle ya... Hürriyyet var! 
Galeyan geldi mi, mantık savuşurmuş... 
Doğru:Vardı aklından o gün her kimi gördümse zoru.
Kimse farkında değil, anlaşılan, yaptığının; 
Kafalar tütsülü hülyâ ile, gözler kızgın.
Sanki zincirdekiler hep boşanıp zincirden,
Yıkıvermiş de tımarhâneyi çıkmış birden! 
Zurnalar şehrin ahâlîsini takmış peşine; 
Yedisinden tutarak tâ dayanın yetmişine! 
Eli bayraklı alaylar yürüyor dört geçeli; 
En ağır başlısının bir zili eksik, belli! 
Ötüyor her taşın üstünde birer dilli düdük.
Dinliyor kaplamış etrâfını yüzlerce hödük! 
Kim ne söylerse, hemen el vurup alkışlanacak...
— Yaşasın! 
— Kim yaşasın? 
— Ömrü olan.
— Şak! Şak! Şak! 
Ne devâirde hükûmet, ne ahâlîde bir iş! 
Ne sanâyi’, ne maârif, ne alış var, ne veriş.
Çamlıbel sanki şehir: Zâbıta yok, râbıta yok; 
Aksa kan sel gibi, bir dindirecek vâsıta yok.
«Zevk-i hürriyyeti onlar daha çok anlamalı»
Diye mekteplilerin mektebi tekmil kapalı! 
İlmi tazyîk ile ta’lîm, o da bir istibdâd...
Haydi öyleyse çocuklar, ebediyyen âzâd! 
Nutka gelmiş öte dursun hocalar bir yandan...
Sahneden sahneye koşmakta bütün şâkirdan.
Kör çıban neşterin altında nasıl patlarsa,
Hep ağızlar deşilip, kimde ne cevher varsa,
Saçıyor ortaya, ister temiz, ister kirli; 
Kalmıyor kimseciğin muzmeri artık gizli.
Dalkavuk devri değil, eski kasâid yerine,
Üdebânız ana avrat sövüyor birbirine! 
Türlü adlarla çıkan nâ-mütenâhî gazete,
Ayrılık tohmunu bol bol atıyor memlekete.
İt yetiştirmek için toprağı gâyet münbit
Bularak, fuhş ekiyor salma gezen bir sürü it! 
Yürüyor dîne beş on maskara, alkışlanıyor,
Nesl-i hâzır bunu hürriyyet-i vicdan sanıyor! 
Kadın, erkek koşuyor borç ederek Avrupa’ya...
Sapa düşmekte sizin şıklara, zannım, Asya! 
Hakk’a tefvîz ile üç tâne yetişmiş kızını; 
Taşıyanlar bile varmış buradan baldızını,
Analık ilmi için Pâris’e, yüksünmeyerek...
Yük ağır, ecri de nisbetle azîm olsa gerek!
Şüphesiz yıktı o hülyâları meşhûdâtım...
Ama ben kendimi bir müddet için aldattım:
Galeyandır... Galeyan geldi mi kalmaz mantık...
Su bulanmazsa durulmaz... Hele sabret azıcık...
İyi, lâkin ne kadar beklemiş olsan, işler,
Eskisinden daha berbâd, iyileşmek ne gezer! 
Vatanın tâkati yoktur yeniden ihmâle:
Dolu dizgin gidiyor baksana izmihlâle! 
Ey cemâat, uyanın, elverir artık uyku! 
Yok mu sizlerde vatan nâmına hiçbir duygu? 
Düşmeden pençesinin altına istikbâlin,
Biliniz kadrini hürriyyetin, istiklâlin.
Söyletip başka memâlikteki mahkûmîni...
Hâkimiyyet ne imiş, öğreniniz kıymetini.
Yoksa, onsuz ne şu dünyâ kalır İslâm’a, ne din...
Kuşatır millet-i mahkûmeyi hüsrân-ı mübin.
Müslümanlık sizi gâyet sıkı, gâyet sağlam,
Bağlamak lâzım iken, anlamadım, anlayamam,
Ayrılık hissi nasıl girdi sizin beyninize? 
Fikr-i kavmiyyeti şeytan mı sokan zihninize? 
Birbirinden müteferrik bu kadar akvâmı,
Aynı milliyyetin altında tutan İslâm’ı,
Temelinden yıkacak zelzele kavmiyyettir.
Bunu bir lâhza unutmak ebedî haybettir.
Arnavutluk’la, Araplık’la bu millet yürümez..
Son siyâset ise Türklük, o siyâset yürümez.
Sizi bir âile efrâdı yaratmış Yaradan; 
Kaldırın ayrılık esbâbını artık aradan.
Siz bu da’vâda iken yoksa, iyâzen-billâh,
Ecnebîler olacak sâhibi mülkün nâgâh.
Diye dursun atalar: «Kal’a, içinden alınır.»
Yok ki hiçbir işiten... Millet-i merhûme sağır! 
Bir değil mahvedilen devlet-i İslâmiyye...
Girdiler aynı siyâsetle bütün makbereye.
Girmeden tefrika bir millete, düşman giremez; 
Toplu vurdukça yürekler onu top sindiremez.
Bırakın eski hükûmetleri, meydandakiler
Yetişir, şöyle bakıp ibret alan varsa eğer.
İşte Fas, işte Tunus, işte Cezâyir, gitti.
İşte Îrân’ı da taksîm ediyorlar şimdi.
Bu da gâyetle tabî’î, koşanındır meydan; 
Yaşamak hakkını kuvvetliye vermiş Yaradan.
Müslüman, fırka belâsıyle zebun bir kavmi,
Medenî Avrupa üç lokma edip yutmaz mı? 
Ey cemâat, yeter Allâh için olsun, uyanın...
Sesi pek müdhiş öter sonra kulaklarda çanın! 
Arzı oynattı yerinden yıkılırken Îran...
Belki bir kıl bile ürpermedi sizden, bu ne kan! 
Hiç sıkılmaz mısınız Hazret-i Peygamber’den,
Ki uzaklardaki bir mü’mini incitse diken,
Kalb-i pâkinde duyarmış o musîbetten acı? 
Sizden elbette olur rûh-i Nebî da’vâcı.
Ey cemâat, uyanın! Yoksa, hemen gün batacak.
Uyanın! Korkuyorum: Leyl-i nedâmet çatacak.
Ne vapurlarla trenler sizi bîdâr etti! 
Ne de toplar bu derin uykuya bir kâr etti! 
Sizi kim kaldıracak, Sûr’u mu İsrâfîl’in? 
Etmeyin... Memleketin hâli fenâlaştı... 
Gelin! Gelin Allâh için olsun ki zaman buhranlı; 
Perdenin arkası -Mevlâ bilir amma- kanlı! 
Siz ki son lem’a-i ümmîdisiniz İslâm’ın,
Dayanın gayzına artık medenî akvâmın! 
Şimdilik sulha sebep ordunuzun kuvvetidir; 
Bir de vaz’iyyet-i mülkiyyenizin kıymetidir.
Bu tezebzüble o kuvvet de fakat sarsılacak...
Çünkü isyanları bastırmaya me’mûr ancak! 
Ordu mâdâm ki efrâdını milletten alır; 
Milletin keşmekeşinden nasıl âzâde kalır? 
Öyledir, memleketin hâli düzelmezse eğer,
Kışlalar evlere, asker de ahâlîye döner! 
Durmasın sonra kazan kaldıradursun ordu,
Düşmanın safları çiğner bu mukaddes yurdu.
Enbiyâ yurdu bu toprak; şühedâ burcu bu yer; 
Bir yıkık türbesinin üstüne Mevlâ titrer! 
Dışı baştanbaşa bir nesl-i kerîmin yâdı; 
İçi boydan boya milyonla şehîd ecsâdı.
Öyle meşbû’-i şehâdet ki bu öksüz toprak:
Oh, bir sıksa adam otları, kan fışkıracak! 
Böyle bir yurdu elinden çıkaran nesl-i sefil,
Yerin üstünde muhakkar, yerin altında rezil! 
Hem vatan gitti mi, yoktur size bir başka vatan; 
Çünkü mîrasyedi sâil kovulur her kapıdan! 
Göçebeyken koca bir devlete kurmuş bünyâd; 
Çerge hâlinde mi görsün sizi kalkıp ecdâd? 
«Çerge hâlinde...» dedim... Korkarım ondan da tebâh:
Saltanat devrilecek olsa, iyâzen-billâh,
Öyle iğrenç olacak âkıbetin manzarası! 
Ki tasavvur bile vicdanlar için yüz karası! 
Azıcık bilmek için kadrini istiklâlin,
Bakınız çehre-i meş’ûmuna izmihlâlin:
Yarılıp sanki zemin uğrayıvermiş, yer yer,
Bin sefîl ordu ki efrâdı: Bütün âileler.
Hepsi aç, bir paralar yok, kadın erkek çıplak; 
Sokağın ortası ev, kaldırımın sırtı yatak! 
Geziyor çiğneyerek bunları yüzlerce köpek,
Satılık cevher-i nâmûs arıyor: Kâr edecek! 
Sen işin yoksa namaz kılmak için mescid ara...
Kimi câmi’lerin artık kocaman bir opera; 
Kiminin göğsüne Haç, boynuna takmışlar çan,
Kimi olmuş balo vermek için a’lâ meydan! 
Vuruyor bando şu karşımda duran minberde; 
O, sizin secdeye baş koyduğunuz, mermerde,
Dişi, erkek, bir alay murdar ayak dans ediyor; 
İşveler, kahkahalar kubbeyi gümbürdetiyor! 
Avlu baştan başa binlerce dilenciyle dolu...
Eski sâhipleri mülkün kapamışlar da yolu,
El açıp yalvarıyorlar yeni sâhiplerine! 
..........................................................
..........................................................
..........................................................
Bu sizin ağlamanız benzedi bir dîgerine:
Endülüs tâcı elinden alınan bahtı kara,
Savuşurken, o güzel mülkü verip ağyâra,
Tırmanır bir kayanın sırtına, etrâfa bakar.
Bırakıp çıktığı cennet gibi zümrüt ovalar,
Başlar ağlatmaya bîçâreyi hüngür hüngür! 
Karşıdan Vâlide Sultan bunu pek haklı görür,
Der ki: «Çarpışmadın erkek gibi düşmanlarla; 
Şimdi, hiç yoksa, kadınlar gibi olsun ağla! »
Bırakın mâtemi, yâhu! Bırakın feryâdı; 
Ağlamak fâide verseydi, babam kalkardı! 
Göz yaşından ne çıkarmış? Niye ter dökmediniz? 
Bâri müstakbeli kurtarmaya bir azm ediniz.
Ye’se hiç düşmeyecek zerrece îmânı olan; 
Sâde siz derdi bulun, sonra kolaydır derman.
Sizde erbâb-ı tefekkürle avâmın arası
Pek açık. İşte budur bence vücûdun yarası.
Milletin beyni sayarsak mütefekkir kısmı,
Bilmemiz lâzım olur halkı da elbet cismi.
Bir cemâat ki dimâğında dönen hissiyyât,
Cismin a’sâbına gelmez, durur âheng-i hayât; 
Felcin a’râzını göstermeye başlar a’zâ.
Böyle bir bünye için vermeli her hükme rızâ.
Mütefekkir geçinenler ne diyor sizde bakın:
«Medeniyyette teâlîsi umûmen Şark’ın,
Yalınız bir yolu ta’kîb ederek kàbildir; 
Başka yollarda selâmet gözeten gâfildir.
Bakarak hangi zeminden yürümüş Avrupalı,
Aynı izden sağa, yâhud sola hiç sapmamalı.
Garb’ın efkârını mâl etmeli Şark’ın beyni; 
Duygular çıkmalı hep aynı kalıptan; ya’ni:
İçtimâî, edebî, hâsılı her mes’elede,
Garb’ı taklîd edemezsek, ne desek beyhûde.
Bir de din kaydını kaldırmalı, zîrâ o belâ,
Bütün esbâb-ı terakkîmize engel hâlâ! »
Gelelim şimdi, ne merkezde avâmın hissi...
Şüphe yoktur ki tamâmiyle bu fikrin aksi:
Görenek neyse, onun hükmüne münkàd olarak,
Garb’ın efkârını, âsârını düşman tanımak; 
Yenilik nâmına vahy inse kabûl eylememek.
Şöyle dursun o teceddüd ki dışardan gelecek,
Kendi milliyyetinin kendi muhîtinde doğan,
Yerli, hem haklı teceddüdlere hattâ udvan! 
Müşterek hissi budur işte avâmın sizde.
Mütefekkirleriniz tuttuğu yanlış izde,
Öyle saplandı ki aldırmadı bir başkasına.
Hiç o gitsin de dönüp bakmayarak arkasına,
Nâsın efkârı -ki efkâr-ı umûmiyye odur-
Gitmesin kendi yolundan... Bu nasıl kàbil olur? 
Açılıp gitgide artık iki hizbin arası,
Pek tabî’î olarak geldi nizâın sırası.
Yıldırımlar gibi indikçe «beyin»den şiddet,
Bir yanardağ gibi fışkırdı «yürek»ten nefret.
Öyle müdhiş ki husûmet: Mütefekkir tabaka,
Her ne söylerse fenâ gelmede artık halka; 
Hem onun zıddını yapmak ebedî mu’tâdı.
Bir felâket bu gidiş... Lâkin işin berbâdı:
Mütefekkir geçinenlerdeki taşkınlıktan,
Geldi efkâr-ı umûmiyyeye mühlik bir zan:
«Bu fesâdın başı hep fen okumaktır.» dediler; 
Onu mahvetmeye kalkıştılar artık bu sefer.
Niye ilmin adı yok koskoca millette bugün? 
Çünkü efkâr-ı umûmiyye aleyhinde bütün; 
Çünkü yerleşmek için gezdiği yerlerde fünûn,
Önce gâyetle büyük hürmet arar, sonra sükûn.
Asr-ı hâzırda geçen fenlere sâhip denecek,
Bir adam var mı yetişmiş içinizden, bir tek? 
Mütefennin tanılan üç kişinin kıymeti de,
Münhasır anlamadan, dinlemeden taklîde.
Kim mesâîsini bir gâyeye vardırdı, hani? 
Gösterin pâye-i tahkîke teâlî edeni? 
Nazariyyâta boğulmakla geçen ömre yazık; 
Amelî kıymetidir kıymeti ilmin artık.
Bu hakîkatleri lâkin kim okur, kim dinler? 
Sivrilen zübbelerin hepsi beş on söz beller,
Düşünür «Dîni nasıl yıkmalı bunlarla? » diye.
Böyle bir maksad için çok bile i’dâdiyye! 
Üdebânız hele gâyetle bayağ mahlûkàt...
Halkı irşâd edecek öyle mi bunlar? Heyhât! 
Kimi Garb’ın yalınız fuhşuna hasbî simsar; 
Kimi, Îran malı der, köhne alır, hurda satar! 
Eski dîvanlarınız dopdolu oğlanla şarab; 
Biradan, fâhişeden başka nedir şi’r-i şebab? 
Serserî: Hiç birinin mesleği yok, meşrebi yok; 
Feylesof hepsi; fakat pek çoğunun mektebi yok! 
Şimdi Allâh’a söver... Sonra biraz bol para ver:
Hiç utanmaz, Protestanlara zangoçluk eder! 
O benim en ebedî hasmım olan Rusya bile,
Hakkı teslîm edelim! Hiç de değildir böyle.
Mütefenninleri tâ keşfe kadar tırmanıyor; 
Edebiyyâtı anıldıkça zemin çalkanıyor.
Kudretim yetse eğer, on yedisinden yukarı,
Üdebâ nâmına kim varsa, huduttan dışarı
Atarım taktırarak boynuna bah-nâmesini; 
Okuyan yaftayı elbette çıkarmaz sesini.
Sonra bir tarz-ı telâfî bulurum: -gerçi garib-
Konturat akdederek Rusya’dan on onbeş edib,
Getirir, yazdırırım millet için birçok eser!
Gâlibâ bahsi değiştirdi bu müz’ic sözler...
Nerde kaldıktı? Evet, ortada bir pis uçurum,
Var ki, günden güne dehşetleniyor, korkuyorum,
-Kapatılmazsa gelip bir yere şâyet efkâr-
Olmasın millet-i merhûmeye bir kanlı mezâr.
Hem o hüsrân-ı müebbeddeki mes’ûliyyet,
Mütefekkirlere râci’ kalacaktır elbet.
Başı boş kaldı mı, zîrâ, şaşırıp ber-mu’tâd,
Bulamaz kendiliğinden yolu aslâ efrâd.
Yalınız gösterilen yol tutacak yolsa gider; 
Hissidir çünkü onun azmine dâim rehber.
Mütefekkirleriniz anlamıyorlar sanırım,
Ki çemenzâr-ı terakkîde atılmış her adım,
Değişir büsbütün akvâma, cemâ’âte göre; 
Başka bir kavmin izinden yürümek, çok kerre,
Âdetâ mühlik olur; sonra ne var, her millet,
Gözetir seyr-i tekâmülde birer ayrı cihet.
Bir de hâtırlamıyorlar ki, umûmen beşerin,
Dâimâ koştuğu son maksada yükselmek için; 
Tutacak silsile akvâma değildir hep bir; 
Belki her millet için ancak o «mâhiyyet»tir,
Ki kopar kendisinin rûh-i umûmîsinden.
Şimdi, bir kavmin içinden mütefekkir geçinen
Zümre, evvelce bu «mâhiyyet»i takdîr ederek,
Sonra kaç safhası mevcûd ise tenvîr ederek,
Çekecek oldu mu önden o İlâhî feneri; 
Arkasından da cemâat yürür artık ileri.
Rûhudur çünkü karanlıkta elinden yedecek,
Yolcu şaşkın mı ki dursun, mütemâdî gidecek.
Mütefekkirleriniz dîni de hiç anlamamış; 
Rûh-i İslâm’ı telâkkîleri gâyet yanlış.
Sanıyorlar ki: Terakkîye tahammül edemez; 
Asrın âsâr-ı kemâliyle tekâmül edemez.
Bilmiyorlar ki: Ulûmun ezelî dâyesidir,
Beşerin bir gün olup yükselecek pâyesidir.
Mündemic sîne-i sâfında bütün insanlık...
Bunu teslîm eder insâfı olanlar azıcık.
Müslüman unsuru gâyet mütedennî, doğru,
Şu kadar var ki değildir bu, onun mahzûru.
«Müslümanlık» denilen rûh-i İlâhî, arasak,
«Müslümânız» diyen insan yığınından ne uzak! 
Dîni tedkîk edeceksek, dönelim haydi geri; 
Alalım neş’et-i İslâm’a yakın bir devri:
O ne dehşetli terakkî, o ne müdhiş sür’at! 
Öyle bir hârika gösterdi mi insâniyyet? 
Devr-i fetrette kalan, hem de asırlarca kalan; 
Vahşetin, gılzetin a’mâkına daldıkça dalan; 
Gömerek dipdiri evlâdını kum çöllerine,
Bunda bir neşve duyan hiss-i nedâmet yerine! 
Önce dağdan getirip yonttuğu taş parçasını,
Sonra hâlik tanıyan bir sürü vahşî yığını; 
Nasıl olmuş da, otuz yılda otuz bin senelik
Bir terakkî ile dünyâya kesilmiş mâlik? 
Nasıl olmuş da o fâzıl medeniyyet, o kemâl,
Böyle bir kavmin içinden doğuvermiş derhâl? 
Nasıl olmuş da zuhûr eyleyebilmiş Sıddîk! 
Nereden gelmiş o Haydar’daki irfân-ı amîk? 
Önce dehşetli zıpırken, nasıl olmuş da, Ömer,
Sonra bir adle sarılmış ki: Değil kâr-ı beşer? 
Hâil olsaydı terakkîye eğer Şer’-i mübîn,
Devr-i mes’ûd-kudûmuyle giren Asr-ı Güzîn,
En büyük bir medeniyyetle mi eylerdi zuhûr? 
Mündemic olmasa rûhunda onun nâ-mahsûr
Bir tekâmül, o kadar hârika nerden doğacak?
Mütefekkirleriniz, anlaşılan, pek korkak,
Yâhud ahmak... İkisinden bilemem hangisidir? 
Sanıyorlar ki: «Bugün Avrupa tekmil kâfir.
Mütedeyyin görünürsek, diyecekler, barbar! 
“Libri pansör” geçinirsek, değişir belki nazar.»
Şark’ı baştan başa yıllarca dolaştım, gezdim; 
Hem de oldukça görürdüm... Kafa gezdirmezdim! 
Bu Arap’mış, bu Acem’miş, bu Tatar’mış, demedim.
Müslüman unsurunun hepsini gördüm kendim.
Küçük âdemlerinin rûhunu tedkîk ettim.
Büyük âdemlerinin fikrini ta’mîk ettim.
İstedim sonra, neden böyle Japonlar yüksek? 
Nedir esbâb-ı terakkîsi? Yakından görmek.
Bu uzun boylu mesâî, bu uzun boylu sefer,
Bir kanâat verecekmiş bana dünyâda meğer.
O kanâat da şudur:
Sırr-ı terakkînizi siz,
Başka yerlerde taharrîye heveslenmeyiniz.
Onu kendinde bulur yükselecek bir millet; 
Çünkü her noktada taklîd ile sökmez hareket.
Alınız ilmini Garb’ın, alınız san’atini; 
Veriniz hem de mesâînize son sür’atini.
Çünkü kàbil değil artık yaşamak bunlarsız; 
Çünkü milliyyeti yok san’atin, ilmin; yalnız,
İyi hâtırda tutun ettiğim ihtârı demin:
Bütün edvâr-ı terakkîyi yarıp geçmek için,
Kendi «mâhiyyet-i rûhiyye»niz olsun kılavuz.
Çünkü beyhûdedir ümmîd-i selâmet onsuz.
Sonra, dikkatlere şâyân olacak bir şey var:
İnkişâfâtını bir milletin erbâb-ı nazar,
Kocaman bir ağacın tıpkı çiçeklenmesine,
Benzetirler ki, hakîkat, ne büyük söz bilene! 
Bu muazzam ağacın gövdesi baştan aşağı; 
Sayısız kökleri, tekmil dalı, tekmil budağı; 
Milletin sîne-i mâzîsine merbut, oradan
Uzanıp gelmededir... Öyle yaratmış Yaradan.
Bir cemâat ki: Nihâyet ona gelmez de iyi,
Ağacın hey’et-i mecmûası, yâhud çiçeği,
Ta gider, sîne-i milletten urup hâke serer; 
Milletin kendi olur işte o baltayla heder! 
İnkişâf etmesi âtîde de pek zordur onun:
Çünkü meydanda kalan kütle yığınlarca odun! 
Hastalanmışsa ağaç, gösteriniz bir bilene; 
Bir de en çok köke baksın o bakan kimse yine.
Aşılarken de vurun kendine kendinden aşı.
Şâyed isterseniz ağcın donanıp üstü, başı,
Benzesin tâze çiçeklerle bezenmiş geline; 
Geçmesin, dikkat edin, balta çocuklar eline! 
İşte dert, işte devâ, bende ne var? Bir tebliğ...
Size âid sizi tahlîs edecek sa’y-i belîğ.
Yâ İlâhî bize tevfîkini gönder...
— Âmin! 
Doğru yol hangisidir, millete göster...
— Âmin! 
Rûh-i İslâm’ı şedâid sıkıyor, öldürecek.
Zulmü te’dîb ise maksûd-i mehîbin, gerçek,
Nâra yansın mı berâber bu kadar mazlûmîn? 
Bî-günâhız çoğumuz... Yakma İlâhî! 
— Âmin! 
Boğuyor âlem-i İslâm’ı bir azgın fitne,
Kıt’alar kaynayarak gitti o girdâb içine! 
Mahvolan âileler bir sürü ma’sûmundur,
Kalan âvârelerin hâli de ma’lûmundur.
Nasıl olmaz ki? Tezelzül veriyor Arş’a enîn! 
Dinsin artık bu hazin velvele yâ Rab! 
— Âmin! 
Müslüman mülkünü her yerde felâket vurdu...
Bir bu toprak kalıyor dînimizin son yurdu! 
Bu da çiğnendi mi, çiğnendi demek Şer’-i mübîn; 
Hâk-sâr eyleme yâ Rab, onu olsun...
— Âmin! 
Ve’l-hamdu li’l-lâhi Rabbi’l-âlemîn...
15 Ramazan 1330
15 Ağustos 1328
(28 Ağustos 1912)
<end>

<start>
İki üç balta ayırmaz bizi mazimizden.
Ağacın kökü madem ki derindir cidden,
Dalı kopmuş, ne olur? Gövdesi gitmiş, ne zarar? 
O, bakarsın, yine üstündeki edvarı yarar,
Yükselir, fışkırıp, afak-ı perişanımıza; 
Yine bir vaha serer kavrulan imanımıza.
<end>

<start>
La-mekanlarda mısın, nerdesin, ey gaib ilah? 
Dönerim enfüsü, afakı ezelden beridir.
Serpilip kubbene donmuş, o ışık damlaları,
Seni, yer yer arayan yaşlarımın izleridir!
Hilvan, 19 Teşrînisânî 1348
(19 Kasım 1932)
<end>

<start>
Tek hakikat var, evet, bellediğim dünyadan,
Elli, altmış sene gezdimse de, şaşkın şaşkın:
Hepimiz kendimizin, bağrı yanık, aşıkıyız; 
Sade, i'lanı çekilmez bu acaib aşkın!
Hilvan, 17 Temmuz 1349 (1933)
<end>

<start>
«Arkamda kalırsın, beni rahmetle anarsın.»
Derdim, sana baktıkça, a bîçâre kitâbım! 
Kim derdi ki: Sen çök de senin arkana kalsın,
Uğrunda harâb eylediğim ömr-i harâbım?
<end>

<start>
Ümidin her zaman haib, nasibin daima nekbet; 
Hayatın geçti hüsranlarla ey gün görmeyen millet! 
Ne devletsiz başın varmış, ne mel'un tali'in, hayret! 
Muebbed bir hayat ummuş da içmiştin.. Fakat seyret: 
Nasıl zehr oldu birden diktigin sahba-yı hurriyet!
Meğer altüst olurmuş en muazzam arş-i istiklal; 
Meğer pamal edermiş en bülend akvami izmihlal; 
Meğer birden olurmuş altıyüz yıl beslenen amal, 
Ufuklar, bak, adem rendinde zulmetlerle malamal..
Ne beklerdik, nasıl çıktın sen ey ferda-yi istikbal!
Bu istikbalı rüyamızda görseydik inanmazdık! 
'Sabah olmuş' dedik, sezmekle bir avare aydınlık.
Ne haybettir: değilmiş fecr-i kazıbler kadar sadık! 
Cahimi bin hatar kat kat yığılmış, gelde yırtıp çık! 
ilahi! Bir ışık göster, bunaldık büsbütün artık!
Fakat hey şaşkın, istimdad için Hak'dan yüzün var mı? 
Kitabullah'a yüksekten bakan gözler de ağlar mı? 
Muhakkar gördüğün kuvvet bu gün bir bak, muhakkar mı? 
Demezdin, ruhu Kur'an'ın o lakaydıyle muztar mı? 
Ya sen muztar kalır, feryad edersen, aldırırlar mı!
Evet, sen böyle bir ferda-yı mahşer-hızı ummazdın, 
Haberdar eyleyenler oldu; güldün. Pek de kurnazdın! 
Kudurmuştan beter bir hale geldin, durmadın azdın! 
Düşen ma'suma çıkmak gayr-i kaabil bin çukur kazdın: 
Gömüp ahlakı, artık fuhş için bah-name'ler yazdın!
Utanmak bilmiyorsun, anladık, lakin ne isterdin: 
Şu milletin ki levsiyyatı bir 'meslek' deyip verdin? 
İbadullahı saptırdın, fakat bir yol mu gösterdin? 
Görürsen nerden bir namus, fuşh-abada gönderdin; 
Sezersen kimde na-merdane bir fitrat, kanat gerdin!
*
* *
Bıyık kirpik, sakal yontuk da tırnaklar birer parmak; 
Yıkanmaz bir surat, sol gözde beyzi cam, fakat parlak; 
Hamamsız ensenin sırtında bir yağ var: kayar yavşak! 
Şu, kalcınlarla kıvrık pantalon altında, kıskıvrak
Seken Osmanlı centilmeninde hiçbir duygu yok mutlak...
Utanmak ver, yeter, kaabilse Allah'ım, utandırmak!
29 Tesrinisani 1328
(1912)
<end>

<start>
Toprakta gezen gölgeme toprak çekilince,
Günler şu heyûlâyı da er, geç, silecektir.
Rahmetle anılmak, ebediyyet budur amma,
Sessiz yaşadım, kim beni, nerden bilecektir?
<end>

<start>
Dalâile düşmüşlerden başka kim Rabbinin rahmetinden ümîdini keser? 
(Hicr Suresi, 56. Ayet)
Lâkin, hani bir nefhası yok sende ümîdin! 
«Ölmüş» mü dedin? Âh onu öldürmeli miydin? 
Hakkın ezelî fecri boğulmazdı, a zâlim,
Ferdâların artık göreceksin ki ne muzlim! 
Onsuz yürürüm dersen, emîn ol ki yürünmez.
Yıllarca bakınsan, bir ufak lem’a görünmez.
Beyninde uğuldar durur emvâcı leyâlin; 
Girdâba vurur alnını, koştukça hayâlin! 
Hüsran sarar âfâkını, yırtıp geçemezsin.
Arkanda mı, karşında mı sâhil, seçemezsin.
Ey, yolda kalan, yolcusu yeldâ-yı hayâtın! 
Göklerde değil, yerde değil, sende necâtın:
Ölmüş dediğin rûhu alevlendiriver de,
Bir parça açılsın şu muhîtindeki perde.
Bir parça açılsın, diyorum, çünkü bunaldın; 
Nevmîd olarak nûr-i ezelden donakaldın!
Ey, Hakk’a taparken şaşıran, kalb-i muvahhid! 
Bir sîne emelsiz yaşar ancak, o da: Mülhid.
Birleşmesi kàbil mi ya tevhîd ile ye’sin? 
Hâşâ! Bunun imkânı yok, elbette bilirsin.
Öyleyse neden boynunu bükmüş, duruyorsun? 
Hiç merhametin yok mudur evlâdına olsun?
Doğduk, «yaşamak yok size! » derlerdi beşikten; 
Dünyâyı mezarlık bilerek indik eşikten! 
Telkîn-i hayât etmedi aslâ bize bir ses; 
Yurdun ezelî yasçısı baykuş gibi herkes,
Ye’sin bulanık rûhunu zerk etmeye baktı; 
Mel’un aşı bir nesli uyuşturdu, bıraktı! 
«Devlet batacak! » çığlığı beyninde öter de,
Millette bekà hissi ezilmez mi ki? Nerde! 
«Devlet batacak! » İşte bu öldürdü şebâbı; 
Git yokla da bak, var mı kımıldanmaya tâbı? 
Âfâkına yüklense de binlerce mehâlik,
Batmazdı bu devlet, «batacaktır! » demeyeydik.
Batmazdı, hayır batmadı, hem batmayacaktır; 
Tek sen uluyan ye’si gebert, azmi uyandır.
Kâfî ona can vermeye bir nefha-i îman; 
Davransın ümîdin, bu ne haybet, bu ne hirman? 
Mâzîdeki hicranları susturmaya başla; 
Evlâdına sağlam bir emel mâyesi aşla.
Allah’a dayan, sa’ye sarıl, hikmete râm ol...
Yol varsa budur, bilmiyorum başka çıkar yol.
İstanbul, 30 Teşrînievvel 1335
(30 Ekim 1919)
<end>

<start>
'Barındırmaz mısın koynunda, ey toprak? ' derim, 'yer pek'; 
Döner, imdâdı gökten beklerim, heyhât, 'gök yüksek'.
Bunaldım kendi kendimden, zamân ıssız, mekân ıssız; 
Ne vahşetlerde bir yoldaş, ne zulmetlerde tek yıldız! 
Cihet yok: Sermedî bir seddi var karşında yeldânın; 
Düşer, hüsrâna, kalkar, ye'se çarpar serserî alnın! 
Ocaksız, vâhalar, çöller; sağır, vâdîler, enginler; 
Aran: Beynin döner boşlukta; haykır: Ses veren cinler! 
Şu vîran kubbe, yıllardır, sadâdan dûr, ışıktan dûr; 
İlâhî, yok mu âfâkında bir ferdâya benzer nûr? 
Ne bitmez bir geceymiş! Nerden etmiş Şark'ı istîla? 
Değil canlar, cihanlar göçtü hilkatten, bunun, hâlâ,
Ezer kâbûsu, üç yüz elli, dört yüz milyon îmânı; 
Boğar girdâbı her devrinde milyarlarca sâmânı! 
Asırlardır ki, İslâm'ın bu her gün çiğnenen yurdu,
Asırlar geçti, hâlâ bekliyor ferdâ-yı mev'ûdu! 
O ferdâ, istemem, hiç doğmasın 'ferdâ-yı mahşer'se...
Hayır, kudretli bir varlıkla mü'minler mübeşşerse; 
Bu kat kat perdeler, bilmem, neden sıyrılmasın artık? 
Niçin serpilmesin, hâlâ, ufuklardan bir aydınlık? 
O 'aydınlık' ki, sönmek bilmeyen ümmîd-i işrâkı,
'Vücûdundan peşîman, ölmek ister' sandığın Şark'ı,
Füsünkâr iltimâ'âtıyle döndürmüş de şeydâya;
Sürükler, bunca yıllardır, o sevdâdan bu sevdâya.
Hayır! Şark'ın, o hodgâm olmayan Mecnûn-i nâ-kâmın,
Bütün dünyâda bir Leylâ'sı var: Âtîsi İslâm'ın.
Nasıldır mâsivâ, bilmez; onun fânîsidir ancak; 
Bugün, yâdıyle müstağrak yarın, yâdında müstağrak! 
Gel ey Leylâ, gel ey candan yakın cânan, uzaklaşma! 
Senin derdinle canlardan geçen Mecnun'la uğraşma! 
Düşün: Bîçârenin en kahraman, en gürbüz evlâdı,
Kimin uğrunda kurbandır ki, doğrandıkça doğrandı? 
Şu yüz binlerce sönmüş yurda yangınlar veren kimdi? 
Şu milyonlarca öksüz, dul kimin boynundadır şimdi? 
Kimin boynundadır serden geçip berdâr olan canlar? 
Kimin uğrundadır, Leylâ, o makteller, o zindanlar? 
Helâl olsun o kurbanlar, o kanlar, tek sen ey Leylâ,
Görün bir kerrecik, ye's etmeden Mecnûn'u istîlâ.
Niçin hilkat zemîninden henüz yüksekte pervâzın? 
Şu topraklarda, şâyed, yoksa hiç imkân-ı i'zâzın,
Şafaklar ferş-i râhın, fecr-i sâdıklar çerâğındır; 
Hilâlim, göklerin kalbinde yer tutmuş, otâğındır; 
Ezanlar nevbetindir: İnletir eb'âdı haşyetten; 
Cihâzındır alemler, kubbeler, inmiş meşiyyetten; 
Cemâ'atler kölendiı: Kâ'be'ler haclen... Gel ey Leylâ; 
Gel ey candan yakın cânan ki gâiblerdesin, hâlâ! 
Bu nâzın elverir, Leylâ, in artık in ki bâlâdan,
Müebbed bir bahâr insin şu yanmış yurda, Mevlâ'dan.
Ankara – Nisan 1338 (1922)
<end>

<start>
Hurûşan bad-ı süfliyyet derunundan, kenarından; 
Girizan ruh-i ulviyyet hariminden, civarından.
Çıkar bin nal e-i nevmid hak-i ra' şe-darından,
iner bin zulmet-i makber feza-yı şeb-nisarından.
Gelir feryadlar ebkem duran her seng-i zarından:
yıkılmış hanümanlar sanki çıkmış da mezarından! 
Dehan-ı hasret açmış rahnedar olmuş cidarından! 
Çöker bir dild-i matem titreyen kandil-i tarından:
Sönüp gitmiş ocaklar yükselir güya gubarından! 
Giren bir kerre nadirndir hayat-ı müstearından; 
Çıkan avaredir artık cihanın kar-u barından.
Dökülmüş ab-rûlar bade-i pesmande halinde! 
Emel bir münkesir peymanedir saff-ı nialinde! 
Boğulmuş ruh-i insani şarabın mevc-i alinde.
Nümayan mel'anet sakisinin çirkin cemalinde! 
Nemazi var, ne ati, bak şu ayyaşın hayalinde...
Tutup bir zehr-i ateşnak dest-i bi-mecalinde,
Zeval-i ömrü bekler hem şebabın ta kemalinde! 
Meraret intıba' etmiş cebin-i infialinde...
Derin bir iltivanın sine-i zerd-i melalinde
Odur ancak hüveyda ser-nüvişt-i bi-mealinde,
Müebbed bir denisyan nazra-i sengin-i lalinde.
Canım sıkıldı dün akşam, sokak sokak gezdim; 
Sonunda bir yere saptım ki, önce bilmezdim. 
Bitince bir sıra ev, sonra bir de vi'rane,
Dikildi karşıma bir han kılıklı meyhane:
Basık tavanlı, karanlık sefil bir dükkan; 
İçinde bir masa, yahud civar tabutluktan
Atılma çok ölü görmüş acıklı bir teneşir! 
Yanında hurdası çıkmış bir eski püskü sedir.
Sakat, bacaksız on onbeş hasırlı iskemle,
Kırık dökük şişeler, bir de çinko tepsiyle
Beş on kadeh, iki üç testi... Sonra tezgahlık
Eden yan üstüne devrilme kirli bir sandık.
Sönük sönük yanıyar rafta isli bir lamba...
Önünde bir küme: Fes, takke, hırka, salta, aba
Kımıldanıp duruyorken, sefil bir sohbet,
Bu isli zulmete vermekte büsbütün vahşet:
- Kuzum Dimitri, bu akşam biraz ziyadece ver...
- Ziyade, anladık amma ya içtiğin şişeler? 
- Çizersin...
- Öyle mi? Lakin silinmiyor çetele! 
Bakın tavan tebeşirden görünmez oldu...
- Hele! 
- Bizim peşin paramız... Alınadın mı dün kuruşu? 
- Ay ol, tükendi m ezen... Bari koy biraz turşu.
Arattı kendini ustan... Dinince dinlensin! 
- Hasan be, sen de nasıl nazlı nazlı söylersin! 
Nedir o türkü... Aman başka yok mu? Halı, şöyle! 
- Ömer, ne nazlanıyorsun? Biraz da sen söyle.
- Nevazil olmuşum Ahmed, bırak sesim yok hiç...
- Sesin mi yok? Açılır şimdi: Bir imam suyu iç! 
- Yarın ne iştesin Osman? 
- Ne işteyim... Burada! 
- Dimitri çorbacı, doldur! Ne durmuşun orada? 
- O kim gelen? 
- Baba Arif.
- Sakallı, gel bakalım... 
Yanaş
- Selamün aleyküm.
- Otur biraz çakalım...
- Dimitri, hey, parasız geldi sanma, işte para! 
- Ey anladık a kuzum...
- Sar be yoldaşım cıgara...
- Aman bizim Baba Arif susuz musuz içiyor! 
- Onun bi dalgası olmak gerek: Tünel geçiyor.
- Moruk, kaçıncı kadeh? Şimdicek sızarsın ha! 
- Sızarsa mis gibi yer, yatmamış adam değil a.
Yavaş yavaş kafalar, kelleler kızışmıştı,
Ağız, burun, hele sesler bütün kanşmıştı; 
Dikildi ağzına, baktım, açık duran kapının,
Fener elinde bir erkek, yanında bir de kadın.
Beş on dakika süren bir düşünceden sonra,
Kadın da girdi o zulmet sera-yı menffira.
Gözünde ebr-i te'essür, yüzünden hfin-i hicab,
Vücudu ra'şe-i naçar-ı ye's içinde harab,
Teveccüh eyleyerek sonradan gelen Baba'ya:
- Demek taşınmalı artık çoluk çocuk buraya! 
Ayol, nedir bu senin yaptığın? Utan azıcık...
Anan da, ben de, yumurcakların da aç kaldık! 
Ne iş, ne güç, gece gündüz içip zıbar sade; 
Sakın düşünme çocuklar aceb ne yer evde? 
Evet, sen el kapısında sürün işin yoksa; 
Getir bu sarhoşa yutsun, getir paran çoksal
Zavallı ben... Çamaşır, tahta, her gün uğraş da,
Sonunda bir paralar yok, el elde baş başta! 
O tahtalar, çamaşırlar da geçti: Yok halim...
Ayakta sallanışım zorladır Buda alim! 
Çalışmadın, beni hep bunca yıl çalıştırdın; 
O yavrucakları çıplak, sefil alıştırdın; 
Bilir mahalleli kim aldığın zamanda beni,
Çehiz çimenle donatmıştı beybabam evini.
Ne oldu şimdi o eşya? Satıp kumarda yedin.
Evet, kumarda yedin, hem de Karşılar'da yedin! 
Kızın yetişti, alan yok, nasıl olur ki? Soran
"Şu sarhoşun kızı İffet değil mi? Vazgeç aman! "
Diyen kadınlara; "Pek doğru, pek" deyip gidiyor:
Bu söz zavallıyı bilsen ne türlü incitiyor! 
Benim güzel meleğim, hiç de tali'in yokmuş:
Anan benim gibi sersem; babansa bir sarhoş! 
Necip de minderi koltukta geldi mektepten...
Demiş ki kalfa: "Sekiz aydır almadım hele ben
Ne haftalık, ne de aylık... Senin baban olacak
Kumarcı, oğlu için az yesin de tutsun uşak! "
Koğuldum anne! Deyip ağlıyor zavallı çocuk...
Ne yapsın annesi? Dünyada bir güvendiği yok! 
o bari bir adam olsun da kalmasın cahil,
Demiştim olmadı... Lakin kabahat onda değil; 
O, her sabah okuyordu gürül gürül cüzünü; 
-Ayırmıyordu kitaptan ne olsa hiç gözünü.
Üç akşam oldu ki yoksun. Necip: Babam nerde! 
Ben isterim onu mutlak demez mi? Bak derdel
Sular karardı; bu saatte hiç gezer mi kadın? 
O, sarhoşun biri; tut kim sokak sokak aradın...
Nasıl bulursun a yavrum? Yarın gelir belki,
Dedim. Fakat çocuğun durmuyordu. Baktım ki
Avutmanın yolu yok; komşunun Hüseyin Ağa'yı
Alıp dolaşmadayım yatsı vakti dünyayı,
Anam benim gibi evlad doğurmaz olsaydı,
Bu hali görmeden evvel gözüm yumulsaydı! 
Herif, şu halime bak, merhametli ol azıcık... 
Bırak o zıkkımı, içtiklerin yeter artık.
Efendiler, ağalar, siz de bir nasihat edin,
Sizin de belki var evladınız...
- Hasan, ne dedin? 
- Bırak köpoğlu kadın amma çalçeneymiş ha! 
- Benimki çok daha fazlaydı.
-Etme! 
-Elbet ya! 
Onun için boş adım. Sen işitmedin mi Halim? 
- Kadın lakırdısı girmez kulağına zati benim.
Senin karım dediğin adeta pabuç gibidir:
Biraz vakit taşınır, sonradan değiştirilir.
Kadın bu sözleri duymaz, tazallüm eylerdi; 
Herif mezar taşı tavrıyle sade dinlerdi.
Açıldı ağzı nihayet, açılmaz olsa idi! 
Taşıp döküldü, içinden şu la'net-i ebedi:
-Cehennem ol seni hınzır orospu, git: Boşsun! 
-Ben anladım işi: Sen komşu, iyice sarhoşsun; 
Ayıltınız şunu yahu! 
- İlişmeyin! 
-Bırakın! 
Herif ayıldı mı, bilmem, düşüp bayıldı kadın!
<end>

<start>
Palmiro, Palmiro şanlı işçi
Sıcak yaralarındaki barut kokusu
kesik, anaların sütü
Ve kaçmıştır bebelerin uykusu
Koku katedralleri....................
<end>

<start>
Canımda damıttım
seni ey zulüm,
Sancısını
inceden
kum gibi taşıdığım...
Kasığımda
amerikan kemendi
bağıra bağıra<....................
<end>

<start>
Birine kızıyordu delikanlı:
–Ah! dedi, bi bilsem onun kim olduğunu!
Usluluklar içindeydi kızın gözleri:
–Ya yoksa, dedi, öyle biri....................
<end>

<start>
...Beni, gözlerin götürür
Gözlerin
Aşkla, acıyla...
Kuşatmışlar
Sesimi, soluğumu
Kesilmiş
Tuz-ekmek payım
Vurgunum
Ve darda,
Gözaltındayım.
Dal, kor keser
Penceremde açarsa
Kuş, vurulu....................
<end>

<start>
Ah yabangülü
Ah karahazer çiçeği
Ah gurbetin şıvanyıldızı
Bir dağda bıraktığım
Bir dağda bulacağım leyla menevşesi
Günyüzü görmemiş memleketgülüm
Olursa
Bir yağlı kurşundan olur ölümüm
Bir seherde açsınlar bağrımı
En deli ruzi garlar essin
Ne yiğitti desinler
Ne filinta
Ne hercai fiyaka
Dönüp baktıkları zaman
Bir oltu tesbihi
Bir gümüş tabaka
Bitlis tütününden yarım kalmış bir sarma cigara
Şeyh İzzettin'in dünyanın bütün çocuklarına yazdığı muska
Ve sevda adına
Kurutulmuş bir karanfil bulsunlar
Mintanımın altında
Ah yabangülü
Ah karahazer çiçeği
Ah gurbetin şıvanyıldızı leyla menevşesi
Yağmurlu bir akşamda, duldada
Dedemden dinlediğim ilk duam gibi
Yeşil ceviz altında koşturan karınca gibi
Harran üstünde parlayan Süreyya gibi
Emek gibi toprak gibi
Kan gibi hoyrat gibi
Adilcevaz fırtınası yedidağın eşkıyası gibi
Yasak gibi bayrak gibi baskın gibi
Erişilmez bir şeydi seni sevmek
Ah leyla menevşesi
Ah yabangülü
Ah yaktığım o içli türkü
Hani o zalım diyen, hani hayın
Hani o
Kaç para e....................
<end>

<start>
Biz şehir ahalisi, kara şemsiyeliler! 
Kapçıklar! Evraklılar! Örtü severler! 
Çığlıklardan çadır yapmak şanı bizdedir
Bizimdir yerlere tükürülmeyen yerler
Nezaketten, haklılardan yanayızdır hepimiz
Sevinmemiz çapkıncadır, ağlatır bizi küpeşteler
Yaşamak deriz -Oh, dear- ne kadar tekdüze
Katliamlar ne kötü be birader
Güneş neredeysek orada bulur bizi
Ya cünup ve yalancı veya miskin ve ülser
Falımız neyse çıksın diye açarız indeksleri
Sayılar bizi bulur, o ayıp işaretler
Saframızla kesemizi birleştiren anatomi bilgisi
Hadım tarih, kundakçı matematik, geri kafalı gramer
Evet bunlar gizlice örgütlenerek alnımıza
Verem Olmak Üretimi Düşürür ibaresini çizer
Biz şehir ahalisi, üstü çizilmiş kişiler
Kalırız orda senetler, ahizeler ve tren tarifesiyle
Kimbilir kimden umarız emr-i b'il-ma'ruf
Kimbilir kimden umarız neyh-i ani'l-münker
Bize yalnız oğulları asılmış bir kadının
Memeleri ve boynu itimat telkin eder.
<end>

<start>
Bırakın ince kavak seslerini şehrin içinde
paralar yaşlı kızların koynunda yatarken
bırakın köprülerin üstüne yağmur
ve basma perdelerden lânet bize.
Şaşılacak bir dünyada yaşamaktı; öğrendik
şimdi külçeler yüklüyüz şaşılacak bir biçimde
külçeler yüklüyüz ve çıkmak istiyoruz yokuşu
Sokaklar gittikçe katı bizim adımlarımıza
peşimizde bütün bahçeleri boşaltan ter kokusu
yankımız soyunup sevap rahatlığı alınan yataklarda
yürek elbet acıyor esvap değiştirirken
bizden artık akması beklenilen kan da aktı
kovulduk ölümün geniş resimlerinden.
Efsanelerden kovulduk
kan ve demir kelimeleri söyleyince
elbiseler içindeyiz, şehrin içinde
önümüz iliklenmiş, ayakkaplarımız bağlı
kimsenin uykusunun fesleğen koktuğu yok
altıkırkbeşte vapur ve sancı geç saatlerde
eski savaşçılar vesair geçmiyor bulutlardan
çiçek alıp eve götürüyoruz
bunun bir delilik olduğunu bile bile
en ıssız duyguların ucunda karakollar
asmaların altı tuzak ve tuzak caddelerde
külçeler yüklüyüz, çıkmak istiyoruz yokuşu
gözler kısılıp bakılıyor bize.
Biliniyor
bizim mahsustan yaşadığımız
biliniyor
şarkıların sırası bizde
biliniyor
hayat bizden razıdır
biliniyor
otların sarardığı yerlerde güneş
kurşunun değdiği tende heves kalmıştır.
<end>

<start>
var mı bilen başıma seni saranlar arasında adını 
mantık mı diyorlar idrak mısın hafıza mı 
sahici bir şeysen eğer söyle bakalım 
neydi sevgilinin koynuma kaçtığı tarih 
yıllardan hangisiydi hangi mevsimdeydik ayın kaçıydı 
koynummuş madem sevgilinin göz diktiği yer kaçmak için 
incecik ürperişli gölgesi cismime neden kıydı 
sor gücün sormaya yetiyorsa var mıymış 
gönlümü bin parçaya böldüğünün bir sebebi 
o yürek burkucu gençlik döngülerinde beni çark ettirişi 
ses çürütüp bağrımda 
böğrümden karaltı söktürüşü 
niyeymiş boynumun tan yerine amade kılındığı silkinişler
türk ilinde fütur eylemeksizin la belle dame sans merci 
sancak açsın diye mi
hatırla ikrar etmeye şayan bir hasıla var mı şimdi 
hani savaş patladığında sevdiğim kız 
koynundan senin artık çıkmam deyivermişti 
bunu bir fısıltı halinde çarçabuk 
ve yeminle söylemişti 
yeminle çünkü yemindi olduran olduracak olanı 
yemindi aşkın aşkla bakıştırıldığı sahra 
o gün bu gündür savaş denildiğinde zira 
yemin zamanlarından başka şey anlaşılmadı 
ant içildi ahdedildi edildi muharebe 
harbe girişin yemindi girildiyse nişanesi 
öldürdük demiştiler ve bakmışlardı rakama 
ne kadar yemin edildi o kadar kastedildi cana 
kimin fikriydi ölüm sınıfları açmak 
bünyesinde devlet demir yollarının bilinmiyor 
belgesi yok üç ölüm öğretildiğinin bu sınıflarda 
üç mevki üç bilet koçanı zincirleme üç iflas 
çağdı üç türlü can çekişme çağıydı 
kayda geçmedi üç ölüm tarzını hatmetmeden 
vagonlara girmenin yasaklandığı 
üstünü aratmadan vagonlara girenin 
hangi ağır cezalara çarptırıldığı 
hiçbir zaman dökülmedi resmiyete 
sonradan çok sonradan 
öksürmeyi andıran bir sesle 
boğazını temizlermiş gibi yapışlar 
dan anlaşıldı 
ceza tanzim edenlerin 
trenlerle yasaklar arasındaki ilişkiyi 
dikkati hak edecek derecede 
kültive elabore rafine bir tarzda 
tesiste muvaffakiyet kazandığı 
dünyanın başka yerlerinde 
ne böyle bir ince iş baş göstermiş
ne de bu derecedeki ince işin altından 
kalkabilecek başlar 
mükâfatlandırılmıştı 
fakat dikkat 
dünyanın başka yerleri denildiği zaman 
tadına doyulmaz bir taam 
karşılığında proforma acılar 
çekilen bölgeler kastedilmemektedir 
başkalık o ülkelerdedir ki 
oralarda yenilecek her şey 
tek başına kalınıp yenilmesiyle beraber 
mayhoş bir lezzet verir 
rusya ve ispanya’da meselâ 
traverslerdir yasak koyan yabancı vagonlara 
mezkur memleketlerde yasakçı kadrolar 
ter kokmaktan perva etmemişlerdir 
oysa berilerde olay 
hem enine hem boyuna 
farklı aktı 
ter kokusu izale eden irili ufaklı kafaların 
yenilmezdi gerçi kestikleri ama 
astıkları astıktı 
kültiveydiler adları avrupa çapında anılacak seviyede 
astlarını medyun bırakacak miktarda elabore 
rafinelikleri kârlı çıkmaya mâtuf bir izdivaç mı hiç 
istemem boş mu kalsın yan cebim kabilinden 
lavantaları vanilyaları altın damlalarıyla 
işgal altında tuttular maroken kaplı birinci mevkii 
kuşkular içe kor gibi düştü gözde tüttü şüpheler 
şüpheler bastırdı ıslığı kümbetli bostanlarda 
şehevî bir tabasbustu gıcıkladı teyakkuzu 
traktör savsakladı evlekle bağlantıyı 
asfalt yollarla tanışıklık kurdu 
insanlık tarihinde ilk defa böyle hazin 
tınlıyordu ihanet
tarihte ilk defa çocuk annesiyle babasına 
poz verdirtiyor onların 
kaptırmıyordu portre ressamlığını yadlara 
dünyanın bin bir bucağında çocuklar 
dünyaya gelmelerine vesile olan çifte 
neyi tavsiye edecekler 
merak konusu ilk defa buydu 
ilk defa yarım yamalağın yalvara yakardığı 
ilk defa keşmekeşten bu kadar güzel koku 
ötelerde sekiz kişilik kompartımanın ahşap kanepeleri 
ddt kokanlar tarafından doldurulmuştu 
doldurulmuştu tahta kaşıklar bulgurla 
torba yoğurdunu sulandırıp doldurmuşlar sarımsak 
kelle üç numaraya vurdurulmuş tentürdiyotlu 
öte ile beri arasında bir orta sandık 
orta sınıf orta tabaka orta bilmem neciler 
hangi öteden geldikleri meşkuk 
bilinmiş beriye ulaşamayacakları kati ve bedihi 
ağırdılar kaldırmaya güç yetirilmeyecek kadar 
noksanlıkları hissedilmeyecek kadar hafif 
kıyafetlerinden öylesine rahatsızdılar ki 
hepsi aynı siyah harikulâde parlak lokomotifin 
çektiği yere ispanyollu ve ruslu 
bir landonun tıngır mıngır sarhoşluğu 
onlara asla kâfi gelmezdi sadece rusya’dan 
sadece ispanya’dan kaçmış gibi görünmek 
rusya ve ispanya yoksunluğu 
onlar için yekpare bir kalıt 
kabul edilirse avutucu 
haberdar edildikleri şey kanun-u esasi 
tanıştırıldıkları ses tino rossi 
bezdirici haşarılık keratalarına 
allah baba kızar deyişleri 
o aynı boş bakışlı çocuklara 
iğneli beşik korkusu verişleri 
bir yerden ödünç mü alınmıştı 
yoksa dudaklarından 
dökülüvermekte miydi 
içlerinden geldiği
ödünç veya içten zaruretti modaya uymak 
kurdukları cümleyi içine devletten menkul bir tehdit 
katarak parlatmak zaruretti 
parlak cümleyi muhatabın yüzüne çarpmak zaruretti 
mazurdu hepsi çünkü rulet misali devran dönmüş 
bu durulan noktaya gelmişti 
mahcurdu hepsi çünkü ekmeğini taştan çıkarmış olanlar
taş kırsınlar diye yol yapımına gönderilmişti 
mahfuzdu hepsi çünkü hangisine sorduysak 
ateş adalarının yerini haritada şıppadak gösterebilmişti 
hepsi makul hepsi makable şamil birer marionetti 
koltukaltlarında kaymak kağıda resimleri 
dört renkli basılmış haftalık mecmualar 
fıstıktı anaları babalar devletti 
içten veya ödünç kadınlarla erkekler arasındaki laklak 
trende öğrenilen trende kalacak 
indiklerinde üç türlü ölüm 
boşaltmış olacak kompartımanları 
trenli hayatların bir gereği bu 
trenin bütün yolcularına ölüm 
iltimas olsun diye 
bir kalkış noktası hediye ederek 
her birini tek tek 
üç tarzda uğurluyor 
durulan her istasyonda onları 
yine ölüm karşılıyordu ru be ru 
gizli pazarlıkların mahfillerinde ölüm 
onları eliyle koymuş gibi enseliyordu 
kadın iseler en uygun durumu arz ettikleri 
kloş etek giymelerinden anlaşılıyor 
azrail’in tebdil-i kıyafet gezdiğine 
hiç hayret etmeyen erkeklerin 
fötr şapka takanları ikrar ve itiraf erbabı 
sayılmaktan sıkılmıyordu 
huylu huyundan vazgeçmiyor 
âdetleri veçhile marifetlerini gizlice 
göstermeyi biliyorlar
kim olursan ol diyorlardı uygunsuz vaziyette 
yakalanmadıysan marifet sende 
yani işler yine 
tıpkı ta gaza beylikleri döneminde 
ileri gelenlerin aralarında sıkıntıyı dağıtmak 
gayesiyle başlatılan elim sende 
oyunu devam ediyormuşçasına 
işliyor tek boyutlu ve sade ve sadece 
kutsal kitaplarından bazı sayfalar kopmuş 
bazı satırlar silinmiş 
planlı vakitli yasal toplantılarında 
yasal vakitli planlı toplantılarında 
kopan sayfalara fazlalık atfedenler 
şakşak alıyor 
içerik belirleniyordu 
silinmiş satırlarda neler yazıldığının bilinciyle 
gizli tutuluyordu resmiyetin bir osurukta ezberletildiği 
kimin aslı balçık idiyse o gizli tutuluyordu 
gizlinin erketesine gönül deniyordu ki fasaryası 
sımsıkıydı yapışkandı 
kopmuyordu gözgüsünü yazgısı sanma hatasından 
hatalar kime sorarsan sor 
pek zarif duruyordu bahçe kapılarında 
bahçelerinde havuzlar havuzlarında fıskiyeler 
fıskiyelerinin ucunda ping-pong topları 
sevmek diyorlardı nasıl olsa hoş görmek değil midir 
yürüyüşten kürüyüşten çürüyüşten aldıkları 
moribond zevkle mest oluyorlar kafiye hatırına 
serbest sermest oh ne güzel şey 
başı boşluk başı hoşluk başı bozukluk hâttâ 
bilerek kaybediliyor anahtar ve ardından maymuncuk 
kullanmayı emreder asrımız deniyordu 
satalım deniyordu anasını açıldığı 
yere kadar açalım
ne kadar kullanıyorsa avrupa’dakiler biz de 
uyandırma kerizi o kadar kullanalım 
pozitif hukuku boş ver ben profesör hirsch’in 
yıllarca asistanlığını yaptım 
bu hazır cevaplığı sanırsın kimden kaptım 
hans reichenbach bile 
artık demedikten sonra kalın 
ne haddimizdir ki canına okumayalım kukuletanın 
şakulî bakacaksan bil-mecburiye çağdaş 
bir zahmet ufkî bakıverirsen çağcıl 
dönem sonu sınavlarının yaklaştığı aylarda zonk 
her zonklayışta bir zarafet bulmadılarsa çatlardılar 
her zonklayış melâle aşina her hal ü kârda domino 
elim sende oyunu devam ediyor 
mülevves bir taksirat çağlar boyu destekleniyor 
beklenmiyor beşerin üzerine gökten bir dindirişin serpilmesi 
gök 
gök müydü dönmek için can atılacak taraf 
göktü evet gizlice göz kırptı öldürene 
göktü aynı gökyüzüydü ölene el altından 
tanışıklık veren de
gök 
ey dönmek için dönerek 
ve döndükçe dönerek 
döndükçe gözden kaybolarak 
gözden kayboldukça kalbe dolarak 
göktü ey hınç duyarak kargın vücut kaybolmuş bir vücuda 
kayıp vücut hırsını tapınan vücuttan alarak 
hınç ve hırs naz uykusu çekerek 
vücudun güzelliğini inkâr etmeyerek güm 
hayırlı olsun damgayı vurdurarak 
gümlemek her kolaya geleni bir kolaylık sandırıyor 
yalınlığa ucuzlamak aşama bildiriliyor 
gelmek mastarından isim olarak gelir 
hangi maksatla türetildiği düşünülüyor 
bedavaya geliyor aymazlık zırhı kapışılıyor 
şu serpuşa bak deniyor şems-siperleniyor 
baş üstüne ne konduysa kapışan kapışana
kapışmaya dalmanın hayrını gör bak ne güzel yakıştı 
çapulcular kim idiyse tarih onlara kaldı 
biletler karaborsa satıldı bırakmadı borç yakanı 
kim ki baktı vücudun münezzeh yerlerine akıttı kanı 
çattı ahaliye pamuk bayram 
güzideler andante ağladı 
köçekler parsa toplarken pula belendi çengiler 
oklavalar mütereddit döndüler küstürücü ellere geçti rende 
müfredat iptal edildi aksadı bazı dersler 
geç kalmadı savaşa yön vermekten fahişe taburları 
tayın oldu savaş patladıktan sonra ekmeğin adı 
ekmek soyundan hicap taşlardan medet umdu 
simsiyah kayalarda kılıçlarını kırdı utanması olanlar 
çekilip kuytu odalara hepsi öldürülmeyi bekledi 
toprağın göğüs geçiren kırlık kısımları 
toprağın ne hititlerden kalma kara saban 
ne de isveç çeliğinden pulluk görmüş olan 
toprağın safiye meryem hatice katmanları 
kopmuş vücutları himayesine aldı 
çatışmalar cephede 
savaş arkalardadır 
bundan böyle inkârcıları küçültmenin 
büyük bir engeli var 
savaş günü çattıysa açlık 
kimsenin aklını kanırtmayacak 
artık yücelerde bağlardır 
enginlerde asma bahçeleridir tahribata müsait 
mühendisler köprüleri infilâk ettirilir kıratta kuracaktır 
okşayış sevap değildir helal değildir ilkah 
bilinen dünyalarda konacak dal bulamaz 
dilimizden uçtuğu aşikâr olan eyvah.
savaş çıktı 
kız koynumdan çıkmadı 
beni mahmur bırakmaktan bir gün olsun bıkmadı 
devler gibi yazı yaban demeyip silahlanmış adamlar 
korkuya yağmaya kana söz getirtmedi 
alacaklarımızın sorgucuyduk borçlarımızın çilingiri 
bizi korku bizi yağma bizi kan yargıladı 
terler döküldükçe solgunlaştı yerküre 
çehre solgun anneler endişeli küfürbazdı babalar 
yasalar kapattı çimenli bayırların yüzeyinde artanı 
nem kokuşlu çocukları kızlı erkekli 
coşturdukça arıtan bayırlarda 
batözler vinçler paletler sefalete gerekçe hazırladı 
meyve ağaçlarını bir hiza gözeterek diktiler 
dıraht-ı meyvedar lâfzına rağbet edenler 
karşılarında ayıp el işaretleri yapılmasına şaşırdı 
öyle işaretleri onlar dışa vurmaz 
düşüncelerinde yalıncak canlandırırdı 
ne ki sisler bürüdüler tarlayı 
göreyim seni herkesten önce sen başla 
diye her birimize tembih ettikleri 
her birimizden bir besmele ümit eden 
hepimizin tenine tav olup da 
besmeleyi unuttuğumuz tarlayı 
sislendi kurusun diye üstüne mendil 
serdiğimiz böğürtlen 
neymiş biri yek diğerinin boynuna o kol atmalar 
nice şeymiş o eski sarılmalar yatmalar 
sevmekten kaldıysa bize değdikçe değillendiren 
yattıkça sürçen bir şey kaldı fasılalarla 
neye uzattıysak elimiz bir arşın bizden ırak 
kayıyor gözyaşlarının göğerttiği ne varsa gövdemizden 
saklı kim biz sırlı kim biz kimdir sığıntı biziz
haramdıysa prospektüs yetmez miydi yandan yana yatırıp 
tırâzende saçları büsbütün haram ettiğimiz 
insafına sığındığımız yetmez miydi işgüzar 
kamusal ilaçlama işçisi güruhunun 
dilenmeyi öğütlemekten gayrı söz etmekten habersiz 
rahmi narkoz altında ameliyatla alınmış şehirlerden 
başka ne kaldı ki desek mahremiyetimiz 
niyetleri diplerde sakladık 
whether deep or freakish ease 
saklandık niyetlerimizin esfeline 
kovcular haline dönüştük 
matbuattan gizlendi şehre inmekten maksadımız 
giderek matbuat gizledi bizden kendi maksadımızı 
yadırganmadı bu koca kaba kalabalığın 
daracık yerlerde sıkış tepiş gizlenişi 
gizli övünmelerde yoklandı bir darp izi 
mezeler yenildi kafalar çekildi 
tarladan kovulanların irin topladı derisi 
irinliler kabilesi 
çoğalıp sayıları göze batınca alarga durdular bizden 
sevmezlermiş bizi raconlarının bu olduğu söyleniyor 
yarası cerahatlenmeyeni kendilerinden saymazlarmış 
bize başından beri başkası muamelesi yaparlarmış 
daha yeni öğrendik meğer biz de onlarla mecazdan 
leff ü neşirden gayrı alâka şimdiye kadar kurmamışız 
doğrusu gerçekten bizmişiz başkaları 
onlara dokunmanın bizlere ar gelişi bundanmış 
irinsizlik bilinciymiş her geçen gün tuhaflaştıran bizi 
bizdik hey gidi bizdik biz gidi bizdik neye dokunduysak 
doğdu o şeylerin ortadan kalkma ihtimali 
sarktı berelendi döküldü neye dokunduysak 
canımıza santigrat nevinden kıymet biçmeye kalktığımızda 
memeler sarkık kalçalar bereli dudaklar dökülgendi 
rengi attı çağları dönemlere ayırmak için 
elimize tutuşturdukları edevatın 
arkadaşlarıma söyledim 
soluyor solduruyoruz
hiçbir şehrin montevideo’nun bile 
sundurmasında soluk bırakmadılar dedim 
sözümü tersten aldı arkadaş olacak dümbelekler 
bana terslendi hepsi 
yüzüme ters bakmakla iktifa etselerdi 
tahammül eder sizin cirminiz 
ancak bu kadar derdim ama onlar 
susturamadı içlerinde cirit atan ifriti 
ne çekilmez bir adamsın sen dediler 
hem şikâyet ediyorsun savaştan 
hem koynunda saklıyorsun sevdiğin kızı 
yeyip yuttum sanmayın bu takazayı 
ne mi yaptım size ne 
kokuşmuşa paha biçerek geçinene 
ne yaptığımı hiç kimseye anlatmam 
bu çapraşık dünyaya bir de ben düğüm atmam 
yola getirsem elime ne geçecek 
hayat sahici bilgiyi sömürgeye saklamış 
diyenler arasından birini 
bunların avenesinden bir tekecik kişi 
çıkacak mı hiç sanmam 
aklını dünya hayatında benim hisseme 
akşam bulutuna iliştirilmiş bir şey 
düştüğüne yoracak 
o şey 
oyalıyor beni 
benim bütün kenarlarım 
o şeyle işli 
aklını yormak 
benim arkadaşlarıma göre yabancıların işi 
yakınlık gösterir benim arkadaşlarım aklı havalarda uçana 
yakınlık gösterir benim arkadaşlarım aklı yerin dibine batırana 
ne arkadaşmış bunlar bir işin düşecek olsa 
çat beykoz’dadırlar çat kumkapı’da 
ha beykoz’dadırlar ha kumkapı’da
uyar mıyım aklı vücuda merbut kılmayan bu takıma 
tünemeye fırsat bulduklarında 
ayırt etmeyeceklerdir hani halı hani kilim 
bir ağız mutlaka öğrenmek gerekiyorsa 
neme yetmez benceğize kendi halim 
baktım hiç işe yaramıyor 
deniz sularında köpekleme yüzmelerim 
kulaç attım yağsız karnım elverdiğince 
yettiğince çelimsiz kollarım 
iki yakamı bir araya getirmek 
konusunda sebat ettim 
bunu kolay bir şey sanan 
varsa denesin de göreyim 
yemek buldun mu ye dayak buldun mu kaç 
biyos derlerse hayat logos derlerse akıl 
bunları sular seller gibi bilmeyi marifet sanma sakın 
marifet aklın ne kadarı hayatın dahilinde 
bunu bilmek 
yahut keşfetmek hayatın 
hangi kısmı dolduruş ne kadarı akıldır 
hasılı neye olursa olsun akıl yormak 
aklı takatten düşürmeye ister istemez varır 
halbuki insanların çoğu cehennemlik 
yani dinç akıllıdır 
onlara eziyet altında 
tecrübemin bana öğrettiğini 
söyledim açık seçik anlamadılar 
avâma sebil için açık saçık söylediysem de nafile 
benim sırrım nefsimi ıslah etmeyişimde saklı 
beni yazın keten pantolonlu kışın kalın kazaklı 
görmeseler ayağa 
düştüğümün resmiydi çoktan 
aldırışım soğan başı hikâyesi dolaylarında 
konaklama gafletiyle bukağılansaydı 
nasır bağlasaydı kişiliğim olsaydım ibn-i filip 
taksaydım getirdiğim her bir şeye doğuştan 
dünya nispetinde bir kulp
ucu indüs’e varan bir imparatorluk kursaydım 
sinop’ta gölgemin köpeksi filozofun yüzüne 
düşmesiyle dehama kucak açtığı için 
zapt edilmiş topraklara giderek 
romanya boyası çalmayacak mı general 
rütbesinde beş altı tane zevzek 
şişse idi kişiliğim kan çıbanı çıkarma 
derecesinde kabarsaydı 
dem vurmayacak mıydım 
kendi krallığımdan 
pehlivanlık taslayıp 
bahis açmayacak mıydım 
mülk-ü âl’imden saltanatımdan 
para bastırmayacak mıydım 
hutbe okutmayacak mıydım 
dinç akıl böyle şeyler yapmadıkça 
rahat yüzü göremez 
aklı dinçlik çağına demir atan insanın 
gözleri ve’l fecr okur 
gözleri kahverengidir karadır elâ çakır 
bağdaş kurarken bile bu gözler hazıroldadır 
ağzı nerededir tabiî ki kulaklarında 
vakit kazanmak için çevresine 
mebzul ücret dağıtır 
çünkü aklını yorgun düşürmeyen her insan 
içerisinde 
bir gün soğuk ve rutubetli ve gözün 
gözü görmediği mahzenlere düşmek 
oralarda çürümek korkusu taşır 
korkudan kurtulmanın yolu 
ben size söyleyeyim 
vitrinde 
mümkünse vitrinin göbeğinde 
kendine bir yer beğenmekten geçiyor 
gözde değilse göz önünde o da olmadı göz altında 
aklı dinç kalan ezilir gözden uzaksa 
mahlûkat gözüne görünmemek
işte bu olmaz 
olduğundan fazla sanılmamayı 
dinçlik kaldıramaz 
dinç akıllılardır göz göre göre 
maskaralıkla korkaklığı buluşturan 
tarihi inceleyin göremezsiniz 
soytarısız bir kral dalkavuksuz bir sultan 
padişah imparator gözdeki mübalağadır 
bana bunlar yaramaz 
ben çocukluk çağlarımdan beri 
görülen görünen gösterilen dünyaya 
alışmamak inadında kararlı takımı tuttum 
nefsim âsi aklım yorgun şefkatlidir yüreğim 
neden koynuma göz koyan kıza hayır olmaz diyeyim 
at üstünde ok atarken bana güleç yüz 
padişah mı imparator mu gösterecek 
bu kız olmasa benim kramp giren bileğim 
merhem yüzü görür müydü düşünün 
insan isem insanlığın tümüne 
beklerim ki geçsin diktatörlüğüm 
demek bana lüzum edecek bir horoz ötüşünün 
vardığı yere kadar uzanan hükümranlık 
sorgulamaktan geri durmam 
kim yaparsa nüktedanlık 
ellerimde dinç akıllı kimselerin 
ne mânâya geldiğini merak ettikleri yüzükler taşıyorum 
yüzük taşlarımın altına arsenik sıvaştırmadan yaşıyorum 
iflâh olmaz diktatör işte o bensem 
o bir köprüyse işte sırat dedikleri 
benim orayı biri çıkıp söyleyebilir mi 
gurultuyu çaktırmadan deneyip cambazlığı 
façama toz kondurmayıp hiç azar işitmeden 
geçmenin fırsatını kullandığımı 
yo hayır böyle bir beyan sadır olamayacak 
sırat 
oradan geçmedim ben
benden ısrarla nefsimi ıslah etmemi istediler 
nerede bende o göz 
var mı bende öylesine bir dirim 
nefsimi 
söylesinler kimler hesabına ıslah edecekmişim 
sayıp dökülecek cinsten şeyler mi 
nefsimi ayarlayacağım şeyler 
kitapta yeri var mı benden istenenlerin 
çizmiş mi müstakbel şemailimi kalem 
cevapsız bırakıldıysam nasıl 
imkân dahiline girer bu estetikten yoksun 
müstamel ahaliye yeltenmem 
yürüdüm yürüyüş ritmime uygun bir yol 
bulacak gibi oldumsa da çıplak gözüm 
tipi çıkınca lapa karla örtülen 
yön tayini işaretini görmedi 
tutamak bildiğim içimdeki okun seyri 
yüküm her gün biraz daha 
ağırlaştığı için yavaşım 
yaşımın ilerlediğini merceğimin gevşediğini 
gördükleri için yoldan çıkacağımı sanan kalpazanların 
alnını karışlarım 
vazgeçer miyim ömrümü adadığım diktatörlükten 
olacak şey mi bu hiç olur mu 
benim gibilere küçükken 
sıkı dur oğlum 
türk çocuğusun sen dendiği unutulur mu 
turşu küpü kırk paranın tırtırlısı 
tarlaların uzaklığı bana yeten bir dersti 
fırçanın hiçbir türünü şimdiye kadar yüksündürmedim 
saatten benim üç parmağımla kurulma 
işlemine bir itiraz gelmedi 
önüme ağılanmadan geçilmez caddeler açılmıştı
cinnete göz yummasam 
cinayeti yarıda kesmek için 
bir şey yapacak olsam 
hazırdı yağlı urgan gaz odası giyotin 
pis işlere bulaşmamı allı morlu 
keyiflerle imrendirdikleri zaman 
parmak kadardım 
tabiatı icabı tuzak 
ortalık ışımadan kuruldu 
yol kesenler çetelesinde 
diğerlerinden biraz erken 
tespit edildi yerim 
akşam eve yorgun ve yufka 
yüreğimi sorgulamış olarak dönmeme rağmen 
hava karardığı zaman 
kol kanat germiş bir vaziyette durmuyor 
sorgulayıcı bir edayla sarıyordu üstümü çatı 
dişiyle tırnağıyla diyorlardı 
dişiyle tırnağıyla ne 
savaş vardı 
istenilmeyen her şey yakındı.
tötonmuş gül haç kardeşleriymiş 
kimler idiyse savaşın tarafları onlara aldıran yoktu 
kız koynumda ya beni itham ettiler 
dretnotları imal eden benmişim gibi 
katliama uğrayan biçare nesillerin suçlusu güya bendim
suçmuş hartuçları bırakıp 
riyaziye esaslarını sevişme denklemine uygulayışım 
bana bağırıp çağırdı resmi ağız 
kurallar bu uygulamayı dışta tutmayı âmir dedi 
kur’an yasaktır rezilliklerin en rezilidir şiir 
sonra halka dönüp şunu söyledi 
söz geçirebilirsen diktatöre geçir 
balçık mı çamur mu artık ne dersen onu 
hayatımın kaynaklarına bulaştırmamdan 
suç delillerini karartmam anlamı çıkarılıyordu 
savaşın cereyanına katkım yok demiyorum 
yalan değil uyrukların tıklımına sert çıkarak 
gözleri çatlatma faaliyetim 
en iyi ben bilirim 
en sağlam keselerin bile nereden delineceğini 
öyle zamanlar geçti ki 
kimin öd kesesi patlatılacaksa 
bana müracaat edilirdi 
yırtmışlığım var yalnızca kelle vergisi alarak 
servetlerine servet katan zenginlerin değil 
onlarla yoldaşlıktan nasiplendiğini zanneden 
fakirlerinkini de 
yıkmak demiştim on dokuz yaşımdayken 
kutsal kinidir yürekli olmanın 
aradan kaç yıl geçtiği hesaplanabilir 
beni çatık kaşla yaşlandıran
diktatörlük bu işte 
dinlemezdim kimden gelirse gelsin sızlanmaları 
israfil’e kulak kesilmekti 
ilk alındığım ve son işim 
itlaf edilmeliydi nerede varsa kene 
koynum boş değildi madem 
pabuç mu bırakacaktım gülle gürültüsüne 
manzara hep mükemmeldi ben ve sevgilim için 
mükemmeldi francalayla esmer somunun farkı 
kuyumcuyla manav komşuluk ediyor 
geceleri ailecek görüşüyorlarsa 
bana mı düşerdi bunda bir kusur bulmak 
âyet sarih zikredilmiş cevaplanmıştı soru 
at pazarı demirden kır atlar için miting alanı 
donu merak ediliyorsa sütçü beygirinin doru 
devenin nalı nişaburek şehir hatlarının gazoz borusu 
her geçen gün bilenen bilinç gittikçe daha sivri 
seyran ü sefayı terk ederek sevdiğim kız 
koynuma kaçtıysa 
neden toz konduracakmışım şanıma 
arkada hasreti çekilecek sevgili bırakmayan 
gemi yakmazsa yazık direkler çatırdasın 
cayırdasın yelkenler 
ötesine aklım ermedi hiçbir zaman 
müdrik miydim nâtık mıydım hâfız mı 
adım bir intikam olarak bari anılacak mıydı acaba 
tuzun gözüme durduğunun farkında olmadım 
şerbetini bana ekşittikten sonra sundukları kızılcık 
fark etmedim damarlarıma sızmış 
cinsî temas haline getirmiş beni 
olağan bile saymadığım dünyayla 
gaflet miymiş yaşadığım istiğrak mı
nereden bilecektim canıma batan 
dikenleri ayıklamaya dalmışken 
ibadetimden olmasa bari derken kuşkum 
savaş bitmiş ben nöbette unutulmuşum 
savaş bitmiş ben bunu 
koynumun boşluğuyla anlıyorum 
kükreyen ırmağın ölümü meğer 
savaşın sonuymuş 
halbuki ben sanırdım ki dünyada savaş 
var diyedir serçelerin vakitlice uçuşu 
glayöllerin yana yaslanışı fulyaların mızmızlanışı 
savaş bittiyse bir cenahtan bir boru sesi geldi mi? 
hayır, gelmedi. 
çanlar çalındı mı herhangi biri için? 
hayır, çalınmadı. 
vakit mi girdi, okundu mu ezan 
hayır duyulmadı hiçbir şey okunan 
şahidi yok trompetin öttürüldüğünün 
çanlar bu sesi verir diyecek bir kimse yok 
seyyar satıcıların müezzinlerle kurduğu diyalog 
yurttaş hakkı olarak algılanıyor 
ben 
bir tek benim 
birdenbire her şey yerli 
yerindeyken koynu boş kalan 
şimşeği atlattığımı bile kimseler fark etmedi 
boş koyun bir bergüzardı bana savaşın bittiğini anlatan
savaş bitti sular heraklitus ne derse desin 
akmıyor 
o bir ırmak ölüsüdür kükreyen 
artık hiç kimse almanlar yüzünden telaşa kapılmaya 
bir sebep bulup buluşturmaya kalkmıyor 
karartma sırasında annemin migreni tutunca 
ne yapacağımı bilmesem de oluyor 
james marka kalın tekerlekli siyah bisikletiyle babam 
halkevi sinemasına giden beton 
köprüden geçmek istemiyor
şarkı söylemek 
kendi kitaplarını ciltlemek 
gibi bir şey haline geliverdi aniden 
“yalnız bırakıp gitme bu akşam yine erken” 
“öksüz sanırım kendimi ben sensiz içerken” 
şimşeği atlattım diye kimseye can 
bahşedecek hale gelmedim 
demek âdem ahfâdından 
savaş bittiği için koynu boşalan 
bir kişi gerekiyormuş o da bendim 
diğerleri ellerini çabuk tutup kesme şeker 
hakkında edindikleri barut kokulu fikre 
acilen tadilât getirmişler 
sıkı yönetim kalkmış 
savaşın bittiği kesin 
yama bulmak 
dirseklere hünerse kendi kumaşından 
kim neylesin
savaş bitti 
kır gezmelerinde bundan böyle şüphe çekmeyeceğiz 
kime kalacak kırlara çıkmanın burun sızlatan anlamı 
dinlemek zorunda değiliz muhallebicide 
yabancı dilden anıştırmalarla yüklü kaçış 
hikâyelerini mültecilerin 
memur beyler neler karıştırdıysa şehir kulübünde 
buraya kadardı 
bu saatten sonra 
briyantin saçlılara hiç kimse 
göster eşkinli beygir vesikanı diyemeyecek 
kanaviçe veya goblen 
kime ne 
arık fitil odam loş 
savaş bitti koynum boş.
<end>

<start>
Binlerce binlerce çocuk
koşarak dokumuş benim kumaşımı
hançeremdeki bu şehrin
o geçimsiz mushafı
vardım dayandığım parmaklığına o büyük hesapların
Hazırım ey kalaycı çırakları ve güyümcüler
ey rakı sürülmüş yaralarım gövdeleşin
kırçıl acılarım benim
gök de bir mendil takınsın boynuna
benim kağşayan umutlarım gövdeleşin
çünkü ben oraya gidiyorum : boğulmaya.
Nasıl birer suç çağrışımıyız dünyada
adamlar,kadınlar,şehre indirdikleri bakraçları
ne kadar uydurma
ne kolay öpüşüyorlar yıllar süren intiharlarla
Oysa
insan zemheriyi
ve kadının doğurma vaktini bilir
hergün kalkıp öpüşebilir sabahın üniformasıyla
yeni şeyler,yeni şeyler yaratmak için tabi.
İşte potin bağlıyor çocuk
bütün uykularından sürülmüş kurşunlar
tütün gibi bakıyor nisanlara
ve ben sahici kılmak için öpüşlerimi
oraya gidiyorum : boğulmaya.
Ben ki gövdemi bütünüyle ne yapmalıyım
tahta bir bavul
gibi duruyorum insan kıyısında
makina
çok acemi buluyor beni sanırım
seyrek bir ölü vurdular alnıma,ekşi
1300 tarihli şehbenderlere dair talimata
ve anamın kanserine alıştım
ve de bir simsar gibi asvalta ve otobüslere
bir vitrin gibi
bir bıçak,bir
setre.
Tutuşan bir bıçak.
içerimde tozuyan bağırtılar vardır
Ondan işte gidiyorum oraya : boğulmaya.
Oraya gidiyorum boğulmaya
BOĞULMAYA
bir partizanın armonikasında.
Artık mazgallardan fırlamak
büyük kamalar saplamak
böğrüne coşarlığın
büyük bir çatırtının ayaklarını ovmak
armonikamla.
Ey çatlayan tohumun hengamesi!
İnsan,gülümsemeyi
ve ürün kaldırmasını bilir
çünkü derbeder bir okul çantasından
serin ve sevişli bir ırmağa girilir
ve benim o boğulduğum armonika
halklara seğirtir,coşar
o,korkunç bir yekinmedir buralarda
Hannoy'da bir uçaksavar.
<end>

<start>
Serin karanlığıma bir çingene düşerdi
gökyüzüne birikirdi hazineleri kışın
dağların dağlarda birikirdi gölgeleri
ürkütülmüş gölgeler kapımda çoğaldıkça
yüreğime o tedirgin çocuklarda düşerdi
kar yürürdü gözlerime tüyden ayaklarıyla
kar yürürdü çünkü kar
o temiz eldiveni gökyüzünün
tüfengimin ıssızlığını büyütürdü
bir dönülmez kaçışa uzanırdı çocuklar
ve o üzünç bitkisi çocuklarda ölürdü
artık üşümek çince bir çiçektir oralarda
yolcuların taşıyamadığı bir çiçektir
çünkü kardan yorulunca biz sıcak sulara
inip sepet öreriz ve 'gecenin
uzun ağzı sulardı saksıları'
ve hala ay dağınık saçlara benzer oralarda
serçelerin ayaklarına bağladığı karanlık
kimseyi çağıramaz kendi adıyla.
(1963)
<end>

<start>
Alçak sesle uçuyor üzerimden
saçları kına yakılmış bir kadının mihrabı
bu gövermiş güz günleri çıldırtır
çileden ve kitaplardan çıkartır insanı
urlar, karınca cesetleri
titreyişlerle örtülür üstüm
merak
bir devrimcinin hazırlığıdır
ve alçacık bir sesle uçar üzerimden
kanser, begonya, ölüm.
Beyaz tülbentler camın arkasında
ve çıkarılmış insan gözleri
kırk batman ağırlığında sahici insan gözleri
bağrına taş basan ana
o ananın ölüsünden kalkan toz
ey acılar gardiyanı, ey güz gündüzleri.
Bir isyankar çetecinin yağmuru altında
kendi kavruk güzelliğimi yumrukluyorum
kulunç gibi giriyor öğleden sonraki cumartesinin
umudum
ki hırçın bir hayvandır durmadan
kalgıtır banknotları, miting alanlarını.
Ve tarçın kokusu ve yorgunluklarla
oturduğumuz evleri tıkayan
merak
bir devrimcinin hazırlığıdır.
Yıkanır bazı bakır dövücüleri çarşılarda
şakırtılarla sürüklenir bazlama açan kadınlar
dibeklerinde inatlarını döven
hınzır umutlarını döven kadınlar şakırtılarla.
Benim harcım değil bir yar sevmek gizliden
her yanım bin türlü merakla dalanmakta
o loş buhur kokuları, analarımız
aşererken toprak yiyen analarımız
yüreğimin palamarlarını çözüyor aya karşı
gökçe sancım zonkluyor bileklerimde
zonkluyor talaşlar, talaşlar
şakağıma vuran balyozun talaşları.
(1965)
<end>

<start>
Sabah şairin üstüne saldırıyor
yaşamaktan bir güneşle kaplanıyor onun kalbi
onun kalbi topraktan sıyrılıyor
aşk dahi sıyrılıyor topraktan
gözlerini tanıyorsunuz: çaylak sürüleri
beyni: aç kuşlardan bir ambar.
Bir kıyısına ilişmiyor dünyanın
Allah'ın ve devletin dibinde insanlar
onu barutla karıştırıyor
ve zerdali çiçekleriyle.
Ahali kapısını taşlıyor onun
onun için develer kesiyor halk
aşka ve kavgaya aydınlık getiren kalbi 
topraktan sıyrılıyor.
Ben 
topraktan sıyrılıyorum
buğular
ve aşiret rüzgarları kanımda.
Arklardan gece vakti sular
kaç zaman ayaklarıma
yaslı bir selam gibi dokundu
kopartılmış yapraklarımdan ibaretti hüzün
dedim rahmet yağar ben yürürken
gece benim ardımda
taşıdım kara gençliğimi dağların damarında
hep döşümde yaratkan, patlayıcı bir kimya
beynimde hep manalı bir uçurum.
Benim hayranlığımdan inlerdi şehir
ben atlara ve uzaklar hayrandım
kendi ehramlarını bile tanımayan kadınlar
ansızın patlak verirdi baharda.
Dudaklarımda çürükler vardı
dağ çiçeklerinden ötürü.
Irmaklara salardım kendimi
ruhumda kaynar adımlarla gezinen dünya
bana hain sevgilimdi.
Yaşamak debelenir içimde kıvrak ve küheylan
beni artık ne sıkıntı ne rahatlık haylamaz
çünkü ben ayaklanmanın domurmuş haliyim
Yürüsem rahmet boşanacak.
ve sana bir karşılık vereceğim
Sana bir karşılık vereceğim
toprağı deşen boğuk sesimle
sana bir karşılık vereceğim
amansız kum fırtınası altında
sana bir karşılık vereceğim
birbiri üstüne yığılırken günler
ey taşan suların imkanı
ey taşan suların bekareti sana
bir karşılık vereceğim.
(1967)
<end>

<start>
Oradaydık hepimiz,müheyya bekliyorduk
salaştı mukadderat,bozulmuş bir nışandı
gebe rüzgar,ihanete uğramış deniz,kerrat cetveli
dünyaya sokunmuştuk,dünya hamdı
külsüzdü ocak,tellal çarşısız
ağzımız noksandı.
Rımbaud'nun haberi yoktu Menelik'ten
Nijinski delirmişti
Mahler'in beş yaşındaki kızı ölmemisti daha
nehre Haşim annesiyle karanlık geceler
bazı çıkardı
zonklardı öpülmek için kavlamış dudaklarımız
bekliyorduk;alnımızın çatında
hepimizin bir çarpı.
Kopmamış birer çığlık diyesilerdi bıze
verilmemiş birer söz
daha hıç çıkılmamış
birer iskeleydi bedenlerimiz
alnımız birer sayıltı
azalarımız yerli yerine çakılmamıştı
bir çift göz,bır yumruk yürek arasında
darma dumandık
küşümle kapanırdı yüzümüz
çünkü kazınmıştı oraya yekten
başkalarına ait bir çarpı.
Yaşamak çarpısı derlerdi buna,yaşamak çarpıntısı.
Ne acelemiz vardı? Kime kavuşacaktık?
Yokuşu göze almak mı? Niçin?
Bir geçit
nereye açılmak için gerekti bize?
Susmak bilmiyordu tepemizde ses,saklı ve açık:
Tamamla çabuk! Çabuk bitir! Hadisene!
Sese bühtan etmedi aramızdan hiçbiri
değil mi ki hepimizin 
işaretli ve yarım
dünyaya sarkık.
<end>

<start>
Bulutları kovan hırçınım benim, büyücüm
doğrudur gebe kaldığım coşkun bir akarsudan
bir bıçak alnıma çizer o homurtuyu ağırdan
altın haykırışlarla kuşlar uçup gelir üstümüze
gelip geceyi biriktirirler üstümüze
ben ki otobüslerde sarışın sanmışım kendimi uzun zaman
uzun zaman terli bir erkeğin esneyişiyle
bir kaçağın övgüsüne saklanıp
akşam vakitleriyle oğunup uzun zaman
kanaryalarla kesmişim uzayan tırnaklarımı.
Yüzümden bir tilkiyi silenim benim, büyücüm
erkeksi kadınların yasını tutmuyorum, artık sevin
ellerimde madensi gürültüler taşıyorum
babam uçurtmalarımı benden çok severdi bilirsin
şimdi uçurtmalarım büyük, o homurtu (o insan)
eskiden her üzgün bakışımı Pegasus'a harcardım
her kapı gıcırtısından çocuklar dökülürdü, ne çirkin
ne çirkin, gövdemde ince bir zırh yara kabuklarından
derken hüzün! Kadın sesleri çıkaran o duman…
Büyücüm, aşkımı dürtenim benim
bir oyun kuralı değiliz artık, sevin.
(1963)
<end>

<start>
Ölüler beni serinliğe yakıştıramaz
çünkü hiç kimse çıkmak istemez bu mevsimden dışarı
çünkü bitkinliklerini günden saklar ekinler
ekinler çocukların en rahat uykuları
gece ayakları kokan bir adam gibi gelir
eşiklere oturmuş aya doğru çocuklar
o serin bereket gölgeleri çocuklar
yani çocuk o güzel tüccar
yorgunluklar alıp kargılar dağıtan
geceye karanlıktan önce gelen çocuklar
bu şaşkınlığı çünkü gece uyuyamaz
sanki ne kalmıştır çocuklara isa'dan
ölüler beni ölüme yakıştıramaz
gibi hala saçlarımda tozlu bir akşam.
(1962)
<end>

<start>
Var mıdır nalçaları sevincin
gün tene değince kanatları uzar mı
derin bir secde gibi rüzgara aşılanmak
dostları düşünmenin çarpıntısından mı
Yokum arkadaş düşünmekle varılan tada
hayata yalnızca kafanı banmak
gövdende namusluca güdebilmek sevinci
elbet burkulup kalmaktan iyi.
Kara gözlerimde uğuldayan bu değil ancak
elde tüfek, elde alet, yürekte kor
cebelleşmek yalanla, kirle, tahvilatlarla
damarlarına papatyalar doldurarak
bir serinlik olup dünyaya sokulmak
ben bir deli fışkın değil miyim
sahibim Köroğlu'nun da sahibi değil mi
ve çocukların ezbere bildiği gömleğimin
kendirini kendim ekmedim mi
Öyleyse arkadaşım sinem kanayadursun
ta ki sürgün ya da mahpus kırışıklar yerine
yüzümüz köylü ve gurbetçi yanıklığa dursun
sevmekle doğrulanmıyor madem kalbimiz
girelim yarimizin avlusuna tam tekmil
ve mürdüm erikleri
ve dopdolgun elmalarıyla o bahçede
o geniş kalçalı yarimizi dört kere.
(1968)
<end>

<start>
-M.K.ya-
Bizim ahşap evimizin kapısı Kastamonu'da
iki kanatlıydı. Biri
hep kapalı dururdu kanatların 
ardında demir dayak.
Gece olur
karanlığın haşyetinden kapanırdı tek kanat.
Boyasızdı tahta kapı
bu yanıyla güvenirdim ona.
Yıl elli üç. Üçteyim. Dövüşmek üzereyken bir yaşıtımla 
Malenkof! diye bağırmışım öfkeden patlayarak 
zavallı arkadaşım 
hiç bir şey anlaşılmayan bu telaffuz karşısında 
şaşırıp kaçtı bağıra ağlaya. 
Sonra kızlar geldi 
bir kanadı açılmayan 
boyasız kapının önündeki betonda
rond yaptılar ve raspa oynadılar: 
Raspa raspa ras
Kore'ye mektup yas.
<end>

<start>
Altmış sene yaşadım bir tek anım bile yok
Anılması korkulu yerlerdedir meşhedim
Faka bastım kaydı don çakar almaz çark amok
Oldum cennet aşısı binbir günah işledim
Anım yok. Bırakacak mirasım Hak getire
Rızkımla takometre sırf bu yüzden akraba
Müstantik olam dedim çalkap giyem setire
Uydurarak başımı örülmüş her çoraba
Örselerdi bir çorap kör nefsimi kabartan
Nesi körlük hangisi kadınların kaprisi
Yasa dışı bir zifaf bengi sulardan artan
Lâf çakmışlar çivisiz matematik köprüsü
Hiç Mao’nun, Lenin’in günahını almayın
Vitrinin çocukları Marquis de Sade yuttular
Ten sırrına ermeden başka telden çalmayın
Pezevenklik etmeyen İblisi de üttüler
Muamma mı göründü sana dünya işleri
Kanunların ruhunu okumak zor mu geldi
Haydi nem kap buluttan ve başlat yağışları
Ne yaptı Conte Cavour sen de yap Garibaldi
Satıver anasını anâsır mı olucan
Gel bu ruhtan satın al bedavacılık etme
Yut bu ruhu dökülsün barsağından solucan
Ne kalsın trahomun ne tutsun seni sıtma
Modası bu dertlerin çoktan geçti diyorsan
Riskliyse ruhu yutmak tezgâhtan gölgeni çek
Şehre git şehirden al çünkü şehirli insan 
Tınlatır boş fıçının egzoz ritmiyle köçek
Üşüş ey kavruk ruha benim transit yolcum
Diren ey kimliğinle polis saldırısına 
İşçim köylüm esnafım dar gelirli memurum
Ben ruh kavurduğumca para yakıp ısına
Şunu bil ki ruh satan başka eller sahtekâr
Hepsini déclassé say ipten kazıktan kopmuş
Asrî çağda onları lükse boğmakla Hünkâr
Zindan ettiği Muğla sürgüne saldığı Muş
Püf noktası neden ruh kavrulmadan satılmaz
Çünkü çiğ ruh bulantı sebebi sevdalarda
Çiğ ruh bakteri dolar alaşıma katılmaz
Öpüşürken siğildir elinle sev dalar da
Durayım ruh satmaya bütün yelkenler forsa
Müşteriye havasını almadan bakmayayım
Façama kıymam diyen görsün ne hali varsa
Hoş koku duymadıkça temenna çakmayayım
Nerelerde kalkmışım yokum konulan yerde
Ansızın anısızım aşklarım vesikasız
Uygunsuz yakalanıp örtündüğüm bu perde
Ne kadar kandırıcı bir o kadar yakasız
Vara iksir var tin vara tılsım vara kut
Ha gayret kanat takıp uçmama ramak kaldı
Ateş yakın su uzak ara yerdeki barut
Alay komutanıydı müdür bey ve bakkaldı
Ben benim benle doğdu ruh satanlar ruhsatı
Bildirildi benimle kıvam cehr uşşağına
Anım yok. Ha şimdi bilsin ruh ruhun kaç katı
Boşuna mı dikildik otoyol kavşağına.
<end>

<start>
1. Capriccio Alum
Gülünç bir ölümle öldü deniyor Max Stirner için
çünkü mahvına sebep nihayet bir sinektir
ama Fanya Kaplan
nasıl öldü diye sorarsak sanırım
işimiz fazlasıyla ciddileşir.
Bize ne başkasının ölümünden demeyiz
çünkü başka insanların ölümü
en gizli mesleğidir hepimizin
başka ölümler çeker bizi
ve bazen başkaları
ölümü çeker bizim için.
Ölümle şaka olmaz diyenler
kıyasıya yanıldılar bu çağda
Taksitle Alum diye bir roman yazıldı artık
Önce Öl/Sonra Öde denilmek suretiyle
aşılıp geçildi bu roman da.
Doların dalgalanmasına bırakıldı bu çağda alum
geceleri şehrin varoşlarında ikamete mecbur edildi
gündüzün kimlik soruldu ona
sağcı mı solcu mu olduğu sorusuna cevap verdi
seken bir kurşun kadar
kurşuni bir kış denizi kadar bile
taraf tutmayan ölüm
2. Alum Cantabile
Ben ne büyük bir dalgınlıkla bakmış olmalıyım ki hayata
görmedim orda çinko damlar ve plastik sürahilerin tanrısını
yerime yadırgadım
yerim olmadı zaten kendi mezarımdan başka
çılgının biri sanılmaktan sakınmaya vaktim olmadı
durmadan beyaz bir aygırla taşardım derin göllerden
bir gebe kısrakla kaçardım derin ormanlara
güneşin zekasıyla doymak isterdim
kaba solgun kağıtlar sunardı
şehrin insanı bana
şehrin insanı, şehrin insanı, şehrin
kaypak ilgilerin insanı, zarif ihanetlerin
Ogün bugün, şehri dünyanın üstüne kapatıp bıraktım
kapattım gümüş maşrapayla yaralanmış ağzımı
ham elmalar yemekten göveren dudaklarım
mırıldanmasın şehrin mutantan ve kibirli ağrısını.
Azıcık gece alayım yanıma yalnız
serçelerin uykusuna yetecek kadar gece
böcekler için rutubet
örümcekler için kuytu
biraz da sabah sisi
yabani güvercin kanatları renginde
biz artık bunlar olarak gidiyoruz
eylesin neyleyecekse şehrin insanı
şehrin insanı, şehrin insanı, şehrin
bozuk paraların insanı, sivicelerin
işte öldüm, işte son kadife çiçekleri
son defneler, badıranlarla kefenlediler beni
bütün kaçaklar için inci bir melhem oldu benim ölümüm
bütün hoşnutsuzlar yanlarında saklayacak
benim ölümümden yayınlan kırpıntıları
boğaz tokluğuna çalışanlar
özenle kilitleyecek göğüslerine
benim ölmüş olmamı
hiç bir yaprak damarından
hiçbir su özünden atamayacak beni
ortaya benim ölümüm sürülecek
pey akçesi olarak
tanrıların ölümünü bir üstlenen çıkınca
ama neler olup bittiğini hiç bir ayetten
hiçbir vakit anlamayacak şehrin insanı
şehrin insanı, şehrin insanı, şehrin
pahalı zevklerin insanı, ucuz cesaretlerin
3. Requiem
Bozkırda yaz akşamları seni seyrederdi
seni seyrederdi ormanda gürbüz sabah
ağırkanlı bir güneşle yaşanan kış
ağır, kanlı bir güneşle yaşanan hasat zamanı
bekarların kaburgalarına gümleyen karanlık
isterik kokusu beyaz dantelaların
seni seyrederdi
sen diriyken sana bakmak
başlı ve sonlu bir uğraştı sanki.
Gövdene imrenirdi ok atmayı bilenler
gövden aklın gibi engebeli ve dakikti
sokaklarda kavga çıkardı senin yüzünden
sen topuğunu gösterirdin ve dövüş başlardı
ejderlerle çarpışırdı bey çocukları
müminler müşriklerle savaşırdı.
Toprak ve yağmur savaşırlardı
anahtar ve kilit
birbirlerine girerdi ekmekle bulutlar
kan ve su
nadirle zenit.
Isıtırdın salkımları bağlar bozulunca
tohumların bilgisine hısımdın
beyninde yelkenlerini açarak
serinlerdi kısır kadınlar
sen diriyken
sepetlerine çiçek doldurup insanlar
peşinden gelirlerdi
serüvenler peşinden yürürdü endazelerin
mekikler otlakların yörüngesindeydi
ayıklardı insanların rüyalarını
yaktıkları tütsü, okudukları yasin.
Sonra öldün, sonra ıslıkladılar seni
gösterişsiz tabutunu yuhaladılar
lahana yaprakları attılar sana
sonradan görme tombul ortayaşlılar
semiz, genç burjuvalar seni
tepeden tırnağa fermuarladı.
akşam gezmesine çıkan emekliler bile
duygusuzca silkeledi üzerlerinden
senin gözyaşlarını
Bir soğuk uzay
parıltısıyla anılıyorsun artık
kuru bir bilgisayar tıkırtısıyla
açıyorlar taçyapraklarını ancak
bir alkol koması sırasında
senin yorgunluklarını
hastanelere makbuz yaptılar
çekingen duruşunu intihara karşı
kullanıyorlar koğuşlarda
çünkü çoktan alum götürdü seni
alum alum
gündelik sözlerimiz arasında
geçecek kadar kaba.
<end>

<start>
Gırtlağımda bir harf büyüyor
buna dayanacağım
dişlerim kamaşıyor yıldızlardan
buna da.
Kabaran bir çarpıntı oluyor şehir.
Artık yırtarak açtığımız zarflarda
ne kargış, ne infilak
yalnız
koynunda çaresiz, çıplak
isyan işaretleri taşıyan
bir ergen cesedi.
Kabaran bir çarpıntı oluyor şehir
uyusam bir dağın benimle uyuduğu oluyor
her gün şehrin ortasında bir ergen ölüyor
domuzuna ölüyor bankerlere durarak
noterden onaylı kağıtlara durarak
mevlit ilanlarına durarak.
Yunmadık saçlarını okşuyoruz, yavrum.
- Yüzümüzde dolanan bir mayhoş kahkaha -
Gırtlağımda bir harf büyüyor
gırtlağımızda.
Sarp bir güvercin düşüyor yüreğimden
buna dayanmalıyım
ölünce bir partizan gibi ölmeliyim
sabahın kuşluk vaktine savrulan
savrulan savrulan ergen ölüleri gibi.
Şehrin şarkısını söylediğim zaman
yağız bir kımıltı oluyor sesim
korku ve cüzam
korku ve cüzam
korku…
Ne beklenebilir artık namlulardan.
Harçlar karılmış duruyordur
hem de kara
bir gerdek olarak yaşıyoruzdur kendimizi
ne beklenebilir.
Yırtarak açtığımız zarflarda
büyük tecimevlerinde, büyük çarşılarda
pokerde-sinemada-genelevlerde
ne bir suçlu çağrışımı, ne karabasan
yalnız o herkesler
o herkesler kendine akarak boğulan
ve sürdüren bir güleç kocamışlığı.
Bereketli kuşlar serpeceğim ayaklarıma
genzimi yakarak
bir cinayet türküsü söyleyeceğim ben de
ölürsem bir partizan gibi öleceğim
azgın bir gebelik halinde.
Beni dinmeyen bir mavilik kanırtıyor
buna dayanamam
bir çeteci dişleriyle söküyor kanımdaki çiviyi
buna da.
Radyodan silah sesleri geliyor
ter kokusu geliyor, ayak
aksayan bir şey örtüyor
yüreğimin kabzasını
olmadık sesler geliyor radyodan
beynimde korkunç bir vida olarak
ergen ölüleri
artık ellerimi bu rahlelerden ayırsam
boyunbağımın ve gülüşümün o kirli
rahatlığından, yırtık uğultusundan şehrin.
Umudunun ayak seslerini okşuyoruz, yavrum.
Kuşandığımız 
bu alkol kokusu bize ne getirdi ki!
ÇIKSAM
gök
şarlayarak devrilse ardımdan
- ölürsek bir partizan gibi ölmeliydik -
yürüsem parçalanmış bir ceset tazeliğinde
yürüsem beynimde kıpkızıl bir serinlik
sonra denizler devirebilirim dudaklarımdan
sonra aşk, sonra dirlik: partizan
(1965)
<end>

<start>
Ey sökülmüş cep! ey ıslak yorgan! 
Ey bulduğu her bahaneyle çıngar çıkaran! 
Yardım et! Yardım et! 
Bana ilah mahvedecek 
bir uzuv lazım.
Gel çabuk
Beni üzüntünün koynunda beklet
Orada tohum serpecek kadar
Bana zaman tanı.
Ve konuş
Varsa eğer yazgımızın beş duyusu
Yazgı dediğimiz şeyin deveran ediyorsa kanı
Söyle ona vazgeçsin beni üstümden esip yönetmekten
Bana diş geçirsin de anlasın bakalım hangimiz daha kekre
Çarpayım gözüne bir,kulaklarını çınlatayım hele
Uzaktan işmar edip durmasın bana
Gelsin bana dokunsun
Alnının çatında değil belki
Ama bir iriminde aklının
kalsın kokum.
Benim elbet bir bildiğim var:Hayat saçma sapandır.
Üstüme saçmalı tüfeğiyle ateş açtı hayat
Yaylım ateş,bombardıman,güldürücü gaz
Şairsin! Arkanı dönme! Neyin var sen de fırlat! 
Hiç yoksa şu inkisarı kağıda geçir,sonuna kadar yaz
Nasıl olsa çıkaramazsın saçmayı etinden
Hiç deneme
Cibril'i düşünmeden
Asla yaşayamazsın
Seni uçurmazsa yandın
Kuşları da uçuran
Ey şair! Ey dilenci! 
Kanatsız,mızmız,sözün köpeği
Tiryakilik peşinde geceleri
Günün ortasında karmanyolacı.
Sana değil Davud'a yaraşıyor sapan
Korkun var bölük pörçük
Ümidin çatal çatal
Baka gör bunların arasından
Hangi yer sana ayrılmış
Hangi yare senlik birşey bırakmış
Çalap
Anlat:
Bu bir Yusuf masalıdır de
Bunu söyle ve fakat
Şunu da sor
Yusuf'un masalı neden
Yusuf'la başlamıyor? 
Bir varmış bir yokmuşla başlıyor bütün masallar gibi
Bir Şivekar varmış,bir gençkız
Yusuf yokmuş,cinler
Kaçırmış,yazgı
Saklamış onu.
Masalın orasına gelince bir Yusuf gösterilecek
Ama önce masalı bir Şivekar
Nasıl başlatıyor
Bilmek gerek.
Genç bir kızla,bir bakireyle başlıyor anlatımız.
Çünkü bakirelik,o bir baş dönmesidir
Başta gelir,başa gelir,başı yerinden eder
Eksiksiz olup hiçbir iyelik tertibi gerektirmeyecektir
Sorguya açık kim derseniz bakirdir,odur bakire
Kapağı hiç açılmadıysa kitap
Kaş çattırır insana,korku verir
Oysa kitap ki yarıya kadar okunmuş
Bakiredir.
Bırakalım başta kalsın.
Gençlik 
Ve kızlık dursun başında efsanemizin.
Şivekar'la
Bir gençkızla başlasın anlatımız
Ağlatımız
O dahi gençlik ve kızlıkla bitecek bittiği an
Zaten son erek değilmiydi
Genç ve kız? 
Vay anam! Ter ü taze ve domurmakta olan her ne ise
Hele bir dalmaya gör onun döngüsüne.
Şivekar'dı
Gezmeye çıkmıştı ikindileyin
Evlerinin az ilerisindeki koruda
Gençkızlar bunu yapar
Her gençkız ruhta birikmiş sözlerin 
Sürgüsü açılsın diye
Hep gezintiye çıkar.
Kıştı mevsim.Toprakta kar.
Çok tutumlu bir söyleşi gibi berraktı çamların yeşili.
Avcılar göründü uzaktan
Şivekar avcılara görünmek istemedi
Sindi en bildik köşesine çamlığının
Kendi yerinden dinledi
Fend eden,tuzak kuran,ok atan bu milleti.
Avcı bunlar
Bir kuş vurdu tezelden
Aralarından biri.
Nasıldı kuş? 
Neresinden vurulmuştu? 
Şivekar göremedi.
Ok değerse bir kuşun ancak kalbine değer
Bunu bilmeyecek ne var? 
Kan düşer.Emilir o kızıl bezek
O bembeyaz satıhta.
Ossaat ''Breh! 
Hüsnü Yusuf'un yanağı mısın be mübarek! ''
Deyiverdi bir avcı.
Şimdi sezdi Şivekar saklandığı yerden
Avcıların da varmış bir içlisi
Bir bilgesi.
Kar ve kan.Ak ve kızıl.
Bir yüzün suçsuz zemininde
Tutkunun canlandırdığı şey.
Siması da iması da Yusuf'un
Böyleymiş meğer.
Kar üstüne düşen kandı
Yamandı
Bir avcıdan Şivekar'a ulaşan haber
Müjde değildi.
Neden bir yavuzluk 
Bir durulukla beraberdi? 
Şivekar bunu bilmek istedi
BİLMEK,BİLMEK,BİLMEK İSTEMİ
Kızda çözdü bütün bağlarını kadim alemin
Alem alemler oldu,cümle alem gevşedi
Kız için artık gevşekti
Pekinlik bohçasının hodbin düğümü
Haber deriştirdi kızı
Soru
Dünyayı karman çorman bıraktı önüne
Dünyayı,önce onu delmek
Yusuf'a varmak gerekti
Desem ki kapı açıldı
Yalan olur
Ama kilidin kalktığı belli.
Var idiyse bir kuş
Kalbinden başka yeri olmayan vurulacak
Vuruş değil de vuruluş kilidi kırdıysa
Kendi sorgusu yüzünden ayağa kalkıyor insan
Arıyor.Yusuf bir ayna mıdır acaba? 
Çetrefil,kuşku dolu,yadırgı
Ne kadar kendi oldu insan 
O kadar başka.
YUSUF'UN KAÇIRILIŞIDIR
Tohumu 
Anasının rahmine 
Bir ilkbahar sabahı düşmüş.
Baharmış.
Dışarda rüzgar.
Dışarda dallarda,bulutlarda
Toprakta delimsirek çırpınışlar.
Bir yanda hışır hışır emeniyor börtü böcek
İrili ufaklı bütün kuşlar
Suskun buldukları korunakta
Öte yanda tabiat
Bir kadınla bir erkeğin yatakta
Terli telaşıyla yarışa yelteniyor.
Ah, bu hep zaten böyle oluyor 
İnsanlar tabiatı her zaman heyecana boğuyor
Çünkü kuşlar ve böcekler gibi değil
Bulutlar ve ırmaklar gibi sevişiyor insanlar
Sevişerek çiseliyorlar dünyayı
Yalnız ilkbahar gecelerinde değil
Sevişiyorlar
Sonbaharın mağmum karanlığında
Kış gelince hakaretamiz bir soguk çattığında
Yaz olunca ısınan baygınlığın çözeltisi yüzünden
Sürgün günlerin birinin batımında
Birisi bir başkası yerine seyahat ederken
Yusuf'a doğru giden her eğimde
Her hangi bir vakte denk düşüyor
Sevişme anı.
Erkine göz değen bir beyin oğlu Yusuf
Annesi han kızıymış
Doğmuş ve bir zaman
Ev içinde,şehirde
Halayıklar,lalalar
Yaşamış göz altında.
Sonra bir gün
Birden bire
Bir değil yüzlerce feryat
Hani çocuk? 
Nerede? 
Onu son kez gören kim? 
neden hiç bir izi yok?
Yusuf
Üç cin tarafından yedi yaşında
Kaçırılarak karışmış oldu kırklara.
Haz ciniydi ilk göz koyan:Kızguran derlerdi ona
Öyle bir cindi ki canın tam ortasında
Bu dünya, öte dünya
Nerelerden geçiyorduysa ikisi arasındaki çizgi
Yoktu ayrım yerini bu yaratıktan daha iyi bileni
Çocuklukla,gençlikle,yaşlılıkla
Geçen ömrü içinde dağılır ve toparlanırken insan
Hep duyulan 
Haz cininin kopardığı gürültüden başka bir şey değildi.
Hazzı ne dışından,ne içinden tavsif edebilirsiniz
Hazdır
Dünyalar sanmayın bizi içine çeken
Hazdır dünyalardan bütün emdiğimiz
Daha başından beri
Henüz cenin iken biz
Kalbin de cesameti belli belirsiz iken
Hangimiz hazzın bize neler ettiğini bilmeyiz? 
O cin hiç uğramamış olsaydı semtimize
iyi olsun,kötü olsun neye yöneldiysek
Aklımız başımızdayken veya delirdiğimiz zaman
Canımız susmayı ve konuşmayı çektiğinde
Oraya hepimizden önce varmış olurdu kızguran.
Canı hazla tanıştıran işte bu cindi
Bu cindi Yusuf'u kaçırma işinde 
Şebekenin başını çeken
Peki,neden Yusuf? Ve kaçırma neden? 
Derinlik kelimesi
Bu bapta işimize yarıyor
Şimdi size
Hüsnü Yusuf'tu o
Güzellik timsaliydi desem
Bilirim söylediğim tartışma açmaktan öteye geçmez
Kime göre güzellik? 
Çağlar içinde konulmuş mu bir kanun? 
Hem nerede görülmüş 
Tek başına güzellik
Kendi ayakları üzerinde dursun?
Şehvet, hüsran, hatıra, mukavemet
Bunların çarkına kapılanda
bir güzellik doğuyor
İnsanlar hep böyle şeylerin yedeğinde buluyor güzelliği
O sebepten ola ki
Güzel yine de güzel solarken bile.
Çünkü her soluş merhamet uyandırıyor
Çünkü merhametti ona önceden rengi veren de.
Yasasız ve solup giden 
Bir güzellik değildi Yusuf'un güzelliği
Yoktu tabiattan ve tarihten tanış olduğumuz
Hüsnü Yusuf'u yeden hiçbir duygu.
Hüsnü Yusuf o hüsnü Yusuf'tu ki yanı başına 
Yalnızca en gerekli şey konulmuştu
Ne duygu, ne ihtiras, ne düşünce, 
Ne mükemmel bir mantık...
Derinlikti Yusuf'u güzel kılan
Gerçekte Adem soyuna ait olmayan
Ve sanki bir yeminle onlara hep bağlı kalan
Derinlik.
Derinlikti Yusuf'la varoluşun bağını kuran
Bu çocuğun yüzünden başka yüzlere yansıyan şey
O bir engin ezinti, bir terennüm gibi
Devam
Diyordu devam etsin devam etse gerek
Derinlikten cayılmasın
Kopsun kıyamet.
Bu çocuk ne giyerse giysin
Giysilerin üzerinde duruşu
Neye dokunursa dokunsun ona ellerini
Yerle göğün bağlacına ermiş gibi sunuşu...
Ya Rabbi, bu derinlik ne demek oluyor? 
Başını çevirirken bu çocuk
Sanki affı muhakkak bir günah
Saklıyor.
Esrar dolu kimine göre belki bu baş
Ama bilgelik güdümüyle Yusuf'a bakarsanız
Sırların güzelliğini görürdünüz
Güzelliğin sırlarıyla sarmaş dolaş.
Acunu oyalayıp acunda oyalanan
Kıvılcımlı oklardan biri değildi Yusuf
Güzel olmasına güzeldi
Ama bunu söylemek
Dile denk düşmüyor nedense
Çünkü denilmez
Silahlı bir birliğe bakıp:
Ne de güzel bir ordu! 
Güzelse de güzel denilmez ordulara
Savaşı hatırlatan hiçbir şeyi gönül
Yatkın bulmaz güzel kelimesiyle anlatmaya.
Yusuf'un güzelliği 
Bir çarpışma gibi içrek
Bir savaş gibi yaman
Terk ediş uyandırmıyor gidişi
Bir kalış sunmuyor durduğu zaman.
''Mutlaka başka'' dedirtiyor oluşu
Sineyi hatırlatıyor sinesi
İnsanların
sineleri olduğunu
Gözleri çok fazla 
Çok fazla derin
Her şeyi ezberletecekmiş gibi zora koşuyor
Oysa ezberleyecek hiç vakit 
Bırakmıyor insanlara
Çabucak 
Derinleşmeniz gerekiyor Yusuf'la karşılaştıysanız,
Bitişmeniz isteniyor hakkı verilmiş bir anlamla.
Haz cini kızguran
Yazık olur, yanlış olur diye düşündü
Hüsnü Yusuf
İnsan dedikleri bu nankör, kan dökücü, cimri, unutkan
Yaratıklar arasında bırakılırsa.
Öyle ya
Dünya ahalisinden hangisi
Kendini hazır saydı şimdiye kadar
Bitişmek için 
Hakkı verilmiş bir anlamla?
Haz
Güzellikten ayrılmak istemezdi
Arınmak isterdi haz
Hazzı arıtmaya güzellik yeterdi.
Kaçırılmazsa, insanlar arasında bırakılırsa Yusuf
Bir gün, nasıl olsa, er geç
Güzelliğin yanı başına bir şehvet
Bir hüsran, bir hatıra
En azından insanların o hiç vazgeçmedikleri
Bir mukavemet eklenecekti.
Güzellik bulandıkça
Haz bulandırılacak
O zaman Hüsnü Yusuf'a bakan diyecek ki
Güzel; ama bir pürüz var
Güzel; ama başıma kim bilir ne bela açar
Güzel; ama daha temiz olabilirdi.
Kaçmalı Yusuf, kaçırılmalı
Güzellik hazzı mutlaka arıtmalı
Yoksa ben
Önce ben, sadece ben, hep ben
Diyerek nev'i beşer
Pıtraklı ve pusarık bir tapınakta raks ederken
Kendinden geçecek
Hamleler, darbeler, sarılışlarla binlerce yıl 
Neleri çürüttüyse
Onlarla geçinecek.
Hazzın gücü Hüsnü Yusuf'u kaçırmak için yetmedi
Yalnız yönelmek gelirdi Kızguran'ın elinden
Yönelmek, yöneltmek, yönlendirmek
Sevgilim! Sevgilim! Sevgilim! 
Başka ne söylenebilirdi?
İnsan dediğin aceleci
Cinler de acele etmeli
Kızguran çabucak
Yusuf'u kaçırmak için
İki başka cinden yardım istedi
İki cin daha
Yönlendirmesi gerekti hazzın
Güzellik hırsızlığına.
Bunların ilki Sarlanan
Eylem cini.
Edim
Dünden hazırdı güzelliği
güzel olan her şeyi
Köhne yığından kaçırmaya.
Çünkü boy atmaya can atarken bir fidan
Umursamaz çokluktaki kösteği.
Eylem gerek tohumu çatlatmak için
Yalnız doğurandır doğruyu bulan
Neyse çok toprakta
Gökte ne çoksa
Bir an gelir
Biriciklik burcuna edimle varır
Eylemdir
Tazeler, harap eder, küstürür, gönül alır
Eylemle uçar bezginlikteki kir
Dirilik erki kalırsa
Yalnız eylemde kalır.
İşte Yusuf'un güzelliği 
İşte arınmak isteyen haz
Bir kez ''işte'' denildiyse artık durulmaz
Bir şey bir şeye dönüşürken
Eyleme geçilecek
Ve yakadan düşecek bu bungun kalabalık
Bir oluş yönünde sıyrılan her ne ise
Edimle ilenecek çokluğa, katılığa
Eyleyenler görecek yeganelik ne imiş:
Nereden sonrası kübra
Nereden önce sagir
Kaç, kaçır, doldur ya da dök
II faut agir.
Haz cini eylem ciniyle bir araya gelince
Belki herşey yapılabilirdi
Evet, her şey
İyi ve kötü.
Acaba
İyi veya kötü şey
Aynı zamanda yerli yerince ve uygun mu? 
İyi olsun, kötü olsun diye yapmak istenilen
Rast gelecek mi kendini var eden yöne? 
Bunu anlamak için haz cini Kızguran
Yönlendirdi Gökleren'i
Yusuf'u kaçırmaya.
Güzelliği çalmak için çağrılan
İkinci cindi bu
Ödev cini.
Hüsnü Yusuf kaçırılacak çünkü
Bunun bir çünküsü var
Her nesnenin kendine özgü 
Bir yeri var evrende
Hazzın çünküsü yoktur
Eylemin de
Haz ve eylem
Bilinmez nerede eğleşecekler
Oysa yalnız nesneler değil duygular düşünceler
Ararlar ve bilmek isterler benzerleri arasındaki yerlerini
Bu yer bir yer olmaklığı yüzünden
Ödevini gösteriyor her nesneye
Giderek 
Her nesne ödeviyle
Kaybediyor nesne niteliğini
Ödevini yerine getiren ''o şey'' oluyor.
Böylelikle ormanların kimliğinden söz açıyorlar
Denizlerin kimliği, çöllerin, buzulların, sıradağların
Ve kapanmak bilmiyor bir kere açıldımı söz
Gökleren her tarafa bir şey yetiştiriyor
Armağan verir gibi,tetiğe basar gibi
Maden işçilerinin urbalarına kimlik
Kumarhane kapılarındaki kabadayılara nişan
Rujunu sürdükten sonra
Aynada kendini öpermiş gibi yapan
Sütüm yetseydi de doyurabilseydim, ne var? 
Sana almazsam neyim önümüzdeki yaz
Ödevin cümleleri birer birer sayılmaz
Yerine getirmeye bile gerek yok
Tabiatla düşüyor
Tarihle
Yükseliyor durmadan
Hem ödev
Hem ödevi üstüne alan.
Hepsi üç cindir bunların.
Hazdır, eylemdir, ödevdir
Yusuf'u kaçıran.
Yusuf'u insanların dünyasında
El alemin dipsiz düşkünlüklerine tutundurmayan.
Şivekar'ın Yolculuğudur
Eskiler iz sürerdi.
Biz muttasıl arıyoruz yeni insanlar.
Arıyoruz alemin iç yüzünden zihnimize
Yansıyan bir tasarımla gerçeği.
Şivekar bizden biri                  
Yola çıktı yolu bilmeden
Arıyor bir hedef gözüne kestirmeden
Aradığı ne sevgili, ne efendi, ne sultan
Özünü harekete geçiren onun
Kanını kaynatan candır düpedüz kendi canı.
Yol canlılıkla mukayyet
Gitti deriz
Ölenler için
Yalnız yaşayanların işidir
Yola çıkmak, yolu katetmek.
Şivekar olduğuna 
Olmasını istediği için inandığı
O bir, biricik can için yola koyuldu
Canını koydu yola
Öyle bir başka ben
Bulsun ki 
Ben'i bütün şemaliyle onda bulunsun
Başkada bir ben yok ise
Yere çalınsın rüya
Benle 
Başka yok olsun.
Eskiler aramaz, iz sürerdi.
Bilirlerdi Evet'le Hayır arasına Belki
Sokulduğunda
Felaket gelir.
Noksanı fark ederlerdi, çünkü bütünden 
Nelerin koptuğu besbelli.
Dağılmak eskilerin dilinde
Ufalanmak anlamına gelirdi
İz sürerlerdi irileşmek, ulaşmak, toparlanmak için
Biz yeniler bir an önce dağılsak bari deriz
Korkarız kaybolmaktan çokluk içinde.
Şivekar korkmadı kaybolmaktan
Daldı çokluğa can havliyle
Dedi bulsam da Hüsnü Yusuf'u
Onun gibi kaybolsam keşke.
Kaç yıl geçirdi Şivekar arayış içinde? 
Neler yaşadı? 
Biz yeniler yüz kızartan soruları hemen atlarız.
Saklarız
Arayan ve arayışın süre gittiği ortamın 
Yek diğerinden ne paylar aldığını.
Dünyada 
Çözülürse dünyayı
Issız kılacak bir çelişki vardı
Bir çekişme vardı dünyada azgınlık fışkırtan
Taraf olunduğunda.
Aradı Hüsnü Yusuf'u Şivekar
Hep geciktirilmesi gereken o çelişkinin
Susmayanı sağırlaştıran çekişmenin ortasında.
Yalnız arayan bilir acımasını
Aramamak acımamak demektir
Küçümsenecekse
Memnuniyet küçümsenmelidir
Dünyanın dönmekten memnuniyeti
İnsanların utancı dünyaya dönüşmekten
İnsanlar
Onların birer kırba hepsi
Dış tarafları köseledir
Hepsi içinde taşır içilecek şeyi
Utanır ıslanmış köseleden insanlar
SAHİPSİZ BİR UTANÇ HEPSİ.
Şivekar önceleri
Arayışın ilk aşamasında
Bu utancı sadece seyretmekteydi.
Evden ayrılırken bohçasına koyduğu birkaç altın
Takındığı birkaç parça mücevher
Bir şehirden başka şehre göçerken   
Dağlar aşıp ormanlardan geçerken
Sıyrılıp yol bulmayı ona kolaylaştırdı.
Daha sonra ve fakat
İnsan dedikleri o sahipsiz utançla 
Yaptığı pazarlık fena tartakladı onu
İnsanlık utancından 
En külliyetli payı o aldı.
Aradı
Arayış ibresinden gözünü ayırmadı
Karnı aç
Üstü başı lime lime
Artık narin ayakları çiziklerle dolu
Dirsekleride yara kabukları
Gerçi bu kadarı, böylesi
Başlarken hiç akla gelmezdi
Lakin hayret! 
Arayana yoksulluk eziyet vermiyor
Arayanın aramaktan başka derdi yok.
Vakti bilmek için
Diyor kendi kendine
Haber almak sadece bir başlangıçtı
Aradıkça dirisin
Aradıkça mecalsiz kaldı kibrin.
Aradın ve anladın
Haber almakla yol tüketilmiyor
Arayış sahicilik vaktine erişsin istiyorsan
Senin kendin
Haber olsa gerektir.
Bak işte
Bir parça kuru ekmek
Kim bilir kim düşürmüş
Kim bilir kim ekmeği bir kenara
Ayak altından çekmiş.
Ne de sert!
Şu akan derecikte biraz ıslatsam ekmeği
Diye düşündü şivekar
O zaman dişim keser.
Pırıl pırıl dereye
Uzattı elindekini
Belki eski kibrinden
Kalma biraz halsizlik
Belki bu ince suyun 
Cilveli alayişi
Ekmek
Dereye düşüverdi.
Hem karnı aç
Hem de avı nipet yaparmış gibi
Su üstünde kıpırdanıyor
Koştu o kuru ekmeğin
Peşi sıra Şivekar
Bir süre öyle gittiler
O da ne?
Dere görünmez oldu
Harap bir tahta perde girdi
Ekmekle Şivekar'ın arasına     
Genç kız gerilemedi
Hem zaten vazgeçerse
Ne yapacağı belli mi? 
Dönülecek bir yer
Bilmiyor gitmezse ekmeğin ardı sıra.
Suya girdi bulmak için ekmeğini
Tahta perdeden öteye geçti.
Aklı zorlayan bir yer o perdenin ötesi.
Bir bahçe. Gerçekten buraya bahçe mi demeli? 
Ağaç, yaprak, meyve, kuş hepsi tamam
Tastamam hepsi.
Sanki biraz önce tamamlanmış gibi.
Kokusu çiçeklerin
Otların, çalıların kısa cümlecikleri
Yukardan dua fısıldar gibi yüze değen esinti.
İnsan bir resmin içine
Bu kadar girebilir.
Bu bahçede her şey hayran olunmak için
Her şey kendine özen göstermiş
Her şey kendine öyle bakıtıyor ki
Şivekar bir kuru ekmeğin peşi sıra buraya girdiğini
Bir daha aklına hiç getirmedi
Hangi garip kuşun rızkıydı ki o ekmek? 
Kim bilir nereye gitti?
Şimdi artık bahçenin derinliği genç kızı cezbediyor
Bu bahçe keşfe açık bir kalbi bekler gibi
Yürüdükçe bahçeden bir şey siniyor kıza
Şivekar bahçeye tını salıyor adım attıkça
Çok geçmeden gözlerinin önüne
Ne diyelim? 
Resim içinde resim mi?
Edebiyat burada bize yardım edemez.
Bir çiçekle meşgul olan kelebekle meşgul olan bir erkek
Eskiler olsaydı betimleyeceklerdi
Biz yeniler Alt dudağımızı ısırır
Ve terleriz
Şivekar bizden biri
Onun dilinden dökülen
Bizim kelimelerimiz
Saçma
Ama başka ne sorulurdu ki? 
'' in misin, cin misin? ''
Cevap verdi Hüsnü Yusuf:
'' ne inim, ne cinim''
'' ben de senin gibi bir beni Ademim''
Şivekar buldu
Kendi arayışında bir karşılık bulunduğunu.
Ya Yusuf? 
Peki Hüsnü Yusuf bulunmak istiyor muydu? 
Harikulade bir bahçede
Cinlerin arasında geçmişti günleri
Öğrenmişti cinlerden yüzlerce hüner
İnsanlar arasında kalsaydı eğer
Hükmetmek ve itaat etmekten başka bir alanda
Yusuf'a rahat vermezdi onlar.
Gülünç özlemleri insanların
Sinir bozucu tedirginlikle
Ve derinlik karşısında gösterdikleri
Şiddetli ve tamamen mankafa tepki
Bütün bunlar Hüsnü Yusuf için
Bezgin bir hayat demekti.
Kalkıp, çıkıp, uzaklaşıp
İnsanların dünyasından
Yusuf'un mahremiyetine kadar uzanan
Bu pejmürde kız da neyin nesi? 
Önce halinden ona hiçbir şey söylemedi
Bıraktı
Konuşsun Şivekar.
Aman Allahım! 
Şivekar konuştukça
Yusuf'un her yanına
Oklar saplandı sanki.
Dertli gönül neymiş
Gönüle dert neden düşermiş
Nasıl olurmuş göze almak
Gözlerden ötesini
Yağmadan, çapuldan, hazıra konmaktan uzak
Akları, karaları, bütün renkleri esirgeyip
Esirgenmeyi hak etmek
Ve dönenmek evrende arındırıcı
İtimada şayan bir rüzgar gibi.
Hayret ki cinler bu kızı kaçırmamış
Bu fevkalade gönlüyle.
Şivekar'ı dinledikten sonra Yusuf
Ancak anlayabildi kendi başına neler geldiğini.
Sonra açarken uzun uzun halini kıza
Sanki ona birşeyler iade etti.
Bir Yusuf, bir Şivekar
Anlamı yoktu artık ayrı hayatlarının
Çabuk anladılar ki armağanmış yaşadıkları
Verilmeyi beklemişler birbirlerine.
İki insan diyelim isterseniz artık onlara
Bizler de baş vuralım 
Tarihin ve tabiatın
Güç yetiremediği
O ifadeye.
İki insan bir araya gelince
İki taşın beraberliği gibi olmaz
Diyelim iki salkım
Bir çift kuş, yılanlar, kurbağalar, göçmen sürüler
Yarasa aşiretleri, birbirine açılan tanrısız mağaralar
Yabancılık
Yalıtkanlık üretirler ha bire.
İnsan soyu
İletkenliğiyle ünlüdür öteki türler arasında
İki insan
Başka hiçbir yaratıkta olmayan
Geçirgen bağın başlatıcısıdır
Anneler ve babalar
Oğullar, kızlar, hısımlar
Komşular, hemşehriler, yurttaşlar
Hangileri arasından seçilirse seçilsin
İki insan bir araya gelince
O geçirgen bağa bir ilmek atar
Bazen fiyonk olur arada
Bazen her şey düğümlenir
Yine de sonuna kadar
Bu bağın götürdüğü
Yere kadar gitmez
İnsanlar
Dostluğa, kandaşlığa, aşka evet
Evet ama nereye kadar?
Bunun bir son kertesi vardır
Binlerce yıl iki insandan çok azı
Son kerteyi birlikte tanımıştır.
Süra üfürülürken, çan çalınırken, ölü gömülürken
İki insan tahsil eder zamanı
En doğrusu son kertede iki insan
Vakitsiz okunmuş bir ezandır
Yusuf ile Şivekar
Vakitsiz okundular
Çünkü zaman
İki insan
Ya da 
Hiç...
<end>

<start>
Uç benim boynumun soytarısı
kirle her cemreyi bana doğru olan
unuttum güçbela soluyan perdeleri
dudaklarımı ısırdıkça kabaran akşam
unuttum onu da.
Zaten bir tanım değil midir
tavsayan düşüp kalkmalara
hüznün hacanası diye bildiğim akşam
bir tanım değil midir o kıyısız ellerimiz
fırça çekmeye doğru ölümün bacısına
parmak atmaya doğru şiir okuyaraktan
aşk -bir tanım değil midir-
kusturucu güzellikler ardından.
Her tanım bir ağı parçalıyor gibi çevremizde
azgın atlar boşandıkça sesimin avlusundan
uç benim boynumun soytarısı
dölle ovalı yüreğimi akarsuyunnan
göğsümde serinleyen akçıl kuşların
esirgeyen bağışlayan DİRENME'nin adıyla
indir koynumun yılgısını mor bulutların ordan
indir, indir de
geceleyin dupduru bir iniltiyi
bağrımdaki sağırlıkla değiştirmeye doğru-
Fırlamayım, bıktım tanımlanmaktan.
Leş yiyen akçıl kuşları sevrim çünkü
akçıl gçmen kuşları çünkü
çünkü özentisiz taşra yanakları
gibi çarşılara ilşkin
firegili göklerin altında olmak gibi
yatırları severim
paskalya tatilini.
Her tanım zorlu kilitlerdir belki de
çaput yıldızları aşka dayalı duran
uç benim boynumun soytarısı
böğrümde avrupalı atları koşuşturan
aşkım, tanımım, yanaşmam.
<end>

<start>
Sızıyı gideren su.
Suyun sızladığını kimseler bilmez.
<end>

<start>
Donyağından yapılmış sabunların
ürkütüp sindirdiği gözlerim vardı - ağır -
ağır yani çoraplı ve sürgün doğmanın
taşınmaz kıldığı.
Ben şenlikçisiydim pıhtı kanın
keten helvacılardan, bileycilerden
rugan çizme giyilen çağlardan geçerdim
barutun ve susamanın güzelliğiyle
tek yatmanın akmayan yüzüyle geçerdim.
Oraya, göğsüme iliklediğim hayvanı ayartmadan
direnmenin mayasını ellemeye.
Gün dönerdi, benzi solardı kahkahamın
kapardım kapımı gevşeyen bir yanımla
ve hergece yatağımda bir engerek bulmanın
süregen iğrentisiyle dolardım, sesim
öylece - Kusmuk Gibi - kalırdı ağzımda.
Çünkü heryerde bir göğün ufak kaldığı vardı
- akşama özgü göğsümü açardım
ey mutlu seri penceresi doğanın -
heryerde köpeksi koklaşmaların sürüp gittiği vardı
uyurken bir kadına doyar gibi kanardı ayaklarım
kanardı ve bir irin seliyle boğulurdum hersabah.
Oysa babam bilirdi yaşadığını aptes alırdı çünkü
anlatacak şeyleri vardı, eğilip kalkmaları
dualar okuması, doğum sancılarıyla bırakıp gitmesi anamı.
Ah, göğe uzatıyorum bir cumartesiyi
hayın bir çalgıyı kuşanıyorum göğün huysuz kuşlarıyla
GÖK! Bir kahkahaya geçirdikçe dişlerimi
bir tabut kalmıştır akşam olmaya
bir tabut beklenen bir aydınlıktır
beklenen bir ses gibi avlularda.
Anam kirliserin penceresinde doğanın
uykusu ayaklanır kanı birikir saçlarına
gözlerine uyuşuk bir hınç siner artık
ölü bir erkeği almıştır yatağına
o soğuk ölüyü, o kurutulmuş anıyı
birdenbire benim ağzıma takılır herşey
giderim akşama özgü göğsümü açmaya.
Ben nereye adımı yazsam
nereyi göstersem parmaklarımla
orası şapkalar yüklü bir vagondur,
nerede daralmış görsem bir adamı
akşamın güzel buğusunda eli-ayağı tutulmuş
bir çiçeğe uzanırken utandığını görsem
işte iğrentim yayılıyor derim, işte sırtlanlar soluyor ellerimde
kuşlar çoktan kapamışlar tarlalarını.
O zaman bir üzünç aralığında - herkes gibi - başlar korkum.
Ey irin mutluluğu!
Ey durmayıp ağrıyan kemiği usumun!
Uğunursam beni hazdan delirten hayvanın ortasında
ben koşarken derelerde birikirse çocukluğum,
piçliğim birikirse sesimin o hıncahınç boşluğunda
coşkunun en sağlam atıyla geliyorum
sövgüm büyüyor, ağartıyor günümü.
TAN! Ölü bir keçiyle saçlarımı taramanın vaktidir
sarı bir bilincin ötesini ellemek istemenin
bir üzünç aralığındayız artık TAN!
savulun, çıplaklığım geliyor ardımdan.
(1964)
<end>

<start>
Günlerimize
o ilkel sesleri karışır ya
gemileri annelerinden çok seven çocukların
bir adam gelir ya
devinen bir sancıdır artık
gelir eski günlerden
ve uzar sanki uzar
ırzına geçilmiş bir kahramanlık.
Sinsi gülüşlerimizdir şimdi pis bir suda yıkanan
korkulardır katar katar inenler gökyüzünden.
Ay sürekli yükselirse içimizde
çirkin ama güçlü bir tanrıya taptığımızdandır
ondan ki sıkıcıyız bu eski ayaklarla
ondan ki ulu bir tiksintiye hazırlanmışız,
Kemerlerimizdeki en güzel geyik ölüm.
Ama kim? Ben miyim burda bir esrime mi
nedir bu kuşların uçuşunda gördüğüm?
Aptalca beklerim o hiç sökmeyecek şafağı.
Oysa yüreğimden akan o derin suda
kırmızılar öylesine yırtılır ki
siner kan, 
huysuz kemanlar dolar şahdamarıma,
yansır kin savaşçıları, gürül gürül ordular
utancın köpürttüğü yanaklarımdan.
Köz komamış ateşinden bize o adam
şimdi gülüşlerimiz yırtıcı, gülüşlerimiz korkunç
ağır, kara bir zırh taşıdığımızdan.
(1963)
<end>

<start>
Kuş damdan düşünce
sarişin bir yürüyüşüdür artik ölümün
bir yagmurdur açilan kurakliga
bir yagmurdur kulübesi nisandan
ve onun ayaklarina dolanan o gökyüzü
kansiz yüzleridir diri kuşlarin
kuş düşünce camdan
kuş düşünce damdan
kizlar saçlariyla ölümü düşünürler
uzun bacakli tanrilar koşuşur sokaklarda
kuş öldü herkes mi ariyor
gençlik mi yürüyor herkese ve mi ariyor
onun gözlerini satilan çarşilarda
kuş öldü kanadinin altindaki o yara
yagmurun karanligini getiriyor geceye
yagmurun irmaklarini getiriyor geceye
kuş öldü
küçücük bir yorgunluktu ölmeden önce
öldü, kim isitir artik onun ellerini
sularin aynasinda üşüyen ellerini
sularin saygisiyla üşüyen ellerini.
(1962)
<end>

<start>
Senin karanlığına kanat vuran yarasalar
başka bir göğe germişler kendilerini
yürekli savaşçılar olmuşlar
gemilerini yakmışlar ve silahlarını bilerken
kanlarına yansımış gece
senin sularına inen yırtıcılar
ve piçler yani aşk çocukları
yanan gemilerin suya yankısı oluyorlarmış
yaşlı büyücüler söylediler
çingene çocukların gülleri mor olmadı
aşka bunaltıları onlar getirmediler
onlara dayanıyorum yürekli savaşçılara
saçları uzun bir unutkanlıkla örülmüş
kanlarının ardında tehlikeler yürüyen
korkunun gözlerini aradığı omuzlarında
gittiler, yittiler arasında boğuk seslerinin
tozuyan atlarının yelelerine baktılar ve
sen oldun
ve seni gördüm, eğninde bir mavi gözlerin vardı.
(1962)
<end>

<start>
Kargasa. Anilacak günlerim olmadi mi benim? Ayaklarimin
korkusuzca çiçeklendigi, silahima yapisip sabahin serinligini
bekledigim, kuzey gemileriyle sagir oldugum günler, sepet   ormeyi unuttugum günler olmadi mi? Ey geceyi ve kahverengi
bir düzeni tasiyan ellerim! Yüzümün ugultusuyla sasirtin beni.
o karanlik ormani yangina vurun. Çünkü ben de kaçarken     ardimda kalanlari yakiyorum. Ama iyi biliyorum yildizlari, ama
yildizlarin tanrilarin da üstünde parladiklarini, anilacak günlerimin gitgide yokoldugunu biliyorum.
Kargasa. Ve kolayca yikilan inançlarim benim, benim en
saglam ve daginik ellerim. Sabahi nasil tetikte bekliyorum.  Safakla damar damara sevistigini görmek için bilgeligin. Ve onariyorum nasil hizla kendi gücümü. Nasil bir soylu bosluga çilginca kanayorum. Ey yanginlar artigi! Her yangindan arta kalan bir sey, her yangindan arta kalan gerçek sey
çogalt beni.
<end>

<start>
Ne gümüş bir çocukluk ölümün mavi cinleri
uykusunda bıraktığı saçlarındaki yangın
o balçıkla beslenen saçlarındaki yangın
ona doğru uzanınca akşamın kanlı eli
sönmüş ateşlerini öptü tapınağımın
ona cinleri sığındıran ay korkusudur
ne gümüş bir çocukluk ölüler gibi sağlam
ölüler gibi soyunmuş artık korkularından
onu ben ne kadar buldum desem yok olur
çünkü girilmez tarlasına ay kokusundan
ya güneş ya da morluk onu ben yağmurladım
takvimlere kinle baktığı zamansızlık içinde
belki de yumuşak tüylerini öptü akşamın
ya da oğlaklar sığınıyor çiçekliğine.
(1962)
<end>

<start>
Sarardın üzüntüden, üç gün ağladın
baktım gözlerine şıçramış halkın gözleri
incesin
bardakta bir karanfile benzemiyor inceliğin
serçeler sekmiyor hayır, dudaklarında
ham demirden bir çanakta dövülmüş otlar olur
ısınmış taşlar olur yazları geceleyin
sazlar
kanımda Çiçek Dağı'nı vurur
doldurur öylece göz yerlerimi inceliğin
Tenimde iz bırakmış kar kokusu
terli, muğlak adamların hevesleriyle
harman edilmiş tenim
sevinçler artırmışım çiçekli
ve çiçeksiz bütün dağlardan.
Sarhoşken bağrıma akıtılan yıldızlar
özümü çekip ayırmış avuntulardan.
Şimdi sana bakıyorum, kalabalık gözlerin
ağlamasan bizi utandıracak sanki dünya
Valentina Tereşkova
ve çekik gözlü kadın komandolar
çünkü üç gün beslendiler senin gözyaşlarınla.
Sen ağlarken azığımız çoğaldı
elledik halkın ağrılarını cesurca
ağlamasan
kök inatla kavramıyor toprağı
boş umutlar içinde pervasız büyüyor kir
ağlıyorsun ihanete karşı şavkıyor pıçak
bir pıçak ki sevgilim, Sürmene işidir.
Bir şehrin uzak semtleri gibi gözlerin
üzgün, kara, ayaklanmaya hazır
ben yaralar kuşanıp katılırım onlara
onlara katılırım yedek mermi ve şarkılar alarak
seni alırım sonra her bir yanım çağıldar
bir oyuna kalkarız sıkılmış yumruklarla
yazarız duvarlara fırtınalı yazılar.
Bir gün burda, bu kalktığımız yerde
kendini yaşamakla taşıran bir güneş kabarcığı
zonklayan bir atardamar olduğu anlaşılır
el tutuşmuş çocuklar ki o zaman
senin gözyaşlarını heyecanla kapışır.
(1969)
<end>

<start>
Hirliyim, böylece büyüyor baldirlarim ve boynumun öpülen yeri
iri bir kus kendini agartiyor koltukaltlarimda
geceyi hor görüyorum böylece gecenin bütün itligini
irkilip terliyerek bir erkek sesi olarak yatagimda
tanrim, Pekos Bil'im gözet beni
Beni çünkü buram agrir, bacaklarimi hor görürüm aynalarda
bagrima bir gül tünemistir, kanar yanaklari bir oglanin
                                                                           yagmurdan
hüznü hor görürüm çürütür çünkü o kusu koltukaltlarimda
hirliyim böylece büyür askin bir salgidan öteye geçemedigi
tanrim, Pekos Bil'im üsüt beni.
Üsüt, yirtsin öpüslerimi pasli tenekeler, soyunup org çalayim
ceketimle örteyim gecenin bütün itligini
tanrim, Pekos Bil'im uçur beni.
<end>

<start>
Ben halka bakinca gümüş tirnakli kisraklar
sirça kirpikli gelinler huylanir.
Ben halka bakinca terlenirim
yaslanirim tarlalarin gölgesine, tozuna
kirlenir gülkurusu mendilim.
Benim rengimle kim yarişabilir
sancimi kimler altedebilir ben halka bakinca?
Ben ki kazdim, küredim, ellerimle boşalttim geceyi
yildizlari, hüznü ordan firlatip attim,
sonra ordan firtinali bir tüzeyle halka bakinca
yeniden yaralandim dünya irmaklarindan.
Dünyanin irmaklari dedigim yer
aydinlik, gülümserlik ve sevda
Oysa halkin göz çukurlari çamurlanmiştir
kani ilgit ilgit akar, kani kara
yazlik sinemalarda, üniformalar altinda
banknotlarin, kiravatlarin saltanatiyla
çürütülmektedir halk.
Gözlerim 
ne güzeldir halka bakinca
gözlerimde bögürtlendir
avuçlarimda nar,
ayaklarini çiplatip sulardan geçen çocuklar
sevinçle kipirdatir yapraklarimi.
Halkim
piçaklanmiş bir kadin gibidir
kaygular içinde yapayalniz
zehirli çiçeklerin ugultusu
uzaklaşmaz kulaklardan.
Gözlerim
neden güzeldir halka bakinca
beni neden küflemez o çökertilmiş anlam
herdaim karnimda tikili duran şafak
dünyalar biriktirir halk adina?
Çünkü bana göbek bagimdan işliyor toprak
hançeri ellerinde neşter kilan
arkadaşlarim var daglarda.
Kara yerden kirmizi gelincikler biterken
leylekler kirlenirken bin bereket ugruna
şeffaf, bakire kizlar pencerelerden
kaçirilmak için elederken delikanlilara
o zaman benim gözlerim işte
kavi bir mavzer olur halka.
Kanima kizgin demirler sokulur
ben halka bakinca
Kömür kokusunda yüzlerim kabarir
kalbim uyanir gires lekelerinden
gök gürülder köleler kipirdanir
uykumun rengi yayilir dünyaya
uykum çünkü uçari, çünkü hovarda
şafaklarin öncesidir.
sazaklar içinde bir çocugu emzirir
çaputlara sarilmiş çürüksüz çocugu
ben halka bakinca.
Yaşamak güzeldir
gözlerim daha güzel
gözlerim daha güzel halka bakinca
ve sürülmüş topragi
yaratkan beyni
işleyen elleri huylandiran bakişlarim
yani insan türünün var kilan hiz
yani hatta tarlalarda
döl yataklarinda bile oyalanmayan
savaşin, sevdanin rengi
her güzellik bu rengin ardindadir
yaşamak bir başina bu rengi geçebilmez
'ölümden korkup da sonunu sayan
ölür gider yar koynuna giremez.'
(1969)
<end>

<start>
1.
Bütün renklerimi siliyor dışardaki yağmur
derin bir bıçak izi olduğum için
artık beyaz bir yumruk gibi kaldım diye
hayatın karşısında
bütün kurnazlığımı siliyor dışardaki yağmur.
2.
Dik bayırların üstündeki bağlar
titrek öpücükler gibi yapraklarını
kızıl, kahverengi, ıslak yapraklarını
gökgürültüsüne doğru sermektedir
kargalar  Muş'un ve mezarlığın uğultusunu
tartarken kanatlarıyla
çoktan çorap örmeye başlamış dağlı kadınlardan uzakta
evine bir kumru tadı bırakarak
Zülküf'ün anası
düşünmektedir.
3.
Güzdür ama
avanti popolo şarkısı değildir bir ağızdan
günler ellerimi sildiğim birer üstüpüdür buralarda
kapıkulunun rezil tel örgüsü içinden
ve şakrak dostlarımdan uzakta.
4.
Şayaktan bir sabah örtüsü takılıyor aklıma
kağnılar ve mali sermaye üstüne düşündüklerim
halkın alkışlarıyla kuracağı dünya üstüne düşündüklerim
ve artık sarışın olmayan
gövdemi dünyaya bulayan sevgilim
sarışın yapraklarıyla dökülüyor aklıma.
5.
Sis sanki ayaklandırıyor yamaçları
sisle çalkanıyor böğrümüzdeki ova
bana çarpıp kırılıyor mahpusluk düşüncesi
ben güya şiirler yazdığım için mahpusmuşum
mahpus olduğu için şiirler yazarmış Ho amca.
6.
Nafile bir zamanın takvimidir
güz güneşi toprak damlara değince yaşanılan
çekiç örse var gücüyle vurmazsa neye yarar
partizan varlığımı dünyaya çakmadıkça
sabahın bekareti karşısında kargalar.
7.
Adını 'bir gün fazla yaşamak' koyduk.
Ey merak, ey zafer haykırışı, oğlum! 
Ellerin ve doğurtucu erkin başdöndüren macerası! 
Ey toprağın ve rahmin tükenmez hünerleri! 
Güz ki ancak hainin yüreğini soğutur
bir korkağı mahzun kılar kırlangıç sürüleri
sabırla, kin tutarak
gülen günlere ulaşan sesleri bulduk
adına 'yaşamak' diyoruz
'düşmana inat bir gün fazla yaşamak! '
8.
Kirpiklerimin ucundaki bulutlar
Muş'da güzün artık son kelimeleridir
yüzümde serin soluğunu duyuyorum dünyalı meleklerin
kar düşmeye başladı tepelerimize
beyaz bir şiir için artık
tüfeğimi doğrultuyorum.
<end>

<start>
Köleler gördüm, karavaşlar
hayaları burulmuş bir adamın ayaklarını yıkamaktalardı
artık kelimeleri kalmamış fiyatları sormaktan
saçları taranılmaktan usanmışlar
sinemalarda saklanıyor kışın
yaz olunca denizin yalayışlarına
kaldırımlarda demokrat
otobüslerde dindar
geceyi
saatlerine bakarak anlıyorlar
ve sabah
gökyüzünün karnını gerdiği zaman
dağların kokusundan fabrikalar
acıkınca
Köleler!
gözleri camekânlarda.
Silâhlar gördüm
namlusu akla çevrilmiş sahra topları
mürekkebin utandığını gördüm basılı kâğıtlarda
tetiğe basan parmaklarda çare yok, gördüm mürekkebi:
Çare yok, radyoları kapatsam
çare yok, secde etsem anılarıma
bu bozulmuş yeminlerin bayrakları altında
olacak şeymi duymak portakal bahçelerini
mermiler araya girmeden anlayabilir miyiz artık
hangi kızlar hangi serin yerlerimize değdi:
Sanırdık saçlarımız kumrularla kaplanır
bir çocuk, İşte ırmak! diyerek haykırınca
o zaman belki çocuklar zabıtalardan daha çoktu
belki biz daha çok ağlardık bir aşk pıhtılanınca:
Gördüm
gözlerinde zındanlarla bana baktıklarını
düşündüm yaslanarak şehrin kasıklarına
düşündüm kafa kemiklerimi eritinceye kadar
nedir bu kölelerin olanca silâhları
silahların köleleri olmaktan başka.
Bıkmadım
koyu renkler kullanıyorum hayatımda
koyu mavi, acıyı anlatırken
sessizce öperken, koyu beyaz
ve saçlarım hakaretlerle okşanırken
koyu bir itiraf sarıyor beni.
susmak elbette zehirlidir
ve rahatlık getirir yazıklanmak da.
Ey tenimde uzak yolculukların lekeleri!
Ey çocuklarda uyuyan intizamsız güneşler!
gelin ve boğdurun bu köleleri.
<end>

<start>
Mevsimlerin bizim âşıklarımız olduklarını bilmezdim 
Bizi duysunlar için doluyorlarmış meğer etrafımıza 
Koynumuzdan her geçişinde kendine yol edermiş bir mevsim
Ve gelirmiş sargımız kalkıverince uyarak çağrımıza
Ruhu saran zevklerden sözaçtı da nice yıldır nice insan
Kimseler anlatmadı sargıların kaldırıldığı zamanı
Söylenmedi çıplak kaldı mı ruh neydi hemen rengi koyultan 
Neydi öperken akıtır öpülürken pıhtı kılardı kanı
Özlenen bir pişmanlık diye tarif ederler aşkı sorarsak 
Ve her sevilen nobran biraz her mevsim severken birer zorba
Çözülür tirleşir çatık ten sonra tekrar toparlanıcak 
Farkederiz üstümüzde bir çentik hangi mevsimden acaba
Bir yemini hatırlatsın diyedir belki de yazdansa bu iz
Uzayan gün bıktırıcı setreylemeyen karanlık müzevir 
İnsan olmaktan kalan elemin zamkı gibi belli belirsiz
Depreşen o ilk yeminden başka yazın herşey alelâdedir
Herşey bir soruyu katederkenki hayatımız kadar ürkek 
Taze şarap herbirimiz son korkusuna garkolmaya teşne
Köhneleşmekten kaçarken güç ararız kahverengi ve erkek
Böyle kalır bir güz lekesi yükü artan göklerden kinâye
Yani hataya önceye ait önce öbür yüz öpülecekti
Öbür gölden içecektik kaplamasaydı çabuk sineyi kış
Üşüdük terkedilmekten utandık ruh kendini içe çekti
Aldırdık aldanmak için çentik dedik oysa sadece yanlış
Koyverin matemi tasvire çengiyle köçek çullanadursun 
Her yanlışı yeşeren dal fışkıran otla kapatsak n'olur
Ağlayış buldu eşin neydi adı ko bahar coşkusu olsun 
Yüze vurmaz artık elem yapışır âdeme göğsünde solur

                                kitâbe
Bende mevsim denilen üftâdelerin yardığı yer apaçık 
Esebilsin sevgililer diyerek cân içre dünden hazırım 
Korkarım kalmazsa sevişmekten bir yangılı yer ya da sıyrık
Ömrüm fenâlıklara kayıp ağulanmazsa ben ne yaparım
<end>

<start>
Elimle kuyumu kazdırdı bana, 
Ah şu şairliğim olmaz olaydı! 
Aklına eseni yazdırdı bana, 
Bütün sırlarımı aleme yaydı; 
Ah şu şairliğim olmaz olaydı! ...
Ona her gün güzel, her hava hoştu, 
Sevgisiz hayatın manası boştu, 
Gördüğü kısrağın peşinden koştu, 
Uslanmak bilmeyen bir deli taydı; 
Ah şu şairliğim olmaz olaydı! ...
Evimden barkımdan çözdürdü beni, 
İşimden gücümden bezdirdi beni, 
Bulutlar üstünde gezdirdi beni, 
Bastığım yıldızlar hüsrana kaydı; 
Ah şu şairliğim olmaz olaydı! ...
Ak yazımı baht-ı siyah eyledi, 
Gençliğime yazık, günah eyledi, 
Nerde akşam, orda sabah eyledi, 
Serseri hayatı marifet saydı; 
Ah şu şairliğim olmaz olaydı! ...
Alnım da açıktı, yüzüm de aktı, 
Kimseye verecek hesabım yoktu, 
Günah kervanımı pazara çekti, 
Yükümde ne varsa, hepsini saydı; 
Ah şu şairliğim olmaz olaydı! ...
Hayal aleminde gezmem dese de, 
Seni bundan böyle üzmem dese de, 
Bu gece, tek hece, yazmam dese de, 
Sabaha çıkmadan sözünden caydı; 
Ah şu şairliğim olmaz olaydı! ...
<end>

<start>
Hasret ettin yaşamaya
Çıkacak yol bırakmadın; 
Vebâlinini taşımaya
Tutacak kol bırakmadın.
İnanmadım dost sözüne
Boyun büktüm her nazına
Yıllar var ki el yüzüne
Bakacak hâl bırakmadın
Yaralıysam vuran sensin
Günahıma giren sensin
Umudumu kıran sensin
Tutacak dal bırakmadın
Dudak büktün her soruma
Fesat kattın her yoruma
Kırk yılda bir hayrıma
Çıkacak fal bırakmadın.
Üstümde yok başımda yok
İsim de yok aşım da yok
Yaslanacak taşım da yok
Yatacak çul bırakmadın.
Âlem duydu âvazımı
Küfre yordu niyâzımı
Musâllada namazımı
Kılacak kul bırakmadın...
<end>

<start>
Ağlamak kifayet etmez acıma
Şen kahkahalarda hüzün bu gece
teselli sözleri gider gücüme
Şarkılar bir başka hazin bu gece
Yüreğim fırtına gözlerim durgun
Varlığın ilacım yokluğun vurgun
Hayattan kovuldum kaderim sürgün
Ölüm fermanımı yazın bu gece
Herkese kalbimi vermezken öyle
Yaşatmak için sen ne yaptın söyle
Ne kadar şen şakrak olmuşsun böyle
Halime gülüyor yüzün bu gece
Talebim çok değil yalnız beni sev
Umut sefil cüce,acı koca dev
Üstadım geçiver bir hicaz peşrev
Sevdadan dert yansın sazın bu gece
Neşenin kapısı yüzüme örtük
Bir resmin yok bende olsa da yırtık
arkana bakmadan sende git artık
hadi benden sana izin bu gece
<end>

<start>
Derdimi döküpte paylaşacaktım, 
Eşimden dostumdan yüz bulamadım.
Yüzlerce, binlerce lügata baktım, 
Seni anlatacak söz bulamadım...
Herşeyi sezsemde ıslak saçından, 
Gönlümde arındın bütün suçundan.
Girdiğin sayısız günah içinden, 
Sana konduracak toz bulamadım...
Gönlüm hâlâ sende, hâlâ sözünde.
Siyaha mahkûmunum zindan gözünde.
Nice dilberlerin güzel yüzünde, 
Seni kaybedecek iz bulamadım...
Üzdüler dillere verip te seni, 
Ezdiler yerlere serip te seni, 
Gönül penceremden görüp de seni, 
Bana hak verecek göz bulamadım...
<end>

<start>
Senden aşkı öğrenmeye talibim
Okut beni talebenim Aysuda
Kalp hastanım sensin benim tabibim
Acil'deki sıra benım Aysuda
O ne öfke o nasıl kaş çatıştır
Dilersen döv hiddetini yatıştır
Canevini aşkım ile tutuştur
Yakılacak çıra benim Aysuda
Siyah inci yarışırken benimle
Beyaz gülün rekabeti teninle
Nasıl şensem bahtiyarsam seninle
Sensiz bahtı kara benim Aysuda
Gözlerindir mor menekşe toplanan
Dudakların alevlerle kaplanan
Bakışınla yüreğime saplanan
Hançer sensin yara benim Aysuda
Olmaz olsun sarayımız köşkümüz
Dünya değer bizim meyli meşkimiz
Sultan Reşat lirasıysa aşkımız
Yazı sensin tura benim Aysuda
Sevdalının kaybettiği aklıdır
Divanedir ne söylese haklıdır
Defineler viranede saklıdır
Ara beni harabenim Aysuda
02.06.1997
<end>

<start>
Aldırma göz yaşıma benim biricik kızım;
Bırak beni gideyim ayrılmadığım yere.
Bir gamlı bülbülüm ki yavruma geçmez nazım;
Neden feryad edeyim duyulmadığım yere?...
Madem ki görenlerin ürperdiği yarayım;
Kimden medet umayım,kimden derman arayım?
Bir selamı,cok gören semte neden uğrayım?
Girmem sevilmediğim,sayılmadığım yere...
Beni aldatan benim;eşim,dostum bigünah.
Ne gafil serseriyim,bin kere,eyvah!eyvah!
Mecnun etsin de beni,mecbur etmesin ALLAH;
Dönmem insan yerine koyulmadığım yere...
<end>

<start>
Adını kâğıda yazamıyorum,
Gün olur yerlere atılır diye.
Ellerim tutmuyor çizemiyorum,
Resmini görenler tutulur diye...
Gençliğim aksa da ömür çeşmemden,
İçemem, korkarım dile düşmenden! 
Yaşını gizlerim dosttan düşmandan,
Duyanlar gülmekten katılır diye...
Uğrunda kaç kalbi kırık bıraktım! 
Kırk yıllık dostları nârına yaktım! 
Tek senin incinip küsmenden korktum; 
O hilâl kaşların çatılır diye...
Aşkın bedelliyse peşin öderim.
Sen infaz edersen ipe giderim.
Kapında bir ömür kulluk ederim; 
Bastığın yerlerde yatılır diye...
Önceden kölenin suçunu göster,
Sonra'da al götür pazarla ister,
Kaç para derlerse saçını göster; 
Bunun bir teline satılır diye! ...
<end>

<start>
Son günlerde ne yüzüme bakıyor 
Ne bir selam veriyorsun almina! 
Zahmet edip ne elimi sıkıyor
Ne bir hatır soruyorsun almina!
Madem hızlı yaşamayı severdin
Neden bana yar olmaya söz verdin? 
Cambaz gibi kalpten kalbe tel gerdin
Maceraya yürüyorsun almina!
Ben yanarken hasretinin narında
Hoyrat eller bağlar bozdu bağında
Ben aklımı uğurlarken uğrunda
Sen sefalar sürüyorsun almina!
Seni gözden, seni sözden sakınıp
Sır vermedim dosta senden yakınıp
Hasretinle hergün biraz tükenip
Bittiğimi görüyorsun almina!
Koca bir yaz geçti gülmeden 
Ben giderim sen insafa gelmeden
Hayatımla oynuyorsun bilmeden
Günahıma giriyorsun almina!
Telaşlanma kastettiysen canıma
Günden güne giriyorsun kanıma! 
Bir atımlık barut kaldı sonuma
Muradına eriyorsun almina!
<end>

<start>
Ben sana uymazsam ağrımaz başım,
Sayende gülecek yüzüm yok gönül.
Nereyi yıkmadı benim gözyaşım,
Nerede hıçkırık izin yok gönül.
Yeni bir afet mi girdi düşüne?
Hadi Allah versin çek git işine,
Bir fettan gözlünün düşüp peşine,
Derbeder olmaya luzüm yok gönül.
Ne bana cilve yap, ne yalvar yakar,
Yerimde kim olsa usanır bıkar,
İstersen karşıma huriler çıkar,
Vallahi billahi gözüm yok gönül.
Son diye söz verdin her seferinde ,
Vefa yok ,ne Aynur, ne Ayfer’inde,
Hayırsız Nur’unda Nilüfer’inde,
Emelim ,özlemim, arzum yok gönül .
Seni çöle çevirmeye mahkumum,
Ne bir gülüm olsun, ne bir zakkumum,
Çoktandır başladı ,yaprak dökümüm,
Takvimde baharım,yazım yok gönül.
Nerede görülmüş ,güldüğüm nerde,
Nerede başımı sokmadın derde,
Her aşkta hüsranla kapandı perde,
Artık o tarakta bezim yok gönül.
Kapandı sevdanın dönemi bence,
Kalmadı Leyla’nın önemi bence,
Gene mi özendin gene mi gence,
Sana söyleyecek sözüm yok gönül.
<end>

<start>
Sevdigim ellerde nazın çekilmez, 
Olurya usanıp bıkarlarsa dön. 
Sohbetin dinlenmez kahrın çekilmez, 
Olurya gönlünü yıkarlarsa dön.
Yalan sözlerine inandıkların; 
Riyakar yüzüne aldandıkların; 
Birgün terk ederse dost sandıkların, 
O tatlı canını sıkarlarsa dön.
Anlarsın sevdigim hele düşünce, 
Kıymetimi soysuz ele düşünce, 
Ünvanın duyulup dile düşünce, 
Lakabını dilber takarlarsa dön.
Eger savunacak sözün kalmazsa, 
Başka çaren başka çözüm kalmazsa, 
Sokaga çıkacak yüzün kalmazsa, 
Artık kötü gözle bakarlarsa dön.
<end>

<start>
Halime bakıp da mücrimim sanma,
Karşında ayağım ,elim dolanır.
Ahraz da değilim,dilbazım amma,
Seni gördüğüm an dilim dolanır.
Biricik servetim resmin masamda,
Tek zevkimde sensin,tekmil tasam da,
Ben sana gelmeye uğraşmasam da,
Kördüğüm olası yolum dolaşır.
Hele bir derdim hapsinden yaman,
Aman sen işitme, sen duyma aman!
Kolunda birini gördüğüm zaman,
Kalbimde kan değil,zulüm dolanır.
<end>

<start>
Daha düne kadar sensiz olamam,
Ben senin gölgende varım diyordun.
Sensiz okuyamam ,sensiz yazamam,
Sensiz aklım bile yarım diyordun.
Sen beni en zayıf anımda vurdun.
Şarapla tütünle açtım arayı,
Bir de sen terk ettin bahtı karayı,
Bir seni düşündüm bir sigarayı,
Demek ki şeytanca bir tuzak kurdun.
Sen beni en zayıf anımda vurdun.
Bir yandan gönlümün işret çağrısı,
Bir yandan midemin ince sancısı,
Tetiği vaktinde çektin doğrusu,
Demek ki aylarca pusuda durdun,
Sen beni en zayıf anımda vurdun.
Övgüye değerdi oyun takatin,
Alkışlık bir roldü her hareketin,
Giderken vicdanın ve sadakatin,
Lügatçe manası ne diye sordun,
Sen beni en zayıf anımda vurdun.
Hayrını umsan da hain kararın,
Eyvah’la telafi olmaz zararın,
Yarama tuz bastı ani firarın,
Düşerken tuttuğum son dalı kırdın.
Sen beni en zayıf anımda vurdun
<end>

<start>
Sessizim ne kadar üzsen de beni
Ağzımı açmaya gözüm kesmiyor
Vurduğun zincirden çözsen de beni
Bırakıp kaçmaya gözüm kesmiyor
Ne olur git deme kalbimi kır da 
Meleyen gönlümü kaptırma kurda
Sıratı geçecek imanım varda 
Aşkından geçmeye gözüm kesmiyor
Ne çıkar sararıp solsa da yüzüm
Gönlümde baharsın gelse de güzüm
Çekilmez olsa da sitemin nazın
Başka yar seçmeye gözüm kesmiyor
Ne olur git deme kalbimi kır da
Meleyen gönlümü kaptırma kurda
Sıratı gececek imanım varda
Aşkından geçmeye gözüm kesmiyor
<end>

<start>
Halime bakıp da mücrimim sanma,
Karşında ayağım, elim
dolanır.
Ahraz da değilim, dilbazım amma,
Seni gördüğüm an dilim dolanır.
Biricik servetim resmin masamda,
Tek zevkim de sensin, tekmil tasam da,
Ben sana gelmeye uğramasam da,
Kördüğüm olası yolum dolanır.
Hele bir derdim hepsinden yaman,
Aman sen işitme, sen duyma aman! 
Kolunda birini gördüğüm zaman,
Kalbimde kan değil, zulüm dolanır.
<end>

<start>
Çiçeğim, bir misal var, eski atasözü, 
Zararın neresinden dönersen kâr çiçeğim.
Senin hayat çağının henüz baharı, yazı, 
Benim ömür bahçeme kar düştü, kar çiçeğim...
Baktığım her aynada aldığım tek uyarı, 
Terk etmen yakın diyor dünya denen  diyarı.
Renk düştü grubuma altın saçından sarı, 
Menekşe gözlerinden mor düştü, mor çiçeğim...
Sebebini ararsan ağlamaklı sesimin, 
Elveda bestesidir sana olan hissimin! 
Bahçeleri süslerken senin kiraz mevsimin, 
Benim ömür payıma nar düştü, nar çiçeğim...
Hiç sevip sevilmedim derken şansım değişti, 
Gönlümün imdadına bakışların yetişti.
Senin lâle devrine billur jaleler düştü, 
Benim kasımpatıma kır düştü, kır çiçeğim...
Uyanıp bir rüyanın rengarenk yatağından, 
Ayrılmak ne kadar zor sımsıcak kucağından.
Dünyadan giderayak öptüğüm dudağından, 
Yüreğime aşk denen kor düştü, kor çiçeğim...
Seninle gezemedim, çıkmadım bir tarafa, 
Dile düşeriz diye görünmedim etrafa.
Utancım mâni oldu aşkımı itirafa! 
Yüzüme ateş düştü, ar düştü, ar çiçeğim...
<end>

<start>
Gecemi zehrediyor içime düşen kuşku, 
Sırra kadem mi bastın, kaşla göz arasında? 
Nasıl anlatsam bilmem aramızdaki aşkı, 
Bir sıcaklık vardır ya külle köz arasında..
Sen ektin yüreğime en acı duyguları, 
Sen çaldın gözümden en tatlı uykuları, 
Aşkıma benzetirim tutmayan şarkıları, 
Bir gariplik vardır ya sazla söz arasında..
Sen yüzüme gül yeter, bırak bahtım gülmesin, 
Sen kadrimi bil yeter, başka kimse bilmesin, 
Sen bir daha gel yeter, bırak o hiç gelmesin, 
Hani bir mevsim var ya, kışla yaz arasında...
<end>

<start>
Beli daracıktı  sırtı  açıktı
Yazlık  elbiseni  unutamadım
Üstünde  leylaklar  salkım saçaktı
O güzel  deseni  unutamadım
Bana yavrum derdin  kırklı yaşımda
Senden yıllar yılı  farklı  yaşımda
Sayısız  fırtına koptu  başımda
Aşkınla eseni  unutamadım
Bir kadeh şaraptın  gözümde tüten
Aklımı başımdan  avare eden
Haramdın diye mi bilmemki neden ?
O tatlı  buseni  unutamadım
Kaç afet gönlümü sevdaya saldı
Ne Ahsen, ne Nilsen,  saklımda kaldı
Sadece seninki  aklımda kaldı;
Nedense  Birsen'i  unutamadım...
<end>

<start>
Senmisin neşemi götüren zalim 
Seninde bugün son gülüşün olsun
Aşkımı burnumdan getiren zalim 
Dönüşü olmayan gidişin olsun.
En kötü günümü arattın bana
Ne benli hayalin nede düşün olsun
Melekten bir şeytan yarattın bana 
Dönüşü olmayan gidişin olsun.
Kimseden merhamet dilenmemiştim
Kapımda dilenmek son işin olsun
Kimseye ah edip ilenmemiştim
Dönüşü olmayan gidişin olsun.
Ben aşkın narına yandım seninle
Mum gibi eriyip sönüşün olsun
Gözyaşın ismimi yazsın diline
Dönüşü olmayan gidişin olsun.
Hıçkıra hıçkıra çığlık çığlığa
Martılar misali ötüşün olsun
Peşimde koşuştur soluk soluğa
Dönüşü olmayan gidişin olsun
Sarhoşa meze ol meyhanelerde
Günahkar ellerde bitişin olsun
Enkazın bulunsun viranelerde
Dönüşü olmayan gidişin olsun
<end>

<start>
Duydum ki vefasız incinip küsmüş
Darılsa ne yazar darılmasa ne? 
Bir selam yollardı onu da kesmiş
Kırılsa ne yazar kırılmasa ne?
Ben keder üretir dert yaratırım, 
Aleme ibrettir her bir satırım, 
Kırk yılın başında halim hatırım
Sorulsa ne yazar sorulmasa ne?
Benden uzak olsun ersin ahtına
Dilerim sultanlar çıksın bahtına
Layık olmadığı gönül tahtına
Kurulsa ne yazar kurulmasa ne?
Kervanı kırılmış çölden beterim
Hancıya yolcuya hasret giderim
Yüz karası olmuş gönül defterim
Dürülse ne yazar dürülmese ne?
<end>

<start>
Tayfuna tutuldum aşk deryasında 
Yönümü yitirdim yüzer dururum 
Sahilde vurduğum dert adasında 
Dolmayan çilemi yazar dururum
Sezince boyundan büyük nazını 
Prenses sanmıştım çoban kızını 
Armağan ettiğin çam sakızını 
Ya sabır taşında ezer dururum
İltifat eylesem sus der istemez 
Şiirler söylesem kes der istemez 
İsyankar olurum ister istemez 
Canımdan usanır bezer dururum
Aklında iki gün birini tutmaz 
Deli etmek için beni unutmaz 
Bugünkü adresi yarını tutmaz 
Mahalle mahalle gezer dururum
Her gece teklifsiz rüyama girer 
Uykumu bölmenin zevkine erer 
Önüme bir yığın bilmece serer 
Ağlaya ağlaya çözer dururum
Bir zaman baş tacı ettiğin bendim 
Nereye layıktım nereye kondum 
Kapıya atılmış paspasa döndüm 
Çiğneyip geçtikçe tozar dururum
<end>

<start>
Deli gönlüm  benden yana olmadı
Düşmanıma arka çıktı neyleyim...
Aşk elinden az buz  darbe almadı
Yaraları  kırka çıktı neyleyim...
Uslanmadı vazgeçmedi  yasaktan
Bakışları kurtulmadı tuzaktan
Kör  kediyi  samur  sandı  uzaktan
Kürk dediği hırka çıktı  neyleyim...
İçer içmez huri dedi cadıya
Mahkum etti ıssırganla  yatıya
Sarhoş iken  tayinimiz  batıya
Ayıkınca  şarka çıktı  neyleyim...
Yeni değil şu gönlümün kandığı
Çalı  çırpı  çınar diye konduğu
Her derdime şifa diye sunduğu
Şıra sandım  sirke  çıktı  neyleyim...
Haram olsun  huzur nedir bildiysem
Bin ağladım, senede  bir güldüysem
Acınacak  durumlara geldiysem
Kılavuzum  karga  çıktı neyleyim..
<end>

<start>
Sen benim gözümde bir kifayettin.
İlk değil alçağı yüksek görüşüm.
Sanma ki sen bana ihanet ettin; 
O, senin aslına rücu edişin.
kahrını çektiysem vardır bir neden
sendin bu duyguyu bende üreten
kim kimi kullanmış şöyle bir düşün
o senin aslına rücu edişin
ilk defa başımı vurmadım taşa
yanıla yıkıla geldim bu yaşa
sanma ki sen beni aldattın haşa! 
çoktandır başladı bende bitişin
o senin aslına rücu edişin
<end>

<start>
Harami hırlıydı şimdiki beyden, 
Eşkiya eskiden dağa çıkardı.
Konuğa kem gören şu köhne köyden, 
Eskiden essahtan ağa çıkardı! ...
Hanzonun, hırbonun, nüfusu azdı.
Doksan bin içinde dokuz olmazdı! 
Sığırın hepisi öküz olmazdı, 
Daha çok tosunla, boğa çıkardı...
Devletin cebinden çeken çekene, 
Üstünü başını söken sökene, 
Önünü ardını diken dikene, 
Deh soktu, çüş çekti, oha çıkardı! ...
Kimdir bu utanmaz yüzü sırımlı? 
Yeşilin katlinden kimdir sorumlu? 
Tarlaya fabrika kurdu Çorumlu'lu, 
Hesabı bahçeye bağa çıkardı! ...
Haberler terörden şehitler sunar, 
Sözcüler lâf olsun babından kınar, 
Eskiden bir cana bir cihan yanar, 
Feryâd'ı figanlar göğe çıkardı! ...
Seçilen bu kadar dönek olmazdı, 
Seçen de bu kadar binek olmazdı, 
Bu kadar süt veren inek olmazdı, 
Sağsalar bin kova daha çıkardı! ...
Takip et şu giden süslü dişiyi, 
Pasaktan geçilmez kapı eşiği, 
Cemal'ce bu kadar süfli kişiyi
Mayası bozulmuş doğa çıkardı! ...
<end>

<start>
Aşkın hudûdunu aştı muradım, 
Maksûda varıştır senden sonrası; 
Erenler katına belki bir adım, 
Belki bir karıştır senden sonrası.
Farkına varınca olup bitenin,
Kırdım zincirini nefsin, bedenin! 
Beni aşkın ile ıslah edenin,
Lutfuna eriştir senden sonrası...
Bana bu gayreti sağlayan kudret, 
Eyyûb'ün sabrından aldığım ibret.
Ne riya, ne kibir, ne kin, ne nefret; 
Ebedî barıştır senden sonrası.
Bir gonca Bakî'nin gül destesinden, 
Bir yudum sakînin sır testisinden, 
Yüce Mevlâna'nın gel bestesinden, 
Feyz alış veriştir senden sonrası.
Kevser sarhoşuyum meyhane değil,
Hiçbir zevk böylesi şahane değil,
Kays gibi Leyla'yı nefsane değil,
Efsane görüştür senden sonrası...
Yumup gözlerimi yalan dolana; 
Açtım can evimi gerçek olana.
Elifi bırakıp Karac'oğlana, 
Yunûs'la yarıştır senden sonrası
<end>

<start>
Medet bekliyorum vurduğu yerde
Oralı olmuyor siyah gözlerin.
Gönlümü dağlıyor gördüğü yerde 
Kanıma susamış silah gözlerin.
Her yalan sözüne iftira ekler
Sayısız suçunu sırtıma yükler
Cenneti müjdeler ibadet bekler
Şeytanın taptığı ilah gözlerin.
Feryadım asılsız şikayet değil
Laf değil söz değil rivayet değil
Yetim hakkı değil cinayet değil
Korktuğum en büyük günah gözlerin
<end>

<start>
İlk görüşte başlar, kalplerde telaş 
Çok erken kıyılır gönül nikahı 
Sevgiyi yudumlar, göz yavaş yavaş 
Bakarken kıyılır gönül nikahı...
Beklenen karşına çıkar bir sabah, 
Belki yeşil gözlü, belki simsiyah, 
Daha ilk gürüşte yürekten bir ah, 
Çekerken kıyılır gönül nikahı...
Neler uydurursun gör daha neler 
Nice mazaretler, ne bahaneler 
Kederli gözlerden billür taneler, 
Dökerken kıyılır gönül nikahı...
Alnında sevecek yazdıktan sonra 
Eninde sonunda senindir sıra 
Bir vesile olur kibrit sigara 
Yakarken kıyılır gönül nikahı
Düşürür sevdaya yaşı onücü 
Tanımaz günahı, kanunu, suçu 
Gururun belini sevginin gücü 
Bükerken kıyılır gönül nikahı...
<end>

<start>
Görenler kendini beğenmiş sansın,
Sen böyle havalı pozla güzelsin.
Varsın âşıkların bıksın usansın,
Sen böyle cilveyle, nazla güzelsin...
Göz göre gelince aklım şaşıyor,
Yüreğim koşmaktan yorgun düşüyor,
Sığmıyor gönlüme aşkın taşıyor,
Sen benim haddimden fazla güzelsin...
Vadesi yakına eğleme meyil,
Sen sen ol zamanı zengine eğil,
Ben gibi hüzünlü hazanla değil,
Sen, taze baharla yazla güzelsin...
Aşk hevesle başlar, hasret, gurbetle.
Solmasın gençliğin gamla, kasvetle.
Çünkü sen her zaman sen muhabbetle,
Şiirle, şarkıyla, sazla güzelsin...
<end>

<start>
Kapını çalarsa mazinin eli
Ne olur bir şişe aç benim için
Ben hiç ayıkmadım gittin gideli
Sende bir kaç kadeh iç benim için
Bir gece veda et tatlı uykuna
Girdiğim günahı sarhoşken kına 
Yarıda  bırakma  Allah aşkına
Bu gece  kendinden geç benim için
Nasıl bir yanlışa ben adım attım
Nasıl bu günahın zehrini tattım
Sana nasıl kıydım, nasıl aldattım
Anlatmak o kadar güç benim için
Hoş görme  af etme yaptıklarımı
Kaldır  yeryüzünden artıklarımı
Tutuştur resmimi mektuplarrımı
Savur küllerini saç benim için
Tek ondan söz etme canımı dile
Sorsan hatırlamam adını bile
Değişmek olurmu dikeni güle
O senin yanında  hiç benim için
Maziden eserse hasretin yeli
Ne olur bir şişe aç benim  için
Ben hiç ayıkmadım gittin gideli
Sende bir kaç  kadeh iç benim için
<end>

<start>
Eskiler alırım haydi eskici..
Eski halı,kilim,giyisi  alırım:
Bir zahmet banada uğra eskici,
Acele edersen  memnun olurum...
çekinme eskici içeri buyur
Burada bir aşkın ateşi uyur
Baktıkça içimin  yangını büyür!
İşte şu odada başbaşa kaldık,
Şu ahşap masayı birlikte aldık.
Onun şu gördüğün kadife koltuk.
Bilsen şu camları örten perdeler
Neler gizlediler,neler gördüler,
Konuşabilseler neler derdiler...
Burada ne varsa hepsi senindir,
İlk önce duvardan tabloyu indir.
Hiç sorma resmini gördüğün kimdir ..!
Onun şu daktilo,şu kalem kağıt
İster sat istersen hayrına dağıt
Sussun bu hıçkırık,dinsin  bu ağıt..!
Sabırmı dayanır bu ihanete !
Hiçbirşey bırakma kütüphanede,
Benim ne işim var defter kitapla
Topla be eskici hepsini  topla!
Hepsinde yaşayan binbir anı var
Hepsinin birşeyler söyler yanı var
Al götür hepsini sırdaşlarımın
Kurusun kaynağı gözyaşlarımın...!
Al götür eskici  ne resmi kalsın
Ne yüzü,ne izi, ne ismi kalsın
Onsuzda  gülmeye değer bu dünya
Onsuzda görmeye değer her rüya...
<end>

<start>
Sarhoşunum, nasıl ayık kalayım?
Aşk şarabın doldu gönül testime.
Sen İran ol bende şahın olayım;
Varsın Sultan Selim gelsin üstüme...
Öyle bir güç var ki aşkın verdiği;
Deryada damladır aklın erdiği.
Perilerin,meleklerin,gerdiği,
Sipersin,kanatsın,kolsun üstüme...
Ali'nin kılıcı elimde aşkın,
Veli'nin duası dilimde aşkın.
Durmasın karşıma çıkacak şaşkın;
Tekmil orduların salsın üstüme...
Yad el dokunursa kaşına senin,
Ölürüm çıkamam karşına senin.
Zarar getirirsem taşına senin; 
Yezid'in vebali kalsın üstüme...
<end>

<start>
Rü'ya gibi bir yazdı. Yarattın hevesinle
Her anını, her rengini, her si'rini hazdan.
Hala doludur bahçele....................
<end>

<start>
Koca Mustapaşa! Ücra ve fakir İstanbul! 
Ta fetihden beri mü’min, mütevekkil, yoksul, 
Hüznü bir zevk edinenler yaşıyorlar burada.
Kaldım onlarla bütün gün bu güzel rü’yada.
Öyle sinmiş bu vatan semtine milliyetimiz
Ki biziz hem görülen, hem duyulan, yalnız biz.
Manevi çerçeve beş yüz senedir hep berrak; 
Yaşıyanlar değil Allah’a gidenlerden uzak.
Bir bahar yağmuru yağmış da açılmış havayı
Hisseden kimse hakikat sanıyor hülyayı.
Ahiret öyle yakın seyredilen manzarada, 
O kadar komşu ki dünyaya dıvar yok arada, 
Geçer insan bir adım atsa birinden birine, 
Kavuşur karşıda kaybettiği bir sevdiğine.
Serviliklerde sükun, yolda sükun, evde sükun.
Bu taraf sanki bu halkıyle ezelden meskun.
Bir afif aile sessizliği var evlerde; 
Örtüyor farkı asaletle çekilmiş perde.
Kaldırımsız, daracık, iğri sokak, doğru sokak..
Her geçildikçe basılmış ve düzelmiş toprak.
Kuru ekmekle, bayat peyniri lezzetle yiyen, 
Çeşmeden her su içerken: > ....................
<end>

<start>
-Halide Edib'e, sanatta ve fikirde ulvi varlığına derin hürmetle.
Bazen kader, gelen bora halinde zorludur ;
Dağlar nası....................
<end>

<start>
Birden kapandı birbiri ardınca perdeler 
Kandilli, Göksu, Kanlıca, İstinye nerdeler?
Som zümrüt ortasında, muzaffer, akıp giden 
Firuze nehri nerde? Bugün saklıdır, neden?
Benzetmek olmasın sana dünyada bir....................
<end>

<start>
Fani ömür biter,bir uzun sonbahar olur. 
Yaprak, çiçek ve kuş dağılır, tarümar olur. 
Mevsim boyunca kendini hissettirir veda; 
Artık bu dağdağayla uğuldar deniz ve dağ. 
Yazdan kalan ne varsa olurken haşır neşir. 
Günler hazinleş....................
<end>

<start>
Günlerce ne gördüm ne de kimseye sordum, 
'Yarab! hele kalp ağrılarım durdu!' diyordum. 
His var mı bu alemde nekahat gibi tatlı 
Gönlüm bu sevincin heyecanıyla kanatlı 
Bir taze bahar alemi seyretti felekte, 
Mevsim mütehayyil, vakit akşamdı Bebek'te, 
Akşam!.. Lekesiz,,saf, iyi bir yüz gibi akşam!.. 
Ta karşı bayırlarda tutuşmuş ik....................
<end>

<start>
Ah eden kimdir bu saat kuytuda
Sustu bülbüller,hıyaban uykuda
Şimdi ay b....................
<end>

<start>
Gördüm ol meh dûşuna bir şâl atup lâhûrdan
Gül yanaklar üstüne yaşmak tutunmuş nûrdan
Nerdübanlar bûsiş-î nermîn-i dâmânıyle mest<....................
<end>

<start>
O muğbeçeyle tanıştımdı Lâle Devri'nde, 
Fütâdegânına son bir piyâle devrinde.
On altı yaşına dâhil o şûh-ı Sa'd-âbâd, ....................
<end>

<start>
Eslaf kapıldıkça güzelden güzele
Fer vermiş....................
<end>

<start>
İftardan önce gittim Atik-Valde semtine,
Kaç def’a geçtiğim bu sokaklar, bugün yine,,
Sessizdiler. Fakat Ramazan mâneviyyeti
Bir tatlı intizâra çevirmiş sükûneti; 
Semtin oruçlu halkı, süzülmüş benizliler,
Sessizce çarşıdan dönüyorlar birer birer; 
....................
<end>

<start>
Uçmakta, konmadan, kıyısız bir denizde ruh; 
Benzer mi böyle bir kuşa Tufan içinde Nuh? 
Üstünde gök, sürekli bulutlarla, yüklüdür; 
Altında gür deniz ki ezelden köpüklüdür. 
Çalkaltısında dalgası bilmez n....................
<end>

<start>
Dalgın geceler! El ele geldik yarınızda,
Sallandık o şen kızla salıncaklarınızda
Hummalı denizlerd....................
<end>

<start>
Kalbim yine üzgün seni andım da derinden; 
Geçtim yine dün eski hazan bahçelerinden! 
Üzgün ve kırılmış....................
<end>

<start>
Üsküp ki Yıldırım Bayazıd Han diyârıdır
Evlâd-ı Fâtihân’a onun yâdigârıdır.
Firûze kubbelerle bizim şehrimizdi o; 
Yalnız bizimdi, çehre ve rûhiyle biz’di o.
Üsküp ki Şar-dağ’ında devâmıydı Bursa’nın
Bir lâle bahçesiydi ....................
<end>

<start>
Tekke hâlsiz, medrese sözsüz yaşamaz.
Aşkın gücünü ne hâl, ne söz aşamaz.
Müftünün ve hatibin kralı gelse; 
Aşkın mahkemesinde hiç konuşamaz!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Leyla isteyen,mecnun olmalı
Kendinden de,dünyasından da geçmeli
Aşıklar sofrasına davet edildiginde
Ben körüm,ben tokum diyebilmeli
<end>

<start>
Sevgiyle yoğrulmamışsa yüreğin
Tekkede, manastırda eremezsin
Bir kez gerçekten sevdin mi dünyada
Cennetin cehennemin üstündesin.
Bir sır daha var, çözdüklerimizden başka
Bir ışık daha var, bu ışıklardan başka
Hiç bir yaptığınla yetinme, geç öteye!
Bir şey daha var, bütün yaptıklarından başka.
<end>

<start>
263
Gönlün temiz mi hocam, kanıtın var mı? 
Gösterişten başka bir anıtın var mı? 
Hırkan, seccaden tamam; yarın sorunca; 
Tanrı'ya vermek için yanıtın var mı?
<end>

<start>
geçmiş olan dünden hiç yad etme 
yarın da gelmemişken feryad etme
düşünme geleceği de geçmişi de
şimdi şen ol da yaşamı berbad etme
<end>

<start>
Kim senin yasalarını çiğnemedi ki söyle
Günahsız bir ömrün tadı ne ki söyle
Yaptığım kötülüğü, kötülükle ödersen sen
Sen ile ben aramda ne fark kalır ki söyle
<end>

<start>
cennette huriler varmış kara gözlü
içkininde ordaymış en güzeli 
desene çoktan cennetlik olmuşuz 
bak biryanda şarap biryanda sevgili...
<end>

<start>
268
Beni, toprak ve sudan kazdı; benim suçum ne? 
Dokuduğu ipek, çul, sazdı; benim suçum ne? 
İyi, kötü yaptığım her şeyi ve her sözü
Bu alnıma kendisi yazdı; benim suçum ne?
<end>

<start>
Bir kalb ki onun sevmesi, aldanması yok.
Tutkunluğu yok, bir güzele yanması yok.
Bin kez yazık olsun sevgisiz bir yüreğe, 
Aşksız geçecek günlerin faydası yok
<end>

<start>
241
Ne kazandım dünyadan? Sorulunca: Hiç.
Şu kısacık yaşama sarılınca? : Hiç.
Yanan neşe mumuyum, üzme boşuna; 
Cem elinde kadehim, kırılınca: Hiç.
<end>

<start>
Gül yüzlünün kalbini eğmek istersen,
Dikene de razı ol, değmek istersen.
Yüz parçaya bölünmüş tarağa bir bak; 
O güzelin saçını sevmek istersen!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Elimde olsa bu dunyayı kücümserdim İyisinede kotüsünede yuh cekerdim Daha dogrusu bu asağılık yere Ne gelirdim ne yaşardım ne ölürdüm
<end>

<start>
Felek ne cömert aşağılık insanlara
Han, hamam, dolap, değirmen, hep onlara
Kendini satmayan adama ekmek yok
Sen gel de yuf çekme böylesi dünyaya !
<end>

<start>
Olamıyorsan Mecnun Leyla'dan ırak
Seni sende, dünyayı dünyada bırak.
Aşk yolunda yürüme izni çıkarsa,
Yürümeli gözsüz ve dilsiz bir çırak!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
12
Şarap ile eğlence, aşığım benim.
Küfürden, dinden kaçmak; ışığım benim.
Dedim: Ey gelin dünya, başlığın nedir? 
Dedi: O güzel gönlün, başlığım benim!
<end>

<start>
Temiz bir can gelmiş; ne toz, ne toprak.
O dünya konuğuna, burda iyi bak.
Otur, biraz sohbet et; sabah şarap sun; 
Birazdan diyecek ki: Sonrası; yasak!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Durmadan kurulup dağılan bu yerde
Hiç bir dost arama.
Güvenilirbir sığınak, hiç! ..
Bırak acı yüreğinde konaklasın
Olmaza çare arama...
Kimse sana gülmeden sen acıya gülümse, 
Yaşamana bak!
<end>

<start>
Gece gül bahçesinde ararken seni
Gülden gelen kokun sarhoş etti beni
Seni anlatmaya başlayınca güle
Baktım kuşlar da dinliyor hikayemi.
<end>

<start>
Kendi içmez, içeni kınamaya bayılır
Yüzünden aldatmaca, sahtekârlık yayılır
Şarap içmiyor diye, kasılıp gezer ama; 
Yedikleri yanında şarap meze sayılır!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Bayram geldi; işimiz iştir bu aralık; 
Horoz kanı gibi şarap bollaşır artık.
Gel gelelim eşekler de boş gezer şimdi: 
Oruç gemi ağızlarından çıkar, yazık!
<end>

<start>
Temizdir benim aşkım, sudan berraktır
Bu aşk oyunu bana helâldir, haktır
Hep şekil değiştirir ellerin aşkı,
Şu aşkımda en küçük fark bile yoktur!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Geldimse bu dünyaya ne bulmuş dünya
Gitsem de eğer kıymeti eksilmez ya ! 
Bir kimse çıkıp da anlatıp söylemedi 
Gelmekte ve gitmekteki hikmet ne ola?
<end>

<start>
Orucumu yiyiyorsam Ramazanda, 
Mübarek aydan habersiz sanma, 
Çileden gece oluyorda gündüzüm
Sahura kalkıyorum gün ortasında!
<end>

<start>
288
Derler: Aşık ve sarhoş cehennemlik olacak! 
Bu söz ki gönüllere sanma korku salacak.
Giderse cehenneme tüm aşık ve sarhoşlar; 
Küçük yapın cenneti, yarın bomboş kalacak!
<end>

<start>
270
Avcı yemi koydu ve bekledi sonra,
Avına Adem adı ekledi sonra,
Dünyada iyi, kötü her şeyi yapıp; 
Suçu hep başkasına yükledi sonra!
<end>

<start>
293
Yetmişiki millet ve o kadar din buraya,
Benim milletim yalnız aşkla girer sıraya.
Nedir kâfir, müslüman; nedir o sevap, günah? 
Amaç Sensin, bunları Sen de sokma araya!
<end>

<start>
Paramız yokki güzel sevelim
Bademiz yokki içipte haykıralım
Madem günaha girmenin başka yolu yok
Çaresiz kalkalım namaz kılalım
<end>

<start>
Bir öküz varmış altında yerin, 
 Bir Öküz de üstünde göklerin.
 İki öküzün arasında
 Tepinişine bakın şu eşeklerin...
<end>

<start>
Testimizi kırdın, şarabımızı döktün
Korkarım ki tanrım sen de sarhoş oldun
<end>

<start>
Yogrulurken camurum, sence de belliydi özüm, 
Ne günah isleyeceksem biliyordun onu tüm, 
Yargin olmazsa eger, isleyemez kimse sucu, 
Neden öyleyse kiyamette yakarsin a gözüm!
<end>

<start>
aşk, biraz aşağılanmıştır
kadın terzilerin neresinden baksam
irtifa kaybeder hücum ve şiddet
geri sayım: dört-üç-iki-bir-sıfır
patlar yükselir gider ağzım!
ağzım bana lazım
diye bağırır parmak çocuk
çocuk parklarında salıncaklar hızlanır
kaydıraklar ağlar
bir kadeh rakı dökülür üstüne ömrümün
alkolik annem geceden özür diler
neden sevgi
	onca derbeder ve serseri
bir şık bıçak darbesiyle
yarar karanlığı
yürür giderim orda ileri geri
orda aşk
küçülür.. küçülür..
küçülür biter en güçlü sesiyle!
<end>

<start>
küçük chopin'e
Joshua! sana bir bilmece olarak soruyorum
kendimi ve kendimle ilgili
tüm elektrik direklerini, ürkek kapı tıklatışlarını
Naylon torbalarda muhafaza edilen cesaretler
bayatlamaz Joshua! izlediğim bir korku opereti
olmasın ne olur birlikte suladığımız bu aşk
cebinde buruşuk bir kağıt para gibiyim, anla Joshua!
<end>

<start>
Yorulur bazı soruların soru işaretleri
takılırken kancalarına
terkedilmiş hayatların bedeli
Ertelenmiş cinayetlere katil yetişmez
kimse göstermez bir başkasına
kullandığı son cinayet aletini
hiçbir hayvan teslim almaz kendini
<end>

<start>
Ne idüğü belirsiz kelimeler takip ediyor beni! 
gidip saklandığım anlamlarda 
hoş bir yan yok! Belki de 
ölümü biraz teşvik etmeli!
Suya eğiliyorum. Su da bana eğiliyor gibi.
Adımı söylüyorum. Su da adını söylüyor sanki.
Bu tuhaf adamların bilmeceleri çözmeleri imkansız! 
birer harf gibi duruyor kentler haritanın ortasında
düzden de okusan, tersten de okusan 
hayat değişmeyecek besbelli!
Satın alınmayacak bir gazete adeta içimdeki buzul dağ, 
köşeyazarı bir ırmak akıyor
boğuyor cesur bir okura benzeyen ilk halimi!
Taklitlerinden sakınılan bir 'gece'
yatıyor uzayda sereserpe özgür, özgür ama serseri!
galiba cismim
yıldız yağmurunda rüya şemsiyesini açan casus gemi!
Evet! 
Ne idüğü belirsiz kelimeler takip ediyor beni! 
her dakila yaklaşsalarda
ele vermiyorlar bedenimi!
<end>

<start>
Ben, bu yaz serin geçer sanmıştım. Uzun zamandır konuşmayı unutmak, hiç bir şeyi bilmemek, yalnızca, evet yalnızca gece yarısı edilebilecek bir telefonla uyanıp, eski, çok eski bir arkadaşın sesini duymak istemiştim. Galiba, en büyük hatalarımdan biriydi bu. Ses ne kadarını anlatabilir ki bir insanın: görmeden, dokunamadan, ansızın kapatarak avcunu, bir kelebeği orda hapsetmek gibi bir şey olmalı. Oysa ağrılı yaralarım, ‘janti’ taklalarım, hububata dönüşmüş yanlarım vardı. Oysa ben, bu yaz serin geçer ve sessiz kalmayı tercih ederek, evimde, odamda, fallar açarım, belki biraz müzik dinler, ağlarım diye ummuştum. Hatırdan hiç çıkmayan yüzlerin hiç çıkmayacak fallarını açarım, bir parça tarihe geçerim diye ümit etmiştim. Ama olmadı. Olmadı işte, savruldum. Şaşkın çocuğun elindeki patlak, şapşal balon gibi, muhit itibarını yitirmiş delikanlı gibi, kalakaldım. Artık her şeyi biliyorum. Artık her şeyi bilmekten başka çıkar yolum kalmadı. Bu ne sancılı bir telaş benim için; bedenimden mahrumum. Onlar önemsemesinler, hatta alay etmeleri bile mümkün ve belki böylesi daha yıpratıcı, daha bir mazlum kılıcı. Oysa neleri özlemiştim, ne şahane hisler beslemiştim. Oh, artık çok geç? ! Onlara söylemek için şarkılar, okumak için şiirler, anlatmak için çok kaliteli seks fıkraları ezberlemiştim günlerce; ben, bu yazı serin geçer sanmıştım. Alev alev. Her yer alevler içersinde; ve ben, bu korkunç yangında çatıya kaçacak gücü bile kalmamış bir kötürüm gibi, tekerlekli sandalyemde havanın her zaman olduğundan daha çabuk ve daha fazla kararmasını, damların hesapsız kediler ve matematisyen martılarla dolmasını bekliyorum şimdi. Aşk, beni ünlü yapar sanmıştım! Neleri özlemiştim, ne mükemmel hisler beslemiştim: çıt çıkarmadan çekildiler, hükmen yenildik. Kaybolanları da gördüm. Samimi söylüyorum, hem de çok yakından gördüm. Kendi aralarında konuşuyorlardı. O mesafede gidip gelen bir nefes topluluğu, ağızdan kulaklara musikisi noksan bir söz kümesi taşıyordu. Bu kümeste tek tavuk da bendim! Ah, bir parça ağlarım diye ummuştum. Nafile! Olmadı velhasıl. Artık her şeyi biliyorum. Artık her şeyi bilmekten başka çıkar yolum kalmadı. Bütün bütün boğuldum. Karaya da vuramam / vuramam. Neden benden söz ettiler kısaca. Neden dolaştım bir serseri kurşun gibi oradan oraya. Oradan oraya ve kime götürüyordum parklardan topladığım oksijen oranı yüksek çiçekleri. Kim koklamaya cesaret edecekti,  kim onları alıp bir vazoya yerleştirecek kadar kendini tanıyordu, bana inanıyordu, beni seviyordu, mıncıklıyordu, kolluyordu... hiç. Hiç kimse. Bunu da biliyorum. Buna da erdim. Bir kere, en başta sezmiştim yanılacağımı... İlkin, telefon defterimi attım. Sonra fotoğraflar, ah çok hoş, elbette o mükemmel fotoğraflar. Renk renk, çeşit çeşit, insan insan, düşman düşman fotoğraflar. Topluca otururken, içki içerken, grup seks takılırken, hususi sevdaların o “sözü geçmese iyi olacak, mayonez alır mıydın” tipindeki sohbetlerinde çekilmiş, arşivlenmiş, çerçevelenmiş fotoğraflar! Deklanşöre basanın, karşısındaki topluluk içinde olamayışının da hüznünü, burukluğunu taşıyan o canım fotoğraflar! Kestim kendimi. Kestim kendimi, çıkarttım fotoğraflardan: Bir şiirde geçer ya hani: Oramda buramda biraz el, biraz bacak, biraz omuz ve penis kaldı. Oyup çıkarttığım o adamı, o Aptal Surat’ı attım, yani kendimi. Şimdi o fotoğraflardaki o insanlar bensiz, ben zaten mekansız, yurtsuz, huysuz ve savruk, anne tarafından serseri, baba tarafından alkolik, ölmüş ve yarı diri bir adamım. Olmadı işte. Artık her şeyi biliyorum. Bağırsam çağırsam, “Ne bağrıyon lan bu saatte lavuk, manyak mısın? ! ” diye karşılık verecek bir yabancı bile yok. Artık her şeyi bilmekten başka çıkar yolum kalmadı. Romantizme kızıyorlardı. Evet, onlar da gözyaşlarını bir sır gibi saklamayı erdem sayanlardandılar. Kollarımda kör jilet yaraları, mutfakta üç haftalık bulaşık, ciğerimde dışarı atılması kasten unutulmuş bir miktar esrar dumanı, kulaklarımda fış fış kayıkçının ilk iki mısrası, gidilmesi gereken ülkeler, kalınması gereken oteller var aslında. Godot’yum desem, bekleyenim olmaz! Acayip bunalımdayım. Sevmiyorum bu tür hijyenik cümleler kurmayı. “Artık” kelimesini kullanmaktan nasıl da sıkıldım. “Dert yanmak” fiiliyle başım uzun zamandır dertte! ... Gecenin bu yarısında... Gece Yarısı Edilebilecek Bir Telefon! Evet, aslında ben yalnızca buna değinecektim. Hatta sabaha karşı... Kafanı.iktiysem kusura bakma, özürdilerim, eğer, rahatsız...ediyorsam...eğer... 
    Sen... Peki sen benim telefon numaramı hatırlıyor musun hala? !
<end>

<start>
yanıtsız kalabilir mi ten
iyi niyetle sorulmuş bir soruyken aşk
sorusuz kalabilir mi aşk
kötü niyetle sunulmuş bir yanıtken ten
cevap veriyorum: 
Ten nedir aşk varken? !
<end>

<start>
bir atlıkarınca yangını sonrası
isli, sıcak kemikleri çocukların.
-- çok tanrılı yalızlıkların
   son akşam yemeği sofrası -- Toy siyah!
evcil kinler evcil hırslar besle bedeninde
ve körpe dakikalarda zor cinayetlerinin
ağzını kanla sil ağzını mor yakamozla yıka!
gözlerinde ve özlemlerinde bir yabacılaşma, 
(oyuncak dudaklarımız plastik anılarımız var bizim
         öyle hatırlıyorum) 
kör paslı testereyle budadığım yüzün
dökülüyor avuçlarıma prizmatik
dökülüyor lunaparklarıyla senden. Neden
billur bir cinayetin heryerinde seksek oynardık? 
yıldırım intiharlara paratoner ayyaşlıklarımız
kiremit dil parçaları kaydırırdık tükürüklerde
ve neden ipek tülbentlere örtülürdük sebepsizce? 
kimdi o karakalem resmini yapan belleklerimizin
bastırılmış kağıttan yelkenlilere?
<end>

<start>
Nefesi kokan bir denizatı mıyım ben
ruhumun terkisinde harita fragmanları
ve suratımda patlamış frambuazlı pasta
İle nereye kadar giderim böyle mağrur
böyle boydan boya aşağılanmış
cilası çizilmiş ama adamakıllı sakallı
ne tencereyim ne de bir kapak uğruna yuvarlanıyorum
Nefesi kokan bir denizatı mıyım ben
ya da bir komedi filminin en baba esprisi
finale doğru seyirciyi elleriyle boğan
Çok önceden alınmış bir karar gibi yaşıyorum
bir adım eksik atsam
hatıralarım, acılarım ayaklanıyor
ne dağı tanırım ne de içimdeki aşk tavşan
<end>

<start>
hacivat adamlar zülfikar kemiğiyle lades tutuşurdu
denize kusarlardı; yosun tutuşur, karides tutuşurdu
elele tutuşurduk, kimse susmazdı, susmak olmazdı
istanbul’da bir asit şişesi kırılırdı
bir çocuk kapıyı açıp laciverde girerdi
dudaklarından öperdim, başım derde girerdi
ve bir ayna şarkı söylemeye başlardı olduğu yerde
örneğin sarıyer’de: Bir börekçi aniden küçümsenirdi
çay bardaklarıyla asya’nın en eski haritası çizilirdi
seni düşlerdik tüm belleğimizle
acı çizilirdi, et çizilirdi, kafatası çizilirdi!
bir vapura binerdik, yüzümüz üstümüz limon ağacı
her iskele biraz daha uzak, her aşk biraz daha latince
iki parmak daktilo yazar gibi kopuk kopuk
iki sözcükle gözlerine yazardım kendimi
acemice!
ve bayram harçlıklarımı, açlıklarımı düşürmüş olurdum böylece!
sen ise
gençliğini, hep çocukluğunu düşürmüşsün
diyelim gece, diyelim alelacele yalnızsın
diyelim ki oturup beni düşünmüşsün
ağlamışsın gride biraz siyah, biraz beyaz arar gibi
yeşilde mavi yok oysa, sarı hiç yok! 
beni düşünmüşsün saçlarını akordeonlarla tarar gibi 
küçücük bir kız gibi 
küçücük bir delikanlı gibi
küçük bir yaradaki büyük bir kabuk gibi
büyük bir yaradaki küçük bir kabuk gibi
kanar gibi, kanatır gibi, birlikte kanar gibi beni düşünmüşsün!
ecel olur gelirim sana artık adressiz bir zarf gibi
zarfı yalayıp kapatırken dudaklarımı kağıtla keser gibi
çünkü ben orda celladım, biraz katil
seri haldeyim sana, paralel haldeyim
bütün suçlar üstüme yıkıldı, hataların altında kaldım
hayatım hayatına düşüp patlamayan
hayali bir bomba gibi!
<end>

<start>
büyük yavanlığın zaman
kazandığı susuz gezegenlerin
arazisi! tarifsiz lanetlenişlerin
kuvvetli masumiyetiyle alay
eden merhale! talan
edilmiş yalnızlıkların tersyüz
çevrilerek bekletilmesiyle anlamlanmış
sahte mukaddes, sahte susayış, sahte
sabrediş izi! 
toprak ve tüllerin kralı! zehrin bilgisi! 
sen rüzgara uzat kalbinin mimarını ve
çöz suyu deryadan, kat mermere,
acıt yeryüzünü!
<end>

<start>
aldırılan çocukları örgütleyen uyarıcı rengi smo
kinleriyle birşeye karşılık gelmeyen yabancı tesad
üfler odanın deniz gören pencerelerinden en zor
lusunun önünde bir
kaç saniye anlamı olmayan bir ad gibi durup yüzüstü
terkler ya da kendisinden geçmiş deli hiç'in
kullanmadığı süre için sınıflandırılmış rakslara
verili balolarda sezilen ölümün içyüzü; ders; 
kim geri gider orada sakınıp kutsanılmayan ve
paramparçalanmış bir teklifsiz gözde hala aranılan kent
kentler göze girince gözbebeği acıya kan ilham eder; 
yorumlanması güç yeryüzüyle aynı seviyede bir aşkı
altına batırarak ihtirasın değerini yükseltmen, ah zafer! 
ah zaferlerle dönecek bir orduda tek ok çekmemiş asker
gibi biraz mahcup, biraz utanmış, biraz kalender! 
ihtirası sesinde kilitli kalmış olanın sığındığı
mecburi çilingir! 
denenen maymuncuk
denenen yumuşak topraktan anahtarlar
denenen, cinnet de denen makber
sen misin o büyücü meleğin gaspettiği çaresiz misafir! 
bilmez gibisin
çaresiz misafirler, konakladıkları gece, 
konakladıkları geceyle katledilirler!
sen de içermişsindir
hoş katliamlardaki yoksul hayvanları bir bir, 
onlar ki göğe, okyanuslara ve ihanete hep söz verirler! 
sen neredeydin? sen hangi çöküntüydün? ağlama.
sen bunu o gövdeyle mi kanıtladın yüzeyde? yazık. bağışla.
mesela sersemlemiş ruhların çarpıştığı yarım kurander
kaybolmuş inançların ardından yeşil bir pardesü
giymiş ve oturmuş bir orman gibi ansızın
çıkagelen kiralık peygamber! sen tanrının
ötdeliğinde bir siyah gelincik diye biten kıl, 
tıraşlandığı aksiseda cehennemler sürükleyen! 
ağzından yakalayıp ite kaka sürükleyen! önlem
alınamayan o dökülüşün, o içgeçirmenin, nefessizliğin
sınıra dayandığı muhteşem şölen! öl! işmdi sen öl! ve
ilk sen ol ölürken arkasına bakıp da, Utanın! 
Utanın! diye seslenen!
<end>

<start>
saklı kan satar sana 
acemi kalçalarıyla plastik orospular, 
darmadağın bir vücut taşır kutsal suçun da 
ve takılır kalır ilk ve son mutluluğun 
uzun çubuklar arasında bıçaklanan yataklarda.
dön bak çıkageldiğin ömre, 
eski sevgililerin elyazılarıdır tenindeki kırışıklıklar, 
açılır, geçmişin dalgalarına boyun eğip boğulan aklın 
ölüm, hayata orada ant içirtir 
ve kapanır sahte, parlak ışıklar!
belki de 
tam uzanıp öpecekken gerçeğin yaralı, bedbaht yüzünü 
süslerin gerisinde ansızın beliren karanlık delikleriyle 
reddedilmesi imkânsız, bir teklif olur artık intihar!
<end>

<start>
korkularımı tatmin eden bir et parçası gibi yükseliyor yerden
            küllü köküyle, 
sararmış koltukaltlarında geceleri kentleri saran mavi ışık
            ve nöbetçi bir sevgilinin keçe kalemle alelacale
            yazılmış, yarısı terden silinmiş telefon numarası.
-öncesi, diye soruyorum, nefesim çürük kağıt kokuyor
-öncesi, tende durmazki... diyor, ben
            ağustos böceği orospusuyum, çabuk unutulurum!
kadın, bu: yüzyıllık bir şarabın mantarı olmaktan yorgun
            parmaklarımı sarkmış memelerine düğümlüyorum
sayılarını yitirmiş bir hedef tahtası gibi vücudu! 
            ağzına, karanlıkta, taşa sarılı bir mesaj gibi düşüyor
dudaklarındaki camı kırarak dilim...
tarz acemisiyim, aşk acemisiyim, düş acemisiyim.
on yedisindeyim:
-hikayen, diye soruyorum, gencim, geçmişsizlikten ürküyorum, 
-hikaye, hayatta durmaz ki... diyor, ben
            ölümsüzlük bahanesiyim, çabuk kururum!
kadın, bu: kalçalarını yerleştirirken kasıklarıma yeniden
            ayın acımasızca çektiği çaresiz deniz suyuyum...
-deminki ilkti, diye fısıldıyorum, gülümsüyor.
-benimki son değil!
ilk'le son değil'in arasındaki bu delik deşik gürültü
örtüyor o korkunç kerhanedeki 'ortodoks' görüntüyü.
arkadaşlar dışarda bekliyor.
hepsi annem.
ben erkek oldum.
gerisi sırra kadem.
<end>

<start>
Ben jiletin öteki yanına yatıyorum sana iyi geceler
Puhuların üstünden gece vardiyaları ve rıhtım görülüyor
Üstündeki kan kokusu bütün cesetleri buraya çekecek
Öyle şehvetli ki dudaklarını saran atmosfer
Diplerine kömür çökmüş tırnaklarıyla küçük serseriler
Senin ellerinden kabusun matarasını kapacak ve
İçindeki sessizliği içecekler
Ben hüznün öteki yanına yatıyorum sana iyi geceler
Son tartışmamız olsun bu yoksa  beni öldürecekler
Usulca akan bir gözyaşı gibi sevişelim de biraz, eğer
istersen, 
Çok uzun yolları aydınlatan benzin istasyonları gibi
Uykusuzluğumuzu gölgelesin alkolün dövdüğü saatler
Bak, yatakta ikimiz de ağlıyoruz; meselemiz malum, aşk
Üst kattaki komşu yine çocuklara su veriyordur
Haplar da kayboldu, esrar da, bileklerimizdeki kesikler de
Havaya bir kuş at, ben onu yerdeki gözlerimle vuracağım
Dudakların ne ki, olsa olsa şurdan üç beş adım
Ben mezarın öteki yanına yatacağım sana iyi geceler
Aramıza bir hançer bırakacağım, belki küflü bir hançer
Onun küfüyle paslanırken gizli saklı yalnızlığımız
Rüyamıza giren prensler
İçimizdeki mutsuzluğu içecekler
Ben intiharın öteki yanına yatıyorum sana iyi geceler
<end>

<start>
dışarda.
kristal bir tekrar olsun istemiş haz tavı.
şekli buluğ ise itibar uyandırır ölümü.
şüphesiz.
kindir tartaklar göğün boşluklarındaki aşkı.
su göçünün aksindeki ibne gölü.
uygundur.
tınılı parmakuçlarının hazin kül dansı: 
kaynamış zampara gözlerin yorgun düğümü.
teşhirde.
ses geçirmeyen görüntülerin toy eşkıyası! 
vücudu örterken inler mi düşgücü...
sırılsıklam.
o kopartacak karanlık kanın kabuklarını.
o kaplayacak insan derisiyle metal üzüntüsünü.
biliyor yılan
bir kımıldasa devrilecek akasya ağacının süngüsü.
<end>

<start>
cam kurtlar var gecenin suyunda
içilse şehir; yırtılmış taşların
iade edilmiş melekler örttüğü
eski, imdat, tahlilsiz hikaye! 
israf edilmiş tayfalarla gelecek
uzattığım, uzatırken içine
tıkandığım menekşe! belli
belirsiz bir yaz ayında
sözgelimi ekim, sözgelimi kiraz
kırılacak bir tamburla geçecek
önerdiğim, önerirken dibine
çöküverdiğim efsane biraz; sesi yeis
sesi sabahlara kadar dinlediğim radyo
sesi oradan oraya oratoryo
sesi koynuma giren sesi koynundan çıktığım
sesi el konulmuş şeytan
sesi el kadar masumiyet
sesi hür siyah üzerine çalakalem mavi tül
sesi tül mavi üzerine nakşedilmiş siyah gül
sesi beni hep döven abim
sesi beni kovalayan polis
sesi bıçaklanışım, bıçaklanır
bıçaklanmaz eriyişim; kabullenilişim; 
ah ben nerdeymişim, ben kimmişim de
talazlanmış, tozlanmışım! üstümü süpür rüzgar! 
şimdi şikayetim var! çalıntı kalplerle kirlenmişim! 
ağlat beni özgürlüğüm, ağlat! gözyaşlarımla
yıkanırım, belki öyle başlar kim bilir
gökyüzünden yeryüzüne doğru
ölü bir hava kabarcığı gibi yükselişim!
<end>

<start>
Ben yürüyüp gittim
Sen ellerini yüzümde unuttun
Utandım acılarımdan
Utandım yalnızlığımdan
On yedi yaşımızın belalı hikmetinde birden
O inkisarları eden güzel hayallerimizden
Ve aşktan
Ve yağmurdan
Utandım ben
Sen misketlerini yüzümde unuttun
Sen hayatımda unuttun kokunu
Bir bidon benzin döküp hatıralarıma
Tutuşturdum sevinçlerimizi. tutuşturdum
                                              Saçlarına
En beğendiğim bir hüznün görkemini, 
                                           Rüzgarını, 
Al işte sonbahar da senin olsun artık
Daha ne istiyorsun benden
Al işte en biçimli intihar da senin
Ben yürüyüp gittim
Sen adalarını yüzümde unuttun
Utandım arzularımdan
Utandım ihtiyarlığımdan
Ve yağmurdan 
             Usandım ben
Ve sen: Şehrin terkettiği sepya caz oğlan
Her fırsatını ani ölümümde unuttun!
Beni yüklenip bir yere götürdüler
Sen geleceğini
                 Yüzümde unuttun
<end>

<start>
sebep değil, netice oldun bana
sudaki mahrem yüzümdün, taştaki ürkek güzelliğim.
bir müzik parçasında
yanyana duran iki nota gibiydik
sırasını bekleyen.
Şimdi artık bir tek
hayatta kalmaktan korkuyorum aslında.
Ey benim cahil kısmım: Sevgilim! 
ne yazık sana da netice olmak, bana düştü
fakat, sebep ben değilim!
<end>

<start>
artık zamanın da üstünde şık bir şehirde
mazgallara kapatılmış, büyüyemeyen çocuklar için
kafatasları çelikten adamların şarkılarını
ya da rahibe pelerini altına gizlenmiş, 
gözleri irin torbalarıyla kanlı şeytanları
bir ruhun turuncu mihrabına getirip 
ordan aşağı atmalı..
sisle örtülü bir tanrı yüzünde ortalık
henüz
güpegündüz bir şalla sarıldıysa dörtnala
karanlık bir an
çirkin bir vincin organik çengelinde
çağdışı bir cadı gibi kusarken kanlı
asılı kaldıysa
delikanlılarla yatıp kalkan ivedi bir caddenin
dedeleri, dişsiz oratoryolar gibi embriyo ise
rahmine sıçarım böyle anaların diye
küfrederek dua adına açılıyorsa engerek yuvası avuçları
peygamber develerinin
artık zamanın da üstünde şahsiyetsiz bir şık şehirde
mazgallara kapatılmış, büyüyemeyen çocuklar için 
kutsal kabahatleri ve mecazi kerhaneleri
bir ruhun turuncu mihrabına getirip
ordan aşağı atmalı..
ve bu sülalenin bütün arsız, ağızsız ağıtlı kapılarını
o sisli yüzlerin yüzüne kapatmalı..
<end>

<start>
Kurbanlar geçsin uyuşmuş girdapların zorundan
köpekler göğe bakarken dellensin
tipiye tutunan gecenin, kopup dağılsın siyah parmakları
Sofradan kalkana dek vurulmasın sakın ha düşman
son lokmayı yutana dek suyuna göz dikilmesin ve
en güzel aşk masalları anlatılsın kalbe bağladığı atına
mühim misafirlere ayrılan battaniye serilsin, cesedinin üstüne
<end>

<start>
radyo oyunlarına benzer insan hayatı
hep arkası yarın! arkası yarın! arkası yarın! 
sanki hep arkalarda kalmışçasına yarın! 
sanki hep arkalarda kalması gerekirmişçesine yarın
bölük pörçük yaşanırken aşklar, acılar, nefretler
başka insanların dillerinde, başka oyuncuların yeteneğinde
radyo oyunlarına benzer insan hayatı
efektler kimin elinden, seslendirenler kim, konu ne
bir dinleyici gibi oturursunuz kendi hayatınızın önüne
meraklanırsanız, heyecanlanırsınız, sinirlenirsiniz de
oysa kahramanı olduğunuz oyunda
habersizken olanlardan, olacaklardan
ağlarken ince ince siz, titrerken yarım yarım..
radyo oyunlarına benzer insan hayatı
hep
arkası yarın! 
arkası yarın! 
arkası yarın!
<end>

<start>
İlk kurşunu alnına sıkacağım. İkincisini karnına; sonraki kurşunlar sırasıyla omuzlarına: Böylece ıstavroz çıkararak öleceksin. Ne mutlu sana! Bana bir kadeh şampanya ısmarlamak için ne bekliyorsun? !
İpi boynuna kravat şeklinde bağlayacağım. Asılırken kibar ve efendi görüneceksin. Ne mutlu sana! Her yanım tereyağı içinde, bana biraz havyar sürmek için ne bekliyorsun? !
Sana saplayacağım bıçakla tanışmanızı istiyorum; çok eski dostumdur. Birlikte çok iş başardık, çok badireler atlattık. Keskin bir dili vardır. Yani bir ülkeyi bile bölebilir. Öyle keskin bir dil! Ne mutlu sana! Bana şurdan bir kilo tecavüz tarttırmak için ne bekliyorsun? !
Susadığın için boğarken seni ben, su sporlarına yeni bir branş kattığını düşün. Alnına neşterle God yazacağım. Gotik harflerle, yeni dalga akımının etkisi altında, biraz Chaplin'i taklit ederek. Biraz kafası karışık bir Richard Brautigan'ı taklit ederek. Biraz enseyi omurgaya almış bir berberi taklit ederek. Ne mutlu sana! Aramızdaki sinir haplarını toplayıp zorla konu komşuya yutturmak için ne bekliyorsun? !
Bizim senle hukukumuz var. Avukatımız var. Suçumuz var.
Bizim senle bir ömrü paylaşmaya andımız, bu andı çiğneyip içyüzümüzü ifşa eden ihanetlerimiz, birbirimizi kolayca harcamanın lüksü, bu lükse sığan baş önde boş boş oturuşlarımız var. Konuşamayışlarımız, hiçbir şeyi açıklayamayışlarımız, kaçıp gitmeyi erdem sayışlarımız var. Umutmuş, bir şans daha vermeklermiş, özürlermiş, lütfen unutlarmış: Zaaf Zaaf! Bunlar evrim zaafı! Ben kin tutmayı aşktan daha yüce bilirim. Aşk acısı silinir, kin mezara kadar! Sadece hümanist olacak kadar düşük değil IQ seviyem!
Bu gece alkolle sabahla; ona de ki: Ben kanıma kırmızı rengi veren kişiyi kaybettim.
Bu gece hüzünle sabahla; ona de ki: Ben bedendeki mıknatısın büyüsünü bozdum.
Bu gece iğrenç bir korku filmiyle sabahla; ona de ki: Kabuslarımın orta yerindeki tek güzel mabedin kapısına sıçtım.
Bu gece imla kurallarına uyulmuş edebi bir intihar mektubu ile sabahla; ona de ki: Farkındayım, ölsem, cesedimi gerçekten teşhis edebilecek tek insan odur; ceset de olsam, hainim hâlâ.
Ne mutlu sana!
<end>

<start>
Boş bir sinema salonunda oynuyor
tek başına çektiğim siyah beyaz
sessiz son film
Ne kuşları seyreden kedi kadar heyecanlıyım artık
ne de o kuşlar kadar
salak ve kendine hakim
kamera stop! yalnızlığıma kapalı gişeyim
<end>

<start>
Sana bu gün bir abajur aldım:
Bir şeyin ucunda durur ya yeşil Chevrolet
Kapıları açık, Baltimore plakalı usta işi 
Teybinde Elton John’dan sacrifice
Biz sahile doğru yürümüşüz 
Ayak izlerimizde ölüp erimiş peri pelerinleri
Periler birbirine düşman, pelerinler birbirine küs
Sana bugün bir mektup yazdım:
En çok
En çok güllerden söz ettim
Saysam, renksiz, özgür güllerden
Bir gül olmak korkusundan
Nedenini hatırlamıyorum ama ağladım
Sağda solda yakılıp unutulmuş sönmüş sigaralar
‘Canım..’ diye başlanılıp
Yarım bırakılmış bir sürü kağıt parçası
Ruh parçası
Aşk parçası
Buğu parçası
Haz parçası
Paramparça içime paramparça bir kış gelmiş
Biliyor musun ben daima 
Kışları saklanırım kan
Kan ödüldür açıkçası
Sana bugün bir kurban kestim
Hala ağrıyor ve kanıyor bileklerim
Gelip geçici bir seyahat
Üzerinde konuşulmamış bir sevgi
Karşılıklı hoyrat kullanılmış bendenler
Aynı dalda karşılaşan iki çocuk sincap
Dal, ağacına düşman, sincaplar birbirine küs
Dudaklarda müstehzi bir hal
Yani bir yere vurup kaybolan far ışığı gibi
Bir an aklıma vurup kaybolan o fevkalade hayal
Vurup kaybolan ruh ve aşk parçaları
Beyaz ve terli alnımda belirip dolaşan
Delikanlı tanrının eli usulca düzeltirken ıslak kakülümü
Otuz yıllık ömrümde ilk kez düşledim ölümü
Bugün sana abajur aldım, bir mektup yazdım
Sana, diyorum,bugün bir abajur ve mektup
Ben bugün sana öldüm başkasına değil
Hani o Chevrolet yeşil, kapıları açık
Teybinde Elton John’dan sacrifice
Avucumda pembe ziftli bir alyans
Vurup kaybolan buğu ve haz parçaları,
Biriktirdiğimiz
Zamanla biriktirenle biriktirilenin
Birbirine karıştığı
Bende bir eşya mıyım diye düşündüğü
Üzüldüğü şey
Bir tüy gibi yanınıza gelip
Bir tüy gibi dokunup ürpertip
Sonra
Sonra geri çekildiği...sacrifice...
Koskoca bir aralık ayını müzikle geçirmiştik
Sokaklarda elimizde şarap şişeleri
Adlarımızın yan yana olduğu
Kalpler kazımıştık ağaçlara
Modern çağın gereklerine inat,
Bir romantiktik biz birbirimizi seviyorduk
Biz ayrılmayacaktık biz arabesktik biz..
Bugün bir abajur aldım sana
Eve geldim
Yatağın hep sol tarafında yatardın
Sol taraftaki başucu sehpasına yerleştirdim onu
Bir ampul taktım sarı soft hep istediğin gibi
Işığında bir mektup yazdım sana
Teypte Elton John’dan sacrifice
Beni terk ettiğini bildirdiğin o telefon konuşması
Gözlerinin gencecik mavisi
Birden başlayan, o telaşla bütün gece
Yağan yağmur geldi hatırıma
Nedenini hatırlamıyorum ama ağladım
Yüzüme kapanan ellerin
Yüzümü yeryüzüne karşı perdeleyen ellerin geldi hatırıma
Kaset sustu kapandı yeşil Chevrolet’ in kapıları
Tuvalette sarıldım jilete hasretle öptüm
Ampul patladı bir anda alev aldı abajur
Kan ödüldür
Kanımı bu gece dışarı gezmeye çıkarttım
Tenler birbirine düşman, aşıklar birbirine küs
Nedenini hatırlamıyorum ama utandım
Utandım
<end>

<start>
Birbiriyle çarpışmaya giden iki trendik biz seninle alp
yolcular sessiz, belleksiz
ve kaderleri tanrısız
Gecenin uykuya yenik düştüğü saatlerin ayaklandığı o sarp
kelimelerden değil,
göğüsten girip sırttan çıkan bir kurşun gibi geçiyordu şehri tren!
yo! makas değişmeyecekti bu defa!
Bir duble votka daha : abisinin adı siyanür olan barmenden ikram!
bir duble votka daha : acıların çocuksuluk yaptığı anlara ithaf!
bir duble votka daha : korkunç kondüktörlerin arabesk yalnızlıklarından!
A şehrinden kalkan tren, ergenlik çağı hızıyla
İ şehrinden kalkan tren, bir duble votka daha hızla
yaklaşıyorlar birbirlerine / yaklaşıyorlar kucaklaşır gibi çarpışmaya!
seni öldürmeme iki istasyon kaldı alp! haber ver gözlerine!.
*Çalınan uzun bir şiirimden hafızamda kalan mısralarla kurgulanmıştır
<end>

<start>
ben de bir taklidiyim hüznün, 
isyanım, sakladığım sabrı tutamamaya. 
her insan sevdiğine eceldir gün be gün, 
her insan ağzında bir giyotin taşır 
sevgilisinin dili için. Ancak, 
hakikat anlaşıldığında 
kimse hayatta kalamayacak.
Farzedelim ki hepimiz delirdik 
eşyalar da delirdi, tabiat da, 
din de delirdi, sınai atılımlar da. 
Böyle bir delirmenin tam ortasında 
su bitti, ekmek bitti, hatta kalmadı takat 
beynim nerede, gözlerimi gören oldu mu 
ellerim çalınmış, gövdem tozlanıyor rafta 
benden ne köy olur ne de kasaba 
ben artık bir şehrim 
böyle bir delirmenin tam ortasında!
göçen sırlarla yaşlandı aklım 
şeytan huzura gelsin, etek öpsün 
af dilesin!
seni sevmiştim hayat 
fark etmedin, anlamadın 
şimdi ölüyorum 
bilesin!
<end>

<start>
Ölüm mü, ölüm, hayatın gençken çektirdiği yakışıklı resimler
hafif bir gülümseme yerleşmiş mavi taş çeşme gözlerine
içelim, diyor/ yağmurun, terkettiği manitadır gökyüzü!
Öyle çok ki imgeleri, şaşkınlığa düşüyorum
- abi, diye fısıldıyorum rakı kadehi kanyonundan,
hiç mi sevdalanmadın sen?! ...duruyor :biri vardı elbette, diyor
sen ortaya bir karışık salata daha söyle,şöyle rast makamı bir salata
Gecenin Orhan'ları, Ferdi'leri, Müslüm'leri gibidir bak yıldızlar!
sen daha gençsin, çükünden önce sustalı tuttun
bekaret kanından önce haybeci kanı gördün!
Benden sana nasihat oğlum
sevdiğini anladın mı çekip vuracaksın hiç acımadan :aleme namın,
kullandığın aletin şık ışıltılarıyla çığ gibi bir aşkla inecek!
dinecek göğsünde dört başı mamur bir şimşek gibi dolanan hiddet!
Sevdiğimin gözleri .. hükümet gibiydi
sevdiğimin elleri .. anlatsam, ellerinden utanırsın!
sevdiğimin elleri .. ellere yağmur olup gitti!
Harcadım allah seni inandırsın......
kan ağladım kan tükürdüm kan yutkundum günlerce......
on yıl yattım mapushanelerde, bambaşka alemlerin parlak
                                                                                 güvertesinde!
sen ortaya bir büyük daha söyle, şöyle .. boş ver lan, ağlama!
(ocak-temmuz, 1998)
<end>

<start>
Ölü kuşlara attığın yem
suladığın kırık dal
hatırlayamadığın telefon numarası
Nedendir bilmem
zamanın keskin yüzünde vücut bulan o ihmal
o yabancılık merakı, o ihanet ihtirası
ağladıkça temizlenip parladılar mutfakta seni bekleyen bulaşıklar
<end>

<start>
zamanda bir an bir parantez açtı kendine herkes
(ve bilemediler kibar küfür suresini
ve bilemediler yalnız insanların gidip öldükleri adresi
telefonlara da çıkmadı sevda, yatağında yüzükoyun 
tadı yastıkta kalan dağınık, karanlık, miladi bir uykunun
ardında saklanan
sevgilisi uğruna buharlaşan nergisi
hepsi, bir uğultunun zengin kafiyesi sandı)
demir dev bir kapının gürültüsüyle kapandı
ansızın-içine kapanık, başı öne eğik kalan parantez..
<end>

<start>
kolay değil elbette
karşı koymak yüzün küçülürken aynalarda
yaşama karşı, bir avuç gelen yüreğinle..
kolay değil elbette
gece büyürken ayın çevresinde katlanarak
acı da çekeceksin, korku da duyacaksın
ezilecek sesin
herşeye göğüs germesini ögrenip sevgilim 
insanları seveceksin! ..
<end>

<start>
Beni çevreleyen sükunet içimdeki sükunetle birleşti, ben sabahın solgun sessizliğine karıştım. 
Küçük bir sazan balığı, bir dağ yemişi, bir zakkum çiçeği gibi o sakin güzelliğin bir parçası oldum. 
Böyle bir sabah vakti inci grisi bir gölü, nefti dağları, sulara çizilmiş lacivert çizgiyi, kızılımsı zakkumları sevmek için buraların sahibi olmak gerekmiyordu, burası benim vatanım olmasa başkalarına ait bulunsa da hissettim ki ben orayı gene sevecektim. 
Bu toprakların tarihi ise, binlerce yıldan beri oraların sahibi olmak için birbirlerini öldüren insanları, savaşları, baskınları, felaketleri anlatıyor. 
O insanlar yok artık. 
Hiçbir yerin sahibi değiller. 
Bugün bu ıssız sabah vakti, onların ele geçirmek için savaştıkları göle bakan, huzuru huzursuzlukla karşılayan beyaz sakallı adam onların adını bile duymadıkları bir ırkın çocuğu; hâlâ bir yeri sevmek için oranin sahibi olmak gerektiğine inanan, hâlâ toprağı insandan önemli sayan, hâlâ tanrının kendi şaheserini insanlara tadını çıkarsınlar diye bağışladığını, tadını çıkarmak yerine bunu ölüme dönüştürmenin akılsızlığını anlamayan ırkıyla pek de anlaşamayan, herhangi bir sabahın parçası olmayı bir ırkın parçası olmaktan daha değerli bulan biri. 
Onca insan, sonunda bu gölü bir sabah benim gibi biri seyretsin diye mi öldü; onlar ölmese belki tarih başka türlü yazılacak, belki bu sabah burada ben olmayacaktım ama başka bir adam olacaktı. 
Başka biri yerine bu sabahı ben seyredeyim diye bunca insanın ölmesine değmezdi. 
Bana sormus olsalardi, 'boşuna ölmeyin' derdim onlara, 'tanrı bir sabah bakıp, bir parçası olacağım o kadar çok güzellik yaratmiş ki ben de gider onlardan birine bakarım, benim yerime de buraya bir başkası baksın.' 
Yeter ki gördüğünü sevsin. 
Kendini oranın sahibi değil de bir parçası gibi hissedebilsin. 
Vakti geldiğinde herkes gibi görmüş olduklarından, yaşamış olduklarından minnettarlık duyarak buralardan ayrılacağını, yerini bir başkasına bırakacağını, kimsenin hiçbir yerin sahibi olmayacağını bilsin. 
Seyrettikleriyle o seyrettiklerinin ardında duran tarihin birbirine değdiği anda Yunus Emre'den bir dize hatırlasın, bu hayata 'biraz oyalanmaya' geldiğini farketsin. 
Yunus'un 'oyalanmak' dediği hayatın kısacık bir parçasını inci grisi bir gölün kıyısında geçirdim. 
Ahmet Haşim'in dilediği gibi 'bu dem göllerde kamış' oldum. 
Hiçbir şeyin sahibi değilim, ne toprağım, ne vatanım, ne ırkım var. 
Bir sabah göle bakarım. 
Minnettar bir sazan balığıyım.
<end>

<start>
Acı,
ağulu dikenler gibi ruhuna dolandığında,
öfke,
kızıl bir küheylan gibi koşturduğunda,
keder,
yaşlı bir ağaç gibi üstüne yıkıldığında,
duracaksın,
durup, gümüş bir su gibi akan sabahın tazeliğine
bakacaksın,
<end>

<start>
Fosillerden, kurumuş dal parçalarından, 
kemik artıklarından elmas yapmak tabiat için neyse, 
saadet de beşer için odur, 
kıymetsiz şeylerden kıymetli bir şey yaratmak, 
ruhumuzdaki süprüntülerden paha biçilmez mücevherler yapmak.. 
Zor ve meşakkatli bir iş, 
tabiatın her parçasında elmas bulamadığımız gibi
her insanın ruhunda da saadet bulamayabiliriz...
Ama az da olsa, elmaslar gibi saadetler de var....
<end>

<start>
Milyonlarca yildan beri akan hayat, her rüzgar degdiginde degisen egzotik bir cicek gibi bicimden bicime, renkten renge, kokudan kokuya gecerken, iki sey hic degismeden, bu degisimi sirtinda tasidi. Ask ve cinayet.
Hayat, canavar bir ipekböcegi gibi kozasini hep öldürmekle sevmenin etrafinda ördü.
Ve insanlar hic durmadan hep bu iki vazgecilmez tutkuyu, öldürmeyi ve sevmeyi anlattilar.
Niye öldürdüklerini ve niye sevdiklerini kesfetmeye calistilar.
Bazen sevdikleri icin öldürdüler, bazen öldürdükleri icin sevdiler.
Gelistikce, cinayetlerini daha büyütüp savaslari icat ettiler.
Cinayetlerini özgürlestirirken, garip bir sekilde cinayetlerinden degil, asklarindan korktular.
Insanlarin topluluklar halinde karsi karasiya gelip ayni anda bir cok cinayeti bir arada islemesiyle olusan savaslar, bu cinayetleri herkesten iyi planlayan komutanlari yaratti.  Komutanlar daha iyi komutan olup baska komutanlardan daha fazla adam öldürebilmek icin insanlara 'yasamin ' önemli olmadigini anlatmaya basladilar.
'Ölün, ' dediler 'kabileniz icin ölün, kraliniz icin ölün, padisahiniz icin ölün, bayraginiz icin ölün, vataniniz icin ölün.'
Kabileler, krallar, padisahlar, bayraklar, sinirlar degisti, ama öldürmek hic degismedi.
Insanlar cinayetlerle ölüp asklarla cogaldilar.
Cinayetlere kutsal isimler bulundu, kahramanlik, cesaret, sehadet icad edildi.
Savasa giden Romali lejyonerler kendi ölümlerini kabul ederek selamladilar komutalarini.
-Ave Sezar, ölüme gidenler selamliyor seni.
Ispanya ic savasinda fasistler cinayeti daha da yücelttiler. Iki kelimelik korkunc sloganlarini kazidilar tarihe.
-Viva muerta.
'Yasasin ölüm.'
Bir insanin hayatinin 'önemsiz' oldugu kililarla kazindi insanlarin aklina.
'Bir hayat hicbir seydir.'
Ve, andre Mlraux, Fransizlarin bu ünlü yazari ve  kültür bakani, toplu cinayetlere kurban gidenlerin tarihi cevabini verdi komutanlara: 
-Bir hayat hicbir seydir, ama hicbir sey bir hayat degildir.
Hicbir sey olan bir hayatla, bir hayat olmayan hicbirsey arasina sikisan insanlarin asklarini romanlar, savaslarini atrih anlatti.
Ask da savas da ayni sekilde ilgi cekiciydi.
Belki de cinayetlere ve savaslara olan tutkulari yüzünden, insanlar asklarini da savaslara benzetmeye basladilar.
Saldirilar, karsi saldirilar, geri cekilmeler, pusular ve ihanetler yerlestirdiler asklarin icine.
Askta da fetihler, fatihler, zaferler, yenilgiler, güclüler, kurbanlar vardi.
Ask da savas gibi taraflardan biri teslim olana kadar sürüyordu, askta da savaslar gibi sonuclarin arasinda bebaberlige yer yoktu.
Askta da savasta oldugu gibi güclüler kazaniyor, gücsüzler kaybediyordu. askta da savasta oldugu gibi güclüler soguk ve vahsiydiler.
Asurlularin cocuklari olan Suriyeliler, mezopotamya ikliminin bereketli savaslari ve asklarini yasarken o korkunc atasözünü buldular.
'Iki yürekten biri soguk biri sicaktir, sicak olan yüregi cöpe atarlar, soguk olan yürek pirlanta degerindedir.'
Güclünün ve gücsüzün, kazananin ve kaybedenin bulundugu yerde mutlulugun olmayacagini kesfettiklerinden olsa gerek, insanlar bir sairin agzindan 'mutlu ask' olmayacagini ilan ettiler.
'Hicbir sey olmayan' hayatlarin cinayetlerinden ve asklarindan mutluluk yerine aci cikiyordu. cinayetlerde ve savaslarda aci vardi, asklarda da aci vardi.
Niye bukadar cok aci var sorusunun cevabi ise bulunamiyordu.
Viyana valslerinin en büyük ustasi Strauss, karisini kederiyle bas basa birakarak terk ettikten sonra acilarla sarsilan asklarini yasamis ve bir gün karasiyla yeniden karsilasmisti.
Kadin herkesin kendi kendine sordugu soruyu strauss'a sormustu.
-Niye cektik bunca aciyi? 
Strauss kisa bir cevap vermisti.
-Müzik gibi, hicbir nedeni yok.
'Niye baskasinin oglu degil de benim oglum öldü, ' sorusunun cevabi böyleydi.
-Müzik gibi, hicbir nedeni yok.
'Bu acilari niye ben cektim, ' sorusunun cevabi da ayniydi.
-Müzik gibi, hicbir nedeni yok.
Hayat kozasini, cinayetlerle asklarin cevresinde örüyordu ve bunun niye böyle oldugunun cevabi yoktu.
Müzik gibi nedensizdi.
Nasil sarki söylüyorsak öyle öldürüyor, nasil sarki söylüyorsak öyle aci cektiriyorduk.
Sarkilarin, cinayetlerin, asklarin, acilarin nedeni yoktu.
Biz insanlar böyleydik...
Biz hayatin hicbir sey olduguna inaniyor, mutlu ask olmadigina iman ediyor, sarki söyler gibi öldürüp sarki söyler gibi aci cektiriyorduk.
Olmeye ve öldürmeye gidenler selamliyordu komutanlarini. 
-Ave Sezar, ölüme gidenler selamliyor seni.
Aska gidenlerin bir Sezar'i olsa, onlar da böyle selamlardi onu.
-Ave Sezar,  aciya gidenler selamliyor seni.
Bir savastan bir savasa, bir asktan bir aska arkamizda hep yikilmis sehirler, parcalanmis insanlar birakarak yürüyor ve hep ayni aciyi buluyorduk.
Her savasta ve her askta, uzaktan altin kuleleri, gümüs kubbeleri görünen o efsanevi kaleyi, mutluluk denilen o büyülü kenti zaptedecegimizi saniyor, ama her seferinde biz yaklasinca kent kaybolup yerini farkina bile varmadan yikip gectigimiz bir harabeye birakiyordu.
Komutanlar, 'Bir hayat hicbir seydir, ' diyordu.
Aragon, 'mutlu ask yoktur.' diyordu.
Strauss, 'Müzik gibi hicbir nedeni yok.' diyordu.
Insanlar cinayetlerini büyütüp savaslara ceviriyor, baltalarini tüfeklerle, sapanlarini ucaklarla degistirerek birbirlerini öldürüyorlardi,  her sey degisiyor, ama öldürme tutkusu degismiyordu.
Kabileleri, krallari, bayraklari, komutanlari, vatanlari icin öldürüyorlardi.
Hic durmadan öldürüyorlar ve öldürmeyi kutsallastiriyorlardi.
Toplu törenlerle cinayetlerini kutluyorlardi.
Asklarini da savaslarina benzetiyorlardi.
Sonra, 'Niye mutsuzuz, ' diye soruyorlardi.
'Biz niye mutsuzuz ey Tanrim? '
Macbeth kral olmak icin kralini öldürüyor, Othello kiskandigi icin Desdamona'yi  boguyor, Brütüs özgürlük icin Sezar'i hancerliyor, Romea aski icin vuruluyor, Hamlet intikam icin cinayetler planliyordu.
Shakespeare bicim bicim cinayetleri anlatarak hayati cözmeye calisiyordu.
Macbeth, krali öldürdükten sonra kanli ellerine bakarak haykiriyordu: 
'Koca Poseidon'un bütün denizleri
Yikayabilir mi bu elleri? Yikayamaz
ellerim kana boyar denizleri.'
Tarih 'denizleri kana boyayan' ellerle yaziliyor, komutanlar her seferinde ayni emri veriyordu: 
-Oldürün! 
Hayat, kozasini cinayetlerle asklarin cevresinde örüyor, asklar da savaslara benziyordu.
Savaslarda da asklarda da arkamizda harabeler birakarak zaferlerden zaferlere yürüyorduk ve galibiyetle bitmis bir savasin sonucunda, savas meydanina bakan Büyük Iskender'e 'Bu nedir aristo? ' diye sorduran sair, binlerce ölümle bitmis savasin sonucunu Aristo'nun agzindan tek cümleyle acikliyordu.
-Zafer ya da hic.
Fasitler ise ölüme tapiniyorlardi.
-Viva muerta...
Hicbir sey olan bir hayatla, bir hayat olmayan hicbir sey arasinda, savaslara asik olup, asklari savaslara dönüstürerek
kederden kedere dolasirken, Malraux 'ölüme gidenlerin' adina atiyordu cigligini: 
-Bir hayat hicbir seydir, ama hicbir sey bir hayat degildir.
Sarki söyler gibi öldürüp sarki söyler gibi aci cektirerek, müzik gibi nedensiz istiraplarin arasinda sürüklenirken, bütün acilarin aslinda bir nedeni oldugunu, bütün cektiklerimizin aslinda bizi son cigligi atmaya hazirladigini görecektik.
-Bir hayat her seydir.
Ve bu cigliktan sonra belki savaslara asik olup asklair savaslara cevirmekten vazgececek ve yeni siirimizi duyacaktik.
-Mutlu ask vardir.
<end>

<start>
Yalnızlık bir uçurumsa eğer beni en dipte bulabilirsin. 
Gelmek istersen eğer çekinme sen de gelebilirsin. 
Nasıl olsa 
Bu uçsuz bucaksız gönül tarlalarının sonunda 
Hayata küsmüşlerin yeşerttiği 
Suya kavuşmuş toprak gibi canlı 
Sevgi çiçekleri açan bahçelerden çok var.
Çekinme gel 
Burada her yalnıza yer var,
Yalnız, 
Sakın buradaki yalnızlara imrenme. 
Bütün bu güzelliklerin içinde yaşayan 
Yaşıyormuş gibi görünen biz yalnızların ulaşamadığı 
Güzellikler çok daha fazla acı veriyor bana 
Bakıp da görememek nedir bilir misin? 
İsteyip de alamamak, sevip de okşayamamak.
Bu yüzden ne olur 
Sen yukarıda kal. 
Fırsat bulursam 
Ben sana gelirim.
<end>

<start>
Kıskançlıklarla, kuşkularla, hesaplaşmalarla süren sancılı bir aşkın orta yerindeki bir sevişmeden sonra adam seviştikleri odadan çıktığında başlayan bir hava bombardımanında ev isabet alıyor ve adamın biraz önce geçtiği bölüm çöküyor.
Daha iki dakika önce koynunuzda olan birinin yok olduğunu görüyorsunuz.
O korkunç anda kadın yaşadığı çaresizlik karşısında, aslında pek de inanmadığı Tanrı’ ya sığınıyor.
Dizlerinin üstüne çöküp yalvarıyor.
“İnandır beni” diyor, “o yaşarsa sana inanacağım. Ona bir fırsat tanı. Bırak mutluluğuna sahip olsun. Bunu yap, inanacağım sana.”
Ve Tanrı’yla bir pazarlığa oturup en çok sevdiğini geri alabilmenin karşılığında Tanrı’ya en çok sevdiğini vermeyi öneriyor.
Eğer biraz önce o kapıdan çıkan erkek yeniden o kapıdan sağ olarak dönerse, o erkeği bir daha hiç görmeyeceğine söz veriyor Tanrı’ya.
“İNSANLAR BİRBİRLERİNİ GÖRMEDEN DE SEVEBİLİRLER, değil mi” diyor, “seni hayatlarında bir kere bile görmeden seviyorlar.”
Graham Greene, “Zor Tercih” isimli romanında, erkeğin dönüşünü gören kadının duygularını yalın bir dille anlatıyor.
“O anda Maurice girdi içeri. Yaşıyordu. İşte şimdi onsuz olmanın ıstırabı başlıyor diye düşündüm ve yine kapının ardında ölmüş yatıyor olmasını istedim.`
Kadın, sevdiği erkeğe kavuşmuş ve onu kaybetmişti.
Ve onun yaşadığını gördüğü anda, biraz önceki pazarlığın ağırlığını fark edip, “keşke ölseydi” diyordu.
Bundan sonra, bir insanı görmeden de sevmenin mümkün olup olmadığını öğrenecekti.
Romandan yapılan filmde, “Tanrı’ yı görmeden seven insanların” birbirlerini de görmeden sevip sevemeyeceklerini, iki sevgili unutulması zor cümlelerle tartışıyordu.
– İNSAN SEVDİĞİNİ GÖRMEDİĞİNDE AŞK BİTER Mİ? 
– Düşünsene, Tanrı’ yı bir kez bile görmedik ama onu seviyoruz.
– Ama benimki o tür bir sevgi değil, Sarah.
– Belki de başka bir tür sevgi yok, Maurice.
Aşk, bir insanı Tanrı’ yı sever gibi sevmek mi, onu görmeden ama onu hissederek onun varlığına bağlı kalmak mı? 
Bir dokunuşa, bir bakışa, bir sese, bir işarete muhtaç olmadan, onu besleyecek bir bedene, bir vaade, bir ümide ihtiyaç duymadan, tek başına da sürebilecek kadar güçlü bir sevgi mi aşk? 
‘Sevmeye devam edebilmek için onu görmeliyim’ demeyecek kadar büyük bir iman, büyük bir bağlanma mı? 
Bir ruhun bir başka ruha sarılması ve bu sarılışı bir bedene gerek duymadan da sürdürebilme mi? 
‘Tanrı’yı sevdiğim kadar severim seni’ diyebilmek, böylesine korkunç bir bağlılığa rıza göstermek mi aşk? 
Peygamberler bile Tanrı’ ya bir kere yüzünü göstermesi için yalvarırken, hiç görmeden de ruhunu bir başka ruha adamak mı? 
Hayatın içinde, insanların sevmek için görmeye ihtiyaç duyduğuna şahit oluyoruz; kaybedişler unutuşları da getiriyor; bir bedenin aracılığı olmadan bir ruha bağlılığımızı da çok sürdüremiyoruz. ’Tanrı’ mız’ olmuyor sevdiğimiz; imanımızı çabuk kaybetmeye, bütün inançsızlar gibi sevgimizin sürmesi için bir kanıt görmek istemeye çok yatkınız.
‘Belki de sevmenin başka türü yoktur’ diyen birilerinin romanların, filmlerin arasında dolaşması ve bizim o insanları hayatta da bulacağımıza dair ümidimiz, bizi aşka doğru çeken.
Böyle bir ümidimiz olduğu için şiirler, romanlar yazıyor, böyle bir ümidimiz olduğu için şiirler, romanlar okuyoruz.
Neredeyse bütün hayatını kendi inancıyla dövüşerek geçiren Graham Greene’in ‘Tanrı’ yı görmeden seviyorlar, ben de onu görmeden severim’ diyen bir satırı yazması, bize aşkın çekiciliğini yaşatan.
Bu satırı okumak, bunun gerçek olabileceğine inanmak, bu hayali benimsemek, bizim sıradan hayatımızı, bizim yaşadığımızdan daha renkli, daha çekici, daha heyecanlı kılan.
Hiç rastlamasanız da ‘bir insanı sevmenin bir Tanrı’ yı sevmek gibi bir şey olduğunu’ yazan birinin varlığı, sizi, bunu söyleyebilecek birinin varlığına da inandırır ve o inançtır ki, bence, sizin hayatınıza mana katan.
Aynen, ‘Tanrı’ yı görmeden sevmek’ gibi siz de bir insanın başka bir insanı hiç görmeden sevebileceğine, o insana hiç rastlamadan inandığınızda, romanların size itaat ettiği o kutsal topraklara girmek için, o toprakların sınırlarında içiniz ürpererek dolaşmaya başlarsınız.
Birisi tarafından öyle sevilmek istersiniz.
Ve birisini öyle sevmek.
Ancak o zaman, gerçek bir mümin gibi, çekilecek olan acıları değil, bir tanrısı olan bir kainatta yaşamanın mucizesinin fark edersiniz.
Acı dolu, isyan dolu bir mucize.
‘Keşke inanmasaydım’ dedirtecek, ‘keşke onu böyle sevmeseydim’ dedirtecek bir mucize.
Ama bütün acısına, bütün kederine, bütün yalnızlığına rağmen vazgeçilmeyecek bir mucize.
O mucizeyi görenlerin ondan kolay kolay kopabileceklerini sanmam.
İnsanların bütün nankörlüklerine, alaylarına, hor görmelerine, inanmamalarına karşın tek başına kendi inancıyla yaşayan, kendi inancının yüceliğinde diğer insanların zavallılığını, yetersizliğini, aşksızlığını görüp, onlar için üzülen ve kendi sevgisine sıkı sıkıya tutunan bir ahir zaman peygamberi gibi, başkalarına bomboş gözüken bir çölde, o çölün boş olmadığını hissederek yürürsünüz.
Sizin bu yürüyüşünüz, bir gün bir romanda ya da bir yazıda bir satıra dönüştüğünde, sizinle alay eden nice insanın çorak ve loş hayatına sizin hayatınızdan bir ümit ve ışık sızar.
Büyük bir ödülün ve büyük bir cezanın sahibisinizdir.
Bir insanı bir tanrıyı sever gibi sevebilecek bir güçle ödüllendirilmiş…..
Bir insanı bir tanrıyı sever gibi sevebilecek kadar güçlü olduğunuz için de cezalandırılmışsınızdır.
İnsanlar Tanrı’ yı görmeden seviyorlar.
Ama Tanrı’ ya inananların çoğu, bir insanın bir başka insanı hiç görmeden sevmeyi sürdürebileceğine inanmıyor.
Ben, Tanrı’ yı inanan Graham Greene’ e inanıyorum, ‘bir insan başka bir insanı hiç görmeden de sevmeyi’ sürdürür.
Benim inancımı paylaşanlar, bir gün öyle sevmeyi ve öyle sevilmeyi bekleyecekler, bu inanç, onların içinde kapatıldıkları küçük hayatların sınırlarını yıkıp onları vaat edilmiş hayallere taşıyacak.
Bir gün biri onlara diyecek ki:
– Belki de başka tür bir sevgi yok, Maurice.
<end>

<start>
Ey siz inananlar.
Tanrınızın yarattıklarına düşmanlık mı besleyeceksiniz?
Öldürecek misiniz onları?
Yoksul mu bırakacaksınız?
Acılarına sırtınızı mı döneceksiniz?
Sadece kendi kavminiz için mi şefaat dileneceksiniz?
Kendinizi ayıracak mısınız Rabbinizin yarattığı diğer kullardan?
Dininizle, ırkınızla böbürlenecek misiniz?
Ey siz, huzursuz ruhlar… Ey siz, binlerce yıldır kendi ihtirasının dikenleriyle kanayanlar… Ey siz, fıtrattan eksikli yaratılmış olanlar…
Dinleyin.
Fırtına kuşları gibi içinde uçtuğunuz sert rüzgarlarla yorgunsunuz, günahlarınızla, hiç bitmeyen hırslarınızla yorgunsunuz, kavgalarla, düşmanlıklarla, kızgınlıklarla yorgunsunuz, avucunuzda sıktığınız bir ustura gibi sizi yaralayan bencilliklerinizle yorgunsunuz.
Rüzgarın dinmesini özlediniz.
Sessizliği ve sükûneti özlediniz.
Düşmanlarınızla ve kendinizle barışmayı özlediniz.
Daha doğduğunuz gün bir hapishane gibi kapıları üstünüze kapanan hayatın dağdağasından kurtulmayı özlediniz.
Bir lahzalık bir huzur için yakarıyorsunuz.
İçinizdeki öfkeli çığlıklar sussun, dışınızdaki insafsız dövüş naraları kesilsin istiyorsunuz.
Kasırgalardan çıkıp sakin bir vahaya konmak istiyorsunuz.
Rüzgar uğultusundan başka sesler de duymak, gözlerinize dolan o karmaşık karaltılardan başka şeyler de görmek, sükûnetin tadını çıkarmak, soluklanıp gücünüzü yeniden toplamak istiyorsunuz.
Ve, tanrı isteklerinize cevap verdi.
Ve, bayramlar bağışladı size, kendinizden ve kavgalarınızdan kurtulun diye.
Ve dedi ki, “bugün durun, bugün barışın, bugün düşmanlıklarınızı, hırslarınızı unutun, bugün kendi eksiğinizi başkalarının eksikliklerini severek tamamlayın.”
Ve, ben, Rabbimin eksikli kulları o günlerde mükemmeliyete erişip düşmanlarını sevdikleri, ruhlarını hırpalayan kasırgalardan kurtuldukları için bayramlara iman ettim.
Ve dedim ki, “hiddetine değil imanım ama şefkatine iman ediyorum.”
O, benim güzel Allahım.
O, eksik yarattığı kullarını eksiklikleriyle sevecek kudrete sahip olan.
O, kasırgaları ve vahaları yaratan.
O, imanını kaybetmiş bir adamın çocukluğunda kıldığı teravih namazlarında söylenen “salavat-ı şerif”e sesini veren.
Bayramlar, benim inançsızlığımın durduğu, dinlendiği, huzurlu vahalar.
Bayramlar, benim kaybettiğim tanrımı bulduğum büyük ve huzurlu mabetler.
Ey siz, binlerce yıldır kendi ihtiraslarıyla kanayanlar, sizlersiniz bana bayramlarda tanrımı bulduran.
Düşmanınıza gösterdiğiniz merhamet, yoksula gösterdiğiniz şefkat, muhtaca gösterdiğiniz rikkat bana tanrının varlığını gösteren.
Ruhunuzu saran huzur, sizdeki huzurla o müthiş kasırganın ani duruşu, hepimizi kucaklayan hoşgörülü sevecenlik, o temizlik kokusu beni inanmadığıma inandıran.
Bayramlar, benim tanrımın sizin mükemmeliyetinizde ortaya çıktığı muhteşem duraklar.
Ve dedi ki benim Allahım, “kendiniz için değil düşmanınız için dua edin.”
Ve dedi ki, “kendiniz için değil düşmanınız için şefaat isteyin.”
Ve dedi ki, “sizi birbirinize emanet ettim, emanetinize hıyanet etmeyin.”
Ve dedi ki, “düşmanlarınızı da benim yarattığımı unutmayın.”
Ve dedi ki, “bu menzilde öyle yüce bir merhamet gösterin ki bana inanmayanlar sizin merhametinizin ışığında görsünler beni.”
Bayramlar, dünyadaki imtihanları en zorlu geçenlerin, yoksulların, kimsesizlerin, evsizlerin, çocuğuna portakal alamayan işsizlerin, dağda ölümü bekleyenlerin, nöbet yerinde hasret çekenlerin, hastaların, gurbete çıkanların, hapistekilerin, kaderin kendilerine daha iyi davrandığı insanlar tarafından tevazuyla, ağırbaşlılıkla, şefkatle kucaklandığı duraklar.
Kendimizden yıkandığımız, kendi öfkelerimizden arındığımız, menfaatlerimize sırtımızı döndüğümüz kutsal yunaklar.
Bir ihtiyarın elini öpen genç, bir çocuğun başını okşayan adam, bir yoksulu sevindiren zengin, bu huzurlu vahanın çiçeklerini dikenler.
O davranışların her birinde ben kendi tanrımın tebessümünü görürüm.
Kullarının merhametinden sevinir benim tanrım.
Hayatın kasırgasını bunun için durdurur.
En huzursuzumuz bile böyle günlerde huzur bulur.
Bir başkasına merhametle, şefkatle, tevazuuyla uzanan her elde tanrının eli vardır ve o el değdiği her yere huzur ve güç verir.
O huzuru herkesle birlikte duyarım.
Ruhum sakinleşir.
Her gülümseyen yüzle birlikte hafiflediğimi, zincirlerimin çözüldüğünü, ihtirasların ve öfkelerin hapishanesinden azat edildiğimi hissederim.
Ve, iman ederim kendi tanrıma.
Ve, her gülümseyen yüze, her sevecen sese minnet duyarım.
Onlardır benim tanrımın dünyadaki yansıması.
Onlardır beni inandıran.
Ben her bayram iman ederim.
Ey siz, huzursuz ruhlar…
Ey siz, binlerce yıldır kendi ihtirasının dikenleriyle kanayanlar…
Ey siz, fıtrattan eksikli yaratılmış olanlar…
Dinleyin.
Sizsiniz beni Allah’a yaklaştıran.
Kendi eksikliğinizi başkalarının eksikliğini severek tamamladığınızı görmek inandırır beni tanrının varlığına.
Ve derim ki, “hiddetinden korkmuyorum ey Rabbim, şefkatin titretiyor dizlerimi.”
Ve derim ki, “bana varlığını kullarının merhametinde göster.”
Ve derim ki, “sen olmasaydın da onlar böyle kötü olabilirlerdi ama sensiz iyi olamazlardı, onların iyiliklerini göster bana.”
Ve derim ki, “senin adına kötülük edenler varken nasıl inanacağım sana.”
Ve derim ki, “senin cennetini istemiyorum ey tanrım, bütün istediğim seni tebessüm ettirecek bir iyilik yapma gücü, onu ver bana.”
Ve, bayramlarda benim tanrım bana kullarının iyi yanlarını gösterir.
Birbirine sarılan her düşmanla ben imana doğru bir adım atarım.
Huzur bulan her ruhla biraz daha inanırım.
Sizi, bir mükemmeliyete doğru yürüyün, ruhunuzun eksikliğini kendiniz tamamlayın ve böylece O’nun kendi başına mükemmeliyete ulaşabilecek canlılar yaratabildiğini gösterin diye eksik yaratan tanrı, bu ıstıraplı yürüyüşte durup dinlenebileceğiniz menziller yaptı size.
O menzillerde durun.
Durun ve eksik yanlarınızın tamamlanmasını bekleyin.
Sahip olduklarınız, sizin eksikleriniz.
Öfkeleriniz, düşmanlıklarınız, hırslarınız, kıskançlıklarınız, hasetleriniz, böbürlenmeleriniz.
Onlardan kurtuldukça tamamlanacaksınız.
Ve, bayramlar tamamlanma vakitleri.
Ey siz inananlar…
Tanrınızın yarattıklarına düşmanlık mı besleyeceksiniz?
Öldürecek misiniz onları?
Yoksul mu bırakacaksınız?
Acılarına sırtınızı mı döneceksiniz?
Sadece kendi kavminiz için mi şefaat dileneceksiniz?
Kendinizi ayıracak mısınız Rabbinizin yarattığı diğer kullardan?
Dininizle, ırkınızla böbürlenecek misiniz?
Onun yarattığı kulları sevmeden tanrınızı nasıl seveceksiniz?
O benim güzel Allahım.
Görür içinizdeki kötülükleri.
Düşmanlıklarınızı görür.
Bir kulunun bir kuluna ettiği kötülük üzmez mi onu?
Ey siz inananlar…
Siz korkmaz mısınız onu üzmekten?
Onun üzülmesinden üzülmez misiniz?
Bayramlar, sadece birbirinizi değil, tanrınızı da sevindirme vakitleri.
Onu sevindirdiğinizde, onun da tebessüm ettiğini imanla görürüm.
Ve der ki, “hepinizi eksikli yarattım, birbirinizin eksiğini hor görmeyin.”
Ve der ki, “hepiniz benimsiniz, benim olana kötülük etmeyin.”
Ve der ki, “her bir kulum eksiğini, bir başka kulumun eksiğini hoş görerek tamamlar.”
Ve der ki, “düşmanlarınız da benim kullarım, onlar için dua edin.”
Ve der ki, “merhametim hiddetimden fazladır, sizin de merhametiniz hiddetinizden fazla olsun.”
Ve, bayramlar eksikli kulların merhametle huzur bulduğu zamanlardır.
O huzurda görürüm ben onu.
Benim güzel Allahım.
Öyle kullar yaratır ki, inançsızları merhametleriyle inandırırlar.
Ben her bayram inanırım.
Onun yarattığı kulların şefkati beni yaklaştırır ona.
Ve derim ki, “hiddetinden korkmuyorum ey tanrım, şefkatin titretiyor dizlerimi.”
Ve derim ki, “sana her bayram inanıyorsam ey tanrım, bu, her bayram senin kullarının şefkatine inandığımdandır.
Başkaları için kötülük düşünmezsem, onun varlığına inanmasam bile beni affedeceğini sanıyorum.
Affetmezse de gücenmeyeceğim.
Çocukluğumda tuttuğum oruçların, oturduğum iftar sofralarının huzurunu hiç unutmadım.
Bugün, bir tek kez öyle bir huzurla iftar yapabilmek isterdim.
O huzuru hissedenler, dilerim, o huzuru gereksiz öfkelerle bozmazlar.
Ben bir daha o huzuru bulamayacağım.
Ama, ‘yanağını dışarının soğuğunu hissederek cama dayayıp, evin çaprazındaki caminin ışıklarının yanmasını bekleyen’ çocuğu anlatmayı hep deneyeceğim.
Sanırım bunu hiçbir zaman tam da beceremeyeceğim.
<end>

<start>
Çocukluktan gençliğe geçmeye çalıştığım dönemlerde yazarlık hayalleriyle dolu olduğumu gören babam, ‘Yanağını cama yapıştırıp, evin çaprazındaki caminin şerefesinde iftar zamanını haber veren ışıkların yanmasını, ışıklar yanar yanmaz bunu bağırarak haber verdiğinde büyüklerin aferinini almak için heyecanla bekleyen bir çocuğu anlatabilir misin’ demişti.
Yaklaşık kırk yıldan beri o çocuk aklımdadır.
Hálá o sahneyi ve o çocuğu en iyi biçimde nasıl anlatacağımı bulamadım.
Ama bu görüntü benim yazarlık temrinlerimden biri oldu.
Babamın kendi çocukluğunun anılarının arasından çıkartıp bana yazı ödevi olarak verdiği sahneye kendi çocukluğumun anıları da eklendi.
Evimizin hemen karşısındaki küçük cami.
Ramazan geceleri mahallenin çocuklarıyla birlikte gittiğimiz teravih namazları, camideki büyüklerin bize başka zamanlarda pek de göstermedikleri bir şefkati göstermeleri, hálá çocuk aklımla ezberlediğim biçimde söylediğim ‘allah umme salli ala’nın muhteşem melodisiyle dalgalar gibi kabaran o tuhaf coşku, namaz çıkışında hissettiğimiz o ağırbaşlı memnuniyet…
Sahur vakti sıcak yataktan gözlerim yarı kapalı kalkıp sobası yakılmış salonda hazırlanmış sofraya oturuşum, galiba sadece ramazanlarda yapılan o yumurtaya bulanmış ekmek kızartmaları, demli çay, beni sevgiyle ve gururla bağrına bastığını düşündüğüm büyük bir kalabalığın parçası olmanın güveni ve sonsuz bir huzur.
Allah’ı çok sevmiştim.
Ondan benim anlamadığım kelimelerle söz ediyorlardı ama o benim için, beni sevmesini istediğim temiz yüzlü yaşlı bir dedeydi, oruç tuttuğum zamanlarda bana gülümsediğini düşünürdüm.
Doğrusu ya ondan pek korkmazdım.
Ama beni sevmesini isterdim.
İlk kez okulda din hocası cehennemi uzun uzadıya bütün korkunçluğuyla anlattığında dehşete düşmüştüm, benim teravih namazlarında, iftarlarda, sahurlarda hissettiklerimle hocanın anlattıkları hiç birbirine benzemiyordu.
O, beni çok korkutan, bana çok uzak, çok mesafeli, çok gazaplı, benim çocuk aklımın kavrayamayacağı çok ürkütücü bir güçten bahsediyordu.
Biz dede-torun değildik.
Beni sevmiyordu.
Kötü bir şey yaparsam beni ateşlerin içine atacak, beni yakacak, bana acılar çektirecekti.
Ben ona hiç böyle şeyler yapmazdım ki, ben onun için hiç böyle cezalar düşünmezdim ki, ben onu seviyordum, o niye beni ateşlerin içine atmak istiyordu.
Çok korktuğumu, çok üzüldüğümü hatırlıyorum.
Bir daha uzun yıllar camiye gitmedim.
Din hocası benim çocukluk dünyamın en huzurlu hayalini, o soğuk yatakhanelerde uyumadan önce dua edip kendisine gülümsediğim, herkes bana yaramazlık yaptım diye kızdığında kendisine sığındığım ‘yakınımı’ benden koparmıştı.
Sonra büyüdüm.
İnanmanın huzurundan aklın huzursuzluğuna geçtim.
O çocukluk dönemimden sonra bir daha hiç dindar olmadım, oruç tutmadım, dua etmedim, namaz kılmadım.
Lise yıllarında karşımdakinin inançlarına hiç aldırmaz, herkesin korktuğu bir güçten korkmamanın tuhaf lezzetiyle diğer çocuklarla kıyasıya tartışırdım, onlar Tanrı’nın varlığını kanıtlamaya çalışırlardı ben yokluğunu.
Küçük bir çocukken inanmayı ne kadar sevdiysem, ilk gençliğimde de inanmamayı o kadar sevdim.
Başkaldırmanın müthiş cazibesine kapılmıştım.
Hayatın zıpkınlı acılarından beni koruyacak bir güç yoktu artık, her acı doğrudan tenime yapışıyor, o acıları taşımakta ilahi bir güç bana yardımcı olmuyordu.
Yirmili yaşlarımda Ankara’da bir işçi kooperatifinde karımla birlikte epeyce sıkıntılar çekerek yaşarken komşularımız olan bir ‘inançlı insanlar’ grubuyla karşılaşmıştık.
Gerçekten çok hoş insanlardı, yumuşaktılar, hoşgörülüydüler, benim gençlik saygısızlıklarımı kibar bir sabırla karşılıyorlardı.
Aralarından bir tanesi eski bir kabadayıydı, iriyarı, güçlü kuvvetli bir adamdı, epey kavgaya karışmış, günahın her türlüsüne batıp çıkmıştı, sonra ‘inancı’ bulmuştu.
Beni sessizce dinler, ben sözümü bitirince ‘Ahmet, kardeşim’ diye başlardı lafa, beni ‘doğru yola’ getirmek için uğraşırdı.
Dini korkuyla değil sevgiyle anlatırdı.
Zor günlerdi, babam hapisteydi, kız kardeşim hastaydı, karım hamileydi, beş kuruş para yoktu, bir yayınevinin zemin katında düzeltmen olarak çalışıyor, kazandığım paranın çoğunu kiraya veriyordum.
O sırada hayatımdaki en iyi şey o dindar insanlardı.
Dindarları sevdim.
İnançlarını paylaşmadım ama onlara ve inançlarına imrendim.
Bana çocukluğumu, teravih namazlarını, sahurları, iftar sofralarını, huzuru hatırlatıyorlardı.
Öfkeli değillerdi, çıkarcı değillerdi, haramdan ölesiye korkuyorlardı, muhtaçlara yardım ediyorlardı, inançlarıyla böbürlenmiyorlar, dini bir gösterişe döndürmüyorlardı.
Onlara saygı göstermeyi öğrendim.
Kendi inançsızlığımla onları kırmamaya özen gösterdim.
Zor günlerde bir ‘inançsıza’ bağışladıkları dostluğu hiç unutmadım.
Din hakkında düşünmeye başladım, ‘din bir afyondur’ ezberinden ‘din nedir’ sorusuna geçtim, insanların ve toplumların hayatında dinin yerini merak ettim.
Gerçek bir dindarla, bir müminle, dini gösterişli bir rozet gibi yakasına takanlar arasındaki farkı gördüm.
İçinde bir vahşetle, bencillikle hatta kötülükle doğan ve ölüm gibi karanlık bir yok oluşla varlıkları sona eren insanların gelişiminde, yaşama gücü buluşunda, ahlakı yaratışında, vahşetini sınırlayışında dinin çok önemli kültürel bir değer olduğunu fark ettim.
Dindar olmadım, inançlı olmadım.
Hálá da değilim.
Hiçbir zaman da olmayacağım herhalde.
Ama din fikrini, gerçek dindarları seviyorum.
Tanrı’yla ilişkim ise anlatılması çok zor çelişkilerle dolu.
Varlığına inanmıyorum ama o varmış gibi hissetmekten hoşlanıyorum, annemin mezarına gittiğimde dua etmiyorum ama annemi ‘ona’ emanet ediyorum.
Artık ne ölümden ne de ölümden sonrasından korkuyorum ama öldükten sonra sevecen bir ışıkla karşılaşıp yaramazlık yapmış küçük bir çocuk gibi ona sığınıp gülümseyeceğimi aklımdan geçiriyorum.
Din hocası cehennemi anlatana kadar süren kuvvetli bir inanca dayalı ‘ilişkim’ şimdi bir başka biçimde sürüyor, onun adına yeryüzünde cehennemi yaratanları, onun adıyla gösteriş yapanları, onun adına benim gibi ‘inançsızlara’ öfkelenenleri, onun adını sadece insanları korkutmak için kullananları ‘onunla’ arama sokmuyorum.
Tanrı’dan bir beklentim yok.
Ona duyduğum sevginin, eğer o varsa, bir beklentiden ya da bir korkudan kaynaklanmadığını o biliyor.
Günahkar olduğumu da, babasının sevgisine sığınan biraz şımarık bir evlat gibi bu günahları işlemeye devam edeceğimi de.
Din adına dehşet salanlar ne derlerse desinler, başkaları için kötülük düşünmeyenleri onun affedeceğine inancım tam, benim tanrım her şeyden önce ‘başkaları için kötülük düşündün mü’ diye soracak bir tanrı.
Başkaları için kötülük düşünmezsem, onun varlığına inanmasam bile beni affedeceğini sanıyorum.
Affetmezse de gücenmeyeceğim.
Çocukluğumda tuttuğum oruçların, oturduğum iftar sofralarının huzurunu hiç unutmadım.
Bugün, bir tek kez öyle bir huzurla iftar yapabilmek isterdim.
O huzuru hissedenler, dilerim, o huzuru gereksiz öfkelerle bozmazlar.
Ben bir daha o huzuru bulamayacağım.
Ama, ‘yanağını dışarının soğuğunu hissederek cama dayayıp, evin çaprazındaki caminin ışıklarının yanmasını bekleyen’ çocuğu anlatmayı hep deneyeceğim.
Sanırım bunu hiçbir zaman tam da beceremeyeceğim.
<end>

<start>
Nice aşk yitirdim ben.
Kışkırtıcı bir bakışıyla çılgına döndüğüm, bir dudak büküşüyle ağulu acılar çektiğim, kahkahalarıyla şenlenip gözyaşlarıyla kederlendiğim, bir tanrıça katına çıkartıp tapındığım, kutsal mabetlerinin sunaklarına hayatımı bir adak gibi bırakmayı arzuladığım, memelerinde, kasıklarında, kalçalarında, bacaklannda, boyunlarında adanmış topraklarda dolaşan bir sofu gibi vecd içinde kendimden geçerek dolaştığım, ayaklarına kapandığım, göğüslerinde ağladığım, saçının bir teline halel gelmesin diye fütursuzca ölüme yürüyeceğimi hissettiğim, bazen öldürmeyi şiddetle istediğim, onda yok olup onla var olduğum, bana her defasında aşkı, acıyı, sevinci, hayatı ve ölümü yeniden öğreten kadınlar yitirdim ben.
Kızıl bir kor gibi örslerine bıraktığım ruhumu bazen sert darbelerle, bazen yumuşak dokunuşlarla şekillendiren, benden bir başka ben yaratan, onun her şeyi, babası, oğlu, kardeşi, kocası, sevgilisi olduğum, onu her şeyim yaptığım, varlığıyla her şeyin tadını, kokusunu, görüntüsünü değiştiren, sıradan birçok davranışı olağanüstü maceralara dönüştürüp olağanüstü maceraları olağan-laştıran kadınlar.
Yitirmenin ne olduğunu biliyorum.
Kendi hayatını hayatından çıkartmayı, kendi tanrıçanın mabedinden uzaklaşmayı, bir kadını öldürüp kendi cinayetinle ölmeyi biliyorum.
Niye öldürdüm onları?
Onlar beni niye öldürdüler?
Neden hayatlarımıza, içlerinde yaralı bir ölü taşıyan yabancılar olarak devam etmek zorunda kaldık?
Onları benden, beni onlardan alan neydi?
İki yabancıdan, hangisinin nerede bitip hangisinin nerede başladığı anlaşılamayan tek bir varlık yaratıp, tek bir varlığı parçalayıp ondan iki kederli yabancı çıkartan korkunç büyünün büyücüsü kimdi?
Tanrı bir anlığına yeryüzüne eğilip usulca üfleyerek hafızamızı silseydi ve biz yaşanmış her şeyi unutarak, iki yabancı gibi yeniden karşılaşsaydık ne olurdu?
Birbirimize aldırmadan geçer miydik?
Yaşadıklarımızı bir daha yaşamak için birbirimize doğru bir daha yürür müydük?
Tuhaf maceralar var hayatta.
Asla cevabını bulamayacağımızı sandığımız sorulara cevaplar bulmamıza yardım eden tuhaf maceralar.
Yüzüne karton bir maske takmış bir kadın gördüm geçenlerde.
Karşısında, aynı maskeden takmış bir adam oturuyordu.
Birbirlerinin yüzlerini görmüyorlardı ama birbirlerinin yüzlerini biliyorlardı.
Onların kim olduklarını bilmeyen bizdik.
Birbirlerini sevmişler, birbirlerine âşık olmuşlar, evlenmişlerdi.
Mutlu zamanlar geçirmişlerdi.
Sonra erkek uzun yolculuklara çıkmaya başlamış, kadın yalnızlığın, ateşsiz taş odalar gibi insanın içini üşüten soğukluğunu hissetmişti.
Aynı yalnızlık erkeği de esir almıştı.
Gerçek hayatın soğukluğundan ve yalnızlığından kur-
tulabilmek için “sanal” bir dünyanın meçhul kalabalığına bırakmışlardı kendilerini.
Harfleri yan yana dizerek, madeni pırıltılı bir ekranda kendilerine arkadaşlar aramaya başlamışlardı.
Kadın bir adam bulmuştu.
Erkek de bir kadın.
Erkek karısından, kadın kocasından uzaklaşırken ikisi de yeni buldukları “arkadaşlarına” yaklaşmaya koyulmuştu.
Yeni bulduklarına, çoktandır hayatlarından çıkmış hoşluklarını, zekâlarını, çekiciliklerini, azgın arzularını gösteriyorlar, gördükleri kadar gösterdiklerinden de etkileniyorlardı.
İkisinin hayatında da yeni bir aşk tomurcuklanmıştı.
Sonunda, erkek tanımadığı yeni aşkının yüzünü merak etmiş, kadından bir resmini göndermesini istemişti.
Ekranda, dekolte giysili şuh bir kadın yüzü belirmişti.
Beliren yüz, karısının yüzüydü.
Adam ayrılmaya karar vermişti.
Birbirlerini sevmişler, birbirlerinden uzaklaşmışlar, milyonlarca insanın içinde dolaştığı bir meçhule dalmışlar ve o milyonlarca insanın içinde yeniden birbirlerini bulup yeniden birbirlerine âşık olmuşlardı.
Erkek kendini ihanete uğramış hissediyordu.
Karısının onu “aldatmak” için seçtiği erkek yine kendisiydi.
Nasıl bir isim vermeliyiz sizce bu maceraya?
Bu bir ihanet öyküsü mü yoksa, korkunç bir aşk öyküsü mü?
İki insanın ortak hafızası olan “ilişkiyi” unutup o ilişkiden bağımsız bir macera aradıklarında gene birbirlerini buluyor, gene birbirlerine âşık oluyorlardı.
Her defasında birbirlerine âşık olabileceklerini görüyorlardı.
Niye yan yanayken birbirlerine âşık olmuyorlardı da ancak hafızaları silindiğinde, birbirlerini bir yabancı sandıklarında yeniden ortak sevgilerini yaratıyorlardı?
Bir kadınla bir erkek yaklaştıklarında, birbirlerini sevdiklerinde aralarında yeni bir canlı, “ilişki” dediğimiz yeni bir varlık doğuyordu; birbirini seven her kadınla her erkek kaçınılmaz olarak iki insandan üç “canlı” çıkartıyorlardı, kendileri ve ilişkileri.
Önce, onları birbirine yaklaştıran “ilişki” büyüdükçe sanki onları iki yana doğru itiyor, mutlu anlardan çok mutsuz anlardan beslenerek irileşiyor, ikisinin arasında bir bağ olmaktan çıkıp onların arasında bir duvara dönüşüyordu.
Aşılması çok güç bir duvara.
İlişki dediğimiz, iki insanın ortak hafızası.
Hafıza, sahibini tehlikelerden korumak için iyiliklerden çok kötülükleri biriktiriyor, acıların, tehlikelerin, öfkelerin altını koyu koyu çiziyor, kuşkulan arttırıyor, kızgınlıkları körüklüyordu.
Biz üç kişiyiz.
Ben, sevdiğim ve ilişkimiz.
Beni sevdiğime bağlayan ilişki, bir zaman sonra beni sevdiğimden ayırıyor.
İlişki olmadığında ben sevdiğimin ruhuna ulaşamıyorum, onunla kaynaşıp tek bir varlık haline dönüşemiyorum, ilişki olduğunda ortak hafızanın lekelerinden sevgimi, kendimi, sevdiğimi koruyamıyorum.
Sevgimiz ilişkimizle lekeleniyor.
Biz ilişkimizle birbirimizden kopuyoruz.
Bizi bağlayan bizi ayırıyor.
Nice aşk yitirdim ben.
Onda yok olup onla var olduğum, bana her defasında aşkı, acıyı, sevinci, hayatı ve ölümü yeniden öğreten kadınlar yitirdim.
Sevdim.
Çok sevdim.
Ama sevdiğimi, sevgimi, aramızdaki üçüncü canlıdan, ilişkimizden koruyacak kadar güçlü olamadım.
Birçok insan da olamadı.
İlişkimiz düşmanımıza dönüştü.
Hafızamız olmasa birbirimize yeniden sevgiyle sarılırdık biliyorum, yeniden tanrıçam olurdu, yeniden onun mabedindeki adak yerine hayatımı yatırırdım.
O kadınla o erkek bunu yapmayı becermişlerdi ama ikinci şanslarını bir armağan gibi değil, bir ihanet gibi gördüler.
Bir daha kaybettiler.
Eski ilişki yenisini de öldürmeyi başardı.
Tanrıya, bize, acılar kadar sevinçleri, kötülükler kadar iyilikleri de aynı güçte hatırlatacak bir hafıza bahşetmesi, bizi kendi hafızamızdan ve ilişkimizden koruması için yakarmaktan başka elimizden ne gelir?
O güne dek ayrılışlar ve acılar çekmekten başka…
<end>

<start>
“…sana dün çarşıda dolaşırken aldığım o atkıyı kaybetmemeye çalış… belki ilerde bu olanların gerçek olduğunu hatırlamana yardım eder… ben bana aldığın yüzüğü kaybetmemeye çalışacağım… bunların yaşandığını hatırlamak için…
   sanırım ben hayatım boyunca hep olanaksızları istedim… onları benimle isteyecek bir kimsenin varlığına ise inanmadım… şimdi zaman zaman senin varlığına inanmadığım gibi…
   bazen inanıyorum var olduğuna…
   yaşadıklarımızın gerçek olduğuna…
   benim istediklerimi benimle birlikte isteyebileceğine.
   sen kendini bana yakın hissettiğini söylemiştin bir seferinde… bense mecbur hissediyorum… bu hayatımdaki en güzel mecburiyet…
   ev için teşekkür ederim… o hayali de hep saklayacağım.
   şimdi gerçekten yatıyorum.”
   Ben biraz daha oyalandım yatmadan önce.
   Ben hayatımda hiç mutluluk hayali kurmadım, mutluluğu hiç düşünmedim diyebilirim, kitap yazmaktan ve eğlenmekten başka bir  isteğim olmadı. 
   Yalnızlığı hep çok sevdim.
   Mutluluğa ihtiyaç duymadım.
   O gece belki de ilk defa mutluluk denen şeyin nasıl bir duygu olduğunu sezdim, birisiyle birlikte hayal kurabilmek sanırım, böyle bir hayalin gerçek olabileceğine inanmak.
   İnsanların “mutluluk” dedikleri şeyi neden o kadar çok istediklerini o gece anladım.
<end>

<start>
Kutsal kitapların anlattığı cennet ve cehennem gibi hayatın da, her birinde ayrı bahçeler, ayrı yangınlar, ayrı ateşler, ayrı ıstıraplar, ayrı sevinçler, ayrı çiçekler bulunan çeşitli katlara ayrıldığına, Babil’in asma bahçeleri gibi teras teras yükselen hayatın hangi katında duruyorsanız, yaşayacaklarınızın da durduğunuz yere göre belirleneceğine inanırım ben.
Eğer bir erkek, sevgisinin peşine düşen Dante’nin cenneti ve cehennemi dolaşması gibi hayatın çeşitli katları arasında dolaşmak, bir terastan bir başka terasa geçmek isterse mutlaka kendine yol gösterecek bir kadına ihtiyacı vardır; belki yanılıyorum, ama bana öyle geliyor ki, bir erkek, bir kadının yardımı olmadan, bulunduğu bahçeden bir başka bahçeye, içinde kavrulduğu yangından bir başka yangına tek başına geçemez.
Bir erkeğin düşünsel yeteneği, estetik birikimleri ne olursa olsun, hayatta durduğu kat, içine doğduğu kattır, tanıdığı ilk kadının, annesinin onu bıraktığı kat.
Giyim zevkinin bulunmadığı bir bahçede doğduysanız, giyim zevkinin gelişmiş olduğu bir bahçeye sizi ancak bir kadın götürür; sofralarının inceliklerle donatılmadığı bir katta doğduysanız, incelikli sofraların bulunduğu kata sizi götürecek olan da bir kadındır.
Birlikte olduğunuz kadın değiştiğinde, değişen yalnızca bir kadın değildir, hayatın neredeyse bütünü değişir; bir başka kata, bir başka bahçeye geçersiniz, orada her şey farklıdır.
Dinlediğiniz müzik, okuduğunuz kitap, yediğiniz yemek, gittiğiniz yerler, buluştuğunuz arkadaşlar, hattâ taktığınız kravat bile değişir.
Arkada bıraktığınız, sizi seven ya da sizin sevdiğiniz kadın için duyduğunuz özlem ya da vicdan azabıyla bulanıklaşan yeni duygularınızın yarattığı buğulu kıpırtının içinde beliren taze sevginin yanı başında duruveren tedirginlik de, yalnızca bir trapezden bir trapeze geçerken trapezcinin hissettiği o boşluğa düşme korkusundan değil, biraz da bir hayattan bir başka hayata, bir terastan bir başka terasa atlamanın hafifçe sarhoş eden şaşkınlığındandır.
Bir kadından bir kadına geçmek, bir hayattan bir başka hayata geçmektir.
Yıllarca alıştığınız, içinde geçirdiğiniz zamanda benimseyip farkına varmadan neredeyse başka bir yaşama biçimi olmadığına inandığınız bir hayattan çıkıp duyguların, davranışların, şakaların, arkadaş çevrelerinin, konuşulan konuların, ses tonlarının, okul anılarının, geçmiş aşk tecrübelerinin, sevişme tarzlarının bambaşka olduğu yeni hayatın kapısından girmek ne kadar şaşırtıcı ve heyecan vericidir.
Elinizde olmadan bu yeni terastan görünen manzarayla eski terasın manzarasını kıyaslarsınız, yadırgatıcı birçok yeniliği taze bir aşkın handiyse sonsuz gibi görünen hoşgörüsüyle benimsemeye çalışırken zaman zaman yorulup gizlice eski günlerin bildik, belki sıkıcı ama alışılmış rahatlığını da özlersiniz. Sonra, eskiden çiçekleri ve alevleri arasında gezinirken ruhunuza ağır ağır yerleşmiş olan bıkkınlıkları, yıpratıcı eskimişlikleri, ‘bu hayatın başka katlan da yok muydu acaba’ diye içinizi yoklayan cevapsız merakları hatırlar, yeni hayatınıza sarılırsınız.
Evinden ayrılmış ama menziline henüz varamamış bir yolcunun bütün duygulan vardır sizde, gördükleriniz karşısındaki coşkunuz, bir yolculuk yapmanın keyfi, varacağınız yerde sizi bekleyecek olan için kurduğunuz hayaller, yol yorgunluğu, yabancılara kendinizi tanıtma zorunluluğu, sürekli bir sarsıntı, vücudunuzun biçimini almış bir yatakta yatma isteği; birbirine benzemeyen, birbirinin zıddı birçok duygu.
Yol boyunca manzara değişir.
Hayatın yeni bir terasına tırmanmakta olduğunuzu hissedersiniz.
Bir kadın, elinin bütün sıcaklığını elinize bırakarak sizi yeni bir hayata götürmektedir; bir misafirlikten çıkışta kapının önündeki kaçamak ve yakıcı öpüş, değişik sevişme fısıltıları, sabahleyin sizin için yeni olan bir şarkıcının söylediği şarkı, size takılan yeni ve mahrem bir isim.
Kadınlara özgü usul bir ustalıkla, yeni hayatınız için eksik olan kısımlarınızın tamamlandığını görürsünüz, ‘o gömleğini mi giydin, bu da çok güzel ama bence mavi olanı sana daha çok yakışıyordu’, ‘istersen o lokantaya gidelim ama şurada bir lokanta var, onu da çok seversin’, ‘bu adamı okudun mu, geçen gün senin anlattıklarına benzer şeyler yazıyor’, ‘tabii deniz kıyısı da çok güzel ama bu mevsimde bir dağ gölü var, orası da çok sakin ve güzel oluyor’, ‘sen hiç ata bindin mi, bence atın üstünde çok heybetli görünürdün’, ‘bugün sana bir koku aldım, bir denemek ister misin’; önemsiz gözüken bütün bu cümleler, küçük fırça darbeleri gibi size yeni bir hayatın resmini çizmektedir.
Eski hayatınızda size ait olan bahçenin sizi artık kendinizi kanıtlamaya zorlamayan güveninin yerini hafif bir kuşkuyla harmanlanmış bir kendini beğendirme arzusu almıştır; yenilikleri pek de itiraz etmeden kabul ederken, değişik hayat biçimlerinin çok da cahili olmadığınızı göstermek istersiniz.
Hattâ bazen, bir önceki terasta kesinlikle reddettiğiniz bazı davranışları, bu yeni terasta, kendiniz de kendinize şaşarak istekle kabul edersiniz; baktığınız manzara değişirken siz de değişmişsinizdir çünkü.
Sevgisinin peşinde cennetle cehennemi dolaşan Dante gibi yeni bir hayatı dolaşmaktasınızdır artık.
Cenneti değişiktir.
Cehenneminin de değişik olduğunu göreceksiniz.
Kavgaları, acıları, kıskançlıkları bile farklıdır.
Bir erkeği hayatın içinde kadınlar gezdirir, hayatın katlan arasında kadınlar dolaştırır.
Zevkli bir kadına rastlarsanız zevkiniz, bilgili bir kadına rastlarsanız bilginiz, esprili bir kadına rastlarsanız espriniz, zeki bir kadına rastlarsanız zekânız gelişir; yeni huysuzluklar, kaprisler, kavga nedenleri, acılar da öğrenirsiniz.
Ardınızda kalan kadının size öğrettiklerine, yeni kadının öğrettikleri de katılır.
Her zaman eski kadını anacağınız bir an gelecektir; şimdi size eskimiş gözüken o manzaranın da bir zamanlar sizin için ne kadar yeni olduğunu hatırlayacaksınızdır; bir sevgiliyi değilse bile zaman zaman bir kardeşi özler gibi özleyeceksinizdir onu.
Bir kadından bir kadına, bir hayattan bir hayata geçerken heyecanınıza daima biraz da kırıklık karışır; tuhaf bir kırıklıktır bu, yalnızca erkeklerin bildiği, çocuğunu sokağa bırakmış bir babanınkini andıran sızılı, tuhaf bir vicdan azabı; bugün girdiğiniz bahçenin kapısına onun bahçesinden geçerek geldiğinizi bilmenin huzursuz borçluluğu.
Hayat, kutsal kitaplarda anlatıldığı gibi kat kattır; Babil’in asma bahçeleri gibi teraslar halinde yükselir.
Bir terastan bir terasa sizi kadınlar götürür.
Ve bugün durduğunuz teras, seyrettiğiniz manzara, gördüğünüz hayat, yanınızdaki kadının terası, manzarası, hayatıdır; hayatın hangi katında durduğunuzu, yanınızdaki kadının durduğu kat belirler.
Hayatınız, seçtiğiniz kadındır.
Bir kadın değil bir hayat seçersiniz çünkü.
<end>

<start>
Kaç sevgiliyi sonuncu saydıysam
Hepsi de aynı kadındı
Bilmiyorlardı kendilerini
Ama ben biliyordum
Çünkü hep ayn....................
<end>

<start>
Gittikçe artıyor yerçekimi
Çek elimden, 
Kurtarsın yerçekiminden
Aşkın çekimi...
Akıyorum aşağılara sızım sızım
Duyu....................
<end>

<start>
Kendiliğimden şiir yazmadım
Şiir yazdırttı kendini
Hiçbir seviyi ben bırakmadım
Seviler bıraktırttı kendini
Kaçmadığıma bakmayın siz
Döğüş....................
<end>

<start>
Aslında Bu Denli Güzel Kokmaz
Aslında bu denli güzel kokmaz hiç bir karanfil,
Onda seni kokladığımdan bunca güzel.
Aslında bu denli güzel olmaz hiç bir Sarıyer,....................
<end>

<start>
Bitki Olacaksam
Bitki Olacaksam
Çayır çimen olayım
Aman baldıran değil
Yol altında kalacaksam
Gelin arabaları geçsin üstümden
Çelik paletler değil
Üstümd....................
<end>

<start>
Canalıcıma, 
Uykumdayken, kancikçasina baskin verme! Gelince de, 
saygisiz konuklar gibi oturup, 
yerlesip, siftinip çöreklenme! Seni bir müzmin
tedirginlik olarak derime yapismis, 
canima sivismis olarak kendimde duymayayim. 
Düsün ki ben seni, varligimin bilincine vardigimdan
beri beklemekteyim. 
Bunca zamandir beklenen bir konuga yarasir bir
sayginlikla gel! 
Sana olan saygimi yitirtme bana. 
Gürültülü patirtili gelme! Kimseler duymasin
geldigini. 
Bir sen bil, bir de ben bileyim, yeter.Gelisin, 
herkesleri ayaga kaldirmasin. 
Tam bana göre, bana uyan bir davranisla gel. 
Sessiz, sürdügüm bunca yillik yasamima yarasacagi üzre
suskun, gel. 
Çünkü benim için geleceksin, beni almaya geleceksin, 
baskalarini tedirgin etmeye degil. 
Uykumda birden bastirma ki, bunca yildan beri gelisini
gözledigim en gerçek 
ve en son konuguma göstermem gereken saygida bir
eksikligim olma-sin. 
Saygiyla ayaga kalkip seni buyur edeyim. 
Almak istedigini, sana onurla kendim sunarak vereyim. 
Bir yasam boyu çektiklerimi az bulup, bana bir de sen
çektirmeye kalkma! 
Her ne çektimse hepsine güleryüzle katlandim, onlari
salt kendim bildim. 
Üzünçlerimi kendime sakladim, sevinçlerimi el'le
bölüstüm. 
Sonum da böyle olsun isterim. Bilirim güçlüsün.
Kimselere egilmemis basim, 
senin önünde egilebilir, ama bunu bana yaptirtma! bana
yasamimi yadsitip, 
sonumda beni kendimden utandirtma! 
Senin amasizligindan böyle bir yigitlik bekliyorum, 
bana önünde bas egdirtme. 
Güleryüzle gel, gülümseyerek karsilayayim seni... 
Dimdik yasadim, sen de beni dimdik kucakla, al götür.
Pusu kurm....................
<end>

<start>
Kitabımı sana adamak istedim 
Gözlerine baktım 
Gözlerin yok 
Öpmek istedim 
Yüzüne baktım 
Yüzün yok ....................
<end>

<start>
Bilirsiniz sözümde hep durmuşumdur duracağım
Sevgilime....................
<end>

<start>
Kendisi çatlamadan 
Toprağı çatlatamaz tohum 
Asmışım sinirini mutsuz....................
<end>

<start>
Bir tohum verdin 
çiçeğini al 
Bir çe....................
<end>

<start>
bu siiri sevdigim kiza yazmisim....................
<end>

<start>
Nasıl anlatılıyordu o duygu
Sözler tozpempeydi
Susmalar uçuk ....................
<end>

<start>
Bitki olacaksam 
Çayır çimen olayım 
Aman baldıran değil
Yol altında kalacaksam 
Gelin arabaları geçsin üstümden 
Çelik paletler değil
Üstümd....................
<end>

<start>
insanlar gider şarkıları kalır
şarkılar var uzun....................
<end>

<start>
Yüz metrede beni herkes geçer
Dörtyüz metrede pekçokları
Geçer çoğu sekizyüz metrede
Ama ben bırakmam yarışı
Beni bin metrede geçersin
Ben yine koşarım
Onbin metrede öndesin
Ko....................
<end>

<start>
Yanyana geldikçe daha uzak 
Birlikteyken daha kimsesiz 
Bir ağırı sızım sızım ....................
<end>

<start>
Şimdiden duyuyorum
Herşey birdenbire olacak
Şuramda bir kılcal damar
Yada beynimde bir sinir ucu
O anda biyerlere....................
<end>

<start>
Güz sabahı buğusunda bir salkım üzüm mü avuçlarımdaki ne? ....................
<end>

<start>
En derini dünyanın kendi uçurumum
Başım dönüyor içimin derinliğinden
Bigün kaldırıp kendimi fırlatacağım
Kendimi kendi içime ata....................
<end>

<start>
Hic kimse buyur etmedi beni 
Bu dunyada hicbir yere 
Ama actim butun kapilari tekmeleyerek 
Butun engelleri gogusleyip yikarak ....................
<end>

<start>
Yükseklerden bakamıyorum
Korkuyorum
Derinlik ç....................
<end>

<start>
Yok başka hiçbir umarın
En granit kayanın en ortasında
Balta girmemiş karanlıklarında kıpırtısız
Ya ölmektir ku....................
<end>

<start>
Kalabalıkta kalabalıkça yalnızlık
Yalnızladıkça birbirimizi
Haydi çoğalalım
Çoğaltarak kendimizi
Bir canım çoğal da bin can....................
<end>

<start>
Gecenin bir zamanı evine gelince
Kilitte duyuyorsan anahtarın sesini
Anla ki yalnızsın
Elektrik düğmesini çevirince
Çıt diye bir ses duyuyorsa....................
<end>

<start>
Nasıl bittiyse bundan öncekiler....................
<end>

<start>
“Seni Seviyorum TÜLSÜ”
…..yazılı telgrafımı alınca bu da ne demek oluyor, Tülsü de kim oluyor diye şaşırmış olmalısın. Aklı başında bir insanın yazacağı bir şey değildi doğrusu; ama o telgrafı çekerken tam olarak aklımın başında olduğunu söyleyemem, o gün bir uyur gezer gibiydim; istencim dışında o telgrafı çektim sana…
Yabancısı olduğum dünyanın bu sayılı kalabalık kentinde bir haftadan beri ilk o gece bir başıma kalmıştım. Yabancı bir kentte insanın yalnızlığı daha da katmerleniyor. Yalnızlıktan içinde bulunduğum hava sanki yoğunlaşıp ağdalandı ve ben bu ağda içinde zorlukla kımıldıyorum. Bu ruh hali içinde bilincimi içkide yitirip, kendimi unutmaktan başka umarım yoktu. Kaldığım otel dolaylarındaki pahalı restorantlara gazinolara gitmek istemedim. Çünkü kolalı insanlar kolalı masa örtüleri, kolalı konuşmalar değil; buruşuk insanlar, buruşuk masa örtüleri, buruşuk konuşmalar arasında salt kendimle baş başa kalmak istiyordum.
Yan sokaklara daldım çıktım, öyle ki bir zaman sonra o büyük kentin içinde kendimi kaybettim. Yabancısı olduğum büyük kentlerde kendimi kalabalığın akışına bırakıp yitirmeyi seviyorum. Nasil olsa bir taksiye binip otele dönebilirim… Gönlümce bir kaç içkili yer buldum. Kiminin kapısından girip, kiminin dumanlı pencere camından baktım. Tek başıma kalabileceğim, bos masası olan bir yer buldum. Bir tek masa kalmıştı boş, vestiyer yolu üzerinde olduğundan boş kalmış olacaktı! Hoşuma gitti. Konuşmaların uğultusunda bile alkol kokusu vardı.
Yabancılığımı yüzüme çarpan hiç bir şey yoktu. Hizmet eden üç kadın vardı, bunlardan Akdeniz esmerliğindeki kadın masama gelip istediğimi sordu, karışık peynirle salata, beyaz şarap istedim. İstediklerimi getiren kadın küçük cam vazo içinde bir tek kırmızı karanfil getirme inceliğini de gösterdi. Teşekkür ettim… O tek karanfil, göz için olan o irilerden değil ama yanık kokusu olan küçük karanfillerdendi. Bütün kokusunu içime çekip, bitirmek ister gibi kokladım. İçiyor, yavaş yavaş kendime geliyordum…
Yüzüm kapıya dönüktü, kapının açıldığını görmemiştim ama kapının girişinde duran o adamı görmüştüm. Benim yaşımda birisi idi; öylece dikilmiş oturacağı boş masa arıyordu bakışlarıyla. Gözüne beni kestirmiş olacak ki yanıma geldi müsaade ederseniz bende oturabilirmiyim? … dedi. İsteksizce elbette buyrun dedim. Yalnızlığımı bölüşmek istemiyordum; hele böyle biri ile. Canım sıkılmıştı, teşekkür edip oturdu karşıma. O Akdeniz esmeri kadından tıpkı benim gibi karışık peynirli salata ve beyaz şarap istedi. Benim yaptığım gibi tek karanfili derin derin kokladıktan sonra –Ben bu küçük kokulu karanfilleri o gösterişlilerinden daha çok severim. Her kendini beğenmiş gibi gösterişli biçimleri vardır ama kokuları yoktur oysa bunlar her alçak gönüllü gibi kendi çığırtkanlığını yapmaz nasıl da kokar yanık yanık… (! ! !) Doldurduğu şarap bardağını kaldırıp “şerefe ” dedi. Bardağımı onunki ile tokuşturup bende “şerefe” dedim. Artık söyleşi açılmış oldu… Bu kentin yabancısı olduğunu bir haftadan beri burada kaldığını söyledi. Bende öyle dedim.
Bu kez incelik olsun diye ben sözü açma gereği duyarak ne iş yaptığını sordum. –Tülsüyü seviyorum dedi. sorumu yanlış anlamış olmalıydı. İşinizi sordum dedim. –Ben de söyledim. Benim işim Tülsü’yü sevmek. şaşırdığımı anlayınca açıklamak gereği duydu. –Dünyada sevmekten önemli iş olur mu? Bugüne dek hep Tülsü’yü sevdim ölene dekde seveceğim. En büyük mutluluk insanın sevdiği işi yapmasıdır. Oysa insanların çoğunluğu neredeyse sevmediği işi yapıyorlar. Ne iş yaptığını sorarken ne işle geçindiğini öğrenmek istemiştim. İşini sevme ne demektir diye sorup kendisi yanıtladı: –Her günün 24 saati hatta uykuda bile sevdiğin şeyi düşünmek. Şaraplarımızı tüketmiştik, bir şişe daha getirttik. O yaşta adamın sevgilisi kimbilir nasıl bir şeydir diye düşündüm yaşınızı sorabilirmiyim? … dedim. –Benim yaşımda birinin sevmeyi yaşamının tek işi saymasını sizde yadırgıyorsunuz. Yetmiş yaşındayım. Aynı yaştayız demek ki dedim. –Elbette Tülsü’yü merak ediyorsunuz değil mi? Herkes merak ediyor çünkü 70 yaşındaki adamın sevgilisi kimbilir nasıl bir şeydir? … Yaşamınızı adadığınız bu kadını merak ediyorum doğrusu. Bardaklarımızı yine tokuşturup şerefe dedik
–Tülsüyü görüşüm gerçekle düş arası bir olay. Çün....................
<end>

<start>
Madem ki bir aşkın var, ne güzel tadını çıkar… Her şeye boş ver ve aşkı yasa… ille de büyük aşk olması gerekmez; yaşanan her aşk büyüktür, yeter ki tadını çıkarmasını bil…
Çok büyük umutlar bağlama, yarini hiç düşünmeden, günü gününe sev,sevginin 
tadını çıkar… Sevgide geleceği düşünürsen aşkı bombok edersin …Sakın haaa… Sonsuz monsuz diye herifin başını yeme… Her şeye boş ver; öylesine sev ki, sevdiğin erkeği bile umursama, salt kendin için sev, bencilce yasa aşkı, bütün maddesiyle…
Yaşamdan elinde kala kal....................
<end>

<start>
Mutluluğun capcanlı anıtını gördüm geçen gün
Dimdik bir yokuştan çıkıyor
Çok yaşlı bir kadınla bir erkek
Kol kola elele
Dayanmışlar birbirine
Bakışları gülüşleri titrek titrek<....................
<end>

<start>
Hiç kimse buyur etmedi beni
Bu dünyada hiçbir yere
Ama açtım bütün kapıları tekmeleyerek
Bütün engelleri göğüsleyip yıkarak....................
<end>

<start>
Babamı çok severdim. Ama o kadar çok çalışırdı ki, pek göremezdik. Zaten polisten kaçtığı ya da hapiste olduğu zamanlar olduğu gibi, ‘Zübük’ gazetesini çıkarırken eve haftada bir geldiği zamanlar olurdu. Büyüdükçe babamla giderek daha fazla arkadaş olmaya başladık. Bana çok güvenirdi, her yaptığımı da beğenirdi. Ben de onun güvenini kırmamak için elimden geleni yapardım. Ders çalışmak dışında!
Babamın baskın biri olduğunu hiç düşünmedim doğrusu. Belki de baskındı ama ben öyle hissetmedim... Hayatımda kendimi yanında en rahat hissettiğim kişi babamdır. Beni anlar, kusurlarımı bağışlar, beni koşulsuz sever... Daha ne olsun?
Küçük yaşlarda babam hep masallar anlatırdı. O kadar güzel anlatırdı ki... Aynı masalı kırk defa dinlemekten sıkılmazdık. Aslında çoğu da masal değildi zaten. Ali’yle Ahmet okula gideceklermiş de çantalarına neler koymuşla....................
<end>

<start>
Şehvetin adını Aşk Koydular 
Eger Şehvet Aşk Olsaydı 
Eşekler Aşkın Şahı Olurdu
<end>

<start>
Buradan bir nice acıyla, özlemle gittin,
sonra yalvardın yakardın amma
eline düşmüştün bir kere kaderin,
ne fayda sevgili, ne fayda.
Her yanda çareler aradın kendine,
olmadık şeyler yaptın her yanda.
Bulamadın bir çare, sonunda gittin,
ne fayda sevgili, ne fayda.
Kucağın güllerle doluydu senin,
ayın öndördü bir yüzün vardı .
Kopup halkasından dostlar meclisinin,
o aşağılık, o bayağı yere sen,
o karıncaların, yılanların yanına
ne oldu, nasıl oldu da gittin?
Nerde hani o cânım sözlerin şimdi?
Nerde hani o sırları çözen akıl?
Nerde hani gül bahçesine giden ayak?
Elimizi tutan el nerde hani?
Hoştun, güzeldin, eşin yoktu senin,
insanları hemen elde ederdin.
Ama kalktın çıktın bir uzun yolculuğa,
insanları yiyen toprağa gittin.
Ağlaya inleye sen gittin ama,
gökler de arkandan durmadı ağladı.
Parça parça etti yüzünü ay.
Gönlüm arkandan kan bağladı.
Şimdi ne edeyim, kime sorayım seni?
İyi insanlar arasında mısın orda?
Yani dostlar meclisinde mi?
Yoksa bir kenarda boynun bükük mü kaldın?
Öyle bir yere gittin ki bu sefer,
izinin tozu bile belli değil.
Ne kadar da kanlıymış gittiğin yol!
<end>

<start>
Kişinin kendine ettiğini 
Edemez kişiye hiçbir fani
Bu kahpe hırsı. ne kıskanç kini, ne şarap
Ne de haşhaş edemez..
Kişinin kendine ettiğini tayfun, boran
Dağ, taş edemez.
Kişinin kendine ettiğini 
Edemez Kişiye hiçbir fani
tutmazsa gerçek dost elini
kendi kendiyle baş edemez.
Kişinin kendine ettiğini
Sarhoş edemez, ayyaş edemez
Mezar soyan nebbaş edemez...
<end>

<start>
Mademki ben güneşe kulum, 
güneşten söz açmalıyım size.
Mademki gece değilim ben, 
mademki karanlığa tapmıyorum, 
düşten dem vurmak nafile.
Mademki tıpkı güneşe benziyorum, 
elimi eteğimi çekmeliyim üzerinden
ferah, mâmur olan yerin.
Mademki tıpkı güneşe benziyorum, 
doğmalıyım ortasında harabelerin.
Gerçi bugün bir kuru elmayım, 
ama değerim ağacımdan çok.
Gerçi sarhoşum, yıkılmışım ama
doğru lâf etmedeyim, 
erkekçe konuşmadayım.
Benim gönlümün kokusu
yöresindeki topraktan gelir.
Ben o topraktan utanırım da
nedense bir tek söz söyleyemem
suya dair.
Güzel yüzünden kaldır perdeni, 
böyle konuşmayı yakıştırma bana.
Taş gibi kaskatıysa senin kalbin, 
bak benim kalbim yanmış, ateş haline gelmiş.
Bir iyilik eder, şişeyi alırsan eline, 
bir de bakacaksın ki kadehle şarap bende dile gelmiş.
<end>

<start>
Gönül buğday tanesine benziyor,
bizse değirmene.
Değirmen nereden bilecek
bu dönüşün sebebi ne?
Değirmen taşına benziyor beden,
düşünce ce kaygı, suyu.
Su kulak kabarttı, dinledi,
taş başından geçeni söyledi durdu.
Su der ki:
Değirmencidir suyu ark'a döken,
ona sor sen bu işi.
Ey ekmek yiyen, der sana değirmenci,
ekmekçi dediğin de kim oluyor
bu değirmen bir dönmedi mi?
Başından geçenler uzar gider,
gelmez sonu bir türlü.
Yücelik sayesinde bilgi değirmeni
bir hayli tane övüttü.
Söylesin sana, ona sor.
Tebrizli Şems devlet kuşu,
padişahın kutluluk göğünde
yücelere doğru
uçuyor da uçuyor.
<end>

<start>
Şu insanlardan hangisi ben'im? 
Hele sen şu kavgayı, gürültüyü dinle,
ağzıma, sözüme kulak asma.
Hem sen beni elden çıktı bil.
Yoluma kadeh madeh koyayım da deme.
Önüme ne çıkarsa tuzla buz ederim.
Hem ben tıpatıp sana benzerim.
Ağlarsan ağlarım,
gülersen gülerim.
Asıl sen vardın ortada,
ben senin elinde bir ayna.
Sen yeşillikte bir ağaç,
ben senin gölgen.
Ben senin gôlgen olduktan sonra
hemen gider kendime bir dost ararım
kurmak için yanında çadırımı,
ararım bir taze gül fidanı.
Sonra sâkinin kapısına varır,
vurur testimi kırarım.
Sonra oturur bardak bardak içerim
ciğerimden akan kanı
<end>

<start>
Düşman saçmasapan lâflar eder,
duyar can kulağım.
Benim için kötü şeyler düşünür,
görür can gözüm.
Üzerime köpeğini salar,
ısırır köpek ayağımı,
çok acılar çekerim, çok acılar.
Köpek değilim, onu ısıramam,
ısırırım dudağımı.
Büyük kişilerin sırlarına ortağım,
gene de na şu kadar övünemem.
Bütün ayıplar bende ama,
ne yapıp yapmalı,
ulaşmalı dostlara,
geride kalmayı kendime yediremem.
<end>

<start>
Kardeşim sen düşünceden ibaretsin, 
Geriye kalan et ve kemiksin, 
Gül düşünür gülüstan olursun, 
Diken düşünür dikenlik olursun,
<end>

<start>
kulağını ver, dinle,
bak asesbaşı ne diyor:
bu mahallede bizden bir gönül eri kayboldu, diyor,
derken ansızın biri yolda izini buldu, diyor.
Belirtilerini görün işte, diyor.
Ne zamandır onu aradık, yandık yakıldık.
Ne zamandır onu arayanlar her yanda dövündüler.
Ne üst kodular, ne baş.
Aşıkların kanı hiç eskimiyor, unutulmuyor.
Aşıkların kanı nasılsa hep öyle kalıyor.
Hep öyle taze, sıcak.
Bu eski bir kan davasıdır deme sakın
Atma kulağının arkasına sen şu lafı:
Kan bir kere eskidi mi kararır, kurur ama,
aşıkların kanı durmayacak, gönüllerinden biteviye akacak.
Bu bucağa sığınan senin bakışındır.
O büyük sağrağı sunan senin nerkis gözlerin.
Sarhoşa gelen de onlar, gönüller çalan da ınlar,
adamı canevinden vuran da onlar
<end>

<start>
Paranı ver, gönlünü ver, canını ver 
Ama SIRRINI VERME! ...
Günlerini say, kazancını say, büyüklerini say
Ama YERİNDE SAYMA! ...
İşini beğen, aşını beğen, eşini beğen
Ama KENDİNİ BEĞENME! ...
Emek ver, kulak ver, bilgi ver 
Ama SAKIN BOŞ VERME! ...
Fidan büyüt, çocuk eğit, yoksul besle
Ama KİN BESLEME! ...
Davet et, hayret et, ülfet et, affet 
Ama İHANET ETME! ...
Kitap oku, meslek oku, dünyayı oku 
Ama LANET OKUMA! ...
Sınıfını geç, hayatını seç, rakibini geç
Ama GÜLÜP GEÇME! ...
Gönül al, dost al, yoldaş al 
Ama BEDDUA ALMA! ...
Yaklaş, tanış, konuş, uzaklaş
Ama UŞAKLAŞMA! ...
Doğrul, sayrıl, evril, devril 
Ama EĞRİLME! ...
Hislen, tasalan, seslen, uslan 
Ama PASLANMA! ...
İtil, ütül, atıl, katıl 
Ama SATILMA! ...
<end>

<start>
Ey aşıklar, gelin bakın,
gelin bakın, ey iş erleri.
Gelin de bizi görün işte.
Bakın nasıl yıldızlar gibi ateş kesilmişiz,
ayın yöresinde bütün gece nasıl oynayıp dönmeye koyulmuşuz.
Güneşimiz gideli ortaya nasıl çıkmışız işte bakın.
Bakın nasıl anadan doğma çırılçıplak olmuşuz,
nasıl başıboş olmuşuz bakın.
Ey aşıklar, gelin,
gelin ey iş erleri,
şarabın en tatlısı burada işte bakın,
işte burada şarabın en iyisi,
işte burada yıllanmışı şarabın.
Tanyeri ağarınca her gün,
güzeller sıltanımız çağırır, haydi der,
ey çaresizler der, gelin,
aşıklara derman olan biziz asıl,
aşıklara bizi asıl tek çare, der.
Turdağı o şarabı içti.
Körkandil şarhoş oldu.
Turdağı kendinden geçti.
Bizim elimizden ne gelir,
biz demirden dağ değiliz ki!
Gökyüzünde, harman yerinde,
yanan yıldızlarız ama,
kesilsek dilim dilim,
bölünsek parça parça,
olsak arpa gibi, tane tane,
gene de söz açamayız sırdan yana,
veremeyiz ondan bir zerre bile.
Diyorlar aşk deli.
Ama biz zırdeliyiz.
Diyorlar kötülüğe götürür insanı insanın içi.
Ama biz o iç'e emrederiz
Tek bir aşka tutulmuşuz yani,
yani senin aşkına tutulmuşuz.
Sen bir kez daha şu yolculuktan dön gel,
gel Allah aşkına bir gör halimizi.
<end>

<start>
Ayla güneşim geldi, bak göz ışığım geldi
İnci kaynağım geldi altın pınarım geldi
Sarhoşum nice ondan coştu bakışım nurdan
Özge şey mi istersin? Özge yoldaşım geldi!
O gümüş tenli güzelim girdi Yusuf’um kapıdan
O yol kesenim geldi, tövbe bozanım geldi
Eski yoldaşım dinle! Dünden iyidir şimdi 
Müjde sarhoşuydum dün, ondan ulağım geldi
Dün fenerle ben kentte pek arandığım o kişi
Gör bugün yol üstünde güller bostanım geldi
Sardı elleri belime hem kucakladı o beni
Bir taç ve kemer sundu, işte sultanım geldi
Bak bahar ve bahçesine! Bak şarap kadehlerine! 
Bak coşan azıklarına! Gül şeker dalım geldi
O hayat suyumdur hey! Ben ölümden korkmam ki
Ürkmem serzenişlerden, çünkü kalkanım geldi
Ondan yüzük aldım hey, ben Süleyman’ım artık
Ah nasılda şahane, baştaki tacım geldi
Dert haddini aştıkça aşkta yolculuk ettim
Yolculuktan ah Mevlam mutluluk payım geldi
İçki vaktidir şimdi şimşek çakıyor başta
Uçmak vaktidir şimdi kol ve kanadım geldi
İşte parlamak vakti bir seher gibi parlak
İşte gürlemek vakti çünkü aslanım geldi
Aldılar beni yerden, sözlerim yarım kaldı
Vardım göğe dünyadan arlanış savım geldi
<end>

<start>
Aşk geldi, kan gibi
Damarlarıma derime doldu.
Beni benden aldı, 
Varlığımı sevgiliye doldurdu.
Kısaca; 
Bana benden kalan bir ad; 
Ancak ötesi hep o...
<end>

<start>
Beri gel, daha beri, daha beri. 
Bu yol vuruculuk nereye dek böyle? 
Bu hır gür, bu savaş nereye dek? 
Sen bensin işte, ben senim işte.
Ne diye bu direnme böyle, ne diye? 
Ne diye aydınlıktan kaçar aydınlık, ne diye? 
Topumuz bir tek olgun kişiyiz, bir tek, 
Ne diye böyle şaşı olmuşuz, ne diye?
Zengin yoksulu hor görür, ne diye? 
Sağ soluna yan bakar, ne diye? 
İkisi de senin elin, ikiside, 
Peki, kutlu ne, kutsuz ne?
Topumuz bir tek inciyiz, bir tek. 
Başımız da tek, aklımız da tek. 
Ne diye iki görür olup kalmışız 
İki büklüm gökkubbenin altında, ne diye?
Sen habire gevele dur bakalım, 
Habire 'Usul boylu birlik çam ağacı' de, 
Sonu nereye varır bunun, nereye?
Şu beş duyudan, altı yönden 
Varını yoğunu birliğe çek, birliğe. 
Kendine gel, benlikten çık, uzak dur, 
İnsanlara katıl, insanlara, 
İnsanlarla bir ol. 
İnsanlarla bir oldun mu bir madensin, bir ulu deniz. 
Kendinde kaldın mı bir damlasın, bir dane.
Erkek arslan dilediğini yapar, dilediğini. 
Köpek köpekliğini ede durur, köpekliğini. 
Tertemiz can canlığını işler, canlığını. 
Beden de bedenliğini yapar, bedenliğini.
Ama sen canı da bir bil, bedeni de, 
Yalnız sayıda çoktur onlar, alabildiğine, 
Hani bademler gibi, bademler gibi. 
Ama hepsindeki yağ bir.
Dünyada nice diller var, nice diller, 
Ama hepsin de anlam bir. 
Sen kapları, testileri hele bir kır, 
Sular nasıl bir yol tutar, gider. 
Hele birliğe ulaş, hır gürü, savaşı bırak, 
Can nasıl koşar, bunu canlara iletir.
<end>

<start>
Ne zaman bu addan sandan geçeceğiz, ne zaman? 
Can meclisinin halkasına ne zaman hep birden girip 
                                                                                    oturacağız? 
Dudağımıza bir tek kadeh dokundurmadan
ne zaman içeceğiz büyük dostumuzun huzurunda
                                                                               can şarabını,
ne zaman içeceğiz, ne zaman
Ne zaman diyeceğiz can sâkisine, uzat elini.
biz bu yana göçtük artık,
armağanlar getirdik sana.
Ne zaman diyeceğiz can sâkisine, ne duruyorsun,
tutulduk bikere, düştük ocağına senin,
gurbet elde üşüdük,donduk kaldık,
selâm ver, hatırımızı sor, kucakla, ısıt bizi,
bize kırmızı şarap sun.
Ne zaman bize cevap verecek o, ne zaman? 
Ne zaman diyecek, nem varsa sizin,
buyurun, âfiyetler olsun?
<end>

<start>
Aşkın şerarı ateşi ta bağrıma düştü, 
     Ahım işiden yandı deyu başıma üştü, 
     İmdadıma eşkim ile dide yetişti, 
     Hepsi kalıp acz dediler: 'eyvah', 
     Yansın ko dedim, sönmeye söndürmeye Allah.
<end>

<start>
Ey çalgıcı,
şu gazeli oku:
Ben sevgiliden geçtim, de.
Gülden, dikenden geçtim,
tövbe ettim, de.
Bir gün sarhoştum,
bir gün şöyle böyle.
İkisinden de yudum elimi.
Baktım na buraya kadar tövbenin içindeyim,
dedim tövbelerime tövbe.
Bu köyün şarapçısı hani nerede?
Çabuk şu şağrağı doldursun.
Ar da neymiş,
namus da ne?
Körkütük olmuşum, körkütük işte,
sıcağa, soğuğa tövbe etmişim,
yaşa, kuruya tövbe.
Gel çalgıcı, gel,
ben yolumdan çıkmışım bikere.
Sen bilirsin yolunu,
al çalgıyı, vur tele.
Gönlüm benim paramparça.
Bir çare derdime, bir çare.
Göster kendini, çık ortaya,
gecemizi aydınlat.
Çok karanlık, çok.
<end>

<start>
Bütün halkın başını yarmış da tutmuş,hastayım diye başını bağlamış.Feleğin sırtından,çekmiş,hırkasını almış da çıplağım diye bir laftır ortaya atmış.
Ah o taş yüreğinden,o rengarenk,çeşitli işvelerinden.Fakat hayır,taşyürekli o değil,benim.Çünkü asıl bu fitneleri karıştıran,bu esrikliği ortaya atan benim.
Kan deryasının ta dibindeyim.Kan içmeden sarhoş olmuşum.Fakat bir görsen,hani dersin ki bu kan içmiyor da üzüm suyuna gark olmuş.
Ey aşk,yüceliğinden göklere bile sığmıyorsun.Böyle olduğu halde nasıl oldu da gizlice şu gönlüme sığdın sen?
*Gönül evine sıçrayıp girdin,kapıyı da içerden sürmeledin.Bense ya ışık konan yerle sırça kandilim,yahut da nur içinde nur.
Beden,gebe bir zenci kadın,gönül onun karnındaki beyaz saçlı çocuk.Şu halde benim yarım miskten,yarım kafurdan.
Gönlümü sen aldın da ben onu mahsustan başkalarında arıyorum.Görmediğime el atmadayım amma bu çeşit körlerden değilim ben.
Şu sapsarı yüzüm,bir gün olurda toprağa girerse baş uçumdaki topraktan sarı gül bitecektir cancağızım.
*Nihayet Süleyman’da bir karıncanın derdini dinlemedi mi? Sen de Süleymansın ya,farz et,bir karıncayım ben.
Ne diye ağlarsın yüzlerce kovan balın var dedin.Ben hem ağlarım,hem petek yaparım.Bal arısıyla aynı hırkaya bürünmüşüm ben.
Bu dertten ağlamadayım amma yüzlerce devlete erişmişim de zevkimden ağlamadayım.
Bu dert yüzünden çektiğim eziyetin bir zerresini bile ellere satmam.
*Çenk gibi ağlarım çünkü gül bahçesinin bülbülüyüm.Yılan gibi kıvranırım çünkü definenin başındayım.
Kibirle,benlikle eşsin,ben deyip durmadasın diyorsun.Canım,ben benlikten uzağım amma o benlik,senin aksindir.
Ben hem hamım,hem kavrulmuş kebap olmuşum.Hem gülmedeyim,hem ağlıyorum.Alemi de hayretlere salmışım,kendim de hayretteyim.Vuslat içinde ayrılığa düşmüşüm ben.
<end>

<start>
Bu dünyada ne kimseye uymuşluğumuz var,
ne şu atlas kubbe altında ev kurmuşluğumuz.
Biz susuz kalmışız,
içtikçe içiyoruz.
Güzel bir sarhoşluğumuz var,
güzel, hiç doymayan.
Rahmet denizinin dalgasıdır bu;
bir saman çöpünden başka bir şey değildir
bu dalganın üstünde düşman.
Aşşağılık kişinin peşine düşmemeyi şiar edindik biz.
Gönül dalgasını bırakmamayı şiar edindik.
Şu yokluk yurdunda
Nuh veHalil gibi,
ölmezlik denen yerde aşk çardağı kurmak varken,
burnu büyük Âd ve Smud gibi köşkler kurmamayı,
Kafdağı'nda avlanmak duruken
Gerkes gibi leş avlamamayı,
iyi yürekli, tertemiz dostları bırakıp
kahpeleri aldatan dev'e yönelmemeyi,
şu kara toprağa
meyvası cefa olan fidanı dikmemeyi,
kafiye de, şiir de önem vermemeyi,
bizden olmayan şeylere pek aldırış etmemeyi
şiar edindik.
<end>

<start>
Yine gel sen dinle benden
Yerli yerli yerli yerli
Hep Çalarım ten ten tenen
Yerli yerli yerli yerli
Yerla ve yerlem yerlela
Yerla ve terlem terlela
Bir söz söyle sessiz durma
Yerli yerli yerli yerli
İçki sunan sun içkiyi
Çalgı çalan çal şu neyi
Söyle telala talela
Yerli yerli yerli yerli
Ten ten tenen ten ten tenen
Söylenirsin kuş gibi sen
Uveys gibi ender Karen
Yerli yerli yerli yerli
Şems gibi kendini sustur
Git kinden kibirden kurtul
Şems-i Tebrizi'yle otur
Yerli yerli yerli yerli
<end>

<start>
O kapıyı kapa.
Gayret kemerini kuşan.
Bize can şarabını sun.
Bu meyhaneye aşık kişileriz biz,
hem çok uzaklardan geliyoruz bak,
çok uzaklardan.
O kapıyı kapa.
gel sen asıl bizi gör,
gör halimizi, acı.
Bir başka kapı aç,
işte na şurda,
bir gizli kapı.
Bir büyük sağrak bul getir bize.
Sonra doldur şarabı
eski dostluğumuzun şerefine.
O kapıyı kapa.
Gel bizi yıka, arıt.
Hani bir gün, bilmem unuttun mu,
biz hepimiz uykudaydık.
Sen bir tekme atmıştın bize,
derken bir, bir daha.
Sıçramış uyanmıştık uykudan.
Oturup şarap içmiştik sonra.
Şarap başımıza vurmuştu
O zaman olmuştu işte ne olduysa.
Denizleri yüksük gibi gören timsahlarız artık,
tirit, mercimek, aş erleri değil.
Haydi inadı falan bırak,
inadı bırak da kendine gel,
bize şarap ver, şarap.
<end>

<start>
Yürü, can gözünü aç,
şu âşıklara bir bak hele:
Nasıl sarmaşdolaş, gönül gibi bir şey olmuşlar,
nasıl gelmişler can gibi
elsiz, ayaksız hale.
Bahçeden daha güler yüzlü onlar,
gülden daha güler yüzlü.
bilgiden daha doğru,
akıldan daha hünerli,
serviden daha hür.
Ölmezlik suyundan daha arı, duru.
Hep zerreler gibi hovardalar.
Güneş onlara kaftan.
Balçığa ayak basmışlar,
baş komuşlar gönül dizine.
Kanların üzerinden geçmişler,
kan denizlerin dalgaları arasından.
Etekleri gene tertemiz;
bir şey bulaşmadan eteklerine.
Diken içindeler,
ama gül gibiler.
Hapisteler,
ama şarap gibiler.
Balçık içindeler,
ama gönül gibiler.
Gece içindeler,
ama sabah gibiler.
Sen onların şarabını bir iç de gör:
Naıl birdenbire ferah olur, aydınlanır yüreğin,
birdenbire nasıl unutulur her şey,
nasıl birdenbire gözlerinin içi güler.
<end>

<start>
Duyduğum, dokunduğum, gördüğüm, tattığım, kokladığım için var bu dünya..Farkında olduğum için.. Kendim yazdım, kendim oynadım en başından beri..
O yüzden ki bir dünya yarattım, roller verdim sahnedekilere..
Sevdim; sevgilim, paylaştım; dostum dedim..
En derinimde hissettim; annem, kızdım da kıyamadım; babam dedim..
Geçer dediklerimi geçirdim..
Biter dediklerimi bitirdim..
Nefret ettiklerimi sildim, geçtim..
Gün oldu; silkindim, yeter dedim..
Geride bıraktıklarım hesap sormaya kalkmasın o yüzden bana..
Farkında olduğum için var oldunuz, vazgeçtiğim için bugün yoksunuz..
Bu nasıl bir cüret ki; bir başka hayata müdahil olma, umarsızca sorgulama, pervasızca yargılama hakkını bulur insan kendinde..
Haddinizi aşmayın ey faniler..
Ben yok olmayı kabullenirken, kar taneleri mütemadiyen ayak izlerimi kapatmaktayken, güneş bile her gün batarken, sizdeki ne arsızlıktır; silinmeyi dahi kabul edemiyorsunuz bir başka faninin zihninden.. Mezarlıklar, kendini vazgeçilmez sananlarla doluyken, yerin üstündeki bu şatafat da neyin nesi oluyor acep? 
Uğraştırmayın da dağılın hadi..
Dağılın ve gidin, ama bilin..
Kör cehalet çirkefleştirir insanları! 
Suskunluğum asaletimdendir...
Her lafa verecek bir cevabım var...
Lakin bir lafa bakarım lafmı diye, bir de söyleyene bakarım adam mı diye...
Mevlana
<end>

<start>
Askin beni sarmis, nasihatlar bosuna
Ictim o zehiri ben, bu seker bosuna
Gönlümdür olan divane bilmez kimse
'Zincir ayagindan vurunuz'der bosuna!
<end>

<start>
Bu öyle tuhaf bir ateş ki bir an bile sabrı,kararı yok.Nasıl olabilir ki hem sevgilinin yanında alevlenmiş,hem sevgilinin yanında değil.
Şekil nasıl ayak direyebilir ki sebatı yok.Öz nasıl elden tutabilir,nasıl yardım ader ki görünmez.
Dünya bir av yeri,yaratıkların hepsi de bir av.Fakat avlananların beyinden,bir eserden başka hiçbirşey belirmiyor.
Her yanda yükler var,denkler var,her yanda biz beyiz,uluyuz diyenler var; fakat asıl beyin konağında ne yük var,ne denk.
Ey can,elini çek de yüzünün rengi görünsün.Çünkü şu görünenlerin hepsi de ancak köpük,ancak şekil,ancak resim.
Nerde toz koparsa orda bir ordu vardır.Çünkü izsiz,dumansız ateş olmaz.
Sen eri tozdan anla,ne biçim erdir,tozundan anla; toz içinde insanı aramaya bak,tozda iş yok.
A bahtı kutlu,sen arar istersen,rahmetine sayı olmayan arayacı da seni arar ister.
Seni sel alıp götürürse anlarsın ki onun yolunda halkın ihtiyarı var gibi görünür amma gerçekte ihtiyar denen şey yoktur.
Yokluk aleminde az söz söylemeye ahdettim amma dikensiz gülü kim görmüş? 
Kardeş,tanık ol,biz bu gülün dikeniyiz; bu çeşit diken olmakla da övünülür,arlanılmaz bundan.
<end>

<start>
İşte meyhane güzeli geldi,
bizi alacak, eve götürecek.
İşte geldi baharlar içinde,
Geldi yüzümüz gülsün diye,
içimiz açılsın, ışısın diye,
olalım diye genç ve taze.
İşte dağarcığını açtı
İşte belini sıktı.
İşte yayını kurdu.
İşte okunu yastı.
İşte yolumuzu vuracak.
İşte bizi yemek, yutmak için,
bin dereden su getirecek,
bir nice düzenler kuracak.
Ama durma gene yürü sen,
gölge kesil onun içinde boyuna.
Önünde ardında koş yuvarlan.
Sonunda taze bir fidan gibi
Kökümüzden söküp çıkaracaksa da bizi aldırma.
Mermer bir yürek varsa sende dostum, dayan!
Gene geldi işte gene geldi.
İşte o uzun ömür geldi.
Sultanların şahı geldi.
Gizli hazine geldi.
Cihanın canı geldi.
İşte güneş koç burcuna geldi,
Gülen yüzümüzü görmek için
yaradılış ağacının üstünde.
<end>

<start>
Tekmil medreseler, minareler bir gün yıkılmayacaksa, 
iman küfür olmayacaksa bir gün, 
küfür bir gün imanın yerine geçmeyecekse, 
işte o zaman halimiz tamam.
Bir daha ne kalenderliğin yolu yordamı bulunur, 
ne dünyamıza layık bir adam.
<end>

<start>
Ömür tükendi ise Allah başka bir ömür verdi.
Geçici ömür kalmadıysa, işte şuracıkta tükenmeyen,ölümsüz ömür...
Aşk, hayat suyudur, bu suya dal! 
Bu denizin her damlasında başka bir hayat, başka bir ömür var.
<end>

<start>
Sarhoşlar göründü.
Şaraba tapanlar bir bir gelmeye başladılar.
Güzeller nazlı nazlı yollara düştü.
Salına salına gül bahçesinden gül yanaklılar geliyor.
Bir anda hem var olan, hem yok olan,
bir anda değişen, yenilenen şu dünyadan
yoklar bir bir çekip gittiler.
Var olanlar geliyor.
Eteklerini altınla doldurmuşlar.
Som altın kesilmişler.
Darda olanlara verecekler.
Hastalar, yorgunlar, arıklar
iyileşmişler, kanlanmışlar, canlanmışlar,
aşk yaylâsından geliyorlar.
İyi insanların şarkıları
ta yukarlardan aşağılara
güneşin ışıkları gibi iniyor.
İyi insanlar yağmur demiyor, kar demiyor,
ortalık kış kıyamet,
kolları sıvamışlar,
taze taze meyveleri yetiştiriyorlar.
Ben sustum.
Sofra kuruldu.
Onlar bir gül bahçesinden yola çıktı,
bir gül bahçesine doğru.
<end>

<start>
465
Göğsünün  içindekini gerçek gönül sanan kimse, 
Hak yolunda iki üç adım attı daherşey oldu bitti sandı
Aslında tesbih, seccade, tövbe, sofuluk, günahdan sakınma  bunların hepsi yolun başıdır.Hak yolcusu aldandı da, bunları varacağı yer sandı.
97
O eşsiz, parlak incinin hayali, gözümün önüne geldi.
O anda kendimi tutamadım, ağlamaya başladım.
Gözyaşlarım akarken  içim yanıyordu.
Heyecandan şaşırmıştım.Gizlice  gözümün kulağına dedim ki; 
biliyormusun? 'Gelen konuk, çok değerlidir, çok azizdir'
Ona bol bol aşk şarabı sun.
<end>

<start>
İnsan olan vatanını satar mı? 
Suyun içip ekmeğini yediniz. 
Dünyada vatandan aziz şey var mı? 
Beyler bu vatana nasıl kıydınız?
Onu didik didik didiklediler, ....................
<end>

<start>
Çekilmez bir adam oldum yine
Uykusuz, aksi, lanet
Bir bakıyorsun ki ana avrat söver gibi
Azgın bir hayvan döver gibi
O gün çalışıyorum
Sonra birde bakıyo....................
<end>

<start>
920'NİN 16 MARTI 
ve 
MANASTIRLI HAMDİ EFENDİ 
ve 
REŞADİYELİ VELİ OĞLU MEMET'İN HİKÂYESİ
«Bu hamiyetli ve cesur, Manastırlı Hamdi Efendi olmasaydı, İstanbul felâketinden kim bilir haber almak için ne kadar intizarlar içinde kalacaktık. İstanbul'da bulunan nâzır, mebus, kumandan, teşkilâtımız mensupları içinden bir zat çıkıp vaktiyle bize haber vermeği düşünmemiş olduğu anlaşılıyor. Demek ki cümlesini heyecan ve helecan kaplamıştı. Bir ucu Ankara'da bulunan telin İstanbul'da bulunan ucuna yanaşamayacak kadar şaşkın bir hale gelmiş olduklarına bilmem ki hükmetmek caiz olur mu? »
(Nutuk, s. 295, Devlet Basımevi, İstanbul 1938)
920'nin 16 Martı. 
Öğleden evvel 
saat onda 
makina başında şöyle bir telgraf aldı Ankara'daki:
«Der-aliye 16/3/1920. 
İngilizler bastı bu sabah 
Şehzadebaşı'ndaki Muzika karakolunu. 
Müsademe edildi. 
İşgal altına alıyorlar İstanbul'u şimdi. 
Berâyi malûmat arzolunur. 
Manastırlı Hamdi.»
920'nin 16 Martı. 
Harbiye Nezareti telgrafhanesi buldu Ankara'yı: 
«Etrafta dolaşıyor İngiliz askerleri. 
Şimdi i....................
<end>

<start>
Güzel günler göreceğiz çocuklar, 
güneşli günler
göre-ceğiz...
Motorları maviliklere süreceğiz çocuklar, 
ışıklı mavilikler
süre-ceğiz...
Açtık miydi hele bir
son vitesi, 
adedi devir.
Motorun sesi.
Uuuuuuuy! çocuklar kim bilir
ne harikuladedir
160 kilometre giderken ....................
<end>

<start>
Sevgilim yalan söylersem sana 
Kopsun ve mahrum kalsın dilim
Seni seviyorum demek bahtiyarlı....................
<end>

<start>
yürümek; 
yürümeyenleri arkasında boş sokaklar gibi bırakarak, 
havaları boydan boya yarıp ikiye 
karanlığın gözüne bak....................
<end>

<start>
Çiçekli badem ağaçlarını unut.
Değmez,
bu bahiste
geri gelmesi mü....................
<end>

<start>
Hava kurşun gibi ağır! ! 
Bağır
     bağır
             bağır
                     bağırıyorum.
Koşun
      kurşun
             erit-
                 -meğe
                         çağırıyorum...
O diyor ki bana:
— Sen kendi sesinle kül olursun ey! 
                                             Kerem
                                                  gibi
                                                       yana
....................
<end>

<start>
Yoldaşlar, nasip olmazsa görmek o günü, 
Ölürsem kurtuluştan önce yani, 
Alıp götürün
Anadolu’da bir köy mezarlığına gömün beni.
Hasan beyin vurdurduğu
Irgat Osman yatsın bir yanımda
Ve çavdarın dibinde toprağa çocuklayıp
Kırkı çıkmadan ölen şehit Ayşe öbür yanımda.
Traktörlerle türküler geçsin altbaşından m....................
<end>

<start>
Canım, 
Uzandığım yerde yazıyorum.
Yorgunum pek.
Aynada yüzümü gördüm, adeta yeşil.
Havalar soğuk, yaz gelmeyecek.
Haftada otuz liralık odun lazım, 
başa çıkılır gibi değil.
Sofada demin iş görürken, 
battaniyemi aldım sırtıma.
Camlar çerçeveler kırık, kapılar
kapanmıyor, 
burda barınmamız imkansız artık, 
taşınmalı! 
Ev yıkılacak üstümüze.
Kiralarsa pahalımı pahalı.
Sana bunları ne diye anlatırım? 
Üzüleceksin.
Derdimi kime dökeyim? 
Kusura bakma.
Isınsa, iyice ısınsa ortalık ama, 
Hele geceler.
Bıktım usandım üşümekten.
Rüyalarımda Afrika'ya gidiyorum.
Cezayir'deydim bir sefer.
Sıcaktı.
Alnımı bir kurşun deldi, 
bütün kanım aktı, 
ama ölmedim.
Bana bir hal geldi.
Çok ihtiyarladığımı hissediyorum.
Halbuki biliyorsun, 
henüz kırkıma basmadım.
Çok ihtiyarladığımı hissediyorum, 
söylüyorumda, 
söyleyince kızıyorlar, 
konferans dinliyorum herkesden.
Her neyse bu bahsi kapat.
Paraguay halk türkülerini çaldı radyo.
Bunlar dikenli bir yaprağın üzerine
aşkla, güneşle, insan teriyle yazılmış.
Acıda, umutluda...
Bayıldım Paraguay türkülerine.
Adviye'den mektup aldım.
Beni çok göresi gelmiş, 
Hiç unutamıyormuş....
Şaştımda kaldım.
Yıllardır, 
Sen memleketten gittin gideli, <....................
<end>

<start>
Deniz durgun göl gibi, gitgide genişliyor   
Sular kayalıklarda nurdan izler işliyor,   
Engine sarkan gökler baştan başa yıldızlı..   
Şimdi göğsümde kalbim çarpıyor hızlı hızlı.
Göklerden bir yıldızın gölgesi düşmüş suya   
Dalmış s....................
<end>

<start>
Gözlerine bakarken 
   güneşli bir toprak kokusu vuruyor başıma,
   bir buğday tarlasında, ekinlerin iç....................
<end>

<start>
Seni Düşünüyorum 
Türkiye Komünist Partisi,
T. K. P.’m benim, 
seni düşünüyorum. 
Sen dünümüz, bugünümüz, yarınımızsın, 
en büyük ustalığımız, 
en ince hünerimizsin. 
Sen aklımız, yüreğimiz ve yumruğumuzsun.
Dünyada bir anılır şanlı soyun var: 
sen küçük kardeşisin V.K.P.(B)  ’nin.
Sen bana bugün
Mübarek alnındaki yara yerinle
ve işçi bileklerinde zincir izleriyle göründün.
yürüyorsun dimdik, pırıl pırıl.
Ömrümde yalnız seninle
ve senin safında olmakla övündüm. 
Bacımınkiler gibi gök gözlü şehrim,
İstanbul'um
seni düşünüyorum. 
Oturmuşum deniz kıyısına, 
bakıyorsun limana giren Amerikan zırhlısına.
Hastasın, açsın, öfkelisin.
O da bakıyor sana, 
hem de nasıl, 
efendinmiş, 
patronunmuş, 
sahibinmiş gibi itoğlu it. 
Bozkırdaki tarlalar sizi düşünüyorum.
Belki karasapanla sürülürdünüz, 
kavruk olurdu ekininiz, 
kavruktu mav....................
<end>

<start>
Denize dönmek istiyorum! 
Mavi aynasında suların: 
boy verip görünmek istiyorum! 
Denize dönmek istiyorum!
Gemiler g....................
<end>

<start>
Satarsın gözlerinin dikkatini, ellerinin nurunu, bir lokma bile tatmadan 
yoğurursun 
bütün nimetlerin hamurunu. 
Büyük hürriyetinle çalışırsın el kapısında, ananı ağlatanı 
Karun etmek hürriyetiyle hürsün!
Sen doğar doğmaz dikilirler tepene, 
işler ömrün boyunca durup dinlenmeden yalan 
değirmenleri, 
büyük hürriyetinle parmağın şakağında düşünürsün vicdan....................
<end>

<start>
Şaşkınlığın bu kadarına doğrusu ya pes. 
Bindiğin dalı kesiyorsun Adnan Menderes. 
İlle de asıp kesmek geliyorsa içinden 
Ezmekte devâm et Barışçılar'ı, ama sen 
Meselâ Yalçın'ı da tıkıyorsun deliğe (1)
İhtiyarcık sana azıcık cilve yaptı diye, 
Git, koş, elini öp, af dile, yüzünü güldür, 
O, yalnız altın kafeslerde öten bülbüldür. 
O, matbaalar yıktırıp kitaplar yaktıran, (2)
O, büyük demokrat, O, hürriyetçi kahraman, 
Moskova'yı atomlayalım diyen insancı... 
Kendine acımazsan bize bir parça acı. 
A be Adnan Menderes, böyle bir dal kesilmez, 
Böyle ....................
<end>

<start>
Ruhun bir ırmaktır gülüm
Akar yukarıda dağların arasından
Dağların arasından ovaya doğru
Ovaya doğru ovaya kavuşamadan bir türlü
Bir türlü kavuşamadan uykusuna söğütlerin
Geniş köprü gözlerinin rahatlığına
Sazlıklara yeşil başlı ördeklere
Düzlüklerin y....................
<end>

<start>
Ufuklardan ufuklara
ordu ordu köpüklü mor dalgalar koşuyordu; 
Hazer rüzgârların dilini konuşıyor balam, 
konuşup coşuyordu! 
Kim demiş 'çört vazmi! '
Hazer ölü bir göle benzer! 
Uçsuz bucaksız başı boş tuzlu bir sudur Hazer! 
Hazerde dost gezer, e.....y! ..
düşman gezer!
Dalga bir dağdır
kayık bir geyik! 
Dalga bir kuyu
kayık bir kova! 
Çıkıyor kayık
iniyor kayık, 
devrilen 
bir atın 
sırtından inip, 
şahlanan
b....................
<end>

<start>
Annelerin ninnilerinden 
spikerin okuduğu habere kadar, ....................
<end>

<start>
Sen 
benim 
minare boyunda çam gövdeme, 
yumuşak 
beyaz 
bir kurt gibi girdin, 
kemirdin! 
Ben 
barsaklarında solucan Makdonaldı besleyen 
İngiliz amelesi gibi taşıyorum 
seni içimde!
Biliyorum 
kabahat kimde!
....................
<end>

<start>
Dünyayı verelim çocuklara hiç değilse bir günlüğüne 
allı pullu bir balon gibi verelim oynasınlar 
oynasınlar türküler....................
<end>

<start>
Memleketim, memleketim, memleketim, 
ne kasketim kaldı senin ora işi
ne yollarını taşımış....................
<end>

<start>
Bir kaç yokuş tırmandım bir iki dönemeç döndüm ve yürüdüm
burnumun doğrusuna yürüdüm yürüdüm
                                      bir kapı açıldı girdim
                                            yitirdim kendimi kendi içimde
bilmediğim bir şehir
görmediğim biçimde evleri
kimi karınca yuvası kimi bomboş
kimi baştan aşağı pencere kimi kör duvar
bir sokağa saptım çamurlu dar e....................
<end>

<start>
Bir elmanın yarısı biz 
                               yarısı bu koskoca dünya.
B....................
<end>

<start>
Dünyadan, memleketinden, insandan
umudum kesik değil diye
İpe çekilmeyip de
Atılırsan içeriye,
Yatarsan on yıl, on beş yıl
Daha da yatacağından başka,
'Sallansaydım ipin ucunda
Bir bayrak gibi keşke''
Demiyeceksin,
Yaşamakta ayak direyeceksin.
Belki bahtiyarlık değildir artık,
Boynunun borcudur fakat, 
Düşmana inat
Bir gün fazla yaşamak.
İçerde bir tarafınla yapayalnız kalab....................
<end>

<start>
Yapraklara dallara yeşillere allara 
Nice ....................
<end>

<start>
Seher vaktı habersizce girdi gara ekspres 
kar içindeydi 
ben paltomun yakasını kaldırmış perondaydım 
peronda benden başka da kimseler yoktu 
durdu önümde yataklı vagonun pencerelerinden biri 
perdesi aralıktı 
genç bir kadın uyuyordu alacakaranlıkta alt ranzada 
saçları saman sarısı kirpikleri mavi 
kırmızı dolgun dudaklarıysa şımarık ve somurtkandı 
üst ranzada uyuyanı göremedim 
habersizce usulcacık çıktı gardan ekspres 
bilmiyorum nerden gelip nereye gittiğini 
baktım arkasından 
üst ranzada ben uyuyorum 
Varşova'da Biristol Oteli'nde 
yıllardır böyle derin uykulara dalmışlığım yoktu 
oysa karyolam tahtaydı dardı 
genç bir kadın uyuyor başka bir karyolada 
saçları saman sarısı kirpikleri mavi 
ak boynu uzundu yuvarlaktı 
yıllardır böyle derin uykulara dalmışlığı yoktu 
oysa karyolası tahtaydı dardı 
vakıt hızla ilerliyordu yaklaşıyorduk gece yarılarına 
yıllardır böyle derin uykulara dalmışlığımız yoktu 
oysa karyolalar tahtaydı dardı 
iniyorum merdivenleri dördüncü kattan 
asansör bozulmuş yine 
aynaların içinde iniyorum merdivenleri 
belki yirmi yaşımdayım belki yüz yaşımdayım 
vakıt hızla ilerliyordu yaklaşıyorduk gece yarılarına 
üçüncü katta bir kapının ötesinde bir kadın gülüyor sağ elimde kederli 
bir gül açıldı ağır ağır 
Kübalı bir balerinle karşılaştım ikinci katta karlı pencerelerde 
taze esmer bir yalaza gibi geçti alnımın üzerinden 
şair Nikolas Gilyen Havana'ya döndü çoktan 
yıllarca Avrupa ve Asya otellerinin hollerinde oturup içtikti yudum yu- 
dum şehirlerimizin hasretini 
iki şey var ancak ölümle unutulur 
anamızın yüzüyle şehrimizin yüzü 
kapıcı uğurladı beni gocuğu geceye batık 
yürüdüm buz gibi esen yelin ve neonların içinde yürüdüm 
vakıt hızla ilerliyordu yaklaşıyordum gece yarılarına 
çıktılar önüme ansızın 
oraları gündüz gibi aydınlıktı ama onları benden başka gören olmadı 
bir mangaydılar 
kısa konçlu çizmeleri pantolonları ceketleri 
kolları kollarında gamalı haç işaretleri 
elleri ellerinde otomatikleri vardı 
omuzları miğferleri vardı ama başları yoktu 
omuzlarıyla miğferlerinin arası boşluktu 
hattâ yakaları boyunları vardı ama başları yoktu 
ölümlerine ağlanmayan askerlerdendiler 
yürüdük 
korktukları hem de hayvanca korktukları belli 
gözlerinden belli diyemem 
başları yok ki gözleri olsun 
korktukları hem de hayvanca korktukları belli 
belli çizmelerinden 
korku belli olur mu çizmelerden 
oluyordu onlarınki 
korkularından ateş etmeğe de başladılar artsız arasız 
bütün yapılara bütün taşıt araçlarına bütün canlılara 
her sese her kıvıltıya ateş ediyorlar 
hattâ Şopen Sokağı'nda mavi balıklı bir afişe ateş ettiler 
ama ne bir sıva parçası düşüyor ne bir cam kırılıyor 
ve kurşun seslerini benden başka duyan yok 
ölüler bir SS mangası da olsa ölüler öldüremez 
ölüler dirilerek öldürür kurt olup elmanın içine girerek 
ama korktukları hem de hayvanca korktukları belli 
bu şehir öldürülmemiş miydi kendileri öldürülmeden önce 
bu şehrin kemikleri birer birer kırılıp derisi yüzülmemiş miydi 
derisinden kitap kabı yapılmamış mıydı yağından sabun saçlarından 
sicim 
ama işte duruyordu karşılarında gecenin ve buz gibi esen yelin içinde 
sıcak bir fırancala gibi 
vakıt hızla ilerliyordu yaklaşıyordum gece yarılarına 
Belveder yolunda düşündüm Lehlileri 
kahraman bir mazurka oynuyorlar tarihleri boyunca 
Belveder yolunda düşündüm Lehlileri 
bana ilk ve belki de son nişanımı bu sarayda verdiler 
tören memuru açtı yaldızlı ak kapıyı 
girdim büyük salona genç bir kadınla 
saçları saman sarısı kirpikleri mavi 
ortalıkta da ikimizden başka kimseler yoktu 
bir de akvareller bir de incecik koltuklar kanapeler bebekevlerindeki 
gibi 
ve sen bundan dolayı 
bir resimdin açık maviyle çizilmiş belki de bir taş bebektin 
belki bir pırıltıydın düşümden damlamış sol mememin üstüne 
uyuyordun alacakaranlıkta alt ranzada 
ak boynun uzundu yuvarlaktı 
yıllardır böyle derin uykulara dalmışlığın yoktu 
ve işte Kırakof şehrinde Kapris Barı 
vakıt hızla ilerliyor gece yarılarına yaklaşıyoruz 
ayrılık masanın üstündeydi kahve bardağınla limonatamın arasında 
onu oraya sen koydun 
bir taş kuyunun dibindeki suydu 
bakıyorum eğilip 
bir koca kişi gülümsüyor bir buluta belli belirsiz 
sesleniyorum 
seni yitirmiş geri dönüyor sesimin yankıları 
ayrılık masanın üstündeydi cıgara paketinde 
gözlüklü garson getirdi onu ama sen ısmarladın 
kıvrılan bir dumandı gözlerinin içinde senin 
cıgaranın ucunda senin 
ve hoşça kal demeğe hazır olan avucunda 
ayrılık masanın üstünde dirseğini dayadığın yerdeydi 
aklından geçenlerdeydi ayrılık 
benden gizlediklerinde gizlemediklerinde 
ayrılık rahatlığındaydı senin 
senin güvenindeydi bana 
büyük korkundaydı ayrılık 
birdenbire kapın açılır gibi sevdalanmak birilerine ansızın 
oysa beni seviyorsun ama bunun farkında değilsin 
ayrılık bunu farketmeyişindeydi senin 
ayrılık kurtulmuştu yerçekiminden ağırlığı yoktu tüy gibiydi diyemem 
tüyün de ağırlığı var ayrılığın ağırlığı yoktu ama kendisi vardı 
vakıt hızla ilerliyor gece yarıları yaklaşıyor bize 
yürüdük yıldızlara değen Ortaçağ duvarlarının karanlığında 
vakıt hızla akıyordu geriye doğru 
ayak seslerimizin yankıları sarı sıska köpekler gibi geliyordu 
ardımızdan koşuyordu önümüze 
Yagelon Üniversitesi'nde şeytan taşlara tırnaklarını batıra batıra dola- 
şıyor 
bozmağa çalışıyor Kopernik'in Araplardan kalma usturlabını 
ve pazar yeri....................
<end>

<start>
Sen esirliğim ve hürriyetimsin
Çıplak bir yaz gecesi gibi yanan e....................
<end>

<start>
Biz ki İstanbul şehriyiz, 
iste, arz ederiz halimizi
Türk halkının yüce katına.
Mevsim yazdır, 
919'dur.
Ve teşrinlerinde gecen yılın
dört düvele teslim ettiler bizi, 
gözü kanlı dört düvele
anadan doğma çırılçıplak.
Ve kurumuştu
ve kan içindeydi memelerimiz.
Biz ki İstanbul şehriyiz, 
Fransız, İngiliz, İtalyan, Amerikan
bir de Yunan, 
bir de zavallı Afrika zencileri
yer bitirir bizi bir yandan, 
bir yandan da kendi köpek döllerimiz: 
Vahdettin Sultan, 
ve Damat Ferit
ve....................
<end>

<start>
Seni düşünürüm
Anamın kokusu gelir burnuma
Dünya güzeli anamın
Binmişsin atlıkarıncasına içimdeki bayramın
Fırdönersin eteklerinle saçların uçuş....................
<end>

<start>
Sevdalınız komünisttir,
on yıldan beri hapistir,
yatar Bursa kalesinde.
Hapis ammâ, zincirini kırmış yat....................
<end>

<start>
sevmek acı sevmek acı...gözlerin ah..ne mazi kaldı ne fani.....................
<end>

<start>
kulede bir başına bir adam oturur
önünde milyonlarca düğme var
düğmenin birine bastı mıydı
bizlerden biri ya kolunu kaldırır
                             ya adam öldürür
                             ya çişini eder
tereci tere satar 
biz vatan satarız
biz kurşuna dizeriz düşünceyi....................
<end>

<start>
Su basında durmuşuz, 
çınarla ben.
Suda suretimiz çıkıyor, 
çınarla benim.
Suyun şavkı vuruyor bize, 
çınarla bana.
Su basında durmuşuz, 
çınarla ben, bir de kedi.
Suda suretimiz çıkıyor, 
çınarla benim, bir de kedinin.
Suyun şavkı vuruyor bize, 
çınarla bana, bir de kediye.
Su basında durmuşuz, 
çınar, ben, kedi, bir ....................
<end>

<start>
Analardır adam eden adamı
aydınlıklardır önümüzde gider.
Sizi de bir ana doğurmadı mı? 
Analara kıymayın efendiler.
Bulutlar adam öldürmesin.
Koşuyor altı yaşında bir oğlan, 
uçurtma....................
<end>

<start>
Henüz vakit varken, gülüm
Paris yanıp yıkılmadan,
henüz vakit varken, gülüm,
yüreğim dalındayken henüz,
ben bir gece, şu Mayıs gecelerinden biri
       Volter rıhtımında dayayıp seni duvara
                            öpmeliyim ağzından
sonra dönüp yüzümüzü Notrdam'a
                  çiçeğini seyretmeliyiz onun,
birden bana sarılmalısın, gülüm,
                  korkudan, hayretten, sevinçten
         ve de sessiz sessiz ağlamalısın,
yıldızlar da çiselemeli,
                  incecikten bir yağmurla karışarak.
Henüz vakit varken, gülüm,
Paris yanıp yıkılmadan,....................
<end>

<start>
Yumdum gözlerimi
Karanlıkta sen varsın
Karanlıkta sırtüstü yatıyorsun
Karanlıkta bir alt....................
<end>

<start>
İnsanların türküleri kendilerinden güzel, 
                                kendilerinden umutlu, 
                                kendilerinden kederli, 
                                daha uzun ömürlü kendilerinden.
Sevdim....................
<end>

<start>
Ey benim adını, 
Ey benim yumuk ellerinin tadını bilmediğim, 
Ey benim öpüp; yüzünü kaşını, 
gözlerinin yaşını
Dudaklarımla silmediğim yavrum! 
Belki okadar tatlı ki gözlerin
Rüyasız uykulara benziyor....................
<end>

<start>
Bütün taşlar gibi vakarlı, 
hapiste sÖylenen bütün tÜrkÜler gibi kederli, 
bütün yük hayvanları gibi battal, ağır
ve aç çocukların dargın yüzlerine benzeyen elleriniz.
Arılar gibi hünerli, hafif, 
sütlü memeler gibi yuklu, 
tabiat gibi cesur
ve dost yumuşaklıklarını haşin derilerinin altında gizleyen elleriniz.
Bu dünya öküzün boynuzunda değil, 
bu dünya ellerinizin üstünde duruyor.
Ve insanlar, ah, benim insanlarım, 
yalanla besliyorlar sizi, 
halbuki açsınız, 
etle, ekmekle beslenmeğe muhtaçsınız.
Ve beyaz sofrada bir kere b....................
<end>

<start>
En güzel günlerimin
üç mel'un adamı var: 
Ben sokakta rastlasam bile tanımayım diye
en güzel günlerimin bu üç mel'un adamını
yer yer tırnaklarımla kazıdım
hatıralarımın camını..
En güzel günlerimin
üç mel'un adamı var: 
Biri sensin, 
biri o, 
biri ötekisi..
Düşmanımdır ikisi..
Sana gelince...
Yazıyorsun..
O....................
<end>

<start>
CENAZE MERASİMİM
Bizim avludan mı kalkacak cenazem?
Nasıl indireceksiniz beni üçüncü kattan?
Asansöre sığmaz tabut,
merdivenler daracık
Belki avluda dizboyu güneş ve güvercinler olacak,
belki kar....................
<end>

<start>
Çocuklar ölebilir yarın, 
hem de ne sıtmadan ne kuşpalazından 
düşerek te değil kuyulara filân; 
çocuklar ölebilir yarı....................
<end>

<start>
elli bin şiir roman filan okudum yaprak dökümünü anlatır
elli bin filim seyrettim yaprakların dökümünü gösterir
elli bin kere gördüm yaprak dökümünü 
düşüşlerini sürünüşlerini çürüyüşlerini yaprakların
elli bin kere duydum ....................
<end>

<start>
Yürek değil be, çarıkmış bu, manda gönünden, 
teper ha babam teper
paralanmaz....................
<end>

<start>
Çok yorgunum, beni bekleme kaptan.
Seyi....................
<end>

<start>
Gözlerin gözlerin gözlerin, 
ister hapisaneme, ister hastaneme gel, 
gözlerin gözlerin gözlerin hep güneşte, 
şu Mayıs ayı sonlarında öyledir işte 
Antalya tarafında ekinler seher vakti.
Gözlerin gözlerin gözlerin, 
kaç defa karşımda ağladılar 
çırılçıplak....................
<end>

<start>
Ne güzel şey hatırlamak seni; 
ölüm ve zafer haberleri içinden,
hapiste
ve yaşım kırkı geçmiş iken...
Ne güzel şey hatırlamak seni; 
bir mavi kumaşın üstünde unutulmuş olan elin
ve saçlarında
vakur yumuşaklığı canımın içi İstanbul toprağının...
İçimde ikinci bir insan gibidir
                                            seni sevmek saadeti...
Parmakların ucunda kalan kokusu sardunya yaprağının,
güneşli bir rahatlık
ve etin daveti; <....................
<end>

<start>
Memleketimi seviyorum: 
Çınarlarında kolan vurdum, hapishanelerinde yattım.
Hiçbir şey gidermez iç sıkıntımı
memleketimin şarkıları ve tutunu gibi.
Memleketim: 
Bedreddin, Sinan, Yunus Emre ve Sakarya, 
kurşun kubbeler ve fabrika bacaları
benim o kendi kendimden bile gizleyerek
sarkık bitikleri altından gülen halkımın eseridir.
Memleketim
Memleketim ne kadar geniş: 
dolaşmakla bitm....................
<end>

<start>
Onlar ki toprakta karınca, 
              suda balık, 
              havada kuş kadar 
             çokturlar; 
korkak, 
            cesur, 
            câhil, 
            hakîm 
            ve çocukturlar 
ve kahreden 
            yaratan ki onlardır, 
destânımızda yalnız onların mâceraları vardır.
Onlar ki uyup hainin iğvâsına 
            sancaklarını elden yere düşürürler....................
<end>

<start>
Türkiye işçi sınıfına selâm! 
Selâm yaratana! 
Tohumların tohumuna, serpilip gelişene selâm! 
Bütün yemişler dallarınızdadır. 
Beklenen günler, güzel günlerimiz ellerinizdedir, 
haklı günler, büyük g....................
<end>

<start>
Trafik memurları dikilmiş durur
el kol kımıldar kaşlar....................
<end>

<start>
Doktor Litman İmre’nin masasında
Bayan Çabai Yanoş’un yüreği
Birazcık kibirli, birazcık mahzun
Duruyor içinde bir kavanozun
Kayısı güllerinin arasında.
İncecik yarılmış ortasından
Yüreği Bayan Çabai Yanoş’un
Yarayı açan ne doktor? 
Neşter mi? 
Yoksa hasretlik mi? 
Acı sözler m....................
<end>

<start>
Yine kitapları, türküleri, bayraklarıyla geldiler, 
dalga dalga aydınlık oldular, 
yürüdüler karanlığın üstüne. 
Meydanları zaptettiler yine.....................
<end>

<start>
Biz haber etmeden haberimizi alırsın,
yedi yıllık yoldan kuş kanadıyla gelirsin.
<end>

<start>
Yaldızlı meşin kabı
Parçalanmış kitabı
Ay altında dün gece
Deli bir derviş gibi
Mumu sönmüş rahlesi yere devrilmiş gibi
Okudum saatlerce
Yaldızlı meşin kabın
Parçalanmış koynunda uyuklayan kitabın
Çevirdikçe küf kokan her sarı yaprağını
Sandımki eşiyorum bir mezar toprağını
İnce el yazıları canlandı birer birer
Masallarda çizilen yüzleri gösterdiler
İblis bir yılan oldu Adem Havvaya kandı
Kardeşini öldüren lanetli ruhu gördüm
Koca yahta bir gemi ummanlarda çalkandı
Ufuklardan güvercin bekleyen Nuh'u gördüm
İsmaili'in topuğu kumdan çıkardı zemzem
Tur-u Sina da Musa kaldırdı kollarını
Asasını vurunca yarıdı bahr-i kulzem
Buldu ben-i İsrail Kudüs'ün yollarını
Zekeriya zikrini
Bir sonsuz aha verdi
Doğdu İsa bik....................
<end>

<start>
Bir yandan cellatlar girdi araya, 
Bir yandan, oyun etti bana
bu mendebur yürek,
Nasip olmayacak Memed'im yavrum, 
seni bir daha görmek.
Biliyorum,
buğday başağı gibi delikanlı olacaksın, 
ben de öyleydim gençliğimde, 
kumral, ince, uzun;
gözlerin ananınkiler gibi kocaman, 
bazen de bir parça bir tuhaf mahzun; 
alnın alabildiğine aydınlık; 
herhalde sesin de olacak
- berbattı benimkisi -
türküler döktüreceksin yanık mi yanık...
Konuşmasını mı bileceksin
- ben de becerirdim o işi
sinirlenmediğim zamanlar -
bal damlayacak dilinden.
Vay, Memet, kızların çekeceği var
senin elinden.
Müşküldür
babasız büyütmek erkek evladı.
Ananı üzme oğ....................
<end>

<start>
Pembe yanaklı al dudaklı bir karım olursa eğer..
Olursa 24 ayar ahlaklı..
Anama bakar gibi bakar..
İlaha tapar gibi taparım..!
Ama...! 
Kalleş çıkarsa karım..
Anam avradı....................
<end>

<start>
Durup dururken içimde bir şeyler kopup tıkıyor boğazımı, 
Durup dururken sıçrayıp kalkıyorum yarıda bırakıp yazımı, 
Durup dururken rüya görüyorum  bir otelde, holde, ayakta,....................
<end>

<start>
Saat dört 
yoksun 
Saat beş 
yok 
Altı, yedi, 
ertesi gün, daha ertesi 
ve belki 
kim bilir... 
Hapisane avlusunda 
bir bahçemiz vardı. 
Sıcak bir duvar dibinde on beş adım kadardı. 
Gelirdin, 
yan yana otururduk, 
kırmızı ve kocaman 
muşamba torban dizlerinde... 
Kelleci Memedi hatırlıyor musun? 
Sübyan koğuşundan. 
Başı dört köşe, 
bacakları kı....................
<end>

<start>
Haydarpaşa garında
1941 baharında
 saat on beş.
Merdivenlerin üstünde güneş
         yorgunluk ve telâş
Bir adam
      merdivenlerde duruyor
  bir şeyler düşünerek.
Zayıf.
Korkak.
Burnu sivri ve uzun
yanaklarının üstü çopur.
Merdivenlerdeki adam
        -Galip Usta-
  tuhaf şeyler düşünmekle
    meşhurdur:
"Kâat helvası yesem her gün" diye düşündü
   5 yaşında.
"Mektebe gitsem" diye düşündü
               10 yaşında.
"Babamın bıçakçı dükkânından
Akşam ezanından önce çıksam" diye düşündü
....................
<end>

<start>
Hakkındır yaramazlık. 
Dik duvarlara tırman 
yüksek ağaçlara çık. 
Usta bir kaplan 
gibi kullansın elin 
yerde yıldırım gibi giden bisikletini.. ....................
<end>

<start>
<end>

<start>
«Mürdüm eriği 
çiçek açmıştır. 
— ilkönce zerdali çiçek açar 
mürdüm en sonra —
Sevgilim, 
çimenin üzerine 
diz üstü oturalım 
karşı-be-karşı. 
Hava lezzetli ve aydınlık 
— fakat iyice ısınmadı daha — 
çağlanın kabuğu 
yemyeşil tüylüdür 
henüz yumuşacık... 
Bahtiyarız 
yaşayabildiğimiz için. 
....................
<end>

<start>
Hoş geldin! 
Kesilmiş bir kol gibi
omuz başımızdaydı boşluğun...
Hoş geldin! 
Ayrılık uzun sürdü.
Özledik.
G....................
<end>

<start>
<end>

<start>
Şehitler, Kuvâyi Milliye şehitleri, 
mezardan çıkmanın vaktidir! 
Şehitler, Kuvâyi Milliye şehitleri, 
Sakarya'da, İnönü'nde, Afyon'dakiler 
Dumlupınar'dakiler de elbe....................
<end>

<start>
<end>

<start>
Görmek
       işitmek
             duymak
                  düşünmek
                        ve koşmak
koşmak alabildiğine
                 başı dolu başı boş
                                             koş
                                                 mak
He he hey Tarantababu
                             he he hey
Yaşamak ne güzel şey 
                           anasını satayım
Yaşamak ne güzel şey
Düşün beni
    ellerim senin üç çocuk duğurmuş
                                             geniş kalçalarındayken
Düşün sıcak
Düşün kapkara bir tasa damlayan 
                                               çırılçıplak 
                                                         bir su sesini
Yediğin yemişin ....................
<end>

<start>
Kapımın önünde üç selvi vardı.
Üç selvi.
Selviler rüzgarda sallanırlardı.
Üç selvi.
Kökleri yerde, başları yıldızlarda
Üç selvi.
Selviler salla....................
<end>

<start>
Toprak doyurası gözleri doymuyor
Çok para kazanmak istiyorlar;
öldürmemiz, ölmemiz lazım geliyor
çok para kazanmaları için.
Elbet de aşikare yapmıyor....................
<end>

<start>
Onlar,  ümidin  düşmanıdır,
Sevdiğim, 
Akarsuyun  meyve  çağında  ağacın
Serpilip  gelişen  hayatın   düşmanıdır.
Çünkü,  ....................
<end>

<start>
«Malatya» diyorum, 
senin çatık kaşlarından başka bir şey gelmiyor aklıma. 
Bursa'da kaplıcalar 
Amasya'da elma 
Diyarbakır'da karpuz ve akrep. 
fakat senin oranın, 
Malatya'nın 
nesi meşhurdur, 
yemişlerinden ve böceklerinden hangisi, 
suyu mu, havası mı? 
Düşün ki hapisanesi hakkında bile fikrim yok. 
Yalnız: 
bir oda, 
bir tek penceresi var: 
çok yüksek olan tavana yakın. 
Sen ordasın 
dar ve uzun bir kavanozda 
küçük bir balık gibi... 
Teşbihim hoşuna gitmeyebilir. 
Hele bu günlerde 
kendini kafeste arslana benzetiyorsundur. 
Haklısın Kemal Tahir, 
emin ol ben de öyle, 
muhakkak ki arslanız, ....................
<end>

<start>
Kardeşim
sonu tatlıya bağlanan kitaplar yollayın bana
uçak sağ salim inebilsin meydana
doktor gülerek çıksın ameliyattan
kör....................
<end>

<start>
Gözlerinizin ikisi de yerinde, Adnan Bey,
iki gözünüzle bakarsınız,
iki kurnaz,
   iki hayın,
          ve zeytini yağlı iki gözünüzle
                  bakarsınız kürsüden Meclis'e kibirli kibirli
                          ve topraklarına çiftliklerinizin
                                     ve çek defterinize.
Ellerinizin ikisi de yerinde, Adnan Bey,
iki elinizle okşarsınız,
iki tombul,
   iki ak,
        vıcık vıcık terli iki elinizle
             o....................
<end>

<start>
Giderayak işlerim var bitirilecek,
                                                    giderayak.
Ceylanı kurtardım avcının elinden
ama daha baygın yatar ayılamadı.
Kopardım po....................
<end>

<start>
Bir şair yolculuk ediyor 
bir denizinde dünyamızın 
bakarak bir yıldız....................
<end>

<start>
Alnımızda yanar gençliğin tacı 
Yorgunluğun anasını satarız 
Elimizde neşemizin kırbacı 
Ufukları önümüze katarız
Göğsümüz kuvvetli, gönlümüz t....................
<end>

<start>
Güneşte
denizin sonunda mavi bir duman gibi
                                  gözümde tütüyorsun.
Yeşil bir erik dalı....................
<end>

<start>
Uyanmak yüzyıl sonra sevgilim
Hayır
Kendi asrım korkutmuyor beni
ben kaçak değilim
asrım sefil
asrım yüz kızartıcı
asrım cesur 
büyük ve kahraman
dünyaya erken gel....................
<end>

<start>
Sen güneşin altında yeşil gözlerinle
                   Çırılçıplak yatacaksın
Ben üstüne eğilip s....................
<end>

<start>
Burda bir dostumuz var: 
Çerkeş'in
                Kavak köyünden.
Büyük kitaplar gibi
                          içinde bir şeyler saklı.
Akıllı adamlara
                ajans haberlerine
                              ve bilmeceye meraklı.
Adı: Yunus.
Ateşimizi yakıp
              suyumuzu veriyor.
Ağaçlardan
                   ve günlerden konuşuyoruz.
Herhal ilerdedir
                           yaşanacak günlerin
                                                        en güzelleri.
Şimdilik
             sohbetimizde kederi: 
                                              kesilip
                                                    satılmış
                                                           bir ceviz ağacının...
Onu tanıyoruz: 
avlunun içinde
                kapının solundaydı.
Ve altı yaşında
                dalından düştü Yunus, 
topallığı ondandır.
Öküzler topalları sever, 
çünkü topallar ağır yürürler.
Öküzler topalları sever, 
ceviz ağaçları sevmez topalları: 
çünkü topallar sıçrayamazlar yemişlere, 
çünkü üzerlerine çıkıp
                            silkeleyemezler dalları.
Ceviz ağaçları sevmez topalları...
Bir acayiptir muhabbet bahsi: 
mutlaka kendini dereye atmaz
                                 sevilmeyenlerin hepsi.
İnsanların hünerleri çoktur: 
insanlar
             sevilmeden de sevmesini bilirler...
Bir acayiptir muhabbet bahsi, 
bir acayiptir
                    ceviz ağacı ile
                                 topal Yunus'un hikâyesi...
..... Cevizlerini Eylülde döker, 
yaprakları yeşil dururdu Kasıma kadar.
Ve Çerkeş yolu üzerinden
                sabah namazı ışıyıp geldiği zaman, 
                kadınlardan önce uyanırdı dalları.
Altından geçerken düşünürdü Yunus...
..... Düşünmek: 
                  ne mukaddes bir iş
                                      ne felâket
                                           ne de bahtiyarlıktı, 
ve ölüm: 
          mutlaka varılıp dönülmeyen, 
          fakat üzerinde düşünülmeyen
                                         bir köydü Yunus için...
..... Cevizlerini Eylülde döker, 
yaprakları yeşil dururdu....................
<end>

<start>
Şiirler yazarım 
basılmaz 
basılacaklar ama
Bir mektup beklerim müjdeli <....................
<end>

<start>
Ölümsüz gençliğin şövalyesi, 
ellisinde uydu yüreğinde çarpan aklına, 
bir Temmuz sabahı fethine çıktı 
güzelin, doğrunun ve haklının: 
önünde mağrur, aptal devleriyle dünya, 
altında mahzun, fakat kahraman Rosinant'ı.....................
<end>

<start>
Kırmızı sarı yeşil balonlarda çocuk çığlıklarıyla güneş
gökyüzü mavi ışıklarıyla
kim derdi ki hikayem böyle biter
yağmurlar ....................
<end>

<start>
Ne binecek sırma pelerinli bir atım
ne bilmem nerden geliratım
ne mülküm, ne malım var.
Sade bir ç....................
<end>

<start>
Yapıcılar türkü söylüyor, 
                        yapı türkü söyler gibi yapılmıyor ama.
Bu iş biraz daha zor.
Yapıcıların yüreği
                       bayram yeri gibi cıvıl cıvıl, 
ama yapı yeri bayram yeri değil.
Yapı yeri toz toprak, 
çamur, kar.
Yapı yerinde ayağın burkulur, 
....................
<end>

<start>
Gökte bulut yok
söğütler yağmurlu
Tuna'ya rastladım
akıyor çamurlu çamurlu
hey Hikmet'in oğlu, Hikmet'in....................
<end>

<start>
İyi günlerimde çok eller uzanır ellerime,
Resmimi, suratımı baş köşeye asarlar...
Fakat demir kapıların ....................
<end>

<start>
Fevkalade memnunum dünyaya geldiğime,
toprağını, aydınlığını, kavgasını ve ekmeğini seviyorum.
Kutrunun ölçüsünü santimine kadar bilmeme rağmen,
ve meçhulüm değilken güneşin yanında oyuncaklığı,      dünya inanılmayacak fadar büyüktür benim için.
Dünyayı dolaşmak, görmediğim balıkları, yemişleri, yıldızları görmek isterdim
halbuki be....................
<end>

<start>
Hava puslu, soğuk
Kırlar koyu, kırmı....................
<end>

<start>
O, topraktan öğrenip 
kitapsız bilendir. 
Hoca Nasreddin gibi ağlayan
Bayburtlu Zihni gibi gülendir. 
Ferhattır, 
Keremdir 
ve Keloğlandır... 
Yol görünür onun garip serine, 
analar, babalar umudu keser, 
Kahpe felek ona eder oyunu ....................
<end>

<start>
Kozmosta bizden başka düşünen var mi
var
bize benzer mi
bilmiyorum
biz ona benzer ama çayırdan nazik
belki de akarsuyun şavkına benzer
belki çirkindir bizden
karıncaya benzer ama traktörden iri
belki de kapı gıcırtısına benzer
belki n....................
<end>

<start>
Hoşça kalın 
dostlarım benim 
hoşça kalın! 
Sizi canımda 
canımın içinde, 
kavgamı kafamda götürüyorum. 
Hoşça kalın 
dostlarım benim 
hoşça kalın... 
Resimlerdeki kuşlar gibi 
dizilip üstüne kumsalın, 
....................
<end>

<start>
Kimseler yapamaz senin resmini
Kıyıdan açılanın tanyerinden esenin
Aramasınlar seni renklerin atlıkarıncasında
Dayanmış tahta parmaklığa bir bağ taraçasında iklimler
Bizden en uzak gezegenin kederi
Aramasınlar s....................
<end>

<start>
Gözlerimiz şeffaf temiz damlalardır. 
Her damlada demire can veren dehamızın 
Bir küçücük zerresi vardır.. 
Şeffaf temiz damlalarıyla gözlerimiz 
Bir umman içinde o kadar birleşti ki, ....................
<end>

<start>
iki arkadaş tuttuk dağlara giden yolu, 
Öyle yükselmişiz ki, sahilde İnebolu
İnce sokaklarıyla ufaldıkça ufaldı.
Minareler bir çizgi, camiler nokta kaldı.
Evleri birbirine giren şehri içinde
Ufuklar genişledi önümüzde git gide; 
Denizi kucaklayan iki açık ko....................
<end>

<start>
Bir kız vardı Japonyada 
ufacık, tefecik bir kız, 
Bir bulut vardı dünyada 
işi: öldürmekti yalnız.
Bu bulut bu kızcağızın 
öl....................
<end>

<start>
Afrika, Niyazalant sömürgesi.
Saat sabahın dördü.
Dipçikler kapıları dövdü
ve işte fotoğraf: 
Zenci kardeşlerim bir don bi....................
<end>

<start>
İskemleler ayakta uyuyor
masa da öyle
serilmiş yatıyor sırtüstü kilim
yummuş nakışlarını
ayna uyuyor
pencerelerin sımsıkı kapalı gözleri
uyuyor sarkıtmış boşluğa bacaklarını balkon
karşı damda bacalar uyuyor
kaldırımda akasyalar da öyl....................
<end>

<start>
Silindi gönülden acı
Kalbe mubabbette buldum ilacı
Ben de müri....................
<end>

<start>
Ağlasada gizliyor gözlerinin yaşını; 
Bir kere eğemedim bu kadının başını.
Kaç kere sürükledi gururumu ölüme
Fırtınalar yaratan benim coşkun gönlüme.
Cevapları öyle heycansız ki onun, 
Kaç kere iman ettim, hiçliğine ruhunun.
Kaç kere hissettim ki, yine bu gece gibi
Güzel....................
<end>

<start>
Geçip gitmiş günler gelin
rakı için sarhoş olun
ıslıkla bir şeyler çalın
geberiyorum....................
<end>

<start>
Günler gitgide kısalıyor, 
yağmurlar başlamak üzre. 
Kapım ardına kadar açık bekledi seni. 
Niye böyle geç kaldın?
<end>

<start>
Sensiz paris gülüm bir havai fişeği 
Bir ....................
<end>

<start>
Gece yarısı.Son otobüs.
Biletçi kesti bileti.
beni ne bir kara haber bekliyor evde, 
ne rakı ziyafeti.
Beni ayrılık bekliyor.
Yürüyorum ayrılığa korkusuz ve kedersiz.
İyice yaklaştı bana büyük karanlık.
Dünyayı telaşsız, rahat seyredebiliyorum artık
Artık şaşırtmıyor beni dostun kahpeliği, 
                            elimi sıkarken sapladığı bıçak.
Nafile, artık kışkırtamıyor beni düşman.
Geçtim putların ormanından baltalayarak
                            nede kolay yıkılıyorlardı.
Yeniden vurdum mihenge inandığım şeyleri, 
                            çoğu katkısız çıktı çok şükür.
Ne böylesine pırıl pırı....................
<end>

<start>
İki serseri var: 
Birinci serseri
köprü altında yatar, `
sularda yıldızları sayar geceleri.
İki serseri var: 
İkinci serseri
atlas yakalı sarhoş sofralarında
Bağdatlı bir dilencinin çaldığı sazdır.
Fransız emperyalizminin
idare meclisinde ayvazdır..
Ben: 
ne köprü altında yatan, 
ne de atlas yakalı sarhoş sofralarında
saz calip Arabistan fıstığı satan-
-lakin
şairiyim; 
topraktan, ateşten ve demirden
hayatı yaratan-
-lakin
şairiyim ben.
İ....................
<end>

<start>
İlkönce yağmurla 
sonra birdenbire açan güneşle başlamıştı sabah. 
Henüz ıslaktı asfaltın solundaki tarla. 
Harp esirleri çoktan iş başındaydılar. 
Topraktan nefret duyarak 
— halbuki köylüydü birçoğu — 
tıraşlı ve korkak 
çapalıyorlardı patatesleri. 
Suluboya, solgun resimleri hatırlatıyordu insana 
köy kilisesinden gelen çan sesleri.
Pazardı. 
Kilisede erkeklerin hepsi ihtiyardı 
kadınların değil, 
içlerinde büyük memeli kızlar, 
ve sarı saçlarına ak düşmemiş anneler vardı. 
Maviydi gözleri. 
Başları önde, 
kalın, kırmızı ve harap parmaklarına bakıyorlardı. 
Terliydiler. 
Haşlanmış lahanayla günlük kokuyordu. 
Kürsüde muhterem peder 
«beyannameyi» okuyordu, 
— gözlerini gizleyerek —. 
Renkliydi pencere camlarından biri. 
Bu camdan içeri giren güneş 
duruyordu genç bir kadının bembeyaz ensesinde 
eski bir kan lekesi gibi. 
Ve hiçbir zaman 
doğurmamış olan 
göğüssüz ve kalçasız bir Meryem'in kucağında bir çocuk: 
başı öyle büyük 
o kadar inceydi ki kıvrılmış bacakları 
hazin ve korkunçtu. 
Önlerinde kandil yanıyordu 
eski 
sert 
ve boyalı tahtayı aydınlatıp...
İki adam boyundaydı tahta heykel. 
Şeytan saklanmıştı arkasına 
— kaşları çekik, sakalı sivri, 
Mefistofeles olması muhtemel, —- 
ve âlim bir tebessümle 
dinliyordu muhterem pederi. 
«— Avrupa'nın bekası, 
(okuyordu beyannameyi muhterem peder)
Avrupa'nın bekası için harbediyoruz.»
Dinliyordu Şeytan 
sivri sakalında keder 
ve âsi ve selîm aklına 
dayanılmaz bir ağrı vermekteydi yalan.
Okuyordu rahip: 
«— Avrupa milletleri el ele verip 
harbediyoruz, 
ve mutlak imha edeceğiz 
medeniyet için tahripçi bir unsuru.»
Şeytan bir parça yana itti Meryem'in heykelini 
ve havada sihirle efsun alâmetleri daireler çevirip 
kaldırdı elini 
rahibe doğru 
— etsizdi, uzundu bu el, 
hakikat gibi, kemikli ve kuru —.
Ve ne olduysa o anda oldu işte. 
Renkli camın altındaki kadın 
çırılçıplak göründü kıpkırmızı güneşte. 
Memeleri ağırdı 
ve sarı ipek gibi parlıyordu karnının altında tüyler. 
Düşürdü kâadı muhterem peder 
ve Şeytan'ın iğvasıyla hakikati bağırdı: 
«— Karşı koymak günü geldi en büyük tehlikeye. 
Harbediyoruz, 
fuhşun bekası için, 
kerhane kapıları kapanmasın diye. 
Ve sen orda, arkada 
içinde beyaz entarisinin ....................
<end>

<start>
Sıcaklar bildiğin gibi değil
ve ben ki yalı uşağıyım, 
deniz ne kadar uzak...
İkiyle beş arası
cibinliğin altına uzanarak
ter içinde
kımıldanmadan
gözlerim açık
dinliyorum sineklerin uğultusunu.
Biliyorum: 
şimdi avluda
duvarlara çarpıyorlardır suyu, 
kızgın, kırmızı taşlar tütüyordur.
Ve dışarda, otları yanmış kalenin eteğinde
bir kezzap aydınlığı içindedi....................
<end>

<start>
Yayından fırladı ok! 
Menzil ırak, 
çok ırak, 
çok...
Hedeften bir eser yok! ! !
Menzil ırak, 
çok ıraktı, 
ok uçuşta usta değil
....................
<end>

<start>
her yılbaşında 
    sana söyleyecek 
                        bir tek 
                              sözüm var: 
"Seni ne kadar çok seversem ....................
<end>

<start>
Bir gönülde iki sevda olamaz
yalan 
olabilir.
Şehrinde soğuk yağmurların
gece otel odasında sırtüstü yatıyorum
gözlerim tavana dikili
bulutlar geçiyor tavandan
ıslak asfaltı geçen kamyonlar gibi ağır
ve sağda uzakta 
ak bir yapı
yüz katlı belki
tepesinde altın iğne parlıyor.
Bulutlar geçiyor tavandan 
karpuz kay....................
<end>

<start>
Rüzgâr, 
yıldızlar 
ve su. 
Bir Afrika rüyasının uykusu 
düşmüş dalgalara. 
Işıltılı, kara 
bir yelken gibi ince 
direğinde geminin. 
Geçmekteyiz içinden 
bir sayısız 
bir uçsuz bucaksız yıldızlar âleminin.
Yıldızlar 
rüzgâr 
ve su. 
Başüstünde bir gemici korosu 
su gibi, rüzgâr ....................
<end>

<start>
Sabaha karşı mıydı bilmiyorum
yoksa akşamüstü müydü
belkide gece yarısı
bilmiyorum
girdi odama pencereler
perdeli perdesiz
ben basma perdeleri severim
ama tül perdeler de vardı
kara ustorlar da
ustorları çekip çekip bırakıyordum
bir daha inmez oldu kimisi
kimisi bir daha çıkamadı yukarı
ve camları kırık pencereler
                 elimi kestim
kimi camsızdı büsbütün
camsız pencereler içime dokunur
                 camsız gözlükler gibi
Pencereler 
yağmur yağıyordu camlarınıza
kızıl saçları kederli uzun
ben alt dudağımda cıgaram
türkü söylü....................
<end>

<start>
Bu gece 
İl Duçe 
binerek bir kır ata 
aedromda söyle....................
<end>

<start>
Mussolini çok konuşuyor TARANTA - BABU! 
Tek başına
yapayalnız
karanlıklara
bırak....................
<end>

<start>
Abe şair, 
bizim de bir çift sözümüz var «aşka dair.» 
O meretten biz de çakarız biraz.. 

Deli çığlıklar atıp avaz avaz 
burnumun dibinden gelip geçti yaz 
sarı tahta vagonları                              
ter, tütün ve ot kokan  bir tren gibi. 
....................
<end>

<start>
Öküzlerimin boynuzlarında aydınlanırken ortalık
toprağı sürüyorum sabırlı bir kibirle
çıplak ayaklarımda toprak nemli ve ılık.
Demir dövüyorum öğleye kadar 
kırmızıya boyanıyor karanlık.
Ya....................
<end>

<start>
Onlardan haber geldi.
Oradan
onlardan.
Gömlekleri kirli değil
çatık değilmiş kaşları.
Yalnız bira....................
<end>

<start>
Kimi der ki kadın
Uzun kış gecelerinde yatmak içindir.
Kimi der ki kadın
Yeşil bir harman yerinde
Dokuz zilli köçek ....................
<end>

<start>
Hep böyle çocuksu mu bakar senin gözlerin?
Hep böyle içinde bir uzak ışık mı yanar?
Bakışlarında beni dinlendiren bir şey var,
Kıyısındaymış gibi en sakin denizlerin...
Bir ye....................
<end>

<start>
Farzet ki;geri gelmiş o gamsız devir
Delicesine sevdiğin senin olmuş
Bir bahar sabahı sahilde seninledir
Yanan alnını alnına dayamışsın
O incecik elleri ellerindedir
Farzet ki;mazidir devamı yarının
Sevdiğin başını dizlerine koymuş
Bahar bahar kokan siyah saçlarının
Her telini ayrı ayrı öpmektesin
....................
<end>

<start>
Maruzatım odur ki;en iyi  bir dostsun
Dağların doruğunda bir çiçek kadar iyi
Sen karanlıkta yüzümüzü ağartan ışık
Resimlerin duvarlarda şakır kuşlar gibi
Sen O'sun h....................
<end>

<start>
Önce aynalar farkedecek yokluğumu
Sonra e....................
<end>

<start>
Ayten'i Markiz pastanesinde vurdular
Onu ben vurdum
Ayten kanlar içinde düştü yere
Bense ağlıyordum
Şimşek gibi loşluğunda Markizin
Bir usturaydı ellerimde parlayan
Vurdum,ve baktım dağılmış yüzüne
Dedim;o da güz....................
<end>

<start>
Bana benzeyen bir gözlerim kaldı
Bir de kederli bakışlarım
Düşüncemin olmadığı
Aynalarda ben varım
Yalan değil değiştiği....................
<end>

<start>
Bir karanlık geliyor yokluğunun ardından
Ne zaman güneş batsa bu son gecem diyorum
Vazgeç yalan dünyanın köhne saltanatından
Yetişir bunca keder,....................
<end>

<start>
Kararmış tahta masamızda bir şişe şarap,
Gecelerden bir gece bezginiz.
Üstelik adamakıllı sarhoşuz.
Ellerin, ellerimde.
İspanyol meyhanesinde bir kadın
Çığlık çığlığa şarkı söylüyor.
Belli yıkılmış bir kadın.
Hayli çirkin, hayli geçkin, ağlamaklı.
Zayıf, incecik elli, kalın dudaklı.
Sesi bir tokat gibi patlıyor kulaklarımızda;
Yüzümüz al al oluyor.
İ....................
<end>

<start>
Bir ölü gelecek evine yarın
Gözlerinde yarım kalmış arzular
Dalıp hayaline hatıraların
Duracak kapıda sabaha kadar
Duyunca k....................
<end>

<start>
Çekingen adımlarla sesiz ve ürkek
Bir gün uzaklardan bir giz gibi geldin
O büyülü şarkılarını söyleyerek
Gençliğimi geri getirdi ellerin
Sundun paha biçilmez güzelliğini
Öylesine diri öylesine sıcak
Bö....................
<end>

<start>
Don deyip de geçmeyelim
Hepimizin iyi kötü bir donu var
Yünlüsü pamuklusu
İpeklisi naylonu var
Ayşe hanımınki fıstıki yeşil
Durur yaprak misali tende
Fatma hanımınki patiskadan
Rengi havai pembe
Mühendisin ....................
<end>

<start>
Dönebilmek o dönüşü olmayan yollardan
Sürekli bir aldanış bir daha bir daha
Hiç bitmeyecek gecelerden bir sabaha
Çikabilmek ve sevmek durmadan usanmadan
Konuşmak konuşmak gözlerle fısıltılarla
Duymak büyülü sıcaklıgını beyaz ellerin
Her geçen dakika var oldugunu anlamak için
Yaşamak arzu dolu dudaklarda, şarkılarla....................
<end>

<start>
Her şey güzeldi bir zaman, çok önce
Şehirler, insanlar, güneş deniz
Mutluluğumu görebilirdiniz
Çökmeseydi içime bu son gece
Her şey bir anda bitmeseydi, yazık
Olmasaydı gençliğime aptalca
Belki de o yerlere varırdık
O uzak dağlara ulu: koskoca
Orada her şey değişirdi belki
Acardı umutlarımız bakarsın
Ateş rengi, kan rengi güller gibi
Toprağında kim bilir hangi aşkın
Oysa simdi nerdeyiz, neyiz bak
Her umut belirtisinden uzağız
O sevilmiş gözlerde saf v....................
<end>

<start>
Ben sersemin biriyim
Oturmuş senin için aşk şiirleri yazıyorum
Ellerinin beyazlığın....................
<end>

<start>
Beni öylesine sev
Öylesine artır ki
Hep senin üzerinde kalayım....................
<end>

<start>
Bitmişse
Kızıllığını avuç avuç içtiğimiz sefalar
Öğleler, ikindiler çoktan geçmişse
Bir akşamüstü garipliği
Sarmışsa her yeri
Güneş devrilmiş
Renkler solmuş
Sesler kesilmişse
Son kuşlar da geçip gitmişlerse ufuktan
Ve çiçekler
Bükmüşse boyunlarını dalgın dalgın
Bil ki olum saati ge....................
<end>

<start>
Bu nasıl sevgi böyle? 
Bu nasıl tutku? 
Bu nasıl özlem? 
Ne zaman gözlerini görsem
Bir çoğalıyorum, bir eksiliyorum
Mutluyum varsın diye
Al uzattım ellerimi
Seni sarsın diye
Ceylanım! Belki bir gün duyarsın diye
Çıkmışım bir dağ başına sana türkü söylüy....................
<end>

<start>
Ne gariptir şu ayrılık günleri
Bir dosttan da, düşmandan da ayrılsan
Nedense bir tuhaf oluyor insan
Derin bir sizi giriyor içeri
Son bir defa bakarken caddelere
Dükkanlara, ev....................
<end>

<start>
Süzülüp mavi göklerden yere doğru
Omuzuma bir beyaz güvercin kondu
Aldım elime, usul usul okşadım
Sevdim, gençliğimi yeniden yaşadım
Bembeyazdı tüyleri,öyle parlaktı
Açsam ellerimi birden uçacaktı
Eğildim kulağına;dur,gitme dedim
Hareli gözleri....................
<end>

<start>
Düşünüyorum da; bir bakıma senden öncesi yok gibi bir şey 
Çünkü senden önceki yıllar, sana hazırladı beni 
Senden önce tanıdığım kişiler, seni bulduğum zaman değerini daha iyi 
anlayabilmem için birer sebepten başka bir şey değillerdi 
Sensiz anılarım seninle geçen bir günün anısı yanında o kadar kuru ve cılız ki! 
Uzun yıllar amansız bir ölüşün içinde çalkalanıp durdum 
Bir trendim; küçücük istasyonlardan geçtim, sonunda sana varmak icin 
Bir gemiydim; irili ufaklı limanlara uğradım, bir gün senin limanına gelmek icin 
Bir yoldum; nice insanlar çiğnedi beni Şimdi ayaklarının temasındaki hazzı daha iyi anlıyorum. 
Bir kitaptım; beni okudular, fakat anlayan çıkmadı 
Yıllarca seni bekledi sayfalarım, okuyasın diye 
Yokluğunda bir kadehtim ben, 
Türlü içkilerle doldurup ağızlarına boşalttılar beni 
Yere çarptılar kırılmadım, duvara vurdular parçalanmadım 
Bir gün içime senin güzelliğinin dolacağını bildiğim için 
Dudaklarının değdiği her yerde bir ölümsüzlük ateşinin yanacağına inandığım için 
Gör, bir kadehin nasıl sarhoş olduğunu. 
Şimdi sarhoşum ben 
Kurşun askerler, bebekler, oyuncaklar vardı senden önce 
Durup durup aldanmalar vardı, aldığını geri vermeyen aynalar vardı 
Hep karanlığa açılan pencereler, ardında iğrenç yaratıkların yaşadığı büyük 
kapılar vardı 
Şehirler gördüm; sokaklarında bir toz bulutuydu yaşamak 
Çarşılarında fazilet kiloyla satılır, namus metreyle alınırdı 
Evlerinde yanyana yaşardı insanlarla hayvanlar 
Saba....................
<end>

<start>
Dağ başında bir avcı kulübesi
Yerler diz boyu kar
Ocakta ateş
Dışarda rüzgar
Hadi gel
Önce sevişmeliyiz uzun uzun
Yerdeki ayı ....................
<end>

<start>
Birinci Bölüm:
Kader Kapıyı Çalıyor
(Andante)
Gelme diyorsun
Bu gel demektir
Birazdan güneş doğacak
Dolu dizgin atlılar geçecek yüreğimden
Seni düşüneceğim
Gümüş mahmuzların parlaklığında
Yağmur nal izlerini örtmeden
Sana geleceğim
Bekle beni
Hindistan ‘da Banaras şehrinde seni aradım
Ganj ‘ın sularında lanetlenmiş insanlar yıkanıyordu
Ganj ‘ın suları pisti bulanıktı
İçtim
Bir kadın tanıdım Haydarabat ‘da
Cüzamlıydı güzeldi üstelik
Sana benziyordu
Etli dudakları vardı
Brahman mabetlerinde seviştik üç gün üç gece
Taşların üstünde yattık
Bir hayvan tarafımız vardı alımlı
Bir Tanrı tarafımız vardı iğrenç
Bir insan tarafımız olacaktı
Aradık üç gün üç gece
Bulamadık
Bir Tanrı tarafımız vardı korkunç
Sevemedik
Sonra Nijerya ‘da Mozambik ‘te Altınsahillerinde
Kulaklarımda ulu ormanların uğultusu
Vahşetin musikisini dinledim yeşil yeşil
Zifir gibi bir yalnızlıktı içimde yokluğun
İri bir memeydin kalçaydın avuçlarımda
Belki bir tutam tuzdun kirli
Seni düşündükçe susuyordum
Nehirler göller kandırmıyordu beni
O kadınlara gidiyordum
O bakır tenli kadınlara
O kadınlarla da yattım
Adam boyu yaprakların üzerinde
Boyanıp boyanıp yeryüzüne çıkıyorduk derinlerden
Yorgundum
Kuşkuluydum
İliklerime kadar bendim
Bir yeşildim
Bir beyazdım
Karanlıktım
İnsan eti yiyenler anladı beni
Kanarya adalarında
Bir kamış kulübede iki ayna buldum
Birinde ellerim vardı kemik kemik
Parmaklarım beni çağırıyordu sana
Birinde gözlerim vardı
Ağlıyordum
Çiğnenmiş otlara döndüm
Ağlamaklı denizlere
Köpek balıklarının azı dişleri avutmaz beni
Bir gemiydim 
Battım
Santa – İsabelle adasının önünde
Şimdi 3200 metre derindeyim
Sana ahtapot gözleri topluyorum
Sana mürekkep balıklarının gözyaşlarını getireceğim
Bırak beni
Yosunlarla bir çeşmeden su içiyorum
O derinliklerde bir mağarada buldum kendimi
Önce garipsedim çıplaklığımı
Utandım
Sonraları alıştım güzelliğime
Bir elim sendin
Bir elim ben
Ayaklarımı göremezdin
Öyle uzaktaydı
Sağ kolumu Mekke ‘de kestiler şafak vakti
Utanmaz yalnızlığımla kaldım çaresiz
Bitmez
Haçlı seferleri boyunca anlatsam maceramı
Yakına gel
Dört yanımız iri ıstakozlarla dolu
Yalnız değiliz
Tuk ki bu tuzlu balıklarda benim yüreklerim çarpıyor
Tut ki gözümün yarısı elmada yarısı kapanık
Tut ki ben beyaz peynirim ben zeytinim
Al
Ekmeğine katık et beni
Dufy ‘nin bir sokağı vardı bilir misin
İlkin seni o mor sokakta gördüm
Temmuzun ondördüydü
Bütün itliği üzerindeydi güneşin
Bir yeşil elbisen vardı
Bir siyah ayakkabın vardı
Bir gözlerin vardı
Bir dudakların vardı
Ama ben yoktum o sokakta
Tahiti adalarında
Gaugin ‘le seni düşünüyordum
Absent kadehlerinde ellerini içiyordum yudum yudum
Dufy ‘nin sokağı aklıma nereden geldi
Bir çift zar aldım
Attım gökyüzüne
Adis-Ababa şehrine düştü
Adis-Ababa şehrinde kadınlar
Hepyek bakıyordu yüzüme
Yüzümde cinayetler işleniyordu her gece
Kadmiyum kırmızısından kanlar akıyordu nehir nehir
Sen baksan görürdün
Her gözüme bir düşeş oturmuştu
Sen görsen anlardın
Titanyum beyazı yalnızlığımı
Budapeşte köprüsünün üzerinde
Bir çingene falıma baktı
Dedi üç günde öleceksin
Ben üçbin yıldır seni arıyorum
Kapılara sığmıyor umutsuzluğum
Lağım kokuları gibi çirkef gibi kederliyim
İçimden dünyayı ipe çekmek geliyor
Cümle yıldızlar şahidim olsun
Yapmazsam adam değilim
Şanghay ‘da orospular benimle yatmadı
Çirkinsin dediler
Pissin dediler
Yıkandım arındım
Afyon yüklü mavnalar geçiyordu Çin denizinden
Birisi geçmişime küfretti
Tuttum öldürdüm
Geçmişim seninle güzeldi temizdi aktı
Kirlettim
Affet beni
Hamamatsu ‘da bir geyşa kızı yüzüme tükürdü
Pyong-Yang ‘da kurşuna dizdiler beni
Tiz bir boru sesi üç defa ti çekti
Trampetler başımda zonkluyordu
Kederliydim
Çaresizdim
Canım Tchaikovski ‘yi dinlemek istiyordu
Ah o keman konçertoları öldürdü beni
Dinsizdim İstanbul ‘da minareler üstüme yıkıldı
Yoksuldum Kudüs ‘te kiliseler kabul etmedi beni
Gelme diyorsun
Bu gel demektir
Birazdan akşam olacak
Rachmaninof ‘la bir meyhanede içmeliyim bu gece
Sonra sana gelmeliyim
Rachmaninof nereye giderse gitsin
Şimdi bir derin mavide akşam oluyor
Gök mavi deniz mavi
Mor dağlar yeşil ağaçlar mavi
Bozuk düzen mavi gecelerden sesleniyorum sana
Ne opera aryaları
Ne beşinci senfonisi Beethoven ‘in
Bir yalnızlık marşıdır çalınıyor uzakta
Gün ışığı arkamızda kaldı bak
Tanyerinde unuttuk gözlerimizi
Gel artık
Hayata yeniden baçlayalım
Gel artık
Bu mavilerde kimseler görmez bizi
Solfej anahtarlarını kaldıralım
Do ‘ların mi ‘lerin önünden
Bırakalım bu dünyayı alabildiğine dönsün
Ölmekse daha kolay ne var
Yaşamaksa sensiz mümkün değil
İskender adam edemedi bu dünyayı
Biz mi edeceğiz
Eflatun çözemedi yaşamanın sırrını
Biz mi çözeceğiz
Bütün yataklar bir kişilik
Git diyorsun
Nereye gideyim
Birazdan gece olacak
Ağır kılıçlar parçalayacak yüreğimi
Pis bir koku gibi çökecek üstüme yalnızlığım
Seni düşüneceğim stepler ortasında yorgun kimsesiz
Dolu dizgin atlılar geçmeyecek yüreğimden
Bir gözümde gümüş mahmuzların pırıltısı hazin
Bir gözümde bozulmuş nal izleri
Durup durup ağlayacağım
Sen bu ayrılıklar için mi yaratıldın söyle
Bu zehir zemberek kederler için mi
Bak bütün orkestralar sustu
Bütün ışıkları söndü dünyanın
Korkma
Haydi uzat ellerini
Geçmiş yılları yeniden yaşayalım bir bir
Bak dinle
Bir seslenen var uzaklardan
Bak dinle
Kader kapıyı çalıyor
Gelme diyorsun
Gelme diyorsun
Bu gel demektir.
İkinci Bölüm	:
Seninle Kardeş Değiliz
(Allegro)
Tanrının bıraktığı yerden biz başlıyalım
Üç milyar insanın yarısını sen öldür yarısını ben
Üç kişi kalsak yetişir yeryüzünde
Yaklaş bana
Seninle kardeş değiliz
Hüzünle karışık sevinçlerden kurtul artık
Arzuların o belli belirsiz sıcaklığını sev
Biliyorsun
Önce Tanrı insanı yarattı
Sonra insan sevgiyi
Ne yapsak boş
Ne kadar çabalasak faydasız
Geriye dönemeyiz
Olanlar oldu iş işten geçti
Çamurumuza sevgi katılmış bir kere
Kim bu şarkıları söyleyen
Karcığar faslından düm tek üzere
Aklım bir yere erişti durdu
Susun
Şimdi üçgenlerle oynuyorum
Kaldırın bu daireleri
Bir model kız geldi soyundu karşımda
Saçlarından üç fırça yaptım
Üç tüp boyan vardı
Verenoz yeşili zümrüt yeşili krom yeşili
Hepsini kattım birbirine
Senin yeşilini buldum
Senin yeşilinde orkestralar Debussy ‘den çalıyordu
Senin yeşilinde unuttum siyahlığımı
Bu deli eden uğultu nerden geliyor
Kim kırdı bu aynaları
Toplayın yüzümüzü görelim
Çirkin değiliz artık
Bir kapı açılda önümüzde ölümsüzlüğe
Güzeliz
Sabahlar bizimle dolu
Işık diyordun al işte
Kör kı....................
<end>

<start>
Şimdi bir şehir hatırlıyorum
Dilim dilim ağustos güneşleri
Yakamozlar,ayışığı,renkli camlar
Bir elmas açısından seyrettiğimiz akşamlar
Sonra denizi deniz yapan ellerin
Çok çok mavi geceler
Pek çok mavi gecler
Bu bir İstanbul olsa gerek diyorum
Caddelerinde o çok boyalı kadınların gezdiği
Kocaman elli adamların köşebaşlarını tuttuğu
Çocukların meyhanelerde taze badem sattığı
Bir İstanbul olsa gerek diyorum
İnsanları tramvay dolus....................
<end>

<start>
Bir beyaz gemiydi ayıran onları
Kadın güvertedeydi, adam rıhtımda
Simdi unuttum yüzünü kadının
Adamın gözleri aklımda
Kana bulanmış bıça....................
<end>

<start>
ben böyle olsun istememistim...
ya sana cok yakin, ya senden cok uzaklarda olmaliydim...
anramizda asilmaz engeller olmaliydi...
yüksek daglar derin denizler olmaliydi...
Ya senden çok uzak olmalıydım
Aramızda aşılmaz engeller olsun istiyordum
Büyük dağlar,derin denizler olsun istiyordum.
Sana gelmeye gücüm yetmemeliydi
Çaresizliğimin bütün hıncını mesafelere yüklemeliydim
Dağda yanan bir çoban ateşi gibi
Gökte bir yıldız gibi
Seni görmeli
Seni yaşamalı ve senden çok uzaklarda olmalıydım
Biliyorum güzelliğin yer altı nehirlerine benzer
Biliyorum bir sır gibi güzelsin
Hani anlatılmaz duygular vardır
Hani şarkılar vardır
Sevip söyleyemediğimiz 
Şiirler vardır unuttuğumuz
Aşina çehreler vardır hani 
Zaman zama....................
<end>

<start>
Bir ateşim yanarım külüm yok dumanım yok
Sen yok....................
<end>

<start>
Bizi kandıran o şarkılar, o mavi gece
O sıcaklığı beyaz ellerin, o ilk bakış
Sebepsizliğin sebep olduğu şafak vakti
O çok sevmek gecelerde o çaresiz aldanış.
Uzayan saçlar, alnında avuçlarımızın
İste o, insanin bir yerde, aşka boyun eğmesi
Kırılmak, bölünmek, o h....................
<end>

<start>
Ben ümitsiz aşklar için yaratılmışım
Ayrılıklar için, sonsuz kederler için
Ne zaman ta derinden sevsem birini
Ezilmeli yeni açmış gülleri kalbimin
En güçlü zehir olmalı aşk dedigin
Alkol gibi damarlarıma yürümeli
Sarmalı her yanımı gece olunca
İçimde ....................
<end>

<start>
Bir zamanlar sizi de sevmiştik hatırlar mısınız
Güzelsiniz demiştik gerçekten güzeldiniz
Her gece ayla beraber çıkardınız gökyüzüne
Gün olur güneşler doğardı aydınlığınızdan
Gözlerinizin şavkı vururdu duvarlara
Gün olur dağ rüzgarıyla gelirdiniz
İnsanı büyüleyen bir havanız vardı
Güzelsiniz demiştik gerçekten güzeldiniz
Tutunca avuçlarımızda eriyecek sanırdık ellerini....................
<end>

<start>
Dolaştım Türkiye'yi karış karış
Adamlar gördüm alnı açık
Elleri ekmek kavgasındaydı yaz, kış
Düşünceleri geceler gibi karanlık
Adamlar gördüm anlaşılmamış
Dolaştım Türkiye'yi adım adım
Kadınlar gördüm bakır çehreli
Dilekleri sonsuz, zevkleri yarım
Kadınlar gördüm ağırbaşlı, terbiyeli
Güzellik ne imiş anladım
Dolaştım Türkiye'yi sokak sokak
Çocuklar gördüm saz benizli, sıtmalı
Çocuklar gördüm gamdan kederden uzak
Dedim: İnsan her yaşta çocuk olmalı
Her şeye rağmen güzel yaşamak
Dolaştım Türkiye'....................
<end>

<start>
Hani o iki kişilik dünyalar bizimdi
Hani sen iyiydin
Halden anlardın
Hani sen git demiyecektin bana
Ve ben herşeye rağmen gelecektim
İçimde bir umut
Ellerimde olgun meyvalar
Dünya nimetleri
Gözlerimde yanıp yanıp sönen bir pırıltı
Ama ne sen gel dedin
Ne de ben gelebildim herşeye rağmen
Aşkımız ayrılıklarla başladı
Deli dolu akan nehirlerden tas tas sular içtik
Öyle ateşlerle doluydu yüreklerimiz öyle tutkundu
Karlı dağların serinliğinde uyurduk geceleri
Deniz fenerinin ışığında yıkanırdık
Köpükten bir çalkantıydı içimizde zaman
Ne yana baksak denizdi maviydi ışıktı
Sonra bir çaresizlikti zifir
Akıntıya kapılmış gemiler gibiydik
Bir org çalınır gibi yanıbaşımızda
Öyle kendinden geçmiş öyle başıboş
Öyle derin duygular içindeydik anlatılmaz
Sarhoş rüzgarlara bıraktık kendimizi
Aldığını geri vermez dalgalara
Görmediğimiz ülkeler gördük gün doğusunda
Tatmadığımız yemişlerden tattık günahkar olduk
Alevden bir tasta eridi günler
Bir cehennem ateşiydi aşk içimizde
Hiç sönmeyecekmiş gibi yanıyorduk
Tutsaklığımız nasıl başladı bilinmez
Paslı demir kapılar kapandı üstümüze
Taş duvarlarda kayboldu boğuk seslerimiz
Çaresizliğimizi bize aynalar söyledi inanmadık
Kuşatıldık ansızın kederle ayrılıkla
Aman vermez karanlıklar sardı dört yanımızı
Yalnızlık bir ağrı gibi çöktü başımıza
Uyuduk bir daha uyanamadık....................
<end>

<start>
Ben güzel gözlü kadınları severim
Bir de küçük ayaklıları, uzun boyluları
Hem nasıl severim, öyle severim işte
Terler avuçları, kesilir solukları
....................
<end>

<start>
6 Haziran 1973
Pırıl pırl bir yaz günüydü
Aydınlıktı, güzeldi dünya
Bir adam duştu o gün Galata Kulesinden
Kendini bir anda bıraktı boşluğa
Ömrünun baharında
Butun umutlarıyla birlikte
Paramparça oldu
Bir adam duştu Galata Kulesinden
Bu adam benim oğlumdu
Gencecikti Vedat
Işıl ışıldı gözleri
İçi
Bütün insanlar için sevgiyl....................
<end>

<start>
Günlerden bir gün
Ya pazartesi ya sal....................
<end>

<start>
Her bulunduğum yerde yitiriyorum seni
Yanıbaşımda öldüğün oluyor kimi gün
Ya da ben ölüyorum sessizce gözlerinde
Bir yaprak kımıldıyor hafiften
Bu sessizlik bir kasırga başlangıcı
Kükremeye hazırlanışı denizin
Bu, aslanların sarı, vahşi gözlerindeki ölüm parıltısı
Bu bir yerde erimek
Apansız yok olmak belki de
Ve sonra susmak, susmak yüzyıllar boyu
Beni unuttuğun bir uzak çizgide
Tuvale sürdüğüm boya değil artık
Kırmızı kan rengidir gözlerimin
En karadan daha kara yok
Oysa en beyazdın sen gecelerimde
O bana en yakın renkti tüy gibi
Buram buram sıcaklığını çizerdim duvarlara
Kokun bir tuhaftı çocuksu
Sonra katmerli bir gül gibiydi baygın
Gecenin en koyulaştığı o yerde
Düşerdi ellerime darmadağın.
Öten bir ishak kuşudur şimdi
Haber getirir ölümlerden, dinle
Yaşamak bir manga asker karşımda
Ateş etmeyin diyorum
Bir diyeceğim var
Gözlerimi bağlamayın
Son defa görmek istiyorum insanı
Göğü, güneşi, denizleri
Ve bu son ölümün olsun diyorum
Bir daha öldürmeyin beni.
Kibritim ıslak
Sigaram yanmıyor
Ne olur bir ateş verin
Bu ilk aldanışım değil
Bu ilk sönüş....................
<end>

<start>
Merhametsiz karanlık içindeyim
Ne zaman güneş doğacak bilmiyorum
Mavi denizlere mor dağlara karşı
Bildiğim bir şarki var onu söylüyorum
Bildiğim bir şarki var onu söylüyorum
Butun şarkılar gibi kederli
Sokaklar,....................
<end>

<start>
Ne zaman seni ansam hayalimde hep o şiir var
'Önde zeytin ağaçları arkasında yar'
Sanki o sonbaharı seninle yaşıyorum
Kara s....................
<end>

<start>
Dün bir fotoğrafta gözlerini gördüm
İki uzak yıldız gibiydiler, dalgın
Bilsen neler anlattı bana, sessizce
Bir sevgiyle derinleşen bakışların.
Ord....................
<end>

<start>
Aramak... Ömür boyunca aramak... 
Yalnız seni aramak... Paslı teneke kutularda, küf kokan 
dolaplarda, çerçevelerde, tenhalarda, ağaç diplerinde,
sonra vapurlarda, trenlerde hep seni aramak. 
Belki bu şehirde değilsin. Ne çıkar? Seni arıyorum ya.
Belki de ayni sokakta evlerimiz, sabahları
beni görüyorsun işime giderken. 
Sonra akşamı bekliyorsun, alacakaranlığı... 
Beni bekliyorsun ya da bir başkasını, bir başkasını...
Hiç gel demiyeceğim sana. Aramak neredeyse 
ben oradayım. Ayaklarım ne güne duruyor? ....................
<end>

<start>
Ne zaman ayrılık saati gelse
En vazgeçilmez yerinde yaşamın
Duysak ayak seslerini akşamın
Ve sokaklardan el ayak çekilse
Bir ürpertiyle duyarım o zaman
Seni çağıran sesi uzaklardan
Ne zaman ayrılık saati gelse
Bir gariplik çöker içime birden
Kalan tek anı gibi bir devirden....................
<end>

<start>
Hangi yalnızlıktır iten seni bu sığ sulara
Hangi şekilsiz gerçek bağlayan ellerini
Kattığın bir acı gülüştür düştüğün korkulara
Kim baksa gözlerine görür beklediğini
Saçında bir tel vard....................
<end>

<start>
Anladım diyemem ki! Suçluyum
Belki ben anlatamadım sana kendimi
Tutuştum, yandım da yokluğunda her gece
Yine gözyaşlarımla söndürdüm kalbimi
Her gün her dakika seni özlerdim
Bitmezdi kederim senin yanında bile
Susardım, gözlerime baktığın zaman
Mermer ....................
<end>

<start>
Bir daha dünyaya gelsem
Yine seni severdim
Beni üzes....................
<end>

<start>
İnsan bir kere oluyor ne fena
Bu düzeni değiştirmeli
Bir kere yaşamalı
Çok çok ölmeli
En büyük kederler bizim için
Bizim için karşılıksız sevgiler
Kor kuyular, çıkmaz sokaklar bizim için
Dünyaya nasıl gelmişiz sormayın
Saygı değer annelerimiz incinmesin
Her yerim ayrı ayrı ölmeli
Yoksa ölüm yok bana bu dünyada
Bir kursun beynime girsin
Bir bıçak kal....................
<end>

<start>
Bir zamanlar sen vardın ya ben böyle yok degildim
Düşünürdüm neyi mi? Hep seni odalarda
Kimdi bana benziyen baktıgım aynalarda
Senden başkası mıydı o sessiz bekledigim
Bir zamanlar sen var....................
<end>

<start>
Babasını döve döve öldürmüşler
Küçümencik gözleirnin önünde
Anasının yarısını bir bomba alıp götürmüş
Kan ve et yığını öbür yarısı
Oturmuş ağlıyor Vietnamlı bir çocuk
Minik yumrukları sıkılmış kinle
Belli bir şeyler düşünüyor
Kederden harap olmuş bir beyinle
Aklı ermiyor olanlara Vietnamlı çocuğun
Bilmiyor yaşamak nedir, ölmek nedir
Çoktan unutmuş sevinmek, gülmek nedir
Savaşın ne olduğunu anlamıyor bir türlü
Sadece açlık şimdi anlayabildiği
Midesini ve beynini kemiren bir açlık
Anası yok ki ona sıcak yemekler pişirsin
Babası yok ki ona renkli giysiler get....................
<end>

<start>
Ne zaman seni düşünsem yalnızlığım aklıma gelir
Bir ürperti gibi derinden derine duyarım çaresizliğimi
Nedir bu gürültüler derim,top patlamaları
Nedir bu şakaklarımda zonklayan ağrı
İçimden dalga dalga boşanan gözyaşları ne
Bu hangi nehir ki uzayıp gider alabildiğine
Nedir bu ümitsizlik dolu bu kahır dolu yaşlar
Bu denizler altında kopup gelen fırt....................
<end>

<start>
Bırakma beni sevdiğim
Gidişine dayanamam
Hasret ....................
<end>

<start>
Size hayır dedikçe vazgeçemiyorum
Soluk soğuğa koşuyorum peşinizden
Üç öğün yediğim dudaklarınız
Zamanı içiyorum gözlerinizden
Gece oldu mu bir seviniyorum ki
Duvarlara gölgeniz düşüyor
....................
<end>

<start>
Seni görmediğim günler bir çakır diken büyüyor gözbebeklerimde
Bir çocuk ağlaması başlıyor, kulaklarımda uzun uzun
Ellerim....................
<end>

<start>
sen aşk nedir bilmezdin
gülüp geçerdin sevgilere uzaktan
simdi geniş bir bahçedir kalbin
sevgiden, güzellikten, aşktan
simdi iri gözlerin arzu dolu
yakan, özleten bir şey ellerinin sıcaklığı
gitgide eksiliyor bakışlarında yüzün
gecen aşksız günlerin bıraktığı
bir çeşme var aramızda görüyor musun....................
<end>

<start>
Yaşanmamış hatıralar bilirim
Büyülü sonbahar akşamlarında
Bulutlar üstünde su kenarında
Yalnız hayal edilen hatıralar
İşte; en ürpertici nagmelerle
Bizim şarkımızı söyleyen rüzgar
Sen dudagında gülümsemelerle
Ben gözyaşlarımla, bu alemdeyim
Fakat yine bizbize, başbaşayız
Duymasan düşünmesen de; unutma
....................
<end>

<start>
Ölürsem şaşırma
Ölebilirim
Ölürsem aglama
Yine geli....................
<end>

<start>
Sarkilardan cikip geldi bir esmer ansizin
Koyu renk gözleri cildirasiya hüzünlü
Bir esmer geldi pencerelerden kapilardan
Bir esmer geldi kokularla, baygin
Dökülmüs bir kadeh gibi
Kopmus bir gerdanlık gibi 
Bir esmer geldi
darmadagin
Bir esmer geldi diyorum size 
Tüy tüy
Isil isil
Kapkara saclari alnina düsmüs
Öylesine öpülesi dudaklari
Öylesine alimli
Öylesine aska cagiran
Sarkilardan masallardan romanlardan
Beste beste
Satir satir
Bir esme....................
<end>

<start>
Susadık şiire ey koca şair
'Yeşil pencereden bir gül at bize'
'Beyaz dokusunda o saf rüyanın'
Yeni ufuklar aç h....................
<end>

<start>
seni arıyorum kalabalık caddelerde,
tanımadığım insanlar geçiyor, sen yoksun..
perişan hayallerimin basladığı yerde,
sana sesleniyorum, duyuyormusun?
beyaz güller açtı bahçelerde , sevdiğin..
ya o karanfil , baygın kokulu çiçek.
gel  yalnızlık bahçeme beyazlar giyin,
anladımki bu ömür sensiz geçmeyecek.
<end>

<start>
Bir kadın göğsü başlarsa konuşmaya,
En güzel deniz olur;
En sa....................
<end>

<start>
Ben çakıl taşıyım küçük
Ben kaldırı....................
<end>

<start>
Ben orada öldüm en çok orada bilmezsin
Orada zaman buruşmuş bir eski resimdi
Orada sen yoktun, gözlerin belli belirsiz
Koptum oradan, bir kırık heykelim şimdi
Bir kolum derin denizlerde tek başına
Ayaklarım çöllerde kum tepelerinde gömülü
Alıp götürür saçlarımı bir soguk rüzgar
Ben orada öldüm, en çok orada bir başka türlü
Hiç bende degilsin, burada yoksun ki
Orada var mısın, ya da ben yok muyum
Tek degiliz seninle, bütün olmadık hiç
Şimdi nerdeyiz nasılız ....................
<end>

<start>
Şimdi bir an dönerek gerilere, hani
Bir zamanlar beni ölesiye yaşatan
Ellerimi bırakıp sevecen ellerini
Çevremi sımsıcak bir sevgiyle kuşatan
Seni arıyorum
Bir deniz hıçkırıyor ta içimde, dinle
Giderek yalcın kayalar, kumlar eriyor
Simdi baş başayım bir kıyıda kendimle
Ve bende var ettiğin o ben ....................
<end>

<start>
Bir duygu mu var böyle derin, böyle geniş 
Sevmek bir ölüş, belki tekrar diriliş 
Bitmez kederim, bil ki tükenmez derdim 
Aç kalbimi öğren, seni sevmek ne imiş!
Seven kaybeder miydi arayıp bulmasaydı
Yeni güller açmazdı o güller solmasaydı
Hiç çekilmez olurdu yaşadığımız dünya
Aşkın....................
<end>

<start>
Şimdi seni düşünüyorum, biliyorsun
Aklıma ellerin geliyor önce
Yağmurlu birgün hatırlıyorum
Islanmış bir serçe kuşu hatırlıyorum
Durup durup ölümü hatırlıyorum
Alnıma bir ışık vuruyor karanlıkta
Sonra alabildiğine bir sessizlik başlıyor
Alabildiğine bir deniz
Alabildiğine kum
İçim ürpertilerle dolu
Karanlık denizlerin ortasında
Seni düşünüyorum
Hani denizin insanı deli eden maviliği
Nerde o güneş parıltıları nerde
Göremiyorum ama duyuyorum
Yaklaşan fırtına sen olmalısın
Bu rüzgar senin hayallerin olmalı
Senin ümitlerin
Senin arzuların olmalı
Bütün karanlıklara razıyım
Yalnız uzaklarda, çok uzaklarda
Bir gemici feneri yanmalı
Bu korkunç ağırlıkları kim koydu....................
<end>

<start>
Ayrılık saatlerinde perişan
Öpüşmelerde uzattığımız alabildiğine
Yaşlı gözlerden kalbin derinliğine
Bakışlarındı bir ışık halinde uzanan
Tapardım ....................
<end>

<start>
Yaşadığımız dünyada herşey yalan değil
Şu milyonlarca insanın hepsi de yalancı değil
Seven insan inanmak ister,inanılmak ister
Bir gün aldanmak bile o kadar acı değil
İna....................
<end>

<start>
Beni seveceksen
İyi sev....................
<end>

<start>
Üzgün değilim kanmayı öğrendimse
Senden s....................
<end>

<start>
Ben nice İstanbul’lular gördüm sana gelinceye kadar 
Kirli paçavralara benzerdi insanları 
Dostluktan, vefadan yoksun. 
Bölünmüş, dağılmış, parçalanmış 
Ve herbiri kendi ağırlığıyla ezilmiş,  yorgun. 
Yüzümde dolaşan birer iğrenç böcekti gözleri 
Bir tutsam 
Yapışır kalırdı ellerime en çirkin yerleri 
Evlerinde bulduğum yalnızlık 
Sokaklarında bulduğum upuzun bir kahırdı. 
Günler boyunca 
Bir başka karanlık gelirdi 
Karanlığın biri kaybolunca 
Güneşler doğardı görmezdim. 
Bir ses durmadan ölüme çağırırdı beni 
Bilmezdim bu şehirde senin yaşadığını. 
Bilmezdim...
Zindandı bütün meyhaneler 
Duvarlar karaydı 
Köhne bir bizans eskisiydi İstanbul sensiz. 
Semt semt bir ağır yo....................
<end>

<start>
Her gün başka oyunlar oynanıyor yeryüzünde
Yıllardır afişte kalan bizim oyunumuz
Sen bütün güzelliğinle her gece sahnedesin
Dekor durmadan değişiyor
Ama hep aynı müzik
Grieg'in o ünlü konçertosu
Denizin açılıp açılıp vurması kıyılara
Suyun damlaması mermere ağır ağır
Rüzgarların esmesi dağ başında
Kuyuya düşen bir taşın yankısı
Ya da
Bir mum alevinin o tiz sesi
Hep kulaklarımda
Seni görebildiğim kadar duyuyorum
Haydi oy....................
<end>

<start>
İmkansız olan şeyler vardır bilirsin
Yaşlanmamak gibi, ölmemek gibi
Ve seni sevmemek çigan gözlüm
Mümkün degil ki
Çıkarıp atamam içimden
Neyleyim yer etmişsin bir kere
Ne zaman elime bir kagıt al....................
<end>

<start>
Kol kola gezdiğimiz ıslak gecelerde kal 
Sevişt....................
<end>

<start>
Ne yapsam dönüp dolaşıp sana geliyorum
Avuçlarımda ateş, gözlerimde sitem
Ve hep o şarki dudaklarımda belli belirsiz
Ne yapsam, neyleysem, ne söylesem
Değişen sadece ellerim, gözlerim değil
Ayakkabım, gömleğim, boyunbağım, elbisem
....................
<end>

<start>
Önce çaresizlik çaldı kapıları
Sonra yoksulluk
Bütün aşina çehreler silindi aynalar....................
<end>

<start>
Senden başka kimse bilmesin istiyorum
Gözlerimin nasıl aşka çağırdığını
Bakışlarımın nasıl gel diye haykırdığını
Gözlerimden, belli oluyor seni sevdiğim
Ellerimin aradığı ellerindir geceler boyu
Mümkün değil, bu sevgiyi bıçaklayamam ki
Ne ya....................
<end>

<start>
Siz ne zaman sevdiyseniz çaresizlik vardı
Bir karanlıktı basan içinizi aşkla beraber
Sevince her yeriniz bir humma ateşiyle yanardı
Sonra gözlerinizde yaş, alnınızda ter
Onu....................
<end>

<start>
Düşün, nice günler gececek aradan
Nice yıllar gececek, düşün
Farkında bile olmayacaksın
Nasıl bir girdaba düstüğümüzün
Altın sarısı sacların akpak olacak
İnce, beyaz ellerin nasır nasır
Göreceksin ....................
<end>

<start>
Bütün bu sürekli arayışlar neden bilir misin
Neden bu durup isyan etmeler Allaha
Bu aldanmalar, yıkılmalar, bu sonsuz çalkanış
Hep sana yaklaşmak için, biraz daha biraz daha
Se....................
<end>

<start>
Namusum üzerine yemin ederim 
Bu şehri bu evleri bu sokakları sevmiyorum 
Tiksiniyorum bu iğrenç kalabalıktan 
Yalnızlığı özlüyorum
Yalnızlı....................
<end>

<start>
Biliyor musun
Senden ayrılalı sakal bıraktım
Zamanının akısına koyuverdim kendimi
Gömleklerim kolalı değil artık
Pantolonumun ütülü değil
Ayakkabım boyalı değil
Öylesine değiştim ki
Görsen tanıyamasın
Sabahları gün doğarken kalkıyorum
İlk isim bir sigara yakmak oluyor
Ve bir sure denizin hışırtısını dinl....................
<end>

<start>
Sıyrıldı bütün örtülerden
Bir güneş doğdu karşımızda
Duyduk teninin sıcaklığını
Hoyrat avuçl....................
<end>

<start>
Sen üzerinde nice şafakların söktüğü
Sevgi denizlerime akan büyük nehir
Sen biraz ışık, biraz tılsım, biraz büyü
Sen yıllardır yazıp bitiremediğim şiir
Durmadan bir gül açar ellerinde pembe
Sen nefes alışı en bakir güzelliğin
Gözlerin midir parlayan gökyüzünde
Bir g....................
<end>

<start>
Bir gül olmak isterdim koparılmak pahasına, 
Bir buket içinde sana sunulan...
Bakışların, nefesin okşardı yapraklarımı ama, ....................
<end>

<start>
sevgilerimizi söyleyemez olduk
göremez olduk nice güzellikleri
yalanı öğrendik
utanmayı öğrendik
inandık ....................
<end>

<start>
Geçen gün senin yanında aklıma ölümüm geldi
Sensizlik bir mızrak gibi saplandı kalbime
O son anı hatırladım, o seni koyup gidişimi
İlk defa bu kadar üzüldüm dünyaya geldiğime
Ölüm! Kaçınılmaz sonuç, o soğuk kelime
Bir gün ucuz bir fahişe gibi koynuma girecek
Yüzümde gezinecek pis ve iğrenç elleri
Korkudan büyümüş gözlerimde hayaller can verecek
Biliyorum, üzüleceksi....................
<end>

<start>
Büyüdü gözleri büyüdü 
Yuvarlandı boşluktan 
Bir duvar çöktü ansızın 
Bir ayna parçalandı 
Bir adam çıldırdı yokluktan
Elleri vardı damar damar 
Parmakları vardı ince....................
<end>

<start>
nerde o denizim benim, lekesiz gökyüzüm?
hani o içtikce susuzlugumu arttıran çeşme?
kim götürdü bakışlarımı, ne oldu gözlerime?
hani benim ellerim, ayaklarım, saçlarım, yüzüm?
bu....................
<end>

<start>
Ey! Üzerinde yıllar vadedilmiş
Mavilikler ortasında ada
Bu sonbahar günü ruhumda geniş
Ve karanlık hatıran canlanmada
Bu ürkek, sakin sonbahar akşamı
Denizlere doğru taşıyor ruhum
Denizler doldurmuş bütün dünyamı
Sana denizlerden sesleniyorum
Ben denizlere aşinayım artık
Yabancım değil deniz musikisi
İlk aşk kadar temiz bu aşinalık
Deniz sevgililerin en iyisi
Deniz insanlarının hepsi cömert
Denizler, denizler doldurdu beni
Denizler mavi, denizler lacivert
Deniz insanlarının gönlü gani
Denizlerin beyaz gemileri var....................
<end>

<start>
Tanrının bıraktığı yerden biz başlayalım
 Üç milyar insanın yarısını sen öldür yarısını ben
 Üç kişi kalsak yetişir yeryüzünde
 Yaklaş bana 
 Seninle kardeş değiliz
Hüzünle karışık sevinçlerinden kurtul artık
 Arzuların o belli belirsiz sıcaklığını sev
 Biliyorsun
 Önce Tanrı insanı yarattı 
 Sonra insan sevgiyi
 Ne yapsak boş
 Ne kadar çabalasak faydasız
 Geriye dönemeyiz
 Olanlar oldun iş işten geçti
 Çamurumuza sevgi karışmış bi kere
Kim bu şarkıları söyleyen
 Karcığar faslından düm tek üzere
 Aklım bir yere erişti durdu
 Susun 
 Şimdi üçgenlerle oynuyorum
 Kaldırın bu daireleri
 Bir model kız geldi soyundu karşımda
 Saçlarından üç fırça yaptım
 Üç tüp boyam vardı
 Veronez yeşili zümrüt yeşili krom yeşili
 Hepsini kattım birbirine
 Senin yeşilini buldum
 Senin yeşilinde orkestralar Debussy'den çalıyordu
 Senin yeşilinde unuttum siyahlığımı
Bu deli eden uğultu nerden geliyor
 Kim kırdı bu aynaları
 Toplayın yüzümüzü görelim
 Çirkin değiliz artık
 Bir kapı açıldı önümüzde ölümsüzlüğe
 Güzeliz
 Sabahlar bizimle dolu 
 Işık diyordun al işte 
 Kör kuyular kadar ışıdı yeryüzü
 Renk diyordun al işte bak
 Çarşılar dolusu kırmızı
 Süt beyazından geceler
 Sarı güneşler ortasında turuncu bir gün
 Yitirilmiş saadetlerin bahçesinde mor çiçekler
Kardeş değiliz diyorum inanmıyorsun
 Yalan bunca faziletler yalan
 Bizi bu ciğeri beş para etmez insanlar mahvediyor
 Aldırma diyorum sana
 Dünya ikimiz için yaratıldı
 Üç milyar insan iş olsun diye geldi yeryüzüne
Verdiğin her kederin yüreğimde yeri var
 Hangi kitabı açtıysam seni okudum yıllardır
 Hangi aynaya baktıysam seni gördüm
 Gel desen gelemem
 Git desen gidemem
 Öl desen kanım akmaz
 Anladım artık seni sevmek yüce bir şey....................
<end>

<start>
Bitmeyen bir ağrıdır zonklar şakaklarımda
Gece gündüz aklımda birisi var sen misin? 
Kah bir damla yaş olan solgun yanaklarımda, 
Kah dağlardan içime esen rü....................
<end>

<start>
Ne zaman denizler çöl,
Çöller deniz olursa
Kayalarda ....................
<end>

<start>
Seninle yaşanacak bir aşkın öyküsünü 
Bir giz gibi derinden dün yaşattı gözlerin 
Sunduğu sevinçlerle o eşsiz bahar günü 
Yemyeşil bir adaktı, bir mu....................
<end>

<start>
Önce bir bulut yükseldi
Yerden göğe dogru
Ben gördüm
Akahito gördü
Yuhara gördü
Hisaki gördü
Yaşayanların hepsi gördüler
şimdi yaşayanlar diyorum
Oysa ben kaldım
Onlar öldüler
Pirinç tarlasında kadınlar öldü
Memede çocuklar öldü
Çiçekler öldü....................
<end>

<start>
Biraz kül, biraz duman, 
O benim işte...
Ke....................
<end>

<start>
-1-
Ne katı yüreklisiniz, aşkolsun
İnim inim inletiyorsunuz beni
Kendinizi dirhem dirhem satıyorsunuz
Oysa verdiğiniz kederler yetmez mi?
Şunu şurasında kaç paralık ömrümüz var
Ne kadar zavallıyız bir düşünün
Belli mi sabaha sağ çıkacağımız
Kim bilir ne getireceğini doğan günün
Gecelerce sevişmek var gecelerde
Uzun etmeyin işte, gelin, gitmeyin
Birlikte çıkalım aydınlıklara
Gecenin ortasında beni bekletmeyin
-2-
Sizinle yatalım isterseniz çimenlere
Gelin, başınızı şöyle göğsüme dayayın
Bakın yüreğim nasıl çarpıyor
Sizi ne kadar sevdiğimi anlayın
Sizinle yatalım isterseniz yataklara
Şöyle bir güzel....................
<end>

<start>
Seninle paylaşmak uykularda en büyük günahları
Seninle uyanmak nice çılgın gecelerden sonra
Alır oturur beni kokun uzaklara en uzaklara
Ağzın dudaklarımda ıslak bir güldür sabahlar....................
<end>

<start>
Bir akşam getir bana,
Bütün akşamlardan farklı
Hançerle güneşi batır deniz kan rengi olsun
En güzel yerinde değişen ufkumuzun
Yaşayalım, eskiden duyduğumuz masalı
Zaman....................
<end>

<start>
Farzet ki bir bataklığa düşmüşsün
Kader seni bir yerlere doğru çekmekte
Sen istediğin kadar kaç bu yalnızlıktan
Yalnızlık sana gelmekte
O yalnızlıktır günlerin getirdiği
O hüzündür kalan bu günden yarına
Boşuna....................
<end>

<start>
Seni Sivas yollarında tanıdık
Kağnılar gidiyordu katar katar
Üzerinde sersefil uzanmış
Ağız dil vermeyen hastalar
Sonra ka....................
<end>

<start>
Bütün sevgililer, dostlar gitti
Bir sen k....................
<end>

<start>
Önce dünyama sesin girdi özlemli, kısık
Bir mutluluk muştusu gibi ta uzaklardan
Çok sonrası öptüğüm o gül dudaklarından
Önce sesindi çağıran beni gür ve aydınlık
Önce küçük ellerin kondu avuçlar....................
<end>

<start>
İnsan bir yerde boş vermeli kurallara, düzenlere
İnsan bir yerde kendini bırakmalı
Hiçe saymalı düzenini dünyanın
Zamana karşı ko....................
<end>

<start>
Zirve seni bekliyor
Dağın kıymetini bil
Sanma ki yükselmek zor
Çağın kıymetini bil
Üşenme emek için
Mutluyum demek için
....................
<end>

<start>
Bir sabah evden çıktım
Sokaklar ışıl ışıldı.
Dört yanım günlük güneşlik
Tertemiz bir hava ciğerlerimde
Nereye baksam mutluluk, umut, sevgi
Nereye gitsem bir uçarılık ....................
<end>

<start>
Önce ellerini gördüm; nasıl aydınlıktı öyle
Yıllardan bir yıl, vakitlerden bir akşam
Kovdu çevremden bütün kötülükleri
Önce ellerin
Önce ellerini gördüm, tuttum, bırakmam
Bilmezdim eskiden ben bu şafakları
Öğrendim nasıl da güzelmiş yeryüzü
Bir mutluluk yayılır avuçlarından
Önce ellerin
Benim dinlediğim ellerinin türküsü
Yağmur mu yağ....................
<end>

<start>
Tutkum sevmektir benim, düpedüz ve yalın
Sevmek, acısını ve sevincini insanların
Yemin ederim, başka suçum yok, inanın
Demek sen insanları seviyorsun ha
Sanık! Kalk ayağa
Evet, şairim....................
<end>

<start>
Bir gün çağrıyı duyar, insan ölür çaresiz
Ölür kuşlar, ağaçlar, ölür sahil ve deniz
Silinir bütün renkler, dağılır koku, ışık<....................
<end>

<start>
Bana çılgın diyorsun, seni sevdiğim için.
Yanılıyorsun, sevmek çılgınlık değil. 
Sevmek insan tarafımızı bulmamızdır bence. 
Biraz da yaklaşmamızdır Tanrıya zaman zaman.
Dünyada sevmeyenlere, sevemeyenlere acımalı. 
O, ot gelip, ot gidenlere acımalı. Sevebilen insan
kendini keşfetmiş insandır. Talihli insandır.
Çektiği bütün acılara rağmen; mutlu,
kıvançlı insandır o. Aşktır yücelten bizi ve
derinliğimiz aşktandır.....................
<end>

<start>
İstersen mutlu oluruz seninle
Evimiz ve çocuklarımız olur
Yemek pişirirsin kendi elinle
Kalplerimizde esenlik ve huzur
İstersen mutlu oluruz seninle
Birbirimiz için yaratılmışız
Ruhlarımız düşüncelerimiz bir
Bizi gibi olur çocu....................
<end>

<start>
Zamanlar iyi kotu yaşanır gider
Sanma bu yol sonsuza uzanır gider
Anahtar açmaz olur bir gün kilidi
Ne kalmışsa içinde paslanır gider
Kişi çıktığı yerden düşer ansızın....................
<end>

<start>
Ölümü düşünüyorum
O büyük yalnızlık içindeyim
Kulaklarımda duymadığım bir musiki
Kaskatı kesilmişim, kalbim durmuş
Artık hiç bir şeyi görmüyor gözlerim
İçimde ne bir umut, ne yasama zevki
Elim, ayağım buz gibi olmuş
Olumu düşünüyorum
Kulaklarımda duymadığım bir musiki
Olumu düşünüyorum
Lalelimde bir sokaktan tabutum geçiyor....................
<end>

<start>
Dün kopan bir yapraktı,düşen bir kuru daldı
Bugünden güzel değil bulacağın yarında
Aç ellerini bir....................
<end>

<start>
Ben ağlayan şairim
Bana gülmesini ögretmediler
Egil de bir bak mahzun yüzüme
Anlatır sana çektiklerimi
Birer bıçak yarası gibi
Alnımdaki çizgiler
Ben mutluluk nedir bilemedim
Saçlarım okşanmaya alışık degil
Hep böyle dalıp gider gözlerim
Ve ne zama....................
<end>

<start>
Oraya varmak mı? İkimiz mi? Hemen mi?
Dur, bekle beni, geliyorum
En güzel yerinden öpeceğim
Bilmem dudakların mı? Gözlerin mi?
Önce sesindi beni çağıran aşka
Sonra bakışların, ellerin oldu
Ve bir sabah başladı ömrümde, nasıl
Gördüğüm bütün sabahlardan b....................
<end>

<start>
İstanbul rüzgar rüzgar sevdiğim
Kah bir lodos denizlerden esen
Ilık mı ılık
Kah ustura gibi bir deli poyraz
Bırak saçlarını rüzgarına İstanbul'un
Bu şehirde aşksız ve rüzgarsız yaşanmaz
İstanbul bulut bulut sevdiğim
Kimi beyaz mı beyaz
İnce gül gibi
Kimi katran misali kapkara
Bulutları da insanlarına benzer İstanbul'un
İnanma sevdiğim inanma bulutlara
İstanbul....................
<end>

<start>
Bir yer var orada ikimiz için
Orada, bildigin gibi şiiristanda
Evler Yunus'un evleri
Yollar Emrah'ın yolları
ve Hayyam'dan birer rubai gemiler limanda
Deniz bildigin gibi Orhan Veli'den kalma
Mevsimse ....................
<end>

<start>
o yaşamak kadar güzel kadın 
bana ölümü hatırlatıyor
onu her gördüğümde 
''ya ölürsem'' diyordu 
ya ölürsem 
bu kadın benim için ağlarsa
bilsem bana acımayacağını 
beni unutacağını bilsem
bu kadar ölümü düşünmezdim
o yaşadıkça ölüme inanasım geliyor
cenazeme çiçek göndermeyin....................
<end>

<start>
Ne zaman seni düşünsem; 
Bir keder basar içimi, kapkara...
Aklıma o eski günlerimiz gelir, 
Ağlarım sensiz geçen dakikalara.
Ne zaman seni düşünsem; 
Gözlerimden bir hüzün bulutu geçer.
Beni mah....................
<end>

<start>
Ölümdü o, beni aldatmayın
Soguk nefesiydi yüzümde duydugum
Öyle sessizce öldum ki defalarca
Hiç bir zaman anlaşılmadı y....................
<end>

<start>
Gözlerine uyku girmez
Anan ağlar Vedat diye.
Çiçek açar, kuşlar öter
Yüreğimde diken biter
Kokusu burnumda tüter
Bu can ağlar Vedat diye.
Senin yerin mezar değil
Bu dert kalbe sığar değil
....................
<end>

<start>
Kimdi o? Yanındaki kimdi? Ne konuşuyordunuz? İşte buna dayanamam. Kahrolurum.
Dün gece ne yaptın? Nereye gittin? Ah otursaydın da beni düşünseydin ya! Eğlenebildin mi bari?
Yatarken ne okudun? Sonra iyi uyuyabildin mi? Rüyanda neler gördün? Söylesene.
Anladım artık beni sevmiyorsun. Sevdiğini sanmakla yanılmışım.
Zaten çirkin bir adamım ben, sinirliyim, kıskancım, fazla hisliyim. Daima beni seveceğini düşünmemeliydin. Suçluyu....................
<end>

<start>
Gün gelir yaşanmaya değecek zaman biter
İnsanda güç tükenir, şeref biter, şan biter
Sesler duyulmaz olur, solar renkler ansızın
Yıllardır yüreğine....................
<end>

<start>
Evler döşemekti bendeki tasa,
Yaptım, ettim, nöbet mezara geldi.
Yeter bana, üç beş arşın bez olsa; 
Beklenmedik mallar pazara geldi.
Penceremde bir gün günlerden bir gün:
Ses baygın, renk dalgın ve ışık süzgün; 
Belirsiz bir semte insanlık sürgün...
Çek perdeyi güneş nazara geldi.
<end>

<start>
Yeryüzünde yalnız benim serseri,
Yeryüzünde yalnız ben derbederim.
Herkesin dünyada varsa bir yeri,
Ben de bütün dünya benimdir derim.
Yıllarca gezdirdim hoyrat başımı,
Aradım bir ömür, arkadaşımı.
Ölsem dikecek yok mezar taşımı;
Halime ben bile hayret ederim.
Gönlüm ne dertlidir, ne de bahtiyar;
Ne kendisine yar, ne kimseye yar,
Bir rüya uğrunda ben diyar diyar,
Gölgemin peşinden yürür giderim...
<end>

<start>
Vatanimda sular akar basibos; 
Herkes birbirini kakar, basibos.
Bozkirlardan topal bir tren gecer; 
Cocuk, merkep, öküz bakar, basibos.
Yanmaz da yürekler, atese atsan! 
Bir kibrit bir orman yakar, basibos.
Tarih, kutuplara kacmis bir fener,
Buz denizlerinde cakar basibos.
Yirmidokuz harflik sözde aydinlar,
Yafta yazar, isim takar, basibos.
Allah'im, sen aci bu saf millete! 
Aksam yatar, sabah kalkar, basibos.
<end>

<start>
Camiler serbest ama bütün yolları yasak; 
Onlar meydana hakim,bizse camide tutsak...
                                                  1974
<end>

<start>
BEN, kimsesiz seyyahı, meçhuller caddesinin...
BEN, yankısından kaçan çocuk kendi sesinin...
BEN, sırtında taşıyan işlenmedik günahı; 
Allah'ın körebesi, cinlerin padişahı...
BEN, usanmaz bekçisi, yolcu inmez hanların; 
BEN tükenmez ormanı, ısınmaz külhanların...
BEN, kutup yelkenlisi, buz tutmuş kayalarda; 
Öksüzün altın bahtı, yıldızdan mahyalarda...
BEN, başı ağır gelmiş, boşlukta düşen fikir; 
Benliğin dolabında, kör ve çilekeş beygir...
BEN Allah diyenlerin boyunlarında vebal; 
BEN bugünküne mazi, yarinkine istikbal...
BEN, BEN, BEN; haritada deniz görmüş, boğulmuş; 
Dokuz köyün sahibi, dokuz köyden kovulmuş...
Hep BEN, ayna ve hayal, hep BEN, pervane ve mum; 
Ölü ve Münker-Nekir, başdönmesi uçurum...
<end>

<start>
Bu akşam o kadar durgun ki sular
Gömül benim gibi kedere diyor.
İçimde maziden kalma duygular
Ağla geri gelmez günlere diyor.
Ey gönül, gidenden ümidini kes! 
Kaçan bir hayale benziyor herkes,
Sanki kulağıma gaipten bir ses
Buluşmalar kaldı mahşere diyor.
Enginden engine koşarken rüzgar,
Bende bir yolculuk heyecanı var…
Yattığım kayaya çarpan dalgalar
Çıkıver bir sonsuz sefere diyor.
<end>

<start>
Ruhuma bir kefen bezi yeter de;
Yetmez aç nefsime sırma ve ipek.
Çare yok yüzünden düştüğüm derde,
Yesem de toprakla karışık kepek.
Güneşle bir tutsam girmez hizaya,
Dar bulur sığmam der dipsiz fezaya.
Kuyruk sallar, sonra hırlar ezaya,
Benim nefsim, benim nefsim ne köpek!
<end>

<start>
Oyuncak kırılır, haydi, ya insan,
Nasıl parçalanır, nasıl bölünür? 
Söylerler, mezara kulak dayasan; 
Bir daha ölmemek için ölünür.
Çekilmez akılda bu kadar sancı; 
Akıl bir küçük diş, at, kurtulursun! 
Ölmemenin olsa gerek ilacı; 
Eski rafta ara, belki bulursun! ..
1972
<end>

<start>
Ölüm güzel şey budur perde ardından haber
Hiç güzel olmasaydı ölürmüydü peygamber
<end>

<start>
Ölüm ölene bayram, bayrama sevinmek var;
Oh ne güzel, bayramda tahta ata binmek var
<end>

<start>
Büyük randevu... Bilsem nerede, saat kaçta?
Tabutumun tahtası, bilsem hangi ağaçta?
<end>

<start>
Ne azap, ne sitem bu yalnızlıktan,
Kime ne, asılmaz duvar bendedir,
Süslenmiş gemiler geçse açıktan,
Sanırım gittiği diyar bendedir.
Yaram var, havanlar dövemez merhem;
Yüküm var, bulamaz pazarlar dirhem.
Ne çıkar, bir yola düşmemiş gölgem;
Yollar ki, Allah'a çıkar, bendedir.
<end>

<start>
Hasreti denizlerin,
Denizler kadar derin.
Ve o kadar bucaksız.
Ta karşımda yapraksız
Kullanılmış bir takvim.
Üzerinde bir resim;
Azgın, sonsuz birdeniz.
Kaygısız, düşüncesiz,
Çalkanıyor boşlukta
Resimdeyse bir nokta;
Yana yatmış bir gemi,
Kaybettiği alemi
Arıyor deryalarda.
Bu resim rüyalarda 
Gibi aklımı çeldi,
Bana sahici geldi.
Geçtim kendi kendimden,
Yüzüme o resimden,
Köpükler vurdu sandım.
Duymuş gibi tıkandım,
Ciğerimde bir yosun.
Artık beni kim tutsun.
Denizler oldu tasam,
Yakar onu bulmazsam
Beni bu hasret dedim
Varırım elbet dedim.
Bir ömür geze geze
Takvimdeki denize.
Ne var bana ne oldu
Odama nasıl doldu
Birden bire bu meltem
Ve dalgalandı perdem
Havalandı kağıtlar.
Odamda kıyamet var.
Ah yolculuk yolculuk
Ne kadar baygın soluk
O gün bizde betbeniz
Ve ne titrek kalbimiz.
Ve eşyamız ne küskün.
Yola çıktığımız gün
Bir sıraya dizilmiş
Gözyaşlarını silmiş,
Bakarlar sinsi sinsi
Niçin o anda hepsi
Bir kuş gibi hafifler
Arkandan geleyim der
Niçin o güne kadar 
Dilsiz duran ne kadar
Eşya varsa dirilir
Yolumuza serpilir
Ufak böcükler gibi
Gezer onların kalbi
Üstünde döşemenin
Gizli bir didişmenin
Saati çalar o an
Birden bakar ki insan
Herşey karmakarışık.
Ayırmak olmaz artık
Bir kalbi bir taraktan
Ve kalb ağlayaraktan
Çekilir geri geri
Terkeder bu mahşeri.
Bu mahşerin içinden
O gün ben de geçtim ben,
Nem varsa evim, anam,
Çocukluğum, hatııram,
Ve ne sevdalar serde
Bıraktım gerilerde
Kaçar gibi yangından.
Rüzgarların ardından
Baktım da süzgün süzgün
Kurşun yükünü gönlün
Tüy gibi hafiflettim.
Denize hicret ettim.
<end>

<start>
sana ey kanımda eriyen kadın 
can nasıl dayansın, nasıl dayansın? 
mezara çekmekse beni maksadın 
önümde o siyah gözlerin yansın.
bir sütun alevsin, bir sütun duman, 
yalnız seni görür gözünü yuman. 
senden ateşine bir deva uman 
bari gitsin kara toprağa kansın.
bir çukur solumda, bir taş sağımda 
kabre girdiğim gün bu genç çağımda 
öyle bir yüksel ki sen toprağımda 
görenler ruhumu tütüyor sansın
<end>

<start>
Saçların omuzlarından aksın
Mermer üzerinden geçen su gibi
İçinde ezgin bir his duyacaksın
Yaz vaktinin gündüz uykusu gibi
Saç tel tel örtüler hep tül tül düşer
Gözünün değdiği yere gül düşer
Sonunda sana da bir gönül düşer
Gönlümün şimdiki duygusu gibi
Dillerde dökülüp sayılır saçın
Sıcak nefeslerle bayılır saçın
Bir tütsüdür kalbe yayılır saçın
Kararan gözlerin buğusu gibi
<end>

<start>
Dinle, kulağını ver de mezara! 
Ölüler evlattan yana çırpınır.
Nesiller arası korkunç manzara; 
Domuz yavrulayan ana çırpınır.
Kalbten kazıdılar iman sırrını; 
Hergünün bugünden beter yarını.
Acı rüzgarlara vermiş bağrını
Türk bayrağı yana yana çırpınır.
<end>

<start>
Rabbim, Rabbim, bu işin bildim neymiş Türkçesi; 
Senin aşkın ateştir, ateşin gül bahçesi...
<end>

<start>
Kaç mevsim bekleyim daha kapında, 
Ayağımda zincir, boynumda kement? 
Beni de, piştiğin bela kabında, 
O kadar kaynat ki, buhara bezet!
Bekletme Yunusum, bozuldu bağlar, 
Düşüyor yapraklar, geçiyor çağlar; 
Veriyor, ayrılık dolu semalar, 
İçime bayıltan, acı bir lezzet.
Rüzgara bir koku ver ki, hırkandan; 
Geleyim, izine doğru arkandan; 
Bırakmam, tutmuşum artık yakandan, 
Medet ey dervişim, Yunusum medet!
<end>

<start>
Üstüme söverek gel, bayılırım; fakat sövmen bir fikir öfkesine, bir düşünce sinirine bağlı olsun...
Böyle gelebiliyor musun? 
Sen, yalnız kendine oyuncak edindiğin mukavva Dünya içinde sahte gerçekler imal edip bunları insanlara yutturmaktan anlıyorsun! 
Güvenle gel, biterim; öyle ki, hiçbir desteğin olmasa da güvenindeki heybet bana yeter? 
Böyle gelebiliyor musun? 
Sen yalnız, arslanın iki ayağı arasına sığınıp, faaliyetine engel gördüğü kediyi rapor eden sıçana benziyorsun! 
Fikrin yok, hakikatin yok, bilgin yok, ihlâsın yok, güvenin yok; ve düşün, bunlardan tek tek pay almış olarak ne çapta ahlâkın yok! ..
Böyle olunca, işte böyle perişan olur; ve kalemini vücudunda en uygun kılıfa sokup, suspus, oturursun! 
Darısı Bâbıâli yokuşundan inip çıkarken bâb-ı âdi kulübesi sakinlerine mahsus bir eda takınanlara...

                                                                        (22 Ocak 1962
<end>

<start>
Sonsuzluk Kervanı,'peşinizde ben, 
Üç ayakla seken topal köpeğim! '
Bastığınız yeri taş taş öpeyim.
Bir kırıntı yeter kereminizden! 
Sonsuzluk Kervanı, peşinizde ben...
Gidiyor, gidiyor, nurdan heykeller...
Ufuk, önlerinde bayrak kulesi.
Bu gidenler, Altın Kol Silsilesi; 
Ölçüden, ahenkten daha güzeller.
Gidiyor, gidiyor, nurdan heykeller...
Sonsuzluk Kervanı, istemem azat! 
Köleniz olmakmış gerçek hürriyet.
Ölmezi bulmaksa biricik niyet; 
Bastığınız yerde ebedi hasat.
Sonsuzluk Kervanı, istemem azat.
<end>

<start>
NAZIM HİKMET'E İLK VE SON HİTAP
Nâzım Hikmet! 
Nafile çabalıyorsun.
Sana kızmıyorum. Kızmıyacağım. 
Hiç bir operatör, ameliyat masasından kendisini yumruklıyan kanserliye, hiç bir gardiyan, parmaklığı içinden kendisine deli diye bağıran çılgına, hiç bir hâkim darağacı önünde küfürler savuran mahkûma kızamaz.
Ben kendimi, ne kanser operatörü, ne deli gardiyanı, ne de ağır ceza hâkimi şeklinde görmüyorum. Fakat görüyorum ki her hareketim, seninle hiç de alâkadar olmadığı halde, ciğerine neşter gibi saplanıyor, seni delilerin parmaklığı gibi bir azap çerçevesine hapsediyor ve başının üstünde ip varmış gibi kudurtuyor. Beni, doktor, gardiyan ve hâkim şeklinde gören sensin! Senin bu halini sezer sezmez artık sana kızmıyorum. Merhamet ediyorum.
Sanma ki ben öfke kabiliyetini kaybetmiş bir adamım. İnsan başiyle fare kafasını birbirinden ayıran tek hassa, bence fikir öfkesidir. Bir hiç için ölçüsüz öfkeler duyacak kadar alıngan ve hassas bir mizaç taşıdığımı sen de bilirsin. Fakat bu öfke, iyi kötü bir kudreti, bir şahsiyeti, bir mesuliyeti kalmış insanlara ve hadiselere karşıdır. Sen mazursun.
Çünkü iflâs nedir, onu bütün hacmiyle idrak ettin.
O kadar yalnızsın ki, etrafında bir sürü (namı müstear)  dan başka kimse yok. O kadar konuşulmuyorsun ki, isminden ancak kendi (namı müstear)  ların bahsediyor. Eskiden herkesin dilinde bir problem gibi gezinmeyi tercih eder ve bir dedikoduya, bir ankete doğrudan doğruya iştirak etmeyi Greta Garbo esrarına aykırı bulurdun. Şimdi bir yerde anket oldu mu, kıymeti ve seviyesi nedir, hiç düşünmeden, kapısı önünde aç biilâç bekleşen yedi sekiz kişinin başına en evvel sen geçiyorsun ve sıranı kaybetmemek için kimbilir nelere baş vuruyorsun? Fıkraların baş sahifelerden moda sahifelerine atılıyor, gene yazıyorsun. Hatırlanmak şartı ile ne hakaretlere razı değilsin? Tükürüğü bile uzun zaman gıda edindin. Şimdi o da yok. Bir zamanlar, şiirlerinde (kıllı ve kalın)  olduğunu ilân ettiğin sarışın ve pembe ensenden, şunun bunun tokat izleri bile uçmuş. Zaman seni değil, yüz karalarını bile götürmüş. Ne hazin bir manzaran var. Akşamları, beyoğlu sokaklarında, yüzlerinde kalın bir duvak, ayaklarında bir çift siyah bot, ellerinde köpek başlı bir şemsiye, ağır ağır geçen sabık Rum aşüfteleri bile senin kadar merhamete şayan değildir. Artık nefret vermiyorsun. Zamanın hainliği önünde insanları tefekkür ve merhamete çağırıyorsun.
Bundan bir kaç ay evvel Bâbıâlide, Ştaynburg lokantasında seninle şöyle konuşmadık mı:
Ben - Gazetelere yazdığın bu fıkraları nasıl yazıyorsun, bu kadar adileşmeye nasıl tahammül ediyorsun? 
Sen - Ne yapayım, ekmek paramı kazanıyorum. Başka ne yapabilirim? 
Ben - Kendinden ve haysiyetinden bu kadar fedakârlık edeceğine niçin potin boyacılığı etmeyi tercih etmiyorsun? 
Sen - Potin boyacılığı etsem, bir şey zannederler de beni bu işten menederler. 
Kendisini bu kadar saçma bir mazeretle teselli ediveren, hakikatte tesellisi olmıyan seninle görüyorsun ki ben hiç bir gün kavga etmedim. Sana selâm verdim. Sana acıdım. Bu kadar düşmene -acısını ben duyuyormuşum gibi- razı olmadım.
Şimdi bana -tam da senden bekliyebileceğim bir tarzda- çatıyorsun. Devlet günlerinde seni rakip diye almaya tenezzül etmeyen adam, bu perişan halinde sana nasıl tenezzül eder? Artık sen benim gözümde hiç bir şeyi temsil etmiyorsun. Ne hokkabaz şiirini, ne işporta komünizmanı, ne hile ustalığını, ne 24 saatlık reklâm açık gözlülüğünü... Senin nene mukabele edeyim?
Aynı ideoloji içinde vaktiyle sarma dolaş olduğun ve içlerinde fikirlerine taban tabana zıt olmama rağmen konuşulabilecek insanlar bulduğum gruplar, yani sana benden daha yakın zümreler bile seni, fikir ve sanat âdiliğinin, dolandırıcılığının prototipi diye gösteriyorlar. Bana ne düşer?
İşte açıkça söylüyorum: Ben senin kâbusun, geceleri uykuna giren umacın, her an yokluğunu hissettiren şeytanınım. Sana acıyorum. Fakat elimden ne gelir? 
Çektiğin yokluk ıstırabına hürmeten, sana vaktile vermediğim şerefi veriyorum. Seninle ilk ve son defa olarak konuşuyorum. Fakat hepsi bu kadar. Dediğim gibi sen, bence artık mazursun. Seni affediyorum, ve ne yapsan affedeceğim. Bu vaade güvenerek istediğini yap! Sakın bu fırsatı kullanmamazlık etme!
Yalnız bil ki, sönmüş ve pörsümüş hüviyetine, o kadar muhtaç olduğun ve elde etmek için ne yapacağını bilemediğin hayatı nefhedemiyeceğim. 
Ölü diriltmek ve müflis kurtarmaktan âcizim.
Benim hakkımda, içinde hapsettiğin şeylerin hacmini bilmiyorum. Rivayete göre üç perdelik bir piyes, rivayete göre bir roman...
Fakat sana karşı hiçbir taktiği kalmamış adamın, bütün bir samimiyet ve açıklıkla içini tasfiye etmesine rağmen söyleyebileceği her şey ve sırf sana hitap etmekle düşebileceği bayağılık burada toptan ve ebediyen nihayete eriyor. 
İşte görüp göreceğin rahmet!
(11 Nisan 1936)
<end>

<start>
Bir gündü, hava ılık
                         Ve cadde kalabalık
Bir kadın sapıverdi önümden dönemece; 
Yalnız bir endam gördüm, arkasından, ipince.
Ve görmeden sevdiğim, işte bu kadın dedim,
                                 Çarpıldım sendeledim.
Bir gündü mevsim bayat
                                        Ve esnemekte hayat.....
Dönemeçten bir tabut çıktı ve üç beş adam; 
Yalnız bir ahenk sezdim, çerçevede bir endam.
Ve tabutta, incecik, o kadın var, anladım; 
                                             Bir köşede ağladım.....
<end>

<start>
Namaz, sancıma ilaç, yanık yerime merhem ;
Onsuz, ebedi hayat benim olsa istemem !
(1978)
<end>

<start>
.VASİYET
1 — Bu vasiyet, çoluk-çocuğumun ve şahsî yakınlarımın dar ve hususî kadrosundan ziyade, onların da içinde olduğu geniş ve umumî zümreyi muhatap tutuyor. Başta gerçek Türkün ruh köküne bağlı yeni gençlik, şu kadar yıllık mücadele hayatımda beni okumuş veya_ dinlemiş her fert, kısaca Allah ve Resulüne perçinli herkes... Onlara hitap ediyorum ve dileklerimin yerine getirilmesi için gerekli çalışmayı işte bu yeni gençliğe ısmarlıyorum! Eğer üzerilerinde bir hakkım varsa, Hesap Gününde tek tek sorumludurlar. Emanetim, beni seven ve İslâm dâvasında bir hak sahibi olduğumu kabul eden herkese...
2 — Fikir ve duyguda vasiyete lüzum görmüyorum. Bu bahiste bütün eserlerim, her kelime, cümle, mısra ve topyekûn ifade tarzım vasiyettir. Eğer bu kamusluk bütünü tek ve minicik bir daire içinde toplamak gerekirse söylenecek söz «Allah ve Resulü; başka her şey hiç ve bâtıl» demekten ibarettir.
3 — «Büyük Doğu -b.d. Yayınları-» kitabem kuruluncaya kadar şunun bunun neşrettiği eserlerim arasında mukaddes ölçülere karşı küçük ve hafif çapta laubali, dikkatsiz ve ciddiyetsiz, hürmet ve haşyetten mahrum ne varsa —isterse nokta veya virgül olsun— onları reddediyor, malım olmaktan çıkarıyor ve bütün sorumluluğumu, bundan böyle kendi idare, murakabe ve firmam altında çıkaracağım eserlere bağlıyorum. İnşallah Hak bana onları dünya gözüyle bütünleşmiş ve tamamlanmış gösterir, arkamdan gelecekler de bu örneklere göre devam ederler, virgül oynatmaktan bile çekinirler. İslam’a pazarlıksız ve sımsıkı bağlamadan önceki şiirlerim ve yazılarım arasında hattâ küfre kadar gidenler ise, çoktan-beri eser çerçevem dışına çıkarıldığı, her birinden ayrı ayrı istiğfar edildiği ve çöp tenekesine atıldığı için, nereden nereye geldiğimi göstermekte bile kullanılmamalı ve onlarla müminleri benden çevirmek isteyeceklere —çok denenmiştir— şu cevap verilmelidir: «Koca Hazret-i Ömer bile Allah'ın Resulünü öldürmeye davranmış ve peşinden bütün sahabîlerin, derecede ikincisi olmak gibi bir şerefe ermiştir. Hiç ona bu ilk davranışından ötürü sonradan dil uzatan olmuş mudur? Belki o noktadan bu noktaya gelmekte faziletlerin en büyüğü vardır.»
Eserlerim mevzuunda vasiyetim kısaca şu: İlk yazılarımdan birkaçı asla benim değil; sonrakiler de, en dakik şeriat mihengine vurulduktan, yani nasib olarsa tarafımdan bütünleştirildikten sonra benim... Bir kısmını şimdiden tamamlamış bulunduğum eserlerim üzerinde bu ölçüyü devam ettirmek ve en titiz murakabeyi sürdürmek borcu ise, mirasçılarımın ve manevî mirasçım gençliğin... Ben öldükten sonra kim ve ne suretle eserlerim üzerinde gizli bir tasarrufa kalkar da ölçüyü hafifçe bile olsa örselerse, tezgâhını başına yıkınız! En büyük korkularımdan biri, nice müellifin başına geldiği gibi, ölümümden sonraki tahriflerdir.
4 — Beni, ayrıca hususî vasiyetimde gösterdiğim gibi, İslâmî usullerin en incelerine riayetle gömünüz! Burada, umumî vasiyette de belirtilmesi gereken bir noktaya dokunmalıyım: 1935 yılında, Mürşidim ve Kurtarıcım Esseyyid Abdülhakîm Efendi Hazretlerine, bir yazımı okumuştum. Bu yazı, kendilerini tanıdıktan sonraki dünya görüşüme ait olarak, zamanenin bize aykırı, meşhur bir gazetesinde çıkmıştı ve Türkün tarih muhasebesini İslâmî tefekkür noktası etrafında çerçeveliyordu. Yazıyı ellerine aldılar, kalem istediler ve üstüne öz elleriyle «altın ile yazılacak yazı» buyurdular. İşte hususî zarfında duran bu kesilmiş makaleyi, bütün eserlerimin tasdiknamesi olarak kefenime iliştirsinler...
5 — Nasıl, nerede ve ne şekilde öleceğimi Allah bilir. Fakat imkân âleminde en küçük pay bulundukça, biricik dileğim, Ankara'da, Bağlum Nahiyesindeki yalçın mezarlıkta, Şeyhimin civarına defnedilmektir. Elden gelen yapılsın...
6 — Cenazeme çiçek ve bando muzika gönderecek makam ve şahıslara uzaklığımız ve kimsenin böyle bir zahmete girişmeyeceği malûm... Fakat bu hususta bir muziplik zuhur edecek olursa, ne yapılmak gerektiği de beni sevenlerce malûm... Çiçekler çamura ve bando yüzgeri koğuşuna...
7 — Cenazemde, namazıma durmayacaklardan hiç kimseyi istemiyorum! Ne de, kim olursa olsun, kadın... Ve bilhassa, ölü simsarı cinsinden imam! ... Ve «bid'at» belirtici hiçbir şey! ... Başucumda ne nutuk, ne şamata, ne medh, ne şu, ne bu... Sadece Fatiha ve Kur'ân...
8 — Mezarımda ilâhî ve ulvî isim ve sıfatlardan ve benim beşerî ve süfli isim ve sıfatlarımdan hiçbir iz bulunmayacak... Mevlid de istemem! ... Onu, uhrevî rüşvet vasıtası yapanlara bırakınız! Sadece Kur'ân...
9 — Şimdi sıra en büyük dileğimde... Müslümanlardan, eğer bu dâvada hizmetim geçtiğine inanan varsa, şunları istiyorum: Her ferdin, herhangi bir kifayet hesabına yanaşmaksızın, benim için «Necip Fazıl'ın kaza borcuna karşılık» niyetiyle bir günlük (5 vakit)  namaz kılması ve yine bir gün oruç tutması... Mevtanın ardından, onun için kaza namazı Şafiî içtihadınca caizdir ve aynı içtihat Hanefilerce de rahmettir.
Her ferdin, en aşağı 100 Tevhid kelimesi okuyup sevabının mislini bana hediye etmesi... 70 bine dolması lâzım... Bir de, üzerimde hakkı olanların bunu Allah rızası için helâl etmeleri...
Ölünceye dek, üzerimdeki Allah ve kul haklarından mümkün olanını ödeyebilmek için elimden geldiği kadar cehdetmek azmindeysem de ne olacağını, nereye, hangi noktaya varabileceğimi bilmiyorum ve yardımı müslümanlardan bekliyorum. «Şey'en lillâh» tabiriyle bana Allah için bir şey veriniz! Yardımınızı esirgemeyiniz!
10 — Allahı, Allah dostlarını ve düşmanlarını unutmayınız! Hele düşmanlarını! ... Olanca sevgi ve nefretinizi bu iki kutup üzerinde toplayınız!
11 — Beni de Allah ve Resul aşkının yanık bir örneği ve ardından birtakım sesler bırakmış divanesi olarak arada bir hatırlayınız!
1973 NFK
<end>

<start>
Gözüm,aklım,fikrim var deme hepsini öldür,
Sana çöl gibi gelen,o göl diyorsa göldür...
<end>

<start>
(Adnan Menderesin İdamı Üzerine Üstad Bu Şiiri KalemeAlmıştır)
Zeybeğimi bir kaç kızan,vurdular
Çukurda üstüne taş doldurdular
Ya bir de kalkarsa diye kurdular
Zeybeğim Zeybeğim ne oldu sana 
Allah deyip şöyle bir doğrulsana!
Zeybeğim kalkamaz dirilemez mi? 
Odası mühürlü girilemez mi? 
Şu ters akan sular çevrilemez mi?
Ne güne dek böyle gider bu devran
Zeybeğim bir sel ol bir çığ ol davran!
Kır at zincirlenmiş ufuk sahipsiz
Han kayıp hancı yok konuk sahipsiz
Baş köşede sırma koltuk sahipsiz
Kızanlar,dört yandan hep abandınız! 
Zeybeğin kanına ekmek bandınız!
Bilemem susarak ölmek mi hüner? 
Lisan çıldırıyor dil nasıl döner? 
Ondan son iz uzak,uzak bir fener
Öldü mü? Çatlarım yine inanmam! 
Diriye yanarım ölüye yanmam!
Zeybek kaybolduysa bunca kayıp ne? 
Tesbihi dökülmüş aranır nine
Balonu yok ağlar çocuk haline
Zeybeğim; dünyayı aldın götürdün
Bir öldün beni de binbir öldürdün!
Beyni tırmık tırmık pençelere sor! 
Mevsim niçin ölgün bahçelere sor! 
Sor; çukuru nerde,serçelere sor!
Ağla,bir dinmeyen hasrete ağla
Zeybeksiz yolları gözetle ağla! ....
(1964)
<end>

<start>
1
Kalbim bir çiçektir, gündüzler ölgün; 
Gelin, gelin, onu açın geceler! 
Beni yâdedermiş gibi, bütün gün
Ötün kulağımda, çın, çın, geceler!
Geceler çekmeyin benimçin hüzün,
Gelin siz, ruhumu tenimden süzün; 
Bırakın nâşımı yerde gündüzün,
Gölgemi alın da kaçın geceler!
2
İnsanlar içinde en yalnız insan; 
Düşün, taş duvara başın gömülü! 
Ve kapan sükûta, granitten, taştan,
Mazgallı bir kale gibi örülü.
Gözünü tavandan ayırma ki, sen,
Üşürsün, gölgeni yerde görürsen.
Dikilir karşına, mumu söndürsen,
Ölüler içinde en yalnız ölü…
3.
Sesimi alıp da kaybetse rüzgâr,
Versem gözlerimi bir sonsuz renge! 
İçimde bir mahşer uğultusu var; 
Ruhumdur çağıran, tenimi cenge.
Gözlerim bir kuyu, dilim kördüğüm,
Bir görünmez âlem olsa gördüğüm; 
Mermer bir kabuğa girip, ördüğüm,
Kapansam içimden gelen âhenge…
<end>

<start>
Tam otuz yıl saatim islemiş ben durmuşum; 
Gökyüzünden habersiz, uçurtma uçurmuşum...
<end>

<start>
Kader, beyaz kağıda sütle yazılmış yazı; 
Elindeyse beyazdan, gelde sıyır beyazı! ..
<end>

<start>
Yön yön sarılmışım ne yana baksam; 
Sarılan olur da saran olmaz mı? 
Kim bu yüzü çizen sanatkâr ressam; 
Geçip de aynaya, soran olmaz mı?
Bir parçacığım ben, bütüne hasret; 
Zaman döne dursun, o güne hasret; 
Ruhumsa zamanın üstüne hasret; 
Ebediyet boyu bir an... Olmaz mı?
<end>

<start>
Doğu derki Batıya, güneşi fethetsen de,
Ruh gerçeği bendedir, madde yalanı sende

                                         (1982 )
<end>

<start>
Beni şafak vakti bir el dürtükler: 
İdam mahkumu, kalk, bekliyor savcı! 
Zindan avlusunda öter düdükler; 
Bir güneş doğar ki., zakkumdan acı...
İpten indirilir, yine uslanmam, 
Bela...Bela bende yakıcı şehvet...
Bir olur, ateşi görmemle yanmam; 
Dipsiz uçurumda kaçılmaz davet.
Bak nasıl silinir bu yüz karası; 
Elimde, ölümü öldüren silah, 
Alnımda tozpembe secde yarası, 
Lugat kitabımda tek isim: Allah...
<end>

<start>
Deryada sonsuzluğu zikretmeye ne zahmet!
Al sana, derya gibi sonsuz Karacaahmet!
Göbeğinde yalancı şehrin, sahici belde;
Ona sor, gidenlerden kalan şey neymiş elde?
Mezar, mezar, zıtların kenetlendiği nokta;
Mezar, mezar, varlığa yol veren geçit, yokta...
Onda sırların sırrı: Bulmak için kaybetmek.
Parmakların saydığı ne varsa hep tüketmek.
Varmak o iklime ki, uğramaz ihtiyarlık;
Ebedi gençliğin taht kurduğu yer, mezarlık.
Ebedi gençlik olum, desem kimse inanmaz;
Taş ihtiyarlar, servi çürür, olum yıpranmaz.
Karacaahmet bana neler söylüyor, neler!
Diyor ki, viran olmaz tek bucak, viraneler,
Zaman deli gömleği, onu yırtan da olum;
Ölümde yekpare an, ne kesiklik, ne bolum...
Hep olmadan hiç olmaz, hiçin ötesinde hep;
Bu mu dersin, taslarda donmuş sukuta sebep?
Kavuklu, başörtülü, fesli, basacak taşlar;
Taslara yaslanmış da küflü kemikten başlar,
Kum dolu gözleriyle süzüyor insanları;
Süzüyor, sahi diye toprağa basanları.
Onlar ki, her nefeste habersiz öldüğünden,
Gülüp oynamaktalar, gelir gibi düğünden.
Onlar ki, sıfırlarda rakamları bulmuşlar,
Fikirden kurtularak, ölümden kurtulmuşlar.
Söyle Karacaahmet, bu ne acıklı talih!
Taslarına kapanmış, ağlıyor koca tarih!
<end>

<start>
Falan, dağın ardında;
Seslen, seslen, işitmez
Filan toprak altında;
Göz yasları diriltmez
Neye vardın, vardın da?
Ufuk varmakla bitmez.
Bir şey göster kadında,
Tılsımını eskitmez
Yar o ki, hep yadında;
Eskimez ve eskitmez.
Muradı muradında,
Seni bırakıp gitmez
<end>

<start>
Al eline bir değnek
Tırman dağlara, söyle
Şehir farksız olsun tek
Mukavvadan bir köyle
Uzasan göğe ersen
Cücesin şehirde sen
Bir dev olmak istersen
Dağlarda şarkı söyle
<end>

<start>
Tahtadan yapılmış bir uzun kutu; 
Baş tarafı geniş, ayak ucu dar.
Çakanlar bilir ki, bu boş tabutu,
Yarın kendileri dolduracaklar.
Her yandan küçülen bir oda gibi,
Duvarlar yanaşmış, tavan alçalmış.
Sanki bir taş bebek kutuda gibi,
Hayalim, içinde uzanmış kalmış.
Cılız vücuduma tam görünse de,
İçim, bu dar yere sığılmaz diyor.
Geride kalanlar hep dövünse de,
İnsan birer birer yine giriyor.
Ölenler yeniden doğarmış; gerçek! 
Tabut değildir bu, bir tahta kundak.
Bu ağır hediye kime gidecek,
Çakılır çakılmaz üstüne kapak?
<end>

<start>
Gönlüm uçmak dilerken semavi ülkelere;
Ayağım takılıyor yerdeki gölgelere...
<end>

<start>
Anladım işi, sanat Allah'ı aramakmış;
Marifet bu, gerisi yalnız çelik-çomakmış...
<end>

<start>
Sen ol dersen olur,
Nur bize Allah'ım nur!
<end>

<start>
İki yıldız arası göğe asılı hamak…
Uyku, uyku… Zamansız ve mekânsız, uyumak.
Uyumak istiyorum; başım bir cenk meydanı; 
Harfsiz ve kelimesiz düşünmek Yaradanı.
İlgisizlik, her şeyden kesilmiş ilgisizlik; 
Bilmeyiş ki, en büyük ilme denk bilgisizlik.
Usandım boş yere hep gitmeler, gelmelerden; 
Bırakın uyuyayım, yandım kelimelerden!
Göz kapaklarımda gün, kapkara bir kızıllık; 
Kulağımda tarihin çıkrık sesi, bin yıllık.
Bir yurt ki bu, diriler ölü, ölüler diri; 
Raflarda toza batmış Peygamberden bildiri.
Her gün yalnız namazdan namaza uyanayım; 
Bir dilim kuru ekmek; acı suya banayım! 
Ve tekrar uyuyayım ve kalkayım ezanla! 
Yaşaya dursun insan, hayat dediği zanla…
<end>

<start>
Yirminci asrın ablak yüzlü feza pilotu
Buldun mu Ay yüzünde ölüme çare otu? 
Bir odun parçasına at diye binen çocuk
Başında çelik külah, sırtında plastik gocuk.
Uzakları yenmiş Fatih edasındasın|
Dibsizliğin dibini bulmak sevdasındasın...
Allah'a dil çıkarır gibi küstah bir yarış...Farkında değilsin ki, Ay Dünyaya bir karış
Fezada milyarlarca ışık, yol, mesafe; 
Seninki, saniyelik zafer, ilmi hurafe
Kavanozda, kendini deryada sanan balık; 
Ne acı vahşet, mağrur ilimdeki kalabalık; 
Fezada 'Allah diye bir şey yok' iddiası 
Gel gör, kaç füzeye denk, bir mu'minin duası; 
Rafa kaldırmak için ruhlarını dürdüler; 
Güneş diye kalpteki güneşi söndürdüler.
Bilmediler; kalptedir, kalptedir asil feza; 
Kalptedir, olumsuzluk kefili kutsi imza.
Sayıdan sonsuzluğa sınıf geçirtecek not; 
Bizdedir ve bizdedir Arşa giden astronot, 
Ve mekandan arınmış ve zamandan ilerde, 
Fezayı teslim alma sırrı bizimkilerde.
Bizimkiler ışığa gem vuranda binerler; 
Yerden göğe çıkmazlar, gökten yere inerler......
<end>

<start>
Ey düşmanım, sen benim ifadem ve hızımsın;
Gündüz geceye muhtaç, bana da sen lazımsın!..
<end>

<start>
Nedir zaman, nedir? 
Bir su mu, bir kuş mu? 
Nedir zaman, nedir? 
İniş mi, yokuş mu?
Bir sese benziyor; 
Arkanız hep zifir! 
Bir sese benziyor; 
Önünüz tüm kabir!
Belki de bir hırsız; 
İzi, lekesi var.
Belki de bir hırsız; 
O yok, gölgesi var.
Annesi azabın,
Sonsuzluk, şarkısı.
Annesi azabın,
Cinnetin tıpkısı.
İçimde bir nokta; 
Dönüyor aleve.
İçimde bir nokta; 
Beynimde bir güve.
Akrep ve yelkovan,
Varlığın nabzında.
Akrep ve yelkovan,
Yokluğun ağzında.
Zamanın çarkları,
Sizi yürütüyor! 
Zamanın çarkları,
Beni öğütüyor.
Zaman her yerde ve
Her şeyin içinde.
Zaman her yerde ve
Acem'de ve Çin'de.
Kime kaçsam ondan; 
Ha yakın, ha ırak? 
Kime kaçsam ondan; 
Ya sema, ya toprak...
(1936)
<end>

<start>
Sözde İslam... Bir ferdi bir ferdine kaynamaz; 
Bu halle utanmadan,camide saf saf namaz!
1974
<end>

<start>
Elimden doğruca, güzelce, iyice bir yazı mı çıkıyor? İğreniyorum! Hâlâ bu memlekette doğru, güzel ve iyi olanı savunma gayretimden, bu gayretin boşluğunu anlayamamak enayiliğinden iğreniyorum! 
Olanlar ortadayken, hep bugünü yarına erteleyici ve gelmeyecek bir istikbale ısmarlayıcı 'cek' ve 'cak' edatlarından iğreniyorum! 
(Perikles)  gibi (Attik)  Yunan medeniyetinin en haşmetli ve her şeyi tamam cemiyetinde, (Lirik)  şiirin babası (Pindaros)  şöyle der:'Meğer bütün bir ömür katırlara saman yerine çiçek sunmuşum! '... Ben de aynı meraret duygusuyla güneşi cepte kaybetmiş bir topluma bu sırrı anlatamamanın sefaletinden iğreniyorum! 
Dudaklarla kalbler arasındaki mesafeden, her akşam başına yorganı çeker çekmez uyuyuveren nefs muhasebesi yoksunu eyyamgüder politikacıdan, tecrit kampı ve iman zindanı haline getirdikleri camilere hissizce girip çıkan marka müslümanlarından iğreniyorum! Gördüğü şeyi nasıl görebildiğini izahtan âcizken gözüyle görmediği için Allahı inkar eden maddeciden iğreniyorum! 
Posayı cevher sanan kabuk milliyetçisinden, çile çekmeden olmaya bakan ezberci medeniyetçiden, hayat ağacını devirmeyi ve nurlu meyveleriyle ateşe atmayı inkilâp sayan devrimbazdan ve bunlara inananlardan, kapılanlardan iğreniyorum! 
Hâsılı, dil adına dilden, ev adına elden, vatan adına vatandan ve köy, köylü, şehir, şehirli, gazete, dergi, kitap, mektep, talebe, muallim, polis, memur, kanun, nizam, kadın, erkek, dost, ahbap ne varsa bunların gerçekleri adına hepsinden iğreniyorum! 
Ötesi var mı? ...
Ağlayamayan, anlayamayan, içini kanatamayan, yumruğunu sıkamayan insandan, Allahın Kur'anda 'belhüm adal-Hayvandan aşağı' diye andığı iki ayaklılardan iğreniyorum! 

                                                                    (17 Mart 1980
<end>

<start>
ne diye
bu şuna
şu buna
kafiye?
başa taş
aşa yaş
Hey'e ney
tuhaf şey
kafiye
mantığı
o mantık
hediye 
sandığı
 bu sandık!
o mantık
bu sandık-
ta  sandık
ve yandık 
ne yandık
hendese
kümese 
tıkılmak
hadise
kırkayak
adese
oyuncak
vesvese
gökbayrak
ölümse
gel dese
tak tak tak
mu-hak-kak
sorular
sordular
neden çok
nasıl yok
niçin var
sanatsız
papağan
neden çok
ve atsız 
kahraman
niçin yok
çok ve yok
yok ve çok
aç ve tok
tok ve aç
tut ve kaç
saklambaç
neden çok
nasıl yok
niçin var
niçin'i
boğarken
piçini
yatakta
bastılar
şafakta
astılar
ve derken
nasıl yok
niçin var
bir varmış
bir yokmuş
karamış 
ve kokmuş
dünyamız
rüyamız
kapkara
manzara
gebeler
döşeksiz
ebeler
isteksiz
kubbeler
desteksiz
habbeler
süreksiz
türbeler
meleksiz
tövbeler
gerçeksiz
cübbeler
yüreksiz
cezbeler
şimşeksiz
izbeler
emeksiz
heybeler
ekmeksiz
kafiye
hikaye
dava tek
ölmemek
peygamber
ne haber
bir batan 
var vatan
kandil loş
ocak boş
ve dağ dağ
elveda!
gitme kal
nefes al
emir tez
bekletmez
ve O nur
bulunur
işte iz
geliniz
toprak post
ALLAH DOST...
<end>

<start>
' Kafire kalktı ölüm, mümine var! '  deseler 
Kim ' Ben müminlerleyim, bana Allah gerek ' der? 
                                              (1980)
<end>

<start>
Kalıp değil bir fikir...
Elmas sorguçlu fakir; 
Açıkta sırrı bakir; 
Kadın...
Çölde kaçan bir serap; 
Yönü kementli mihrap...
Madeni som ıstırap; 
Kadın...
Dipsiz hasrete tuzak; 
En yakınken en uzak....
Tadı zehrinde erzak; 
Kadın...
Bir işaret, bir misal; 
Ayrılık remzi visal...
Allah'a yol bir timsal; 
Kadın...
<end>

<start>
Sizin oynadığınız uzun eşek, birdir bir,
Ya bizimki o tek yol bir tanedir bir'dir bir!
<end>

<start>
Doğan güneşler her gün ayni da her gün yeni;
Ezelden ebede dek, iste İslam düzeni!..
<end>

<start>
Uyan yarim, uyan, söndü yıldızlar, 
Gün, karşı tepeden doğmak üzredir. 
Her sabah güneşi seyreden kızlar, 
Mahmur gözlerini oğmak üzredir.
Uyan yarim, sesler geldi derinden, 
Karanlık oynadı, koptu yerinden; 
İlk ışık, kapının eşiklerinden, 
Şimdi bir gölgeyi koğmak üzredir.
Sevgilim, kapımı çaldı aydınlık, 
Baygın gözlerimi aldı aydınlık, 
İçimde tıkandı, kaldı aydınlık, 
Bu aydınlık beni boğmak üzredir.
1923
<end>

<start>
Yolculuk, her zaman düşündüm onu;
İçimde bu azgın davet ne demek?
Oraya, nemdeyse güneşin sonu,
Uçmak, kayıp gitmek, kaçıp dönmemek.
Altımdan kaydırdı bir el minderi;
Herkes yatağında, ben ayaktayım.
Bir gece, rüyada gördüğüm yeri,
Gözlerim yumula, aramaktayım.
Beni çağırmakta yabancı dostlar;
Bu dostlar ne güzel, dilsiz ve adsız.
Eski evde, şimdi bir başka ev var:
Avlusu karanlık, suları taçsız.
Her akşam, aynı yer, aynı saatte,
Güneşten eşyama düşen bir çubuk;
Yangın varmış gibi yukarı katta,
Arkamdan gel diyor, sessiz ve çabuk!
Başım, artık onu taşımak ne zor!
Başım, günden güne kayıtsız bana.
Dalında bir yaprak gibi dönüyor,
Acı rüzgarların çektiği yana...
<end>

<start>
O yüz, her hattı tevhid kaleminden bir satir; 
O yüz ki, göz değince Allah hatırlatır...
<end>

<start>
An oluyor bir garip duyguya varıyorum,
Ben bu sefil dünyada acep ne arıyorum?..
<end>

<start>
Bu akşam bir sızı duyup etimde
Kadın, kadın diye içimi oydum
Ruhuma bir serin yer istedim de
Alnımı mermerin üstüne koydum
Birden karanlıklar sökülüverdi
Odama bir hayal dökülüverdi
Karşımda kıvrıldı,bükülüverdi
Onu gözlerimle çırılçıplak soydum
Artık ben ne günah olsa işlerim
Yumuşak yastığa geçti dişlerim
Bir an kadar sürdü can verişlerim
Ey kadın bu akşam sana da doydum
<end>

<start>
Senden, senden, hep senden,
Akisler aynalarda,
Göğe çıksam mahzenden;
Hasretim turnalardan.
Seni buldun bulduysam;
Gökten bir davet duysam
Ben ki, sucumu yufsam,
Su biter kurnalarda.
Garibe sensin vatan,
Nur yurdunu aratan
Sensin, sensin yaratan,
Rahmeti analarda.
<end>

<start>
Küçükken derdi ki, dadım:
Çoğu gitti, azı kaldı.
Büyüdüm, ihtiyarladım,
Çoğu gitti, azı kaldı.
Vur kazmayı dağa Ferhat
Çoğu gitti, azı kaldı.
Kişne kir at, kişne kir at
Çoğu gitti, azı kaldı.
Doğar bir gün benim günüm,
Çoğu gitti, azı kaldı.
Kırk gün, kırk gece düğünüm,
Çoğu gitti, azı kaldı.
Ektik, ektik, yetişecek,
Çoğu gitti, azı kaldı.
Bütün yollar bitişecek,
Çoğu gitti, azı kaldı.
Bir gün anlaşılır şiir; 
Çoğu gitti, azı kaldı.
Ekmek gibi azizleşir,
Çoğu gitti, azı kaldı...
<end>

<start>
Her fikir, her inanış, tek mevsimlik vesselam;
Zaman ve mekan ustu biricik rejim, İslam
<end>

<start>
Ben ölünce etsin dostlarım bayram;
Üstüste tam kırk gün, kırk gece düğün!
Açı doyurmaksa kabirde meram,
Yemeğim fatiha, günde beş öğün.
Hey gidi, gölgeler ülkesi dünya!
Bir görünmez şeyin gölgesi dünya!
Boşlukta ayrılık bölgesi dünya!
Bu dünyada yeme, içme ve dövün!
(1972)
<end>

<start>
Göğe çıkanlar vardı zikirden kanatlarla
Şimdi de çıkanlar var betonarme katlarla...
<end>

<start>
Beni zaman kuşatmış, mekan kelepçelemiş; 
Ne sanattır ki, her şey, her şeyi peçelemiş...
Perde perde veralar, ışık başka, nur başka; 
Bir anlık visal başka, kesiksiz huzur başka.
Renk, koku, ses ve şekil, ötelerden haberci; 
Hayat mı bu sürdüğün, kabuğundan, ezberci? 
Yoksa göz, görüyorum sanmanın öksesi mi? 
Fezada dipsiz sükut, duyulmazın sesi mi? 
Rabbim, Rabbim, Yüce Rab, âlemlerin Rabbi, sen! 
Sana yönelsin diye icad eden kalbi, sen! 
Senden uzaklık ateş, sana yakınlık ateş! 
Azap var mı alemde fikir çilesine eş? 
Yaşamak zor, ölmek zor, erişmekse zor mu zor? 
Çilesiz suratlara tüküresim geliyor! 
Evet, ben, bir kapalı hududu aşıyorum; 
Ölen ölüyor, bense ölümü yaşıyorum! 
Sonsuzu nasıl bulsun, pösteki sayan deli? 
Kendini kaybetmek mi, visalin son bedeli? 
Mahrem çizgilerine baktıkça örtünen sır; 
Belki de benliğinden kaçabilene hazır.
Hatıra küpü, devril, sen de ey hayal, gömül! 
Sonu gelmez visalin gayrından vazgeç, gönül! 
O visal, can sendeyken canını etmek feda; 
Elveda toprak, güneş, anne ve yâr elveda!
<end>

<start>
Bu dünyada renk, nakış, lezzet, ne varsa küsüm
Gözlerimde son marifet, Azrail'e tebessüm ...
<end>

<start>
Kapıya ne icra memuru gelir,
Ne Birinci Şube sivil polisi....
İçerde kimine kuş tüyü sedir;
Yüz üstü toprağa düşer kimisi....
Bir musiki orda zaman ve mekân....
Yıldız dolu feza küçük camekân....
İmkân atomunu çatlatan imkân....
Bir hiç ki, içinde heplerin hepsi
<end>

<start>
Su gaflet yükü insana bak;
Kendinden varlık cakasında.
Ve aşksız yobaz... İsi gücü,
Namazla Cennet takasında.
Tam dört asırdır Müslümanlık,
Cansız etiket markasında.
Kuran kalbi kor ezbercide,
Din, üfürükçü muskasında.
Bati, Bati der çırpınırlar,
Bati tükürük hokkasında.
Makine dimdik demirden put,
İnsanoğlu ruh laçkasında.
Hürriyet nemde söyleyeyim:
Hakka esaret halkasında.
Zamanda hersek kopuk, kesik;
Biçkisi kader makasında.
Ey insan, sana son sığınak,
Son peygamberin hırkasında!
<end>

<start>
Yetişir boğuştuğum gece gündüz ecelle;
Allah Rahim ve Rahman, Allah Aziz ve Celle...
<end>

<start>
Bu kapıdan kol ve kanat kırılmadan geçilmez; 
Esten,dosttan,sevgiliden ayrılmadan geçilmez.
İçeride bir has oda,yeri samur döşeli; 
Bu odadan gelsin diye çağrılmadan geçilmez.
Eti zehir,yağı zehir,balı zehir dünyada,
Butun fani lezzetlere darılmadan geçilmez.
Varlık niçin,yokluk nasıl,yasamak ne,top yekun? 
Akli yele salıverip çıldırmadan geçilmez.
Kayalık boğazlarda yön arayan bir gemi; 
Usta kaptan kılavuza varılmadan geçilmez.
Ne okudun,ne öğrendin,ne bildinse berhava; 
Yer çökmeden,gök iki sak yarılmadan geçilmez.
Geçitlerin,kilitlerin yalnız Onda şifresi; 
İşte,işte o eteğe sarılmadan geçilmez!
<end>

<start>
Sana ey kanımda eriyen kadın 
Can nasıl dayansın, nasıl dayansın? 
Mezara çekmekse beni maksadın 
Önümde o siyah gözlerin yansın.
Bir sütun alevsin, bir sütun duman, 
Yalnız seni görür gözünü yuman. 
Senden ateşine bir deva uman 
Bari gitsin kara toprağa kansın.
Bir çukur solumda, bir taş sağımda 
Kabre girdiğim gün bu genç çağımda 
Öyle bir yüksel ki sen toprağımda 
Görenler ruhumu tütüyor sansın
<end>

<start>
Beri gel, serseri yol! 
O'nun Ümmetinden ol! 
Sel sel kümelerle dol! 
O'nun Ümmetinden ol!
Sen, hiçliğe bakan yön! 
Hep sıfır, arka ve ön! 
Dosdoğru Kâbe'ye dön! 
O'nun Ümmetinden ol!
Gel dünya, mundar kafes! 
Gel, gırtlakta son nefes! 
Gel, Arşı arayan ses! 
O'nun Ümmetinden ol!
Solmaz, solmaz; bu bir renk...
Ölmez, ölmez; bir ahenk...
İnsanlık; hevenk hevenk,
O'nun Ümmetinden ol!
1949
<end>

<start>
Lafımın dostusunuz, çilemin yabancısı,
Yok mudur, sizin köyde, çeken fikir sancısı?
<end>

<start>
Mustafa Şekib'e
Her ayağın bastığı yerde sanki kalbim var,
kalbim ki vahşi bir zevk alır ezilişinden.
ömrümün geçtiği yolda bana sorsalar,
gidiyorum bir kadın bacağının peşinden.
Bir kadının içinden ağlayışı, gülüşü,
gözlerinden ziyade bacaklarına yakın,
bir lisandır onların duruşu, bükülüşü,
kadınlar! onlar varken konuşmayınız sakın.
Ince sütunlardaki ilahi güzelliğe
bacakların ruhudur şekil veren diyorum
bacakları bir kalın örtüde saklı diye
mermerde kalbi çarpan venüs’ü sevmiyorum.
Boynuma doladığın güzel putu görseler
insanlar öğrenirdi neye tapacağını.
kör olsam da açılır gözüm, ona sürseler
isa’nın eli diye, bir kadın bacağını.
<end>

<start>
O demde ki, perdeler kalkar, perdeler iner,
Azrail'e 'hoş geldin! ' diyebilmekte hüner...
<end>

<start>
Ölecek miyim, tam da söyleyecek çağımda
Söylenmedik cümlenin hasreti dudağımda...
<end>

<start>
Ölüm ölene bayram, bayramda sevinmek var
Oh ne güzel bayramda tahta ata binmek var.
<end>

<start>
Taş merdivenler gibi, aşınmış ayaklardan,
Secde yerine çarpa çarpa alinim aşınsa
Göklerin kaimcisiyle yediğim dayaklardan,
Erisem de, tabutum boşmuş gibi taşınsa
Bir garip insan olsam, benzemez hiç kimseye; 
Tek hece bilmez, tek renk görmez, tek ses işitmez.
Karanlığı, yoğursam nura döndüresiye.
Tırmansam o ana ki, yek paredir ve bitmez.
<end>

<start>
Gözüne mil çekersen
Görünür gerçek dünya
Aynalarda sen, hep sen
Dost, sevgili,  hep  riya..!
Kaç, kurtul kelimeden
Ağlamdan,gülmeden !
Hani ya sen ölmeden,
Ölecektin, hani ya....?
<end>

<start>
Su geceni durdursam, çekip de eteğinden; 
Soruversem: Haberin var mi öleceğinden?
<end>

<start>
YÜKSEK BİR MAHKEME HUZURUNDA, FİKİR VE DELİLİN BOŞ BIRAKTIĞI YERİ KÜFÜR VE HAKARET KELİMELERİYLE DOLDURMAYA ÇALIŞAN, BÖYLECE YÜKSEK MAHKEMENİN DE İFFET VE HAYSİYETİNİ HİÇE SAYAN AMME MÜDAFİİNE TEKLİF EDİYORUM:
BÜTÜN HAYATI ÇİLE, GÖZYAŞI, ISTIRAP VE YOKSULLUK İÇİNDE GEÇEN VE HER TÜRLÜ KOMPLO, İFTİRA, TAHKİR, TEHDİT, TAZYİK VASITASI ALTINDA BİLE KANUNİ DAVASINDAN ZERRE FEDA ETMEYEN BU ADAMIN SURATINA İYİBAKSIN! ... EĞER GÜNLÜK POLİTİKAYA KÜÇÜK BİR İNTİSAP GÖSTERSEYDİ ŞİMDİ SAVCIYI (DİKTAFON)   ALETİ OLARAK KULLANMAK MEVKİİNDE BULUNMASI LAZIM GELEN BU ADAMIN SURATINA İYİBAKSIN! ... 8 AYDIR KORKUNÇ ZİNDAN KÖŞELERİNDE KÜL OLUP SÖNECEĞİ ANI BEKLEYEN VE 'YARABBİ, CANIMI AL, FAKAT BENİ DÜŞMAN SAFLARINA KARŞI REZİL ETME! ' DİYE YALVARAN BU ADAMIN SURATINA İYİBAKSIN! ... BAKALIM, NEFRET VE ISTIRAPTAN GÖZ GÖZ OLMUŞ BU SURATTA BİR HOKKABAZ VE SİMSAR ÇEHRESİ GÖRECEK MİDİR? HOKKABAZLAR, SİMSARLAR, GERÇEK TAASSUP VE CEHALET HAMİLERİ VE MÜDAFİLERİ, FAZLA TARİF GAYRETİNE GİRİŞMESİNLER! ARİFE TARİF NE HACET... NAMELERİNE VE YÜZLERİNE TEK BİR GÖZ ATMAK YETER! ... '
Yazılarımdan, evet, bir çoğu tahrif edilerek üstü ve altı gizlenerek, bir kısmı bana ait olmadığı halde benim gibi gösterilerek verilen parçalar, netice itibariyle Malatya hadisesine taalluk bakımından, yukarıdaki marazi mantıktan daha ciddi bir şey ifade etmez. Üstelik takip edilmiş ve hükme bağlanmış neşriyat olarak, tekrar ele alınması ve kendisiyle alakasız bir planda yeniden canlandırılmak istenmesi noktasından, hukuki gafların ve muhal isteklerinin en garibini belirtir. Yok, eğer, dirayetli savcımızın muradı, bu yazılarla, benim sadece şiddetli müslüman, milliyetçi, şahsiyetçi ve maymunvari taklit hareketlerine zıd bir tip olduğumu ispat etmekse, zahmetlerine yazık...Onu bana sorsunlar, itiraf edeyim, ve kanun dairesinde yalnız bu ölçülerin müdafaasından başka, şimdiye kadar gaye gütmediğimi bildireyim. Fakat lütfen kendileri de şunu itiraf etsinler:
-ZATEN BİZ SENİ, AHMET EMİN'İÖLDÜRMEK VEYA ÖLDÜRTMEKTEN DEĞİL, MAALESEF KANUN DAİRESİNDE MÜDAFAA ETTİĞİN DÜNYA GÖRÜŞÜNDEN ONA BAĞLI OLARAK ÇATTIĞIN HEDEFLERDEN DOLAYI TAKİP EDİYORUZ! MALATYA HADİSESİ, TARAFIMIZDAN TERTİPLENSEYDİANCAK BU DERECEDE VERİMLİOLMASI KABİL, ENFES BİR BAHANEDİR! SEN, LEYDİMAKBET'İN DEDİĞİGİBİ, ER HALİNLE, TİPİNLE, ÜSLUBUNLA, BOŞLUKTA MEKAN İŞGAL ETME HASSANLA, HATTA MİDE VE TENEFFÜS CİHAZINLA, UYKULARIMIZI KAÇIRDIĞIN İÇİN MAHKUMSUN! ....
Ve işte bu yüzden elimize geçen bahaneyi, kalp akçe de olsa, kanuna, hakimlere ve adalete kadar sürmeğe, sağlam bir çek gibi göstermeğe kabulü için her şeyi yapmağa mecburuz! Matbuat, göze görünür bir cisim olan bizimle, millet ise göze görünür bir cisim olmayan Allah iledir. Yani ortada, göze görünür bir cisimden başka bir şey yoktur. Vaziyeti anla ve hükmümüze baş kes!
BUNU SÖYLESİNLER, HATTA PEK KAPALI SÖYLESİNLER:'YALVARIRIM, YALVARIRIM, KANUNA, ADALETE, HAKİMLERE, SELİM AKLA, VİCDANA KIYMASINLAR: BEN DE BU SAMİMİYET KARŞISINDA, YALNIZ BU KADARCIK SUÇUM İÇİN İDAM KARARI RİCA EDEYİM! ...
İslamiyetin ve kalbin ana direği olan ihlas, bu bayların gönlünden uçup gitmekle, vicdanlarla dudaklar ve kalemler arasındaki mesafe, yıldızların başını döndürecek kadar uzamış, namütenahiye ulaşmıştır. İthamcılarımızın karakteri budur, fakat bu karakteri mahkeme ilamiyle tahkim ve takdis ettirme teşebbüsü, hıyanet ve cinayetin bu derecesi, tarih boyunca yalnız bir iki vak'aya münhasırdır. Böyle bir tarihi role namzet bulunan savcımızı, garp fikriyatının babası Socrates'e zehir içirten Anitüs ve Meletüs'le, hürriyet kahramanı Danton'u katlettiren (Fupqier Tinville)   ler arasında, şimdiden alkışlarım.'
Malatya Davasından Notlar:
Necip Fazıl ayağa kalkarak, iddia makamında sırf kendisine karşı çıkarılan 4 savcıyı göstererek demiştir ki:
-Amme avukatı olarak tek fikir etrafında tek kişinin temsil etmesi gereken iddia makamında bu 4 kişi de nedir? Ben hiç bir operada 4 tenor görmedim!
Necip Fazıl:
-Usule ait gayet mühim bir nokta arz edeceğim. Başlangıçta garip görünse de dinlenmesini istirham ederim. Hapishanelerde sanıklar ve hükümlüler 'müddet-i umumi' tabirini 'müddeyum' diye telaffuz ederler ve kendileriyle düşüp kalkan, cezalarını infaz ettiren, idam ipini çektiren 'müddeiyum' olduğu için onu adaletin başlıca temsilcisi sayarlar. Mahkeme hey'etine de adeta onun bir nevi zabıt katipleri gözüyle bakarlar. Halbuki memleketimizde bazı hukukçuların bile tam manasiyle kestiremediği bir hüviyet olarak savcı, taraflardan biridir ve Batı dünyasında olduğu gibi mahkeme huzurunda yeri sanıkların yanı başıdır. Bu makamda da sanıkların her türlü hücum ve taarruzuna açık hedeftir. Bu bakımdan yüksek adalet temsilcilerinin huzurunda tıpkı sanıklar gibi davalı, davacı ve amme müdafiliğinden ibaret üç unsurdan biri olarak parmağını kaldırıp izinle konuşması ve mahkemenin cereyan şekli üzerinde asla müessir rol oynamaması icap eder. Halbuki hakimlerle aynı sırada ve seviyede oturan bizim 'müdeyum'lar, sanıkları susturmakta hakimlerin kulağına eğilip laflar fısıldamakta mübaşire emirler vermekte, adeta duruşmayı idare rolüne bürünmektedir. Yağma yok efendim; bundan böyle yanımıza gelip mevki almasalar da, oturdukları yerden hüviyet ve salahiyetlerini bilerek hareket etmeleri ve her tezahürlerini yüksek heyetinizden müsaade alarak meydana getirmeleri lazımdır. Ve iyice kavramaları gerektir ki eğer hakimlerle aynı sırada oturuyorlarsa, bu, bir hukuk anlayışsızlığının marangoz hatası şeklinde tecelli etmiş ifadesidir.
Necip Fazıl:
-Benim, müteşebbis sanıkları doğrudan doğruya azmettirdiğime dair elde hiç bir delil bulunmadığına, her şey yazılarımdan alınan ilhamla yapılmış farz edildiğinde ve bütün mes'ele böyle bir faraziyenin ceza hukuku bakımından suç teşkil edip etmeyeceği üzerinde olduğuna göre, bu davayı kökünden hall ve fasl edici bir misali takdim etmeliyim: Dünya edebiyatında kıskançlığın şaheseri (Otelle)   dur. (Şekspir)   in meşhur (Otelle)  su. İmdi; hastalık derecesinde kıskanç bir koca, sırf bu hissi yüzünden karısını öldürse de cebinden (Otello)   çıksa şu, kürsünün üzerine eğilmiş beni hayretle dinleyen kaytan bıyıklı savcı, (Şekspir)  in iskeletine pranga vurulması için Londra Savcılığına müzekkere mi yazacaktır? Daha evvel de söylediğim gibi, her insanda, mücerrede ve umumi telkinlere karşı bir (fren)   ve hareketini sırf nefsine bağlayıcı şahsi bir istiklal ve mesule duygusu olmak lazım gelmez mi?
Şahsen azmettirici olmadığı için yazılarının basın suçları çerçevesine girmesi icabetçiğini ve onların da zaman aşımına uğradığını iddia edip tahliyesini isteyen Necip Fazıl hakkinde ilk karar 'zaman aşımı görülmediğinden tahliye isteğinin reddine' şeklinde olmuş, müteakip celsedense Necip Fazıl zaman aşımını isnat edince 'her ne kadar zaman aşımını isnat edince 'her ne kadar zaman aşımı görülmüşse de bu husustaki karar ana hükümle verileceğinden reddine' kaydiye, çok garip bir vaziyet doğmuştur.
Bunun üzerine Necip Fazıl celse kapandığı ve söz hakkı kalmadığı halde, reise hitap etmiştir:
- Efendim; zaman aşımının tespiti ve başka bir noktadan ittihat altında bulunmadığımın tasdiki, vaziyetimi, hukukta 'mevad-ı ibtidaye' denilen çerçeveye sokar. Yani Ali aranıyor da Veli olduğum halde Ali yerine de, 'Öylesin amma, bu hususta verilecek karar ana hükümle verileceğinden tahliye talebinin reddine' mukabelesinde bulunuluyor. Öyleyse, Ankara'da ne kadar hırsızlık, cinayet, ırza tecavüz vakıası varsa hepsinin birden fâili olarak beni tutsunlar ve benim, aranan adam olmadığım hakkındaki iddiama, 'Karar ana hükümle verileceğinden tutukluluk halinin devamına' kararını versinler! ...
Necip Fazıl'ın bu hitabına, reisin verdiği fevkalade mânâlı bir cevap vardır:
-Hakkınız var, Necip Fazıl! 
Reis Dazıroğlu, zamanenin politikasını ve adalet üzerindeki tazyiklerini istihza yoliyle teşhir eden bir insandı. 
Nitekim, Necip Fazılcı reis odasına çağırtmış, yanından jandarmaları uzaklaştırmış ve ona şöyle demiştir:
-Tavan üzerime yıkılacak gibi oluyor. Cübbemi paralayacağım geliyor. Fakat sizi tahliye edemiyorum! Anlayınız! ...
<end>

<start>
İnsan...İplikte büklüm, suda bir anlık suret...
ALLAH...Olmanın O'na mahsus olduğu kudret...
(1974)
<end>

<start>
Soru
Bir yumak gibi hayat, kör düğümlerle dolu
Ömür süreli sınav, sonsuz meçhul sorulu
Avutmak mı kendini, yumakla kedi gibi?
Uyumak mı, ölmek mi? Yokmu kurtuluş yolu
Cevap
Bulunmaz sorulara raflarda bazen cevap
Bulunmazsa raflarda âleme rahmet kitap
Düğümlenmiş kalplere, şaraptan beter şarap
Mü'min'e nur afitap zümrüt köşklerin holü
<end>

<start>
Güneş çekildi demin, 
Doğdu bir renk akşamı. 
Bu, bütün günlerimin, 
İçime denk akşamı.
Akşamı duya duya, 
Sular yattı uykuya; 
Kızıllık çöktü suya, 
Sandım bir cenk akşamı...
<end>

<start>
Zamanın tık_tıkları
Güder yaratıkları
Kan sızan pençesinde
Beynimin yırtıkları
Hayal, dalgıç ki arar
Denizde batıkları
Bu ne dünya,ne dünya 
Çer çöpten çattıkları
Bak şu maymun soyuna 
Ortaya attıkları
Azizi ekmek fikirde
Teneke artıkları
Ve evlerde baş köşe 
Batının pırtıkları
Görünmezi görmeye 
Eremez mantıkları
Ya şu sözde müminler
Şiltenin kıtıkları? 
Yetmez mi bunca zaman
Yan gelip yattıkları
Bir nesil özlüyorum
Doğrultsun yatıkları
Somunları taş olsun
Zehirde katıkları
Yorganları devirsin
Dişlesin yastıkları! 
Bir damla gözyaşına 
Sonsuzluk sattıkları
Hakka dönünüz Hakka,
Hakkın yarattıkları! !
(1978)
<end>

<start>
Sen ki, bir sapık ırza geçse nefret kusarsın; 
Milletin ruh ırzına geçerlerde susarsın! ..
                                               1978
<end>

<start>
Müjdecim, Kurtarıcım, Efendim, Peygamberim; 
Sana uymayan ölçü, hayat olsa teperim!
<end>

<start>
Yıkılan sarayımdan tek bir nakış kalmadı; 
Dışa mıhlandı gözler, içe bakış kalmadı.
(1983)
<end>

<start>
Elindeyse zamana geçme dur diye dayat! 
Bir sigara içmekten daha kısa bu hayat...
                                                     1978
<end>

<start>
Nisbetleri bozuldu,yedi ses,yedi rengin; 
Mart kedisinin dili,bizimkinden çok zengin...
                                                    1974
<end>

<start>
Nur yolunu tıkıyor yüzbir katlı gökdelen.
Bir küçük iğne yok mu, şehrin kalbini delen? 
(1968)
<end>

<start>
Nedir Allah’ım nedir bu diyarin şu hali? 
Bezginlikten ruhunu kaybetmiş bir ahali;
Ve bir mecnun idare,tam da hastahanelik...
Öyle davranışlar ki,destanlık,efsanelik...
Ne bilgi,ne düşünce,ne gelenek,ne nizam; 
Anladıkları tek şey,zam ve zam üstüne zam.
Binada mukavemet hesabı var bilmezler; 
Önün uçurum dersin,eğil bak,eğilmezler.
Resmi geliri dört ise,gideri kırk,aile
Ahlaki-iktisadi,bu ne biçim haile?
İş mi; kullanılamaz insan gücünü ihraç! 
Milli aczi satarak elde edilen haraç...
Bu iş,gavurdan,milli acze kira istemek; 
Ben bir beygir gücüyüm,onu sen kullan, demek!
Üstelik,gelen para küflendikçe kasada; 
Bataklıkla kuraklık, yanyana piyasada.
Habire enflasyonla sağlanan ödemeler; 
Ve üstelik, bu vatan kalkınıyor, demeler...
Bir deli ki,avlanır,güya giderken ava; 
Ağız yolunu bilemez kaşık çalar pilava.
Hepsinden baskını şu:Particilik gayreti! 
Kahramanları sahte,dünyaları iğreti.
Alternatif, paralel,boş kelimelerden sis; 
Heposinde “ben”davası; aşk ölü,vicdan hasis
Mehmetçiğin sırtından birbirini gammazlar; 
Kıbrıs’ta köprü kurar,hükümet kuaramazlar!
Kurt,kuzuve ot nasıl geçirilir karşıya? 
Oy boncuğu sürmenin tam zamanı çarşıya.
Bütün hesapları bu,bütün kaygıları bu! ..
Ve rejim ellerinde el sürülmez bir tabu.
Örter de toprak saçıp köpek kazuratını,
Gezdirir mini etek köpeklik beraatını.
İslam’a serbest olan,camilerde mahpusluk; 
İman,fikir,ruh,lisan,suyu kesilmiş musluk.
Kalpleri dinler sağır,kılavuzluk eder kör; 
Dindara çağ dışı der,çağı bilmez profösör...
Ruhsal,parasal,soyut,boyut,yaşam,eğilim...
Ya bunlar türkçe değil,yahut ben türk değilim!
Oysa halis türk benim,bunlar işgalcilerim; 
Allah türke acısın,yalnız bunu dilerim.
1973
<end>

<start>
Kalk, arkadaş, gidelim
Dereler yoldaşımız,
Dağlar omuzdaşımız.
Dünyayı seyredelim,
Şehirlerin dışından.
Esmerden, sarısından,
Kaçalım, kurtulalım
Haydi yürü, bulalım,
Kat kat çıkmış evlerin,
O cam gözlü devlerin
Gizlediği alemi
Bir tüy gibi yel alsın,
Bir dal gibi sel alsın,
Bizden, menhus elemi.
Attığımız naralar,
Yol açsın karanlıkta.
Çeksin bizi mağaralar,
Bir derin ormanlıkta.
Öttürüp sert bir islik,
Yılanları çağralim.
Peşinden çığlık çığlık,
Çakallara bağralım,
Otelim baykuşlarla.
Kızıl aksam üstleri,
Hicret eden kuşlarla,
Sema, deniz ve yeri,
Çepçevre, iklim, iklim
Dolaşalım, gezelim
Yollar bizden bir izdir,
Ne duysak sesimizdir,
Ne görsek benzer bize.
Hiç şaşmayan bir saat
Gibi isler tabiat,
Uyarak kalbimize
Mevsimler boğum boğum,
Zamanın ipliğinde.
Başı görünmez doğum,
Sonu ölçülmez hayat...
Hayvan, nebat ve cemaat,
Hepsi ilk gençliğinde.
Ölen olur, yıpranmaz; 
Giden gider, aranmaz.
Böyle geçer ömrümüz,
Bir gün gelir, oluruz.
Haberimiz olmadan.
Ve o zaman, o zaman,
Hayat neymiş görürsün
Bırak, keyfini sursun,
Şehirlerin, köleler
Yeter bizi tuttuğu
Tükensin velveleler
Kalk arkadaş, gidelim
İnsanin unuttuğu
Allah’ı zikredelim; 
Gül ve sümbül hırkamız,
Sulular, kuşlar, halkamız...
<end>

<start>
Kapı kapı,bu yolun son kapısı ölümse!
Her kapıda ağlayıp,o kapıda gülümse.
<end>

<start>
Butun insanlığı dövsen havanda,
Zerre zerre herkes yine yalınız.
boşlukta yol alan uçsuz kervanda,
Her şey tek basına, dağ, tas ve yıldız.
Herkes bir vücutsuz hayal peşinde;
Esini kaybetmiş herkes esinde.
İçinizde yiv yiv derinlesirde,
Çıksın karsınıza en yakınınız|
<end>

<start>
Öyle bir sokak ki, bu
Her köşede bir kadın; 
Geçene, öz yolcusu
Gibi bakar...Anladın...
Ve,kalbin sana sorar:
Bakıp geçmekte ne var? 
Sen de her insan kadar
Onlara aşinaydın....
<end>

<start>
Bilmem hangi alemden bu toprağa düşeli, 
Yataklara serildim cam kırığı döşeli.
Kaam bir cenk meydanı kokusu kan ve barut,
Elindeyse düşünme,gücün yeterse unut! 
Takılıyor yerdeki gölgelere ayağım,
Sanki arz delinecek ve ben yutulacağım.
Bana yanmak düşüyor yangın görsem resimde, 
Yaşıyorum zamanın koptuğu bir kesimde
Alırken dilenciyim veririken de borçluyum,
Kalmadı eşya ile aramda hiç bir uyum
Taş taş üstüne koysam bozuk diyorlar devir,
Bir ok çeksem diyorlar peşinden koş ve çevir! 
Nefes alırken bile inkisar ve pişmanlık,
Kimse edemez bana benim kadar düşmanlık.
İşte; şüpheci aklı çatlatan korkunç nokta; 
O ki,sonsuz var,nasıl aranır dipsiz yokta
Varlıkta, yoklukta herşey onun kulu,
Bu noktaya vardım mı el tutuk dil burkulu! 
Allah’ı hakikate soran kafa ne sakat,
Hakikatte ne? Hakkın muradıdır hakikat.
Balonunu kaçırmış çocuk gibi ağla dur,
Rabbim böyle emretmiş ya dize gel ya kudur! 
Hayat bir zar içinde hayatı örten bir zar 
Bana da hayat yeri “Bağlum”köyünde mezar...
1982
<end>

<start>
Ey genç adam, bu düstur sana emanet olsun:
Ötelerden habersiz nizama lanet olsun! ..
1975
<end>

<start>
Neye yaklaşsam, sonu uzaklık ve kırgınlık; 
Anla ki, yok Allah'tan başkasıyla yakınlık...
<end>

<start>
Silindi akçemizin yazısı ve turası; 
Bizi yere batıran batının faturası...
                                             1976
<end>

<start>
Camilerde cemaat yerinde hep cemadat; 
Siner de köşelerde Haktan beklerler imdat! ..
1977
<end>

<start>
Mercan, uçuk dudağında kan,
İnci inci, soluk sakağında ter.
Ne bas yedi, ne kan içti bu meydan
Bu meydan aşık atan canını ister.
Tatlıydı akrebin sana kıskacı,
Acıya acıda buldun ilacı; 
Diyordun, geldikçe üst üste acı:
Bir azap isterim bundan da beter.
Sana taş attılar, sen gülümsedin,
Dervişin bir çiçek attı, inledin,
Bağrımı delmeye taş yetmez, dedin,
Halden anlayanın bir gülü yeter.
<end>

<start>
Şimdi bir sur gibi yıkılan gönül
Sevgi diyarının viranesidir.
Yalnızlık içinde sıkılan gönül
Hasret ateşinin pervanesidir.
Başından geçen hal bir mübtelanın, 
Kanlı izleridir aynı belanın; 
Aynı mecnun ile aynı Leylanın
Bu demde söylenen efsanesidir.
Görünce kaygunun azadeleri
Derhal olur ölüm amadeleri, 
Dünyayı taşırır üftadeleri, 
Her biri deliler divanesidir.
Dense delebinde mey bulunduğu
Yoktur bu uğurda mest olunduğu, 
Çünkü o afetin bize sunduğu
Bir zehirli firkat peymanesidir.
Güya mezardan bugün çıkmış kadar
Saldırmış dünyaya acıkmış kadar, 
Artık hissetmeden pek bıkmış kadar
Gönülden sevmenin biganesidir.
Güzelliği nurun değildir eşi, 
Onu aydınlatan bir hırs ateşi; 
başında gezdirse bile güneşi
Bence yine zulmet nişanesidir.
O hüsran yoluna saptıran güzel
Aşk mabedine put yaptıran güzel
Günlerce kendine taptıran güzel
Kafirler bezminin yeganesidir...
<end>

<start>
bana yakan gözlerle bir kerecik baktınız,
ruhuma büyük temel çivisini çaktınız
<end>

<start>
Ne var ki, pazarlığa girişecek ecelle; 
Sermayem tek kelime, Allah azze ve celle...
<end>

<start>
Kapı kapı bu yolun her kapısı ölümse,
Her kapıda ağlayıp son kapıda gülümse!
<end>

<start>
Yedi renkli Peygamber kuşağının altında,
Kervanım yola çıktı, öncüsü kır atında...
<end>

<start>
Eczanede ama hangi rafta şişede? 
İslam ki,tek ilaçtır,örümcekli köşede...
                                                  1977
<end>

<start>
Ölüler bağrıyor mezarlarından;
Yolcular, oturun taşlarımızda!
Onları deviren biziz toprağa,
Biz attık onları böyle ayağa;
Sakın atlamayın kenarlarından!
Ölüler bağrıyor mezarlarından...
Yolcular, uzanın yere upuzun;
Dayayın taşlara başlarınızı!
Tüy yastıklar gibi rahat başımız!
Birleşsin bir lâhza orda başımız!
Bizdedir cevabı kuruntunuzun;
Yolcular, uzanın yere upuzun!
Ben de bir gün böyle haykıracağım:
Yolcular, oturun mezar taşımda!
Yolcular önemde fısıldaşacak,
Yolcular aşılmaz yollar aşacak.
Taşımı yerlere yatıracağım;
Ben de bir gün böyle haykıracağım!
(1935)
<end>

<start>
Her gün elim tokmakta,
Bir an irkiliyorum:
Annem belki yatakta,
Annem belki toprakta.
Gün batıyor şafakta;
Biliyorum, biliyorum:
Tabut gıcırdamakta
Ve hevesler damakta...
<end>

<start>
O, Allah’ın emriyle Kainat Efendisi;
Varlığın Tacı, varlık nurunun ta kendisi...
<end>

<start>
Bir  baltada indirdin 
Ağacından  dalımı
Bana zehir  yedirdin
Elaleme balımı
İstemem ne dil ne mal
Bana ne verdinse  al
Sazını  kafana çal
Ver  bana  kavalımı
<end>

<start>
Burda gelir insana
Bos gunlerin usancı
Calar birden kampana
Olum canından acı
Sonra bir duduk oter
Kesik cıglıklarla der;
Burdan bildik gidenler
Sonra doner yabancı
<end>

<start>
Âlemin küfre göre, hem başı, hem sonu "hiç"
"İki hiç" arasında varlık olur mu hiç?
<end>

<start>
Bana biricik gıda, aç ve susuz düşünmek; 
Sizinse düşünceniz, yemek, yatmak, eşinmek!
1974
<end>

<start>
Son gün olmasın dostum,çelengim,top arabam; 
Alıp beni götürsün, tam dört inanmış adam...
<end>

<start>
Pervane dediğin, ceraga gelir; 
Sular, kıvrım kıvrım, ırmağa gelir.
Bülbül kovuldu mu dil bahçesinden,
Gak gak, karga; vak vak, kurbağa gelir.
O yon ki, ezelle ebed arası
Ne sola kıvrılır, ne sağa gelir.
Gam çekme, böyle gitmez bu devran,
Nihayet sonuncu durağa gelir.
Hasretle beklenen gelir mutlaka; 
Sultan fikir, sanlı otağa gelir.
Yırtılır günesin kapkara zari,
Dünyamız yepyeni bir cağa gelir.
Füzeler kağnıya döner ve nöbet,
Işıktan da hızlı Burama gelir.
Gökyüzü, yeryüzü, helalleşirler,
Nur, kaçtığı yerden toprağa gelir.
Birleşir, kupkuru dalla yanık kok,
Yemyeşil bir ışık, yaprağa gelir.
Kalma nine burcundan çakar işaret; 
Millet, dalga dalga bayrağa gelir.
<end>

<start>
Ya bin yıl, ya bin asır sonra o gün gelecek.
Koklarken küllerimi mezarımda bir böcek
O kadar yanacak ki, bir yüksüklük toprağım,
Yerden bir damar gibi kopup fışkıracağım!
Ve birden bakacağım, her tarafım bitişmiş,
Başım, toprak altında bir mâden gibi pişmiş.
Nefesten daha ince bir ipek kumaş derim;
Fosfordan daha parlak, ince uzun ellerim.
Dalacağım kendimin hayran seyrine,
Diyeceğim: Bu dönen şeyler eski yerine,
Benim diye baktığım şeyler miydi bir zaman?
Külümün rüyası mı yoksa gördüğüm?.. Aman!
Başımda açılacak fânilerin seması
Ve onların taprağa gerçek diye teması,
Bir tatlı vehim gibi içimi bayıltacak;
Toprağın, koşacağım, üzerine yalnayak;
Şehrin, dolaşacağım kuş gibi etrafında;
Bir beyaz hayaletim upuzun çarşafında,
Gezeceğim, doğduğum evin odalarını,
Geceleyin, koskoca şehrin lâmbalarını,
Bir keksin üfleyişim söndürmeye yetecek;
Korku, şehrin çelikten sesini tüketecek.
Herşey susacak o ân, çalınacak kapılar;
Kiremitleri yaprak yaprak alan bir rüzgâr,
Ağzamdan haykıracak, uzun, gizli, çapraşık...
Erişilmez fikir ki, düğüm düğüm dolaşık...
Sarıldıkça boşanan yumak, çözülen demet;
Başı görünmez hayâl, sonu gelmez nedamet...
(1931)
<end>

<start>
Tırnağı pençe,dili ok,ağzı kan çukuru; 
Yasak dedin mi, çözük kör nefsinin uçkuru...
                                                    1974
<end>

<start>
Neye baksam aynı şey,neyi görsem aynı şey,
Olan sensin hey gidi hakikat sultanı hey.
<end>

<start>
Her ağızda, her telde fanilik dırıltısı,
Sonunda tek şarkı, tabutun gıcırtısı.
<end>

<start>
Onlar ki nefslerinde İslam’ı dondurular; 
İçlerinin kirini İslam’a kondururlar...
                                                1978
<end>

<start>
Bu yurda her bela içinden gelir; 
'Hep'leri hep, hiçin hiçinden gelir.
Gelemez bir ithal malidir akil, 
Kaf dağından, Cinden, Macinden gelir.
Dünküne eş, bu gün küfür yobazı; 
Bütün derdi festen, lap cinden gelir.
'Allah vardır! ' dersin; sorarlar: Niçin? 
Sonra tokat, puta 'niçin' den gelir.
Benim nur mayama pislik atanlar, 
Şeytan, senin büyük elcinden gelir! 
Biricik selamet yolu tarihte, 
'Sormayın, görmeyin, geçin! ' den gelir.
Genç Osman’ı lif lif yolan o güruh, 
Kahpe devşirmenin piçinden gelir.
Bir gün bu gidişle çatlarsa yürek, 
Dile vurdukları perçinden gelir...
<end>

<start>
Gecekondu yapısı, bir üfürüklük eser...
Elbet beklenen rüzgar bir gün Kıbleden eser!..
<end>

<start>
mektepten kaçıyorsun,
kus tutuyorsun,
deniz kenarına gidi....................
<end>

<start>
Handan,hamamdan geçtik
Gün ışığındaki hissemize razıydık
Saa....................
<end>

<start>
Kalender'den sandala bindi
Beyaz maşlahlı han....................
<end>

<start>
Çatlamak üzre olan tomurcuklar
Güzel günler vadetmededir.....................
<end>

<start>
Eskiler alıyorum
Alıp yıldız yapıyorum
Musiki ruhun gıdasıd....................
<end>

<start>
Dikilir köprü üzerine,
Keyifle seyrederim hepinizi.
Kiminiz kürek çeker, suya suya ;
Kiminiz midye çıkarır dubalardan;
Kiminiz dümen tutar mavnalarda;
Kiminiz cimacıdır halat basında;
Kimi....................
<end>

<start>
Güzel kadınları severim, 
İ....................
<end>

<start>
Bekliyorum; 
Öyle bir havada gel ki, 
vazgeçmek mümkün olmasın!....................
<end>

<start>
Garibim;
Ne bir güzel var avutacak gönlümü,<....................
<end>

<start>
Sanma ki derdim güneşten ötürü; 
Ne çıkar bahar geldiyse? 
Bademler çiçek açtıysa? ....................
<end>

<start>
Bir evin bir köpeği vardı;
Kıvır kıvırdı, adi Cincon'du, oldu.
Bir de kedisi v....................
<end>

<start>
Kaybolmak uz re suya düsen bilezik;
Bak, butun kırışıklar silindi sudan.
Son saatimde mi uyandım uykudan,
Neden bos gecen yıllardan içim ezik?
Durdu beni ölüme götüren ....................
<end>

<start>
Aynada başka güzelsin, 
Yatakta başka; 
Aldırma söz olur diye; ....................
<end>

<start>
Sevdiğim insanlara
Kızabilirdim,
Eğer sevmek bana
Mahzun durmayı
Öğretmeseydi.....................
<end>

<start>
Takmaya çalışırken kuyruğunu
Birlikte yaptığımız şeytan u....................
<end>

<start>
NİSAN
İmkansız şey
Şiir yazmak, 
Aşıksan eğer; 
Ve yazmamak, 
Aylardan Nisansa.
ARZULAR VE HA....................
<end>

<start>
Kuşlar geçer bulutun üstünden
Yağmur yağar bulutun üstüne
Kuşlar geçer ....................
<end>

<start>
Öteki dünyada akşam vakitleri
Fabrikamızın pay....................
<end>

<start>
Bilmem ki nasıl anlatsam;
Nasıl, nasıl, size derdimi!
Bir dert k....................
<end>

<start>
Hiçbiri ona ait değil
Fakat ne hazin isimleri v....................
<end>

<start>
Yolum asfalt,
Yolum toprak,
Yolum meydan,
Yolum gokyuzu
ve ben neler dusunuyorum!..
Aski, yagmuru,
Tramvay sesini,
Otelciyi.......................
<end>

<start>
Sizin için, insan kardeşlerim,
Her şey sizin için;
Gece de sizin için, gündüz de;
Gündüz gün ışığı, gece ay ışığı;
Ay ışığında yapraklar;
Yapraklarda merak;
Yapraklarda akil;
Gün ışığında bin b....................
<end>

<start>
Bir zamanlardı bu gazhanede bir dem vardı
Gece sahilde sular ferce kadar cağlardı
O çağıltıyla beraber dokunurken def u cenk
Bir güneş dalgalar ü....................
<end>

<start>
Çayın rengi ne kadar güzel,
Sabah sabah....................
<end>

<start>
Bütün güzel kadınlar zannetilerki
Aşk üzerine yazdı....................
<end>

<start>
Sokakta giderken, kendi kendime
Gül....................
<end>

<start>
Hakkınız var, güzel değildir ihtimal
Mübalağa sanatı ....................
<end>

<start>
Yüz sene sonra bugünkü dünyadan
Bir tek insan kalmadığı gün, 
Sicilya sahillerinde yasayan bir balıkçı
Bir yaz sabahı a....................
<end>

<start>
Yolculuk niyetinde değilim.
Fakat böyle bir iş yapmaya kalksa....................
<end>

<start>
Ey asılmaz dağların ardında,
Ulaşılmaz beldelerden uzak,
Hasretin dallarını tutan sak,
Mavi, sonsuz bir takın altında!
Ey gülüşü sabahlardan güzel,
Dünyası düşüncelerden geniş!
Ey göğsünde ilahi geriniş,
Rüyalarıma hükmeden güzel!
Nerde irinle....................
<end>

<start>
Ah! artık benim de benzim sari,
Damar kanımı dolaştırmıyor.
Hiçbir kıyıya ulaştırmıyor,
Beni Sehrazad'in masalları.
Anlamıyorum dilinden artık
Geceyi saran güzelliğinin;
İçim ....................
<end>

<start>
1914'de doğdum,
15'de konuştum; 
Hala konuşuyorum.
Lakırdılarım ne oldu? 
Gökyüzüne....................
<end>

<start>
İstanbul’dan ayva da gelir, nar gelir
Döndüm baktım, bi....................
<end>

<start>
Bir okla yarali kalbim
Boyacinin sandiginda;
Guverci....................
<end>

<start>
Şimdi kılıksızım 
Fakat borçlarımı ödedikten sonra, 
İhtimal bir kat daha yeni esv....................
<end>

<start>
Ben sonsuz bir deniz düşünürüm.
Bulutlar başımın üzerinden
Bir Olymp ilahı sükuniyle geç....................
<end>

<start>
Seyahat edildiği zamanlarda
Yıldızlar konuşur
Söyledikleri şeyl....................
<end>

<start>
Ötesi yok şehre ulaşınca kaderin yolu
Pişman bir el kapayacak kapısını ömrünün;
Hatırlayacaksın beni gözlerin yaşla dolu,
Güzelliğin yalnız mısralarımda kaldığı gün.
Odanı dolduracak son mevsimin, son baharın..
İsmini dinleyeceksin serin esen rüzgarda,....................
<end>

<start>
Aşık olduğum zamanlarda
Şiir yazmak adetim değildi.....................
<end>

<start>
Ben miyim bu şeylerin sahibi? 
Kafamda bir çocuk var, meraksız.
İç âlemim oyuncaktan farksız; 
Odam, içime bir ayna gibi.
Bir ışık oyunu var tavanda
Gölgeler seslerle birleşiyor
Ve bir karga beynimi deşiyor
Azaplar kemirdiğim bu anda.
Kardeşini öldürüyor Kaabil,
İçimde bir yalnızlık duygusu,
Ölüm kadar uzun yaz uykusu,
Sıkıntı ile geçilen sahil.
Bağlanıyor bir iple, bir sürü
Düşünce köyleri birbirine,
Ç....................
<end>

<start>
Giyilmemis camasirlar nasil kokar bilirsin,
Sandik odalarinda;
Senin de dukkanin oyle kokar iste.
Ablami tanimazsin,
Hurriyette....................
<end>

<start>
Nedendir, biliyor musun;
Her gece rüyama girişin,
Her gece....................
<end>

<start>
Bardak boşalır bencileyin dolmayı bilmez
Benzim....................
<end>

<start>
Şiir yazdım bunca senedir
Ne buldum? 
Eşkıyalık edeceğim bundan sonra
....................
<end>

<start>
Mektup alır, efkarlanırım;
Rakı içer, efkarlanırım;....................
<end>

<start>
Elinde Bursa çakısı,
Boynunda kırmızı yazm....................
<end>

<start>
Kımıldanır mahallemin daralan ruhu
Basma perdelerimde gün batarken
Atıp saatler suren uykusunu
Odama uzanır akasyam pencereden
Kırmızı uzak damlarda bir serinleme....................
<end>

<start>
Gerin, bedenim, gerin;
Doğan güne karsı.
Duyur duyurabilirsen,
Elinin kolunun gücünü,
Ele güne karsı.
Bak! dünya renkler....................
<end>

<start>
Şöförün karısı, kıyma bana;
El etme öyle pencereden,
Soyu....................
<end>

<start>
Ey hatırası içimde yemin kadar büyük,
Ey bahçesinin hoş günlere açık kapısı
Hala rüyalarıma giren ilk göz ağrısı,
Çocuk alınlarda duyulan sıcak öpücük.
Ey sevgi dalımda ilk çiçek açan tomurcuk,
Kanımın akışını yenileştiren damar,
Gül rengi ışıkl....................
<end>

<start>
Sarhoş oldum da
Seni hatırladım yine;
Sol elim,
Acemi elim,
Zavallı elim!....................
<end>

<start>
Bıktım usandım sürüklemekten onu,
Senel....................
<end>

<start>
Alıp içinde sesler uçuşan bu aksamdan
Hafızamı bir deniz kıyısına çeken yol,
Aydınlık rüyaların peşine düsen gondol
Mavi bir denizde yüzer gibi yanan samdan.
Tuşların üstünde karanlığın heyulası
Ve birden kalbe çırpınışlar veren hatıra.
Çekmede beni saadet dolu dünyalara
Mine ....................
<end>

<start>
Alnimdaki biçak yarasi 
Senin yüzünden;
Tab....................
<end>

<start>
Nedir bu geceyle gelen birsam?
Duyuyorum serzenişlerini.
Karanlıkta ağzının yerini
Arıyor deli gibi hafızam.
'Yanıyor unutulmuş buhurdan
Yine gecenin içinde sesiz'
Hatıralarla kabaran deniz,
Doluyor....................
<end>

<start>
Dili çözülüyor gecelerine.
Gölgeler kaçışıyor derine
Alıp sihrini bilmecelerin:
Gün doğuyor şehrin üzerine.
Korkarak şeklalıyor bacalar,
Gün doğuyor şehrin üzerine;
Dalıyorlar günün gözl....................
<end>

<start>
İlk yemişini bu sene verdi
Kızılcık....................
<end>

<start>
Güzel kız; sen küçüklüğümde
Bahçemizde ki er....................
<end>

<start>
Asfaltın üzerinden
Bisikletle geçen kızın....................
<end>

<start>
Ufkunda mavi bulutların uçuştuğu dağ,
Büyülü göklerinde sesler duyduğum Aden,
Avlucumda dört kollu nehrin verdiği maden,
Üstümde yemişleri alnıma değen Tuba.
Müşiş dünyası ile, uykuma girdiği yere.
Gülümsüyor mavi bir at ışığında kamış.
Gollerin sekli dolu derinliğine dalmış
Vuslatın ....................
<end>

<start>
Damlara bakan penceresinden
Liman görünürdü
Ve kilise çanları
Durmadan çalardı, butun gün.
Tren sesi duyulurdu yatağından
Arada bir
V....................
<end>

<start>
Böyle gece yarısından sonra
Ne diye ışık yanar bu dağ evinde? 
Ne yaparlar acaba içerdekiler? 
Konuşurlar mı, tombala ....................
<end>

<start>
Harbe giden sarı saçlı çocuk! 
Gene böy....................
<end>

<start>
Her zaman, fakat, bilhassa
Beni sevmediğini
....................
<end>

<start>
Şu şairler sevgililerden beter; 
Nedir bu adamlardan çektiğim? 
Olur mu böyle, bütün bir geceyi 
Bir mısranın mahremiyetinde geçirmek?
D....................
<end>

<start>
Hasretimin yıllardan beri bel bağladığı...
İste odur düşüncelerimin başucunda.
O, göğsünun taşkın hareketi avlucunda,
Gözlerinde rüyaların gülüp ağladığı.
Kendi bahçesidir onun içinde gördüğüm.
Yollar yine her günkü gibi yaz uykusunda....................
<end>

<start>
Elimi çok dallı bir ağaç gibi
Tutarım gölün yüzüne....................
<end>

<start>
İsterim benim de acaip isimleri
Hiç duyulmamış zenci arkadaşlarım olsun.
Onlarla Madagaskar limanl....................
<end>

<start>
Kadehlerin biri gelir, biri gider; 
Mezeler çeşit çeşit; 
Bir sev....................
<end>

<start>
Eski bir sevdadan kurtulmuşum;
Artık butun kadınlar güzel;
G....................
<end>

<start>
Yosun kokusu
Ve bir tabak karides
Sandıkburnu'nda....................
<end>

<start>
Madem ki sevmiyorum artık, 
O hal....................
<end>

<start>
Dün fena sıkıldım akşama kadar
İki paket cigara bana mısın demedi
Yazı yazacak oldum, ....................
<end>

<start>
Karşı evin arkasından ay doğdu
Akşam serinl....................
<end>

<start>
Denizlerimiz var, güneş içinde
Ağaçlarımız v....................
<end>

<start>
Akşamla bak yine gül rengi buhurdan
Bin bir hülyaya acık penceremin camında.
Sukut örüp bu sıcak sonbahar akşamında
Bir alem doğdu yine giden günün ardından.
Sardı o her akşamki sessizlik yokuşları....................
<end>

<start>
Ne budala seymisim meger,
Senelerdenberi anlamamisim
Hardalin cemiyet hayatindaki mevkiini.......................
<end>

<start>
Uyandım baktım ki bir sabah
Güneş vurmuş içime
Kuşlara,yaprakla....................
<end>

<start>
Ömrün o büyük sırrını gör bir bak da
Bir te....................
<end>

<start>
Hitler amca! 
Bir gün bize de buyur.
Kakülünle bıyıkl....................
<end>

<start>
Duydugum yoktu ne vakittir
Güvercin sesi, kumru sesi, pencerede....................
<end>

<start>
Benim, bardağın, sürahinin,
Önümüzdesin; rengin uçmuş,
Bu; eski, sevdiğim bir duruş
Eli....................
<end>

<start>
Pencere, en iyisi pencere;
Gecen kuşları görürsün hiç olmazsa;
Dört duvarı göreceğine.....................
<end>

<start>
Ben ne zaman
Öyle durup dururken
Öyle damdan düşer gibi
Açıp seni okumaya başlasam
Anlıyorum ki,
Bahar gelmiş
An....................
<end>

<start>
10.10.1948
Neyse… Şiirlerimi soruyorsun. Henüz bir şey yok. Ama yakında olacağını sanıyorum. Yazdığım zaman önce sana gönderirim. Kitaplarımdan hiçbir iş çıkmadı. Saygılı Yosma’yı bastıramıyorum. Antigione’nin müsveddesi Ertuğrul Muhsin’de. Sana gönderebilecek duruma gelince onu da yollarım. Oktay (Rifat) ’ın piyesi hakkındaki yazıyı Varlık’ta neşretmek meselesine gelince, Yaşar Nabi’ye gösterdim. Neşretmek istemedi. Ben ....................
<end>

<start>
İşsizlik kötü şey vesselam. İşsizliğin kötü olduğunu da yalnız aç kaldığım zamanlar, düşünüyorum. Can sıkıntısından bunaldığım sıralarda da düşünsem ya. Olmuyor. Bu bahçeye de hep böyle zamanlarımda gelirim. Neden acaba? Etraftakilerin de çoğu işsiz.
Bu bahçe sadece kaderleri bu yolda ortak olanları mı çekiyor dersiniz. Olabilir. Vakit öğleyi geçiyor. Açlıktan bahsettim ama pek de aç değilim. Bununla beraber, neden bilmem, etrafımdakilerden utanıyorum. Herkesin yemeğe gittiği bir saatte benim, parasız pulsuz buralarda dolaşmam bir suçmuş gibi geliyor bana. Boş sıralardan birine oturdum; düşünmeye başladım. Bereket versin sigaram var. O da olmasa felaket.
Bilmem ne dağındaki petrol arama kampında bir iş teklifi etmişlerdi. Gitseydim kötü mü olurdu sanki. Enayilik işte, parayla pulla değil ki. Bir odam olurdu, hiç olmazsa; ev kirası düşünmezdim. Sabahları acı kahvemi içebilir, öğle, akşam yemeklerini kampın tabldotundan yiyebilirdim. Tabldotu düşünür düşünmez karnım guruldamaya başladı, demek acıkmıştım. Şu yemek denilen şey de tuhaf bir şey. İnsanlar neler icat etmişler! Düpedüz ot yemek, yahut çiğ çiğ et yemek dururken, neler çıkarmışlar ortaya! Balığı denizden tutacaksın. Başka çeşidi olursa olmaz, levrek olacak. Ateşi yakacaksın, suyu kaynatacaksın, levreği içine atacaksın, haşlandıktan sonra çıkaracaksın, bir tabağa koyacaksın, soğutacaksın, başka bir kabın içine tavuktan çıkan yumurtayı kıracaksın, başlayacaksın çalkalamaya, yumurta hep aynı tarafa doğru çalkalanacak, bir yandan ince ince zeytinyağı dökeceksin, zeytinyağı iplik gibi dökülecek. Zeytinyağının da hikâyesi ayrı Zeytini daldan koparacaksın, ezeceksin, yağını alacaksın. Mutlaka zeytin olacak. Fındık olsa olmaz, susam olsa olmaz, pamuk olsa olmaz, zeytin. Zeytinyağı iplik gibi dökülecek. Yumurtayla zeytinyağı kıvamını bulunca bir kaşıkla onu soğumuş levreğin üstüne gezdireceksin. Oldu mu sana mayonezli levrek? Kim bilir belki de olmadı. Olmazsa olmasın, ahçı değilim ya.
Mayonezli levreğin de ne hoş bir kokusu vardır! Acı cevize benzer. Lezzetle kokunun birbirine benzediğini de ilk defa düşünüyorum. Hem, birader, nene lâzım senin mayonezli levrek? Onu düşüneceğine ekmek düşünsene! Oh, canım ekmek! Sıcak ekmek! Taze ekmek! Yeni çıkarken ne güzel kokar fırınların önü! Fırından yeni çıkmış ekmek ne güzel yakar insanın elini!
Evet, petrol kampına gitmeliydim. Gerçi şehirden, tanıdıklardan uzak kalacaktım. Ama ne çıkar? Orada da ahbaplar bulamaz mıydım? Bir petrol kampında ne gibi ahbaplar bulunabilir, şimdi de onu düşünüyorum. Mesela Amerikalı bir mühendis bulunabilir. Mesela Teksaslıdır. Macera dol....................
<end>

<start>
Gemliğe doğru
Denizi göreceksin; 
Sakın şaşırma.....................
<end>

<start>
incitirim korkusuyla 
yıkarken
nasıl da usulca
gezdirirdi ellerini
teninde annen...
<end>

<start>
Ne zaman elektrik verilse
bedenimin tek bir hücresine
aydınlanıyor yurdumun
lambasız bütün evleri
<end>

<start>
Yalnızca ben bilirim
diktatör heykellerine
pislemek için
göç ettiğini
dünyadaki bütün
kuşların
<end>

<start>
Savaşhaberleriyle dolu
renkli gazete sayfalarını
katlayıp bir çocuk üstüste
kesiyor özene bezene
elindeki makas ile
Ve insanlar oluşuyor kağıttan 
tutuşmuşlar elele
<end>

<start>
Bir an önce görülsün
diye Akdeniz
Toroslar'da ağaçlar
hep çocuk
kalır
<end>

<start>
Havalar ısınmaya başlayınca
bu aşk da biter
ben ki bırakırken
bir anlık gülümsediniz diye
paltonuzun sıcaklığıyla
avunan vestiyer
Göremezsiniz çocukluğumun
siyah beyaz fotoğraflarında
komşuların verdiği
atık yünlerden
annemin ördüğü kazağın
renkliliğini
Aralarında yürüdüm 1 mayısta
masal kahramanlarının
çok yoksulluk çekmişler
adındaki pamuğu 
bile kullanmış prenses
bir regl gününde
Karıştırılsın semaver külüne
yakılan bedenim
üstüne devrilince beyaz geminin
fanilası rakı kokan babamın da
inanmıştım bir gün öleceğine
Ellerin elçizgilerimden
aşktan aşka geçen bir yaya
terasa asılı çamaşırların
arasında öpüştüğümde anladım
ıslaktır aşk
ve mahkumdur kurumaya
<end>

<start>
Mustafa Öz'e
Girecektin elbette trapezcinin gözüne
sendin çünkü
salıncakta ellerini
korkusuzca bırakan
ama üçüncü sınıf da olsa
hiçbir sirk
çadır kurmadı doğduğun
taşra kentine
Gemi yaptığın terliklerin içinde
bırakırdın düşlerini
halının mavi kıvrımlarında uzanan
sen nehrine
ulaşmaktı tek amacın
salonda büfede duran
eyfel kulesi biçimindeki
kolonya şişesine
Bahçe duvarını atlarken
dul komşunun aşığı
misafirliğe gitmek isteyen annen
çantasına koyardı terlikleri
ve başlardı gerçek yolculuğun
evinizin en fazla
bir sokak yukarı
ya da iki sokak aşağı
Annesi ölen çocukların
fedakar babası sandı travestileri
ki ezilmemiş
gazoz kapağı karşılığında
aile çay bahçelerinin
suskun masaları arasından
kolayca kurduğun dostluklarda
nasıl da anlatırdın hiç görmediğin trapezcileri...
<end>

<start>
Türkçeyi askerde öğrenen bir Kürt
dost olduğu martıya
heceletir etiketini: Hayal
nice kırıklığı
yapıştırır Kız Kulesi
denizin rafında unuttuğunuz
ah, o beyaz tutkal
Berberden hiç çıkmayan
bir kadın gibi Paris
bigudisini tutan pens yerine
saçlarına takar Eyfel'i
ve sokakta oynayan
yaramaz çocuğu İstanbul'un
Kız Kulesi diye bilinir
alçıya alınan kırık eli
Dizlerine yatıp sevgilimin
bir yaz gecesi
beyaz duvarında
seyrediyorum Şarlo'yu
üç şey aldım yanıma
Boğaz'ın ortasındaki ıssız adada; 
k ı z k u l e s i n e m a
<end>

<start>
Tutsak olacağını bilerek 
yine bu sabah 
demirparmaklıktan içeri 
usulca sızdı 
güneş
Yasaklanınca görüş gününde 
çiçek getirilmesi 
arka duvarın dibinde 
sarmaşık tohumu 
dikmiş annem
Oysa el bile 
sallayamamıştım ona 
kuyrukta saatlerce bekleyip 
doldurduğu içme suyunu 
dökerken ardıma
<end>

<start>
Kamaralarında çıplak
kadın resimlerinin asıldığı
savaş gemisinden
bozma bir jilet
her traş oluşumda
hem okşar
hem kanatır
tenimi
<end>

<start>
Umut dolu
tarlakuşları
kentin kıyısına
hep gece
kondu
<end>

<start>
Eksik olan
bir yanı vardı aşkımızın
bir filminde 
üç beş figüran dövüp
ata binmemesi
gibi cüneyt arkın'ın
Haberin olsun 
vermedim eskiciye 
yırtık ayakkabılarımı 
nasıl ayrılırım ki onlardan
kapınızın önünde 
az mı çıkarıp
giymiştim
Naftalinledim bende kalan yün kazağını
söylemiş miydim size
naftalin 
ki güvelere karşı kullandığı 
kimyasal silahıdır 
anıların
<end>

<start>
Ortancasıyım üç kardeşin 
hiç tatmadığı için 
acırken ağabeyime
kıskanç gözlerle bakarım 
iki insan sıcaklığı üstünden 
dünyaya gelen 
kardeşime
Kutsal kitaplarda 
aramam boşuna 
bir işaret 
bilirim ki kuşların 
silah sesinden 
ürkmediği gün kopacak 
kıyamet
Bilemezsiniz yüreğime neler olduğunu
nasıl ki bir korsanın 
denize attığı rom şişesini 
limana demirleyen geminin 
çapasıyla kırdığından 
hiçkimsenin haberi
olmuyorsa
Birbirinin üstüne 
ters çevirerek içimdeki iskemleleri
uzaklaşırım aranızdan
çarşıda kaybolan bir çocuğun 
elinde soğuyan 
anne sıcaklığı 
hızıyla...
<end>

<start>
Antene konan kuşun
şiirler yazılı
beyaz tüylerinde
belli ki konaklamış
demirparmaklıklı
bir pencere önünde
<end>

<start>
İskelenin altına
sığınan deniz
bırak artık saklanmayı
savaş gemileri
çoktan geçip
gitti...
<end>

<start>
bir an önce görülsün diye akdeniz 
toroslarda agaçlar 
hep çocuk kalır
<end>

<start>
Andre chenier'nin başı Paris'te
göbeği İstanbul'da kesildi
<end>

<start>
Her vapur dumaninin ardina
yüregi sicak
bir insan sanip takilirken
tüyleri islanan bir marti oldugumu
hem azarlayan
hem de sirtima havlu koyan anneme anlatamam
Kanadim kirilsa da konmam
deniz kiyisindaki
hiçbir caminin minaresine
kubbeye tüneyen martilarin
keyiflerince uçmalarini bekleyen imam
ezani geç okudugu için sürülünce
bir dag köyüne
Birazcik daha sabredin diyorum
eski bir sokagin kivriminda
yolun iki ucunu gösteren
trafik aynalarina
hüzün modeli arabalar
kirilmamaniz için örgütleniyor
dolmus duraklarinda
Denize düsen bir gazetedeki
ölüm ilanindan ögrenirim
mendirege attigi çakiltasiyla
ürken martilarin
alkisa benzeyen kanat seslerini
selamlayan yasli adamin
unutulan bir tiyatrocu oldugunu
Gece yarisi söndürülünce isiklarini
kuytu bir iskelede
ne yaptigini görürüm
iki yakasi arasinda Istanbul'un
koltuklarinda günboyu
kadin kalçalarinin izlerini
biriktiren vapurun
Yanindan ayrilmam deniz fenerlerinin
fotografina benzemeyen
heykelleridir çünkü
idam sehpasina çikinca
asagida asilmasini bekleyenlerin
yüreklerindeki sivri kayaliklari
isigiyla aydinlatan devrimcinin
Uyandiririm çigliklarimla
kiyisinda karni aç yatan çocuklari
yiyecek aradigim kent çöplügünün
ama bir parça olsun
koparmam beyazligindan
bilirim ki Kiz Kulesi
dogum günü pastasidir özgürlügün!...
<end>

<start>
Gözyaşları içinde
birkaç dakika aradı
kürtaj masasından kalkarken
takılıp kopan
düğmesini
<end>

<start>
Tahtların altındaki sümükleri silmezler
çünkü ata yadigarıdırlar
ve müzelerde
görmemesi için halkın
bir camekanın içinde
sergilenirler
Kapıları da hep devdir
dünyadaki sarayların
tokmağa uzanıp
sokaktaki çocuklarla
oynamasın diye
veliahtlar
Sakın beni tarihçi sanmayın
sayfalarını yırttım
yüz ünlü türk
adlı kitabın
terzi dükkanındaki resmine
içinde rastlamayınca
kılıncı dikiş iğnesi
kalkanı yüksük olan
babamın
(Antik Acılar)
<end>

<start>
Çocuk hastanesinin 
karşısındaki oyuncakçı
gün geçtikçe artan
kazancı için
şükreder Tanrı'ya
Yem satan ihtiyarın
yıllar önce kanatlarına
taş attığını bilmeden
her sabah aynı meydanda
toplanır güvercinler
Ve kitapçı tezgahının
en önüne sıralanır
bir şairin
öldükten sonra
bütün kitapları
<end>

<start>
Çarşafların arkasına
ıslak sütyenini
asar gibi nicedir
seviyorum
seni
<end>

<start>
Kum taneciği
kaçtı diye gözüne
emir veren generalin
iki dakika daha
çok yaşadı insanları
o şanslı kentin
<end>

<start>
İstanbul'da bir şehir
hatları vapuruna
verildi adım
iki kıyı arasında
usanmadan dolaşır
her iskelede
seni ararım
<end>

<start>
Batmak üzere olan
bir gemide
panik içindeyken herkes
ne de çok sevinir
ipleri çözülen
filika
<end>

<start>
Yağmur sinmiş toprağa 
usulca geceden 
su içiyor göçmen kuş 
ölü bir askerin 
ters dönmüş miğferinden 
Çok yaşamayı diliyor 
siperlerin içinde 
birbirlerine askerler 
hapşırık sesi 
beklemeden 
Korkulacak bir şey 
olmazdı gözlerinde 
belki ölmek 
onca silah sesinden 
kaçmasaydı kuş 
telaşlı ve ürkek
<end>

<start>
Nasıl unutursun
ilk gunleriydi İstanbul'a taşındığınızın
usulca dokunmuştun hanımeli kokan
bir duvara yaslı beyaz bisiklete
-Binmek ister misin
diye bir sesle irkilip
ayrılmıştın hayal dünyasından
Annenin dizlerine yatırıp
sarı saçlarını
saatlerce taramayı düşlediği Ömercik
duruyordu işte tam karşında
ki yaramazlık yaptığında
az mı dua ederdi
onun gibi uslu olmana
Kalır mıydın hiç altında
böylesi sıcak bir davranışın
sen de cebinde taşıdığın
kolonya kapağını uzatmıştın ona
ve başlamıştı bir arkadaşlık
çatılarına martıların konduğu
Çiçekçi sokaklarında
Evlerin arasından 
bakmak isterken Kız Kulesi'ne
acemisi olduğun bisikletten düşmüştün
gitmiyor gözünün önünden
filmlerdeki gibi yardımına koşması
üstelik o gün ilk kez
yara bandıyla tanışmıştın
Kaybettin Ömerciği
şoförlük yaptığını duymuştın bir ara
ama bu şehirde 
taşradan gelen bir çocuğa
bisikletini verecek insanların
yaşadığına inanıyorsun yine de
siyah ve kıvırcık saçlarınla
<end>

<start>
Top oynayan arkadaşlarını
minareden gördüğü
için acelecidir
ezan okuyan
çocuğun sesi
<end>

<start>
Sıralanmış saksılar vardı 
limana bakan
penceremizin önünde
ve çiçekler arasında
ekmek kırıntıları serpen
martı yüzlü
bir anne
Terasta toplanan kadınlar 
limandaki beyaz geminin 
ışıkları yanınca
dedikodusunu yapmayı unuturlardı
tam o saatlerde sokaktan geçen
yazlık sinemadaki
biletçi kızın
Annesinin dizlerinin dibinden 
hiç ayrılmayan 
uslu bir çocuk gibidir
limandaki deniz
ama sokağa çıkıp
dalga olmak geçer
yüreğinden
<end>

<start>
Yüzümdeki hüznün nedeni
dökülmesi değil saçlarımın
gün geçtikçe sesini
daha az dinlediğimden
mahalle berberindeki
kanaryanın
<end>

<start>
Galata köprüsü kaldırılınca
boynu hep
bükük kalacaktır
altından geçmek için
bacasını kıran
çatananın
<end>

<start>
Kız Kulesi'nin beyaz duvarına
Hezarfen'in düşen gölgesi
<end>

<start>
Beyoğlu'nda gezinen tramvay Kürtür
deniz görünmez çünkü penceresinden
insanların öldürüldüğü dağlarda
inanıyorum yine de
dikkat ceylan cıkabilir uyarısına
bir orman yolundan geçerken
Savaş ki ülkemde
bütün bardakları kırılan
birer sürahi gibi
çocuklarını gözyaşlarıyla bekleyen
nice anneler bırakmaktadır
pencere önlerinde
Tutuşunca Madımak Oteli'nin perdesi
bir kez daha kondaklandı umudumuz
yürümeyi öğreteceğiz ona
sonra yeniden koşmasını
masal olmadığını söylüyor güzel günlerin
Sivas sokaklarında doğuran kül kedisi
Denize doğru inen bir sokaktır ülkem
düz değildir taşları
ayakkabılarını bağlamadan
peşinden koşarken bir martının
ipe takılıp düşer
özgürlüğün eve avluya sığmaz çocukları
Başımızdaki şapka bireysel
şemsiye sosyalist yanımızdır
ve tek şartı
ters dönen bir şemsiyeyi düzeltmenin
zor da olsa yürümektir
rüzgara karşı
<end>

<start>
Pulsuz zarf gibisin 
üstünde adresi 
evde kaldın 
n'aber kız 
kulesi
<end>

<start>
Bilemiyorum hangi gökdelenin
tuğlaları arasındadır
elele yürüdüğümüz
ve seni
ilk kez öptüğüm
o kuytu kumsal
Ama duyarım
bir mısır tarlasının
yüreğindeki telaşı
görülünce dağın ardından
kentin ilk gökdeleni
Daha kamyonlar dolusu
kum elenir
inşaat önlerinde
ayıklanır deniz kabukları
yok edilir gibi
bir cinayetin izleri
<end>

<start>
Bayrakları birbirine 
benzemese de ülkelerin 
bir ağızdan söyledikleri 
barış ezgisini
yankılatır rüzgar 
direklerine çarpan 
iplerinin
Savaş alanında 
silahların sustuğu saatlerde
mektup yazacak 
bir ailesi olmayan askerin 
yaptığı kağıt gemiyi yüzdürür
arkadaşının kan 
gölünde
Karıştırır martıların oyununa 
çocukların getirilmemesi 
rica olunan davetiyelerin 
arkasına yazarak 
Galata Kulesi'nden 
attığımız son sözlerini
erdal eren'in
Usulca siler 
patika yollardaki
nal izlerini
ve açıp pencereleri
korkutur aniden 
tanrıça heykeliyle sevişen 
müze bekçisini
Beklediğimiz sensin ey özgürlük 
kaybolur izleri 
bütün işkencelerin 
bir gün çıkıp gelirsen 
nasıl ki katlanmış hüznünü 
unutuyorsa o anda 
rüzgara açılan bir yelken
<end>

<start>
Hayirsiz ogluyum babamin
hic buyumeyen
hala Topkapi'ya dogru uzanir
kimsecikler gormeden
hinzir bir cocuk gibi
kapisini calip
kacarim Istanbul'un
Hayirsiz ogluyum babamin
ticareti sevmeyen
para icin kosturulan
yaris atlarinin terlerini
bir akvaryumda toplar
icinde denizati
beslerim
Hayirsiz ogluyum babamin
yollarda dalgin yuruyen
ama adliyenin coplugunde
buldugu dolmakalemi
cocuklarina getirmek icin
ortasindan yapistiran temizlik iscisi
kacmaz gozlerimden
Hayirsiz ogluyum babamin
bir parka
dikilirse bir gun sairlerin heykelleri
benim yerim bos kalsin
ve payima hayirsiz ada aciklarina
bir samandira birakin
<end>

<start>
nasıl kıskanmam seni ey liman
bir köşende 
şarap içerken tek başıma
kadın adı taşıyan gemilerin
biri çıkıp
biri giriyor koynuna
orta yaşlı bir kelebeğiyim istanbul'un
 her ayrılık bir hüzün bırakır yüzümde
iki fotoğrafımı
bulmaca kitabında yan yana getirip
soruyorum okura
aradaki sekiz farkı bulun
beş yıldızlı otel yapmışlar
sırtımda annemin hırkasıyla
babamın kucağında uyuyakaldığım
yazlık sinemanın yerine
oysa biz
yağmur yağabilir diye
film seyretmeye gitmezdik
gökyüzünde beş yıldızın
olduğu akşamlar
ah! şu benim şair yalnızlığım
bir yangın merdiveni gibidir
umut apartmanının arkasında
pas tutarken yüreğim
ayakta duruyorum yıkılmadan
çocukların kayacağı bir tırabzanım olmasa da
güvertesindeki kadının eteklerini
rüzgarın uçuşturduğu beyaz gemide
az sonra gidecek
ve sen söyle sunay akın
sakalın da olmasa
yüzünden başka neyin var ki özleyecek
<end>

<start>
Ayak izleri
ki görülmez
kar kelimesinin
geçtiği her şiirde
yiyecek arayan serçenin
<end>

<start>
- Ramazan Üren'e -
Bıraktı mektubu Ayşe kız
kovuğuna ağacın
bir taş daha çaldı ırmak
ve çıngırağını sallayarak
yine koşuştu buzağı
Bağışla beni generalim
bekleyemedim bu dağı
<end>

<start>
I
Toprağın altından bağlanıyor
artık telefon telleri
ve bir telaş
yüreğini sarıyor serçelerin
gördükçe kedileri
II
Anlar mı serçelerin
neden göç etmediğini
sobanın kurulmasını 
bekleyen
kedi
III
Yalnızca rüzgar gelir
ölü bir serçenin
cenaze törenine
ve usulca
kımıldatır tüylerini
kediden önce
<end>

<start>
I
Yaşamı savunmaya 
katılmaması ozanın
kendini mürekkep lekesi
sanması gibi
imzanın
II
Ne pipo
ne sakal
yerde gördüğün
ekmek parçalarını
eğil ve al
III
Varsın hançerlensin
yurdumda
nice ozanın kalbi
bir çocuğun dökülen
süt dişleri gibi
<end>

<start>
Hayırsız oğluyum babamın
hiç büyümeyen
hâlâ Topkapı'ya doğru uzanır
kimsecikler görmeden 
hınzır bir çocuk gibi
kapısını çalıp
kaçarım İstanbul'un
Hayırsız oğluyum babamın
ticareti sevmeyen
para için koşturulan
yarış atlarının terlerini
bir akvaryumda toplar
içinde denizatı
beslerim
Hayırsız oğluyum babamın
yollarda dalgın yürüyen
ama adliyenin çöplüğünde
bulduğu dolmakalemi
çocuklarına getirmek için
ortasından yapıştıran temizlik işçisi
kaçmaz gözlerimden
Hayırsız oğluyum babamın
bir parka
dikilirse birgün şairlerin heykelleri
benim yerim boş kalsın
ve payıma
hayırsız ada açıklarına
bir şamandıra bırakın
<end>

<start>
Sözgelimi
bir cenaze törenine 
katılır gibi yürüyorum sokaklarda
ve iğneyle tutturulmuş
çocukluk fotoğrafım
gülümsüyor ceketimin 
yakasında
Son dileği 
asılacağı ipin üstünde
yürümek olan
bir cambazım sözgelimi
cellatın düğümleyerek
boynuma geçirdiği ip
düşürüyor sonunda beni
her gösteride alay ettiğim 
yaşamdan
Bir mehteranım sözgelimi
çalgılar arasında
yürürken savaş alanına
üç adımda bir
geriye döner
ve yaşlı gözlerle anarım 
sevgilimi...
<end>

<start>
Kokusu mahalleye yayılsın
diye yaptığı yemeklerin
akşamüstleri
açık tutar penceresini
yeni gelin
<end>

<start>
Bıraktı zeytin dalını
beyaz güvercin
ansızın bastırınca yağmur
umudu kesmişti ki askerler
çamur içinde
çıkageldi bir serçe
gagasında ıhlamur
<end>

<start>
Vidayla tutturuldukça
onca nükleer bomba
silahlanmaya karşı
tek umuttur
halkın elindeki
tornavida
<end>

<start>
Kardeş payı
yapmak için mi
uzattın süngünü
elimdeki
elmaya
<end>

<start>
Islak çamaşırlara
konan serçe
hemencecik kaç oradan
sen de yoksa annem
gibi hastalanıp
ölebilirsin
<end>

<start>
koltuk deyneklerini
bırakamadığı için alkışlamadığına
inandırır herkesi
Ölü askerlerin ceplerinden
topladıkları kanlı fotoğrafları
barış toplantılarında
sinema önündeki çocuklar gibi
birbirleriyle nasıl değiştirdiklerini
bilir generallerin
Kaç askeri
kendisine özendirdiğini de saymıştır
savaşın tam ortasında
kuyruğunu bırakıp
kum torbaları arasından
evine kaçan kertenkelenin
Bayram yerinde canlandırılırken
kentin kurtuluşu
ayakları kesilen gazi
hiç düşünmeden
değişir madalyasını
çorap kokusuna
<end>

<start>
'Kurbağalara bakmaktan geliyorum, dedi Yakup'
                                                       (E.Cansever) 
Çocukların uyumasını bekleyen sevişmeler
başlarken yatak odalarında
bir gramofonun
kırık iğnesi gibi yürüyorum
sokakların siyah
taşlarında
Faytonlar geçmiyor önümden artık
son sürücünün
elindeki kırbaç
mazoşist bir müşteri için
sexshop'un vitrininde
satılık
Ansızın bastırıyor yağmur
işte buna seviniyorum
belki de
bakkaldan dönen çocuğun
balkondaki çamaşırları
toplama telaşındaki annesine
paranın üstünü
unutturur
Yalnış duydun seni değil
organlarımı bağışladım
ben ki öptüğüm
ilk dudakta
traş olmuş babanın
tadını bıraktım
Ne yapıp ne edip
buldum sonunda
içinde kurbağaların yüzdüğü
o küçük gölü
ama kimsecikler yok ortalıkta
ne yakup ne edip
<end>

<start>
Nasıl ayrılır
ürkeklik
ayakları ilk kez
bir mısır tarlasına
değen kargadan
Ne zaman
karar verir rüzgar
fırıldakla oynamayı bırakıp
kızların eteklerini
uçuşturmaya
Ne yazar
anı defterine
kuru bir tarlaya
ilk düşen
yağmur damlacığı
Akıllı çocuğun
bilgisayarıdır leblebi
siz hiç anlamadınız mı
leb demeden
bir şeyleri...
<end>

<start>
Gün biterken çingenlerle
inecek ovaya çengilerle
Ateş yakılacak ve birer
yalım büşecek kızların yüzüne
Dinle ve sorular sor kendine
Doğayı, insanı ve geceyi
neydi güzelleştiren böyle 
Yollculukları güzelleştiren neydi
Tan atımına gelince vakit
istersen bir kolunudağların omuzuna at
Unutma geceyi bütün bir ömür
Buruşturulup atılıvermiş
uzak ve ansız bir bakış 
uzak bir buluttur şimdi keder
<end>

<start>
Eylül, gülleri soldurarak
duyurdu bu yıl kendini
Böyle olacağını bile bile
şaşırttı bizi yinede
Daha bir demet kır çiçeği
alıp koymadık vazoya
Güllermi unutturdu bize sevinci
yoksa aşındırdıkmı kimi duyguları
Şöyle bir akşam
şöyleşemedik dostlarla
erkenden kapandı perdeler
yorgunmuydu çocuklar da
Her gün yağmalanan
talan edilen sevincimiz
kurudu galiba büsbütün
su yürümüyor dallara
Ama kırpıntı, bir küçük
uç uç böceğinin her nasılsa
konuvermesi balkona
uyarıyor biziirkilterek
Bu kahrolası tarraka
bitecek gibi değil sokaklarda
Çekip kapıyı çıkmak en iyisi
dalmak caddelere, varoşlara
Belki o zman eylül
şaşırtmayacak bizi 
bulup çıkaracağız çünkü 
evrenin öteki yüzünü
<end>

<start>
Bir akşam konuğum ol 
oturup konuşalım biz bize 
Anıların çubuğunu yakıp 
uzatalım geceyi biraz 
Geçmişe bir el sallayıp 
yaşanan günleri konuşalım 
ve günlerin üstüne çöken 
dumanlı, isli havaları 
Kendimize daha az zaman 
ayırsak da olur geceden 
Çünkü boğulabilir insan 
yalnız kendini düşünmekten 
Kapağı açılmayan kitaplar 
unutulmuş aşklar gibidir 
Kitaplardan söz edelim 
ve onların gizli kalmış 
sessiz tadlarından 
Sabaha doğru perdeyi 
aralayıp ufka bakalım 
ve bir çocuk gibi 
hayretle seyredelim 
güneşin kızıllığını 
Konuşulmadan kalan 
daha çok şey vardı 
diye düşünerek çıkalım 
güneşle kucaklaşan balkona 
— Üşütmesin sabah serinliği 
Bir bardak demli çay 
burukluğu gibi kalsın 
gecenin ve sabahın tadı 
yaşasın anılarımızda 
Konuğum ol, oturup 
konuşalım bir akşam 
ve uzatalım geceyi 
sözün çubuğunu yakarak
<end>

<start>
Ne gözlerindeki çöl yanlızlığı
Nede yüreğindeki sönmüş volkan
Büsbütün kopmuş sayılır yaşamaktan
Şüphesiz eskil bir frenks kadar
       Alışkın değisin bekleyişlere
       Ama suskunsun bir sfenks kadar
Susmak birşeylerin anlatımıysa
Şüphesiz en anlamlı şeydir susmak
Uzak dağ yanlızlığını anlatmak
Ürpertsede bir şairi her zaman 
İnsanın en görkemli yanı yaşamak ve susmak belkide
İkiside sevgiler kadar anlamlı

       Susmak birşeylerin anlatımıysa
        Şüphesiz en iyi anlatıcıdır doğa..
<end>

<start>
O yorgunluğun kitaplarındaki
umutsuz sevgiler miydi düşleri eskiten
bir kez miydi tam yüreğimize saplanışı
o kemirgen kuşkuların
o yabanıl uğultuların
Ömürboyu yalnızlık yargılısının
buluvermek birden kerem sevdasını
canımızın çekirdeğinde
üstelik
bunca ayrılıktan sonra
Soyunup bütün kitaplardan
hüzünden ayrılıklardan
aşmak istesek de masal dağlarını
tutabilir miyiz yelesini
o tanrısal atların
Dinlenirken sevginin billur ırmağında
güneş kararıyor apansız
çatlıyor yüreğimizde yalnızlık tohumu
ve gurbet
batırıyor dişlerini etimize.
<end>

<start>
Ölüm ilanları ve panzer seslerinden uzak
Bir yaz geçti yabanıl koynunda doğanın
Unuttuk bir zaman meyhanelerin arabesk
Uğultusuyla sırnaşık kızlarını diskoların
Aşkı ve çılgınlıkları nasıl da unutmuşuz
Oysa sevmeyi, gülümsemeyi bilmiyorsa insan
Öfkelenemez bile artık ve kent öfkesiz
İnsanlara yenilmemiştir hiçbir zaman
Adını bilmediğimiz çiçekler topladık
Kanatıp durdu parmaklarımızı kızılcık
Kuşburnu ve böğürtlen dikenleri
Çobanlarla dolaştık bütün bir yaz
Ama yine de kentteydi aklımız
Işıldarken yıldızlar ordaki dostlarımız gibi
<end>

<start>
Göç oldu bir acıdan öbür acıya
oysa sağrısı kurumamıştı atımızın
daha dün sürüp gelmiştik buralara
bugün göründü yine yolların ucu
Devrildi kıl çadırlar seher vakti
usulca uyandırıldı çocuklar
ve kadınlar bohçası çözülmemiş
bir keder gibi gibi düştüler yola
Turnalar gitti biz gittik
bitmedi peşimizdeki nal sesleri
nerde konaklasak tedirgindik
kuruyordu ırmaklar ve göller
Bir yangın gibi taşıyıp durduk
kederi ve acıyı göğsümüzde
yer gök duman içindeydi sanki
genzimizi yakıyordu ayrılıklar
Zulüm bırakmadı peşimizi hiç
biz gittik o buldu izimizi
konar göçer olduk yedi iklimde
tanığımızdır dağlar taşlar
Yalnız bir öfke ışıltısı kaldı
gözlerimizin yorgun sularında
yaşamak bir inat oldu artık
yaşamak bir direnme oldu zulme
Ve işte devrildi yine kıl çadırlar
göç başladı bir acıdan bin acıya
Geride akşamın küllenen ateşi
ve susturulmuş çocuk sevinçleri kaldı
(Su Çürüdü)
<end>

<start>
Gizemli tamtamları bırakıp afrika'da 
şehvetle giriyor doğanın koynuna 
öpüşken dudaklarıyla topluyor yıldızları 
sokuyor pülümür gençlerinin rüyalarına
Güneşle nerededir bir büyü çözülmesi mi bu 
Akşam öyle uzak öyle yakın ki memeleri 
sevişmek gelir insanın usuna aralıksız 
delirtir dokundukça uzaklaşması 
pülümür zencisinin
<end>

<start>
Bir kez olsun dönüp bakmadı
Hoşça kalın da demedi giderken
Sustu ve yanlızca elinden
yine de sazını elinden bırakmadı
Sonra hiçbir haber çıkmadı
Çıkıp gelmedi apansız bir gün
Gerçi yoktu yolunu bekleyen
ve hiç kimse göz yaşı dökmedi
<end>

<start>
Sunu
Filler mezarlığında fil ölüleri
Ve belki birkaç da şiir bulursunuz
Ki o şiirler kendi ölümlerini sezen
Birer kuğuydular kuytu sularda
Ahmet Telli
<end>

<start>
Sırtında taşıdığın kıl heybe 
dağ rüzgârı ve lor peyniri 
gibi doluysa kır çiçekleriyle 
sesler türkülere dönecektir 
üzünçse ışıklı bir sevince 
Dudaklarında özlem türküleri 
ve gözlerinin menevşesinde aşk 
çağıldıyorsa çavlanlar gibi 
usulca gir umudun menziline 
hüznü gerilerde bırak 
Türküler paylaşılıyorsa eğer 
dağ rüzgârları paylaşılıyorsa 
sevinç de dahildir buna 
ve o zaman bütün bir yaşam 
paylaşılacak kadar güzeldir artık 
Heybendeki kır çiçekleri 
bir yangındır güze doğru 
tutuşturur yüreğinde 
uzak özlemlerin külünü 
hiç beklemediğin bir anda 
Güz gelip de yangın başlamadan 
tutmalısın doğanın yelesinden 
yüreğindeki seher yeli 
varmalıdır sabah olmadan 
gül bahçesine sevda hevengine
<end>

<start>
ündöndü ve bakla tarlalarında
sevişmelerin pomakçasını öğreniyorum
o korkunç hazzını duyuyorum
toprağı doyuma kavuşturmanın
ve hâlâ anlatılmaz bir cinsel koku
buharlaşıyor göğsümün kıllarından
anımsadıkça pomak sevgilimi
On sekizindeyim ve tip'i övmekten
suçlanıp sürülüyorum
Okudukça aşık, aşık oldukça
daha çok okumaktayım bu aylar
biraz ayten biraz süeda ayları bunlar
kurutulmuş çiçek mevsimleri yani
yıllar sonra daha iyi anlaşılıyor
o kaçak şevişmlerin tadı
Fabrika bacalarından 
yağlı bir duman ağıyor göğe
çiziyor
İlk gençliğimin haritasını
AHMET TELLİ
<end>

<start>
Ömrümün karşılığı olsun diyor
bir değeri, bir üstünlüğü olsun
Çılgın bir aşkın tarihi
yolculukların günlüğü olsun
ama kavgalarda geçsin ömür
Deli ırmak gibi akmalı
adına yaşamak dediğimiz
sarsıntılar kalmalı anılar diye
ve ölüm bir gökgürültüsü
gibi gelmeli gelecekse
Bir bedeli olmalı her aşkın
Her öpüşün ayrı bir yanı 
bir sarsıntı kalmadı tende
ve kaçak sevişmelerin ürpertisi
bir sağanak gibi patlamalı
Yangınlar kuşatmışsa bizi
gözlerimiz bağlı ve tırnaklarımız
sökülüyorsa elektrik şoklarıyla
yasak bir kavgada olunmalı
yoksa ne değeri kalır ölümün
Aşk dediğin hırçın bir deniz
gibi çarpar yüreğin bordasına 
ve yasak bir kitabı okumanın 
sevincine benzer biraz
ki onun her sayfasında 
bulunur ömrün karşılığı
<end>

<start>
Yüklenmiş kanadına uzak kırların
ve gecelerin kar ürpertilerini
taşıyıp gelmiş buraya dek
hâlâ uğulduyor ürkek göğsünde
dağ başlarının çelik fırtınaları
Çocuksu bakışlarında yorgunluk değil 
bir hasretin direnci var daha çok
ama üşüyor yanlızlıktan.üşüyor
tek düşmüşlüğün acımsı utancından
boynu eğik bekliyor şafağı şimdi
Bir yanlızlık mıdır bunca çoğaltan
acıyı ve biberli yanılgıyı
ve bir yanlızlığı kabullenmek midir
inceden ve usuldan başlatan
yürekte burgaçlanan sancıyı
Sessizce çekilmiş dostların arasından
bir yanlışı sürdürmenin ortasından kendince 
Ayrımına bile varılmamış o yangın günlerinde
Ama üşüyor şimdi kar fırtınasına tutulmuş
gibi üşüyor yanlız kuş
Şimdi biliyor artık yalnız kuş
biliyor ki artık gecikmiştir
yolcular varmıştır varacağı yere
Anlıyor ki şimdi yalnız kuş
yalnızlık yanlışlığın ilk adımıdır.
AHMET TELLİ
<end>

<start>
Bir kent nasıl öldürülür göz göre göre
ben inanmıyorum kim ne derse desin
Sodom ve gomore efsanelerde kaldı
yaşanan bir başka tarih şimdi
şöyle bir dokunsak toprağa yalınayak
duyacağız belki tarihin akışını
Bahar da gecikebilir unutmayalım
böyle okuduk hayatın kitaplarından 
Hele vakt erişsin sevda dal versin
uzanacağız bir sabah çiçekli bir ağaca
Unutmayalım aşkın sımsıcaklığını
suskun bekleyişlerini varoşların
Kitapları, fabrikaları unutmayalım
Unutmayalım dağların öyküsünü
Zincirlerini kırmasını bilir bir kent
Aurora'yı unutmayalım
Kışlık saray ne kadar dayanabilir
hayatı kollamasını bilenlere
<end>

<start>
Her yoksul biraz 
parasız yatılılık taşır içinde
küçük şeylerdir mutlulukları
korkarlar büyük denizlerden
Her yoksulda biraz
dinbazlık vardır
bu yüzünden korkunç bencildirler
zalim ve korkaktırlar üstelik
Korkak bir müslümanım ilkin
gizli anlamlar arıyorum
karınca dualarında
ve gizli bir bir defter tutuyorum
ol müridliğimin hikâyesidir:
AHMET TELLİ
<end>

<start>
günlüğü eksik tutulan güz
usulca çekilmiş de kıyıya
bütün gürültülerden uzakta
eğiriyor suların köpüğünü
belli ki duymuyor dağların 
uğuldayan yalnızlığını
bekleyişin ve acıların
uğultusdur yalnızlıklar
kimi kez kuşatabilir büsbütün 
doğayı, aşkı ve yaşamı
ama kayalıkların karanlıklarına
hiç sığar mı bir dağın yalnızlığı
bir çiçek bile doldurabilir
uçurumların derin oyuklarını
oysa o bir çatlaktan fışkırıp
bir yangın gibi büyüyendir
belli ki duymaktadır kalbinde
aşkın saklı yalnızlığını
anımsanan ne varsa şimdi
biraz acıya dönüktür yüzü
ve solgun bir gülümseyiş
gibi sararken sessizliği
taşır bekleyişin gizinde
aşkın saklı yalnızlığını
günlüğü eksik tutulan güz
eğirirken suların köpüğünü
ey alıngan susuşundan üzünç
gibi öfkesinden kan sızan
kalbini suların göğsüne bastır
duyacaksın kalbimizin atışlarını
<end>

<start>
Kıyıda, taşın üstünde
oturmuş denize bakıyor
Kimse konuşmuyor onunla
ne rüzgâr ne de izmir
Gün bitiyor ve lacivert
sözcükler çekiliyor
susuşların ipek ağıyla
Az ötede pasaport kahvesi
- Gel, bir bardak çay içelim
diyor bütün gün beklenen
Bulut suya değiyor
su zamana
ve yalnız çakıltaşları
değil aşınmakta olan
Batık bir gemi
gibi uzaklaşırken ordan
yakamozlar kalıyor geride
balkıyan acılar gibi
Eskiyen neydi günboyu
yaşanan neydi
hangi bıçağı biledi deniz
Işıklar sönüyor kıyıda
ve burkulan bir yürekle
çekip gidiyor bu kentten
<end>

<start>
Bu kentte sorular yasaklanmıştır
böyle diyorlar fısıldarcasına ve ürkek
ve diyorlar ki gidip anlatılsın bir kez
çare düünsün tarih denilen bilici
Gidip anlatılsın beklenen yolculara
aşklar küllenmeden ve beynimizi
büsbütün kemirmeden veba
yetişsin durmadan yolu gözlenen
Bu kentin sorusunu yanıtla ey yanılmaz olan
kahret ya da ışıklandır ve de ki:
-Siz ki yangın yıllarından geliyorsunuz
umuda bağlanmak umutsuzluktur ancak
Ve sen ey bilici, de ki:
-Bu masal çok anlatıldı önceleri
çocuklar da susturuldu her defa
karartıldı evlerin bütün ışıkları
-Ve direnmeyi bilmiyorsanız
kül olun savrulun dağlara taşlara
belki hayat yeniden fışkıracaktır o zaman
bu kentin ışıksız varoşlarından
Bir sfenksten söz ediliyor durmadan
yakınmış kahredilmesi
<end>

<start>
Kuşlar mı 
ki çok şey denildi
şair dilinden
Yüzlercesini suladık
gölgesinde sevdanın
dokuduk
gönül yumağında renklerini
Gizimizi bildiler de
ihanetlerini görmedik hiç
ılık bir öpüştü
türküleri
Kuşlar mı
ki şimdi
çok uzak yüksekte
öpsen 
büyüyemezsin ki
ihanet ettik
türkülerine
baharın
<end>

<start>
Sesim soğuk bir sis
Gittikçe grileşen dalgınlıklar oluyor
Sormuyorum bir yolculuğa kimle çıkılır
Ve kim yırtıp atabilir elindeki son dönüş biletinide 
Tüm yalnızlıkları mümkün kılan birileri olmalı
Yada kalbini kederle onaran bir göçebe 
Özlemek ozaman bir çığlık olabilir belki, bir çığlık
Sormuyorum artık biliciyede bilginede 
Aşkın darası nedir
Ve mutsuzluk mümkünmüdür ki o,
Bir kırlangıç ikindisiydi belkide,gümüşte ve hüzne gizlenen
Ödünç sevişlerden bize kalan sonsuz grilikler oluyor yalnız
Ve bir çocuğun hüznüne kazınıyor ,gülüşlerimizin paramparçalığı
Sesimin sislenmesi bundandır
Karşılığı yok hiçbir acının
Herşey gölgesi kadar ağır
Sormuyorum artık sormuyorum
Hergün yeniden kodlanan umutlarla kirletiliyor dünya
<end>

<start>
Bu kadar uzak mıydı
git git bitmiyor yol
görünmüyor dağın ardı
Oysa bilmem kaç yıl
bu yollardan yürünmüş
Şimdi sanki bir masal
Bu dilsiz dağ ve taş
nerde saklar kuşları
hangi gizle sarmaşdolaş
Anlamak zor susuşları
<end>

<start>
İsmail'in kitabını okuyorum üç gecedir
ateşler içindeki dünyada bir neferin
ölüme at koşturan rüzgârını duyuyorum
Managua yanıyor, her yanım ateşler içinde
yanıyor bir çocuk sevgiyle okşanmaktan
ve temkinli olmak yakışmazdı sana zaten augusto
ve sen ey idris
ismail'in ölümü küçümseyen dostu
'yediğin kurşundan
bir gümbürtü kaldı ki bana! ..'
Roma'da navona alanında bırakıp ismail'i
telzaatar'a dönüyorum gecikmiş bir martı gibi
Yurdum diyebileceğim
her yer kan-revan içinde, görüyorum
ve boğazlanmış bir ceylan gibi
serilivermiş denizler ortasına
Önce ismail orda, ne zaman gelmiştir
'gümbür gümbür ve sonuna kadar, taa-sonuna
sonuna kadar sevdaya, sonuna kadar kavgaya
çatlayacak kadar sabırsızlıkla'
İsmail'in kitabını okuyorum üç gecedir
ve alnımı seher rüzgârına dayayıp
sesleniyorum
'-Ey usta
nerde benim payım içtiğin baldırandan! .'
(Belki Yine Gelirim)
<end>

<start>
Sedef, safir ve kör uyku, dünden
Kalan bir aynaya vuruyor düş gibi
Ve kâhinin her remil atışında ölüm
Kara değil, karada havada ve suda
Ağlayan narım da çatladı çünkü ben
Çocuklarımı kaybediyorum dağlarda
Dağlar ki ceylan yurdu, bir gülistan
Olsun içindi düşerse yolu Şahmaran'ın
Ve anılardır diye bilinen Şahmaran
Belleğin derin kuyusundaki uykusunu
Bir hançerle kesip çıkmalıdır günyüzüne
Ve bırakarak derisini çöl iklimlerine
Tozlaşan ve durmadan tozlanan keder
Sedef, safir ve kör bir uykuya dönerken
Çöl hep çöldür, daima çöl, gri söylence
Ve buhurun incelttiği ölümcül bir büyü
Gülen ayvamı soruyorum ağlayan kızımı
Nerdesin bunca zaman ey Şahmaran
Dağlar ceylan yurdudur, bir gülistan
Düş yollara, keder öcünü almalıdır çünkü
(Çocuksun Sen)
<end>

<start>
Bir süredir kuşlar da yok
Kentin bulanık göğünde 
Dumanlı bir uğultu
Uzayıp dururken sokaklarda
Ürküttü bütün kuşları da
Öfkeyi kollayarak sakin
Kalabilmenin zamanıdır
Biliriz ki bizimledir doğanın
Ve sevdanın gülümseyen sevinci
Ve onlar sahip çıkacaktır bize
Biz ki acılarla olgunlaştık
Biliriz kederi, kahrı ve zulmü
Aşkı ve hicranı da biliriz
Nice onmaz denilen yarayı
Acılarla sargılamadık mı
Ve ölesiye bağlıyızdır
Sevdamızı paylaşan
Uzak ve yakın dostlara
Ki ahde vefa denilen şey
Bizimle girmiştir kitaplara
Ama neler getireceğini yarının
Ve neler alacağını bizden
Hesaplamanın zamanıdır
Bel bağlayamayız çünkü
Feleğin ve zalimin insafına
<end>

<start>
Yenildik;
Şimdi kim bilebilir zakkumun
O kekre tadını bizim kadar
Tenimize sinmiş sülfür kokusunu
Soluğumuzdaki cıvayı kim duyar
İntikamcıydı bilim, sezgimizse
Gölgesi sulara vuran bir ceylan
Neyi yaşamışsak ömrümüz diye
Derimize yazdı o vak'anüvis
Kehribar saplı bir hançerle
Kehânet kuyularında sınandık
Terkettiğimiz her şehir yakıldı
Anıtlar dikildi kahhar ve kutsal
Zamansa bir karadeliğe dönüştü
Belleğimizin oksitlenen çöllerinde
Çöl ve moraran cesetler, rüya
Kâbusa dönüyor cinnet saatidir
Coğrafyanın bu yakasında bir halk
Kendi oğullarını boğazlıyor artık
Kûfi bir cesaret oluyor cinnet
Biz keder diyorduk, tarihmiş
Dilimizde işte o kil ve kül tadı
Şimdi kim bilebilir yenilginin
O kekre kokusunu bizim kadar
Soluğumuzdaki cıvayı kim duyabilir
<end>

<start>
Suçlama beni
böyle bırakıp
gidiyorum diye
bağrımı yakan
bir yaradır
bu ayrılık şimdi
Bil ki kanımdadır
sevişmelerin yangını
öylece girerken
gecenin bağrına
taşıyorum sımsıcak gülümşeyişini
Yaşanan günler
hayatı oyarak
gedikler açıyor
durulur mu artık
durgun sularda
bekleyerek seheri
Talan ediliyor
bahar ve aşk
öyle bir soyun ki
duracak gibi değil
vurmazsak eğer
kendimizi yola
Yaşamak zorunlu
kurtarılırsa eğer
bahar ve aşk
ve şimdi hayat
acı yeşil
bir kader renginde
Hayatın ve sevincin
kaderinin altettiği yer
kavganın ortasıdır
ki umudun çiçeklenişi
aşkın
yengisidir bu
Söylenecek bütün sözler
sevincin ve sevdanın
savunulmasına dairdir
ve şimdi onlar
yaralarını saracak
birilerini beklemektedirler
Ey anısıyla
kalbimi yakan
kederlenme hemen
ve suçlama beni
böyle bırakıp
gidiyorum diye
Ahmet Telli
Kül Olan
Bu kentte sorular yasaklanmıştır
böyle diyorlar fısıldarcasına ve ürkek
ve diyorlar ki gidip anlatılsın bir kez
çare düşünsün tarih denilen bilici
Gidip anlatılsın beklenen yolculara
aşklar küllenmeden ve beynimizi
büsbütün kemirmeden veba
yetişsin durmadan yolu gözlenen
Bu kentin sorusunu yanıtla ey yanılmaz olan
kahret ya da ışıklandır ve de ki:
-Siz ki yangın yıllarından geliyorsunuz
umuda bağlanmak umutsuzluktur ancak
Ve sen ey bilici, de ki:
-Bu masal çok anlatıldı önceleri
çocuklar da susturuldu her defa
karartıldı evlerin bütün ışıkları
-Ve direnmeyi bilmiyorsanız
kül olun savrulun dağlara taşlara
belki hayat yeniden fışkıracaktır o zaman
bu kentin ışıksız varoşlarından
Bir sfenksten söz ediliyor durmadan
yakınmış kahredilmesi
<end>

<start>
Yine bir duman çöktü sokağa, kent tutuştu 
Bütün sığınaklarda seni arıyorum, nerdesin
Aklıma dökülen hatıralar hattında bir yangın 
Bir çarpraz ateş başlıyor, newroz diyor birileri
Dün bir demirciydim oysa ben, ufku eritirdim
Bugünse ateş altındayım, 
Hatıralarımı yazma
Bir rüya görüyorsun, terlemişsin sırılsıklam
Vurulup düştüğüme inanmak istemiyorsun
Bir kente girişin provası oluyor oysa ölümüm
Yeis yok, bir misillemedir bütün hatıralarım
Yalnız yıkık bir duvar var karşıda, 
Ve bir kadının cesedi üstünde 
Uçuşup duruyor takvim yaprakları
Seni bekliyorum orda, meydan saatinin altında
Bir James Dean filmine gideceğiz gelirsen
Cehennem hızıyla çarparken mutsuzluğun çelik zırhına
Soluk soluğa yaşanacak tüm imkansızlıklar
Boyle olmalıydı ve oldu işte diyecek oğlum
Babamsa bir ağıta benzeyecek, küllerimi avuçlarken
Bütüm köprüleri dinamitledim ve geldim işte
Bir kente girmemiz nasıl gerekiyorsa öyle
Apansız çıkmalısın karşıma
Ki unutulmuş bir haykırış olmalı dünyaya
Seninle her karşılaşmamız
Mağlubuz, 
Durmadan kazanan bu hayat 
Basit bir üçkağıtçı sadece, bir sahtekar
Beşbenzemezle rest çekiyorum
Ama o biliyor bunu ve çekiliyor oyundan
Yokum diyor
Dün bir demirciydim oysa ben, ufku eritirdim
Bugünse ateş altındayım, hatıralarımı yazma
Hatıralarımı yazma, 
Tarih sanıyor birileri
<end>

<start>
Kara tahtaları
Yeşile çevirdiler de
Yeşil umutlarını
Karaladılar çocukların
AHMET TELL
<end>

<start>
Tuzağa düşmüş bir ceylanın 
bakışındaki hüzün değildir umut
Kınalı keklik gibi ürkek
bir kuş da değildir
Ne yalvar yakar olmuştur 
zulmün pençesinde
ne de düşürmüştür
kırların ve türkülerin
onururunu yere
Baharda bir tomurcuk
gibi patlayan öfkedir umut
barajını yıkan bir ırmaktır
açılır serpilir
ve büyür kıyısında sevda
Emzirir aşkı
emzirir ve büyütür gül nakışlı sabırlardan
ferhat'ın direncini
bin yılların sabır taşını çatlatırlar
açar bin yılların kapısını
Düşman dönük
bir mavzer gibidir umut
yaratır tetik ve parmak
en gürbüz çocuğunu tarihin
AHMET TELLİ
<end>

<start>
Kekremsi bir hayat dilimindeyiz
Bakır tadında geçiyor günler
Tutmuş yolları bir sürü harami
Geleni geçeni sigaya çekmekte
Şüphesiz onlar ölüm getiricilerdir
Ve sevincin düşmanı olarak bilinirler
Yoktur gözlerinde sevgilerin ışıltısı
Aşk yoktur, duman bürümüştür büsbütün
Onlar yalnızca ölümü bağışlayabilir
Yalnız kederi, kahrı ve zulümleri
Ve tarih onlarla bizim kavgamızın
Sürüp duran hadisatından ibarettir.
Ne yazılmışsa bize ve onlara dair
Işıklı sularındadır bilincimizin
Hükmünü yerine getirse de acılar
Biz yine neşeli türküler söylemekteyiz
Savurulup duran bir zaman diliminde
Sarsarak ve sarsılarak geçiyor günler
Ama kalbimiz çatlayacak kadar duyarlı
Hayatı savunabilecek kadar güçlüdür.
<end>

<start>
Saçlarını gittikçe kısalttığın günlerde
Sen söylemiştin bu sözleri unutmadım
-Her aşk bir ayrılık gizler, ayrılıklarsa
Bir merhabanın sıcaklığını taşır kendisinde
Kalıcı olan hiçbir şey yok diyordun
An'lar var yalnız ömrü karşılayan
Şimdi sımsıcak bir kar yağıyor yine
Yüreğimin üstüne yağıyor hiç durmadan
Ellerin nasıl da üşüyor, bozacının
Karlı sesi doluyorken odamıza
Hava gittikçe kirleniyor bu kentte
Ve aralıksız kar yağıyor kar yağıyor
Kar ayrılık hüznüdür ve ne çok
Ayrılıklar yaşandı şu son birkaç yılda
Yurdundan ayrılanları düşünüyorum ve birisi
Özledim diyor, ülkemin kar kokusunu da özledim
Hiçbir an'ını tanımlamaya kalkmadan
Kısacık ömürler biçiyoruz kendimize
Sonra yolculuklara çıkıyoruz, bir kentten
Ötekine giderken özlüyoruz bir başkasını
Özlediğimiz birileri olmalı diyordun
Yanındayken bile özlediğimiz birileri
Öyleyse kalkıp Ati'ye gitmelisin, İstanbul'a
Belki hâlâ saklıyordur bir gülü kimbilir
Yaşandı mı o sıcak kış, yaşlandık mı
Aynalara bakmaya vakit bulamadık
Dönüp dönüp birbirimize bakmalardan
Yaşandı mı o sımsıcak kış, ne dersin
(Çocuksun Sen)
<end>

<start>
Hayatın devraldığı
sessiz bir özsudur acı
birikir yüreğinin kıvrımlarında
ve ağar gözlerine ağır ağır
Bulutlar yere inmiştir artık
ya da gurbettesindir
Unutma
Bir hayalet gibi kapındadır
yalnızlık denilen şey
ufkun kararabilir birden
için çölleşebilir
Kaçışın bile bir adımdır
ya da dönüşündür kendine
Unutma
Her sayfası kederle kararan
bir hüzün defterine döner günler
ve her sabah 'merhaba hüzün'
'merhaba yalnızlık'
diyerek başlarsın hayata
Ama hayat bağışlamayacaktır seni
Unutma
Üstelik günlüğü yoktur hüznün
hiçbir zaman da tutulmayacaktır
Serüvenlerin yorgun yeniği
elleri titreyen yaşlı bir kadındır hüzün
ya da hasta bir tanıdıktır ancak
hepsi o kadar
Unutma
<end>

<start>
Herhangi bir kızınkinden ayrı değildi öyküsü
hayatına ülkesini ekleyip yaşamaktan başka
Usulca eğerek başını
yürürken nedense hep
birbirine dolaşır
gibi olurdu ayakları
Bir fotoğraf ve yeni
koparılmış bir çiçekti
ilk mektubuna eklediği
kelimelerse büsbütün yangın
Durup durup iç çekişleri
sessizliği, dalgınlığı
acıyla bakışı yollara
aşkı öğrenişindendi
Çiçekli bir dal
gibi uzandı sevdiğine
ve yalnızca
ayrılıklar korkuttu onu
Böylece bağladı
hayat, dünya ve kavga
ve aşk
onun tarihinde milattı
Temiz çamaşırlar ve bir demet çiçek
taşıyor simdi o kız, görüş günlerine
<end>

<start>
Susar kuşlar
Susar kent
Cadde...
Sokak...
Kurulur suskunun saati
Öpüşleri nasıl da soğuk sevdiğimin
Donup kalmış
Sevda kokanı bile sözcüklerin
Buz tutmuş şiir
Buz tutmuş türkü...
Kurulmuş suskunun saati
Gelinir sonra
Hem nasıl gelinir gör
Devinir tarihsel birikim denizi
Çatlar tohum...
Çatlar zaman..
Kırılır suskunun saati
Gör nasıl kırılır...
(1979)
<end>

<start>
Sözün yine hep aşktan yanaysa 
sevgilim sen sakla bir kaçağı 
belki yorgun ve yaralıdır hâlâ 
ölüm basmıştır son sığınağı 
Sus ve sadece dinle sessizliği 
perdeleri çek ışıkları söndür 
bir selam bir haber gönderir belki 
sesleri hiç duyulmayan dostlar 
Bir cigara sar bitlis tütününden 
bir çay demle sonra, anısı kalsın 
bekle başında onun sabahadek 
Belki benim sana böyle sığınan 
yapayalnız ve öylesine yorgun 
kimliği duvarlarda kalan bir kaçak
<end>

<start>
Öyle yorgun düşmüşüm ki
acının mavzerini taşımaktan
bulanık sular basıyor birden
bütün mevzilerimi
sonra çöle kesiyor içim
Bu alaturga şarkılarda
fena kanıtıyor bazen
anıların ve acıların kabuğunu
gagalıyor kanatırcasına yarayı
susamış bir kerkenez
Sesimin pınarı kuruyor
susunca sesinin kuşları
Uzayıp giden bir bozkır
kesiliyor dudaklarım
kavruluyor yalım yalım
Sesini ver bana dinle
Su verir gibi yaralı bir hayvana
sesinin bütün gözlerini
çevir dudaklarımın bozkırına
yoksa dilim dilim edecek acılar beni
Acının her gözeneğinden 
hüznün ilmiklerini geçirip
dokudum şiirin kilimini
şimdi nakışlamak istiyorum
yanlızlığın dört duvarında sesini
<end>

<start>
Toprağı nasıl kavrarsa ayrıkotları
ve nasıl çölleştirirse usul usul
öylece sarmış seni yanlışlar
çürütmüş yüreğindeki öfkenin
dayanıksız tohumlarını
çorak bir toprağa döndürmüş içini
Zehirli sütleğenler sürülmüş ökselere
sinsi bekleyişler gibi yapışkan
iğrenç gülücükler serpiştirilmiş
belli ki sen
konacaksın acemi sekişlerle
yalnızlığın bu hayın ökselerine
Ve şimdi uysal bir kedi gibi sokuluyorsun
gergefini sessizce işleyen gecenin koynuna
Usulca okşuyorsun yalnızlığını
usulca ve sessizce yaşamak diyorsun buna
oysa hayat
açılmamış bir yumak gibi duruyor ellerinde
Ah yalnız kuş
belli ki sen hiç bilemeyeceksin uçmayı.
<end>

<start>
Birisi kitap okuyor otobüste
İlk durakta vuracaklar onu
Dizlerinin üstüne çöken
Bir zürafa gibi
kalakalacak o
Ve bu kent 
çapraz ateşler altında
yazarken kendi tarihini
zürafaların nesli nasıl tükendi
Diye bir sayfa açacak
Birisi kitap okuyor otobüste
ilk durakta vuracaklar onu
<end>

<start>
Ay inceldi ve orman
bir tortu gibi çöktü dibe
Buğusu yoktu toprağın
büsbütün balçıktı yeryüzü
Irmaklar sağırdı ve dağlar
birer aptaldı o hantal gövdeleriyle
Gittikçe büyüyordu rüzgarın beynimdeki ur
Öfkemizden şimşeği yarattık
İnsanı yarattık
(hayır, balçıktan değil)
O gün bugün arayıp dururuz onu
hangi cehenneme gitti, bilmeyiz
Ahmet Telli
Karda İzler
Karda izler bırakıyorum avcılar peşime düşsün
Bir uçurum kenarında vursunlar beni ki dünya
Uğuldayıp duran bir uçurum değil miydi zaten
Karda izler bırakıyorum avcılar peşime düşsün
Siliyor adımı bir dal kırarak çam ormanından
Gibi incelterek yetişiyor ardımdaki tipi bana
Adımı yazıyorum kar üstüne ve ıslığını çığlık
Geçmişim kar sessizliğiyle özetleniyor artık
Bir kahkahayla çekip giderim karlı ovalardan
Bir uçurum kenarında vursunlar beni,vursunlar
Karda izler bırakıyorum avcılar peşime düşsün
Yolculuklar ve ayrılıklarla anlatılabilir ancak
Derim ki kar ve hüzün bir aşkın seyir defteridir
Kar yağıyorken milyon kere hüzün yağıyordur
Karda izler bırakıyorum avcılar peşime düşsün
Ömrüm parmak uçlarımda eriyen bir kar tanesi
yakışmıyor onlara.
<end>

<start>
Sizi Sevmiyorum
Sesimden arındım ve ufku
Bir harmani gibi giyindim
Kahraman bir korkaktım
Kavmimin kadim tarihinde
Ki onlar için umutsuzluk
Kendim için haramiydim
Böyle bilindiydi bu hikâye
Yarından bugüne kaldıydı
Tersine akan bir ırmaktım
Sözün şaşkın serinliğinde
Kendi deltasında boğulandım
Ve sizi sevmiyorum ey kavmim
Yakın beni rüzgârın ıslığa
Islığın hükme döndüğü yerde
Derim ki ey kavmim, zulmünüz
Payidar, yurdunuz çığlığımdı
Ki hükmümü kendim veriyorum
Yakın beni sesim sorulara dönmeden
Küllerimin altında kalacak
Mutluluk sandığınız ne varsa
Böyle yaşandıydı bir ömür ve söz
Giyotindi sözün belleğinde
(Çocuksun Sen)
Ahmet Telli
<end>

<start>
Acının bağrından 
mavi bir çelik gibi fışkıran öfke
dünyayı değiştirecektir mutlaka
Yeni hayat kendini yeniden yaratacaktır
ona sahip çıkan ellerde
ve bu yüzden öfke
sevda gibidir kimilerinde
Yüreğinin pas tutmakta olan kıvrımları
sarsılsın bir an öfkenin gökgürültüsüyle
beyninin her hücresi bir gerilla gibi
kuşansın pusatlarını ve sokağa çıksın
ve bir hançer gibi saplansın
pustlukların ihanetlerin bağrına
Bak o zaman nasıl bitecek yanlışlar
ve cehennemleşen yalnızlığın
Sevdalar duman olmayacak o zaman
Hüznün isyan olmuştur çünkü
Hüznün isyan olmalıdır
<end>

<start>
-I-
Yaşananı aşan sevda yorumu
Şiirn kanıyla yoğrulmamışsa
Gülün hevengini coşturan bengisu
Verilmemiştir çeliğin damarına
-II-
Şiirden söz açılınca
Diyor ki bana konuğum
- Başka söze gerek yok
Aşktır onun tarihçesi
<end>

<start>
Gittikce puslaniyor görüntü
sislenen bir aynaya dönüyor
yakin gecmis de olsa artik
zor secebiliyoruz birseyleri
bulutlar cöküyor anilarimiza
Ama unutmus degiliz yasanani
bugulu bir düs gibi de olsa
duyumsuyoruz o kekre tadi
ve her animsayista irkiltiyor
o soluksuz birakan küf kokusu
Soluk renklere bürünse de
suyun ve gögün görüntüsü
yasanan duyurulacaktir mutlaka
anlatacaktir bir cocuga bunlari
gögsü paramparca edilen biri
<end>

<start>
sen türkü söyle ve gülümse küçüğüm, çünkü sesinin ırmağıyla yeşerecek hasretin bozkırları
<end>

<start>
Hiç kimse senin kadar
yakıştıramamıştır hüznü kendine
Hüzünler ki aşkın ve şiirin
yıllanmış sarabıdır
damıtılmıştır acıların imbiğinden
Hüzünler ki şairlerin yüreğiden uçuşan
sararmış çiçek tozlarıdır
                     Biraz da şairlere özgüdür hüzün
Bozkırın yalımına direnen
solgun bir gül gibi yüzün
Acının, sabrın ve yalnızlığın
sessizliği sararıyor
yorgun güzünde alnının
Ve artık bir bir şey bırakamıyorsun
bekleyişlerden başka kendine
                 Biraz da şairlere özgüdür bekleyiş
Hiç kimse senin kadar
alışkın değildir ayrılıklara
Ayrılıklar ki nişanlısıdır hasretin
acılar ve türkülerle çeyizlenir
bekleyişlerin sararan güzüne
Ve hasret kızıl bir güldür
ayrılıkların mendiline nakışlanmış
                 Biraz da şairlere özgüdür hasret
Kerem'i kül eden yangındır gurbet
ferhat'ın sabrıyla çatlayan kayadır
Sarınarak acının yorganına
sararmış bir yaprak gibi nakışlar
bekleyişlerin gergefine hüznü
Gurbet biraz da halep demektir
söylenir adı efsane efsane
          Biraz da şairlere özgüdür gurbet
Ayrılıkların çanı vurduğunda
savrılır pişmanlığın kızgın külleri
Bütün sevdalar hasretin yalımıyla tutuşmuş
bir bozkır türküsüdür kerem'in kavruk bağrında
ve artık
yollara düşmenin zamanıdır
şen olasın halep şehri
                Biraz da şairlere özgüdür ayrılıklar....
<end>

<start>
Yitirilince güneş
esmer bir bulutun gölgesinde
hayata kulak ver
deniyor seni
yeni bir iklimde
Hayata kulak ver
ginle toprağın sesini
nasılda anlatır gürül gürül
pir sultan'ı, bedrettin'i, dadal'ı
ve köroğlu'nu
AHMET TELLİ
Nice baharlaı suladılar
zındanlarda onlar
filizlenerek karanlık ülkesinde ihanetin
budandıkça büyüyen
serpilen
gül dalıydılar
Eksiltemedi dudaklarından türküleri
boğazlarına ilmiğini geçirirken hain
Örümcek barında zındanların
nasıl da somuşlar deme
mahpusluk
en eski yiğitlerinden
mirastır bu topraklara
nasıl da özümlemiştir
sevdalı yüreklerini onların
Yitirilince güneş
esmer bir bulutun bölgesinde
düşmesin yüreğine
hüznün bakır çalığına buluttan
hayatı sen yeşerteceksin
unutma
<end>

<start>
Bir kızın kocaman gözlerinde gördüm 
bulutların dağlara sessizce çöküşünü 
Çocuksu susuşları gördüm, kırılan sevinci 
Ve kalbimi puslu yamaçlardaki pusulara saldım 
çobanlar çoktan inmişlerdi ovaya 
bense yapayalnız bir ağaçtım doruklarda 
Harelenen sularda bir yanık kokusu 
ve uzun boyunlu bir kızın gülümseyişi 
Işık zamana bağlı zamansa onun 
kocaman gözleridir artık 
Anladım tarih de yazılmaz 
bir aşkın sayfalarına düşmüyorsa gün 
Yalnızdım, yapraklarım dökülmüştü bir bir 
deryalara savrulup çöllere düşmüştü 
Bir duman tütüyor yine hangi kent yandı 
hangi sokakta vuruldu sevgilim 
Bir demet menekşe bir avuç toprak 
burkulan bir yürek miyim hep 
Sesimde bir yanma bir kekrelik 
uzayıp giden bir çöl yalnızlığı 
Gazeteleri okumuyorum başım dönüyor 
sulanmamış çiçekler gibi kuruyor her şey 
her şey bir yolculuğun hüznünü taşıyor 
gidip de gelmemek üzere bütün yüzler 
Puslu yamaçlarda bir çakal gölgesi 
bir dağ suskunluğu yürüyor kentlere 
yenilen biz miyiz yoksa aşklar mı 
bir kızın kocaman gözlerinde görüyorum 
savrulan küllerini ömrümüzün 
Bu kenti ayrılıklar yıkacak birgün biliyorum 
Ölümden şikâyeti yok ölüp gidenlerin 
ama bir kızın kocaman gözlerinde yangınlar çıkıyor 
Acılar dehşetli kinlendiriyor beni 
Kabarıp duruyor içimde, kabarıp duran bir okyanus 
yurdumu arıyorum batık bir tekne değilim 
yurdumu arıyorum kızgın küller ortasında
<end>

<start>
I/
Gün ağarmadan yola çık
sislenmeden bütün dağ taş
Dönüp dönüp bakma artık
bir ozan gibi ayrılığa düş
Dehşetli bir acıdır belki
uçurum, orman ve rüzgar
ve ağzında kuş tüyleri
taşıyarak geçen bulutlar
Neyi bırakmışsan geride
bir kül yığınıdır şimdiden
ömrün gibi savrulup gider işte
Ama ıslığını unutma sakın
bir türküdür yine de
yolcuya en çok yakışan
II/
Dağın eteklerine vardığında
şöyle bir dur ve soluklan
sonra meşeliklerin orada
sırtüstü uzan gün batarken
Dinle bir an ormanı ve suyu
başlayacaktır az sonra
doğanın yabanıl konçertosu
hışırtılar içinde kalacak ova
Kayıp giderken bulutlar
usulca sokulacak yüreğinin
gizli geçitlerine bir rüzgar
Buğulu türküler duyacaksın
ve aşk çılgınlıklar bekleyecektir
yolları uçurumla kesilenlerden
III/
Dizginlerinden boşanmış bir at
gibi soluk soluğayken doğa
soluğun yetiyorsa yaylanıp tut
yelesini ve katıl rüzgara
Unutma ki yalnız değilsin
yüreklendiriyor seni aşk
ve birdenbire boşanan
bu çılgın sağanak
Aşk ile sağanak
hep aynı kokuyu taşıyacak
hangi kentte bir koklasan
Yolculuklar özetleyecek ömrünü
Gülüşü ve hüznü sürükleyen büyü
elinde bir gül olacak sevdiğinin
<end>

<start>
Ünledin
Gelmedi kimseler
Kalabalık olurum sandın
Usanırsan beklemeyi 
Gizle bile kendini 
Meş'um sorulardan
Kimselerin bilmediği
Bilmediği güzergâhtan 
Gâh seni gâh onu 
Yanıltıp secdalardan
Çınlasa da iyidir ses
Sese değdiğinde
Her kimse ünleyen
Dön bir bakistersen
Bak erikler çiçeğe
Yangın yalaza
Yolcu yollara tırmanıyor
Dağ tırmanıyor buluta
Sisli sesler Çizerek
Ve dönüp bakmadan
Yeryüzüne
Yer gök arasında bir yerde
Yazılır mı söylenir mi
Aklınla tırnakladığın tarih
Aklının çatısı uçuyor 
Yağmur başladığında
Ama iyidir ses
Yağmurun da olsa 
Fırtınanın da
<end>

<start>
Ölürüm diyor ki, 
-Ne diyor ölüm? 
-Cemal hariç değil!
Diyor ki, 
-Ne diyor Cemal Süreya? 
-Her ölüm erken ölümdür/
                                  üstü kalsın
-Olur diyor ölüm, kabul!
<end>

<start>
Günlerdir bir dağbaşındayız
Bir başına ve birşeylerden uzak
Çağıldayan çavlanları dinliyoruz
Otların üstünde sırtüstü uzanarak
Duman, is ve beton yığını 
Öyle yormuş, bezdirmiş ki bizi
Yaşayıp durmuşuz bir yangını
Unutmuşuz gülümsemeyi sanki
Günleri saymadık günlerdir işte
Saatleri kurmadık ve saatlerce
dağ taş demeden dolaşıp durduk
Çoktandır unutup gittiğimiz
Bir sevinci tazeledik bu yaz
Doğayı ve kendimizi dinleyerek
<end>

<start>
Bir çığlığın sessizliğidir
derin suların dinginliği
ki çınlar yüreğin
kararan kayalarında
Derin suların dinginliği
çatlatır yüreğinde korkunun tohumunu
çünkü sessizlik en büyük ustadır
düşü gerçeğe dönüştürüverir apansız
Isırır bir hançerin yılan dili
gibi çatallaşan çeliği
Sonra yalnızca öyküler kalır
ve sen onu yaşarsın çaresiz
Dirhem dirhem tartılmaz ki dostluk
yaşanmaz ki vermesini bilmeden
damla damla biriken bir şeyler
boş bir tapınakta birden
çalar gibi olur çanlar
Ve yaşamın hesabini
veremezsin bir türlü kendine
Sonra boğuntular
sessiz haykırışlar
karanlık sokaklara çeker seni
Çanlar beyninde asılı duran
madeni bir gökkubbedir artık
kulaklarına balmumu da akıtsan
delecek beynini bu çığlığımsı sessizlik
ve bu katran gibi yalnızlık
<end>

<start>
Hep öyküler dinledim
buruk, acımsı, kekremsi
Dinlerken yaşadım diyemem
öldüm
Ama ölmemiş 
o bin öykünün serüvencisi
Sunuyor kendini
canlı bir bildiri gibi
kaçarak tırpanından
ölümün
oturmuş karşımdaki sandelyede
demli çaylar istiyor garsondan
Bol içki bir o kadar küfür ve boşvermişlik
bütün hayata
Ucuza kapatılmış
hatta bedavaya gelmişken hayat
dinler mi girdisini çıktısını
o bin serüvenden sonra
Çok öyküler dinledim
cigara dumanıyla yüklü
duvarların taş baskısı resimlerle
süslü köy kahvelerinde
buruk, acımsı, kekremsi
Dinlerin yaşadım diyemem
öldüm
AHMET TELLİ
<end>

<start>
Güğl diye kokla güz dalgınlıklarını
Umut tacirlerine yüz verme sakın
Yenilirsen dövüşerek yenilmelisin
Hiç kimseye vereceğin hesap kalmamalı
<end>

<start>
Devrilen bir çınar
nasıl uzanırsa boylu boyunca
öylece düştü kollarına
kan-revan içinde dostun
donup kaldı soluk bir gülümseyiş
çocuksu kıvrımında dudaklarının
Kaşın seyirmeye başladı birden
yüreğin körüğü üflüyor
içindeki cehennemi
ve bir boşluğa nasıl çarparsa deli su
öyle uğuldamakta kulakların
bir bora patlıyor göğsünün okyanusunda
Ne ki tutulmuş nalçalı seslerle
umudun köşebaşları
korsanlar dalgalandırıyor
senin deli rüzgarlarınla bayraklarını
ve yitiriyorsun yolunu
balta kesmez ormanında öfkenin
Bil ki dostunda değil çekilen tetik
senin umuduna, unutma bunu
kör bir öfke delirtmesin 
yıkmasın yaşamın direncini
unutma ki her köşebaşında
bunca dostun kurumadı hâlâ kanları
Hele dik tut başını önce
haykır yıkılmadığını, tükenmediğini
yüreğindeki yalım nasıl olsa 
korlaştırır zamanın çeliğini
sen önce öfkenin adını koy
yanıltmasın yüreğini
AHMET TELLİ
<end>

<start>
II/
Tepemizde dönüp duran akbabalar
uzak, çok uzak çöllerden gelip
düşürürken gölgelerini üstümüze
her nasılsa aramızda bulunan
dostlarıyla da buluşup koklaştılar
ve ölümün sessiz dairelerini
çizerlerken başımızda
gölgeleriyle konuştular
Onlar ki şahinlerle güvercinlerin
ölüm tüccarlarıydılar
hayatı karartarak yaşayabilirlerdi ancak
Hayat karartılabilir bir süre
Belki dağların uğultusu kesilebilir
Çoban ateşleri söner
ses gelmez olur koyaklardan
türküler bile susabilir belki
tükenebilir güneşin
altın testisindeki bengisu
Üstelik umudun magması bile soğuyabilir
gölgelenebilir umut bile bir an
Ve zulmün okları vızıldayarak
beynimizi dişleyebilir kör bir testere gibi
Ortaçağdan gerilere gider bir ucu zulmün
bir ucu
bin dokuz yüz yetmiş bir’lerden berilere gelir
Ama hayat yine de sürer
şahinlerle güvercinlerin gücü yetmez yok etmeye
Hayatı sürdürecek olan sevdalardır çünkü
Hayatı sürdürecek olan bir tohumdur belki
sevda gibi salar köklerini derine
özgürlüğün ve bilincin özsuyudur devinen
ağar hayatın dallarına
ağır ağır kavrar bütün hücreleri
ve sonra dikilir
şahinlerle güvercinlerin karşısına
Binbir suratlı sermayenin
iki yüzüdür şahinlerle güvercinler
Karın temeli mülktür diye
ortak bir anayasada anlaşmışlardır
ve zulüm genel başlığını taşır
Anlaşamadıkları tek noktaysa
işkence yöntemleri olmuştur
Onlar ki ilk mülkiyetle birlikte
işkenceyi geliştirmekte ustadırlar
Ve ateşin mülkiyeti uğruna
bilinci ve özgürlüğü dağlara kaldırıp
kayalıklara zincirlemişlerdir
ve de her sabah güneşe karşı
parçalatmışlardır ciğerlerini bir kartala
saltanatları sonsuza dek sürsün diye
Onlar ki o günden bugüne
bilincin ve özgürlüğün
baş düşmanı kesilmişlerdir
Ne yaratmışsa insan
ne duymuş ne düşünmüşse
insana karşı kullanmayı öğrenmişlerdir
İhanet bile değildir artık bu
düpedüz görevleridir
insana karşı olmak
Ve onlar
yalnız
sevdalardan korkarlar
<end>

<start>
Uç verirken yüreğinin kıvrımında
Sürgün sancısı solgun bir gülün,
Ağar gözlerinin yorgun peteğine
Bal acısıyla yüklü hüzün
Ve dinlenir göğsünün harmanında
Yaman koşucu bekleyişlerin.
Zamanın biriktirdiği ve acılaştırdığı
Kavruk bir direnmedir hasret.
Üfler acıya ve zamana karşı
Kerem yalımını sevdaların
Ve yaratır nice yengilerin yıkıntılarından
Mermer anıtını umudun.
Bin umudunu işleyerek bir mermere
Direnir hasretinde acının nakkaşı,
Zulmün kayasını delerken Ferhat
Fışkırır sevdanın kararttığı zakkum,
Ağar hayatın dallarına
Ve açılır Kerem gülleri
Hasretin gonca bağrında...
<end>

<start>
Kerbelâ’ya dönse de günler birer birer
yakıp kavursa da bağrımızı çöl ayazı
sevinçler büyüyor kavgalar büyüdükçe
ve âsi bir tay gibi şahlanıyor içimizde.
Sevda bir yanda büyüyor, zulüm bir yanda
öylece akıp gidiyor günler aylar ve yıllar
ürperiyor yüreğimizde anılarla acılar.
Sürüp duruyor hayatımızda zemheri soğuğu
bir diken gibi batıyor etimize hâlâ
ve hâlâ hesabı tutulmamış acılarla yüklüyüz
ferağımızda kalmış her biri, mülkümüz olmuş
hayatımız heder edilmiş bunca zaman
bunca zaman peşimizi bırakmamış zulüm
üstelik unutulması mümkün değil hiçbir şeyin.
Şimdi bir yol ayrımındayız
çekip gitmiştir nice dostlar ama yalnız değiliz
binlerce ışık fıkırıyor direniş günlerinden
sarıp sarmalıyor umudu, aşkı ve dünyayı
suların akışı, günlerin doğuşu
ve sevdanın gül yüzü
yeni baştan kaleme almaktadır tarihimizi.
<end>

<start>
I
Gittin ya; denizlerin çekilmesi
Dalgaların eğilişi, turnaların göçü
Bunu anlattın bana, bir rüzgâr
Bunu fısıldadı geçip giderken
Bekle dediydim, gör yelkovan
Ürperişini ve getirdiği müthiş
Rüyâyı; o cümbüşü, çengiyi; 
Hepsi esmerdi, çok esmerdi.
Bir esmerlik kaldıydı sesinden
Bir de kum saati, çöl akrebi; 
Billûrun parçalanmış ânıydı, ki
Yüzüne sızdıydı ışk’ın şeraresi
Suyu fısıldayan çıkrık, koyu
Yalnızlığa dalmıştı ve orada
Birikmişti zamanın esmer bir
Vedâya benzeyen hikayesi
Gittin ya
Daha çok özleniyorsun şimdi
II
Gittin ya, bulutun dağa, dağın
Yamaca dediği şuydu galiba:
Mecnun çöle döndürür kalbin
Yurdunu, Leylâ ise vâhaya
Belki sayıklamaya benzeyen
Bözler kalır aykırılıklardan, ki
Uzun uzun ulur içindeki kurt
Zamanı kemiren uzaklığıyla
Hayat ile zaman bir muamma
Olup hazırlıyor ya aldanışları
Unutmak dediğimiz kör ışıltı
Orada sızıyor kalbin yurduna
Ah, yine sitemsiz bir tayın
Gölgesi düşüyor dağ geçidine
Sağrısında mahmuz yaraları
Eşkininde uğultulu bir uçurum
Gittin ya, âzâd edilen eşkiya
Boşluğa düştü rüyadaydi güyâ
Sonra yürüyüp gittiydin işte
Dilinde kül tadı, geçmişinde
Sevdakâr bir hikâye bırakarak
III
Kedisi sokağa kaçmış
Biriyim ben ve içimde
Kekeme bir kuş
Ötüyor ötüyor ötüyor
Ve son günlerde durmadan
Yalpalıyor bütün sözler
Birisi adımı sorsa meselâ
Dilim sürçüyor
<end>

<start>
'hayyam, yalnızdın sevgilinin yanında 
şimdi gitti, artık ona sığınabilirsin'
rivayetdi ve zaman sakin 
bir su gibi hareleniyordu 
senin için orman uğultuları 
uzun kış geceleri getirdim 
artık okunmayan masallardan
bildim ama bilemeyip düştüm 
yollara ıslığımdaki gül kokusuyla 
çünkü gül mağrur bir yalnızlık 
yahut dalgın bir keder olarak 
yakışırdı senin şehla sesine
'rivayetdi ne zaman sahi oldu 
bildim bilemedim sahi nasıl soldu'
anka'nın beni bıraktığı yerde 
barbarlara rastladım, en çok 
seni andırıyordu incelikleri 
seni ve senin şehla duruşunu 
rüzgar doldurdular ceplerime
oysa ben yılanların deri değiştirdiği 
bir çöl arıyordum kendi çölümde 
gövdemin çağına ulaşmak'çin 
matematik ve şiir çalışıyordum 
tarihse barbarlık öncesi devirlerdi
'rivayetdi ne zaman sahi oldu 
bildim bilemedim sahi nasıl soldu'
dağlarımda yangın ovalarımda 
tûfan hikayeleri anlatılırken 
masaldan masala, efsaneden 
efsaneye sığınıyordum ve ben 
sıfırı öğreniyordum aztekler'den
şiirse şehla sesine benziyordu 
yani yalan yani kara bir zulüm 
inceliğin barbar duruşu belki 
vak'anüvis edasıyla geziniyor 
yenildiğim tüm alanlarda şimdi
'rivayetdi ne zaman sahi oldu 
bildim bilemedim sahi nasıl soldu'
bir kez daha uğradığımız 
cinayet yerine benziyor 
unutmak istediğimiz ne varsa 
meğer ne çok biriktirmişim 
unutmam gereken şeyleri
duruşunu, şehlasesini mesela 
yatağımda kalan sıcaklığını 
yastıkta başının bıraktığı çukuru 
en çok da bir yolculuğa çıkarken 
dönüp dönüp sarılışını
'zaman bir su gibi hareleniyor yine 
rivayetdi ne zaman sahi oldu'
uzun uzun susuyorsun bir gülü koklarken 
yüzün büsbütün gülistan oluyor ve bitti 
sandığımız yerde yeniden ürperen aşk 
hangi hatıralarla kanadı hangisinde sustu 
biz hangi şehirde güller taşıdık odamıza 
hangisinde yaralarımızı saracak bir dost 
bir yoldaş aradık ölürcesine, yoktular
zilsiyah hatıralar edinmişti şehirler ve barbar 
zamanlardı şehla sessizliğimizde
nice yıkımlardan kurtardığın şeydi susmak 
adressiz yaşamalardan, mutsuzluklardan 
umutlardan geri kalandı ve yakıştırdın 
kendine, yüzünün biçimi buradan geliyor 
iki şehir, iki darbe arasında geçirdiğin yıllar 
sana bir onur gibi susmayı ekledi ki güller 
sessizliğin koynunda bulurlar renklerini
ayrılıkların bir rengi vardır, susuşların 
bekleyişlerin, yalnızlıkların da öyle 
şehrin görüntüsü unutmanın rengine benzer 
istasyonlarsa özleme dönüktür nedense 
ve bir köşesinde mutlaka taşra kokusu 
kokunun rengi nasıl yayılır bilirsin 
güllerden, fesleğenlerden ve acılardan
hiç konuşmayalım istersen susmak bir dil 
bir hatırlamak olsun yitirdiğimiz ne varsa 
hatırlamak deyince içimden bir rüzgar 
ışıkları söndürülmüş kasabalar geçiyor 
komşu bahçeden hoyratça kopardığım güller 
kendimi pekos bill yerine koyduğum 
günler düşüyor içime, kendime sığmıyorum
hatırlamak deyince annemin öldüğü gün 
içimden bir mürekkep ırmağı akmıştı 
se ve ateş, hava ve toprak ve her şey 
cıvaya dönüşmütü orada, ikide bir 
gülkurusu yolculuklara çıkışım bundandı 
yön duygumu galiba o zaman yitirdim 
hangi şehirde yoksan ben kayboluyorum orada
zarif hatıralar edinmiştik sokağımızdan 
ve eğilip bakardı geçip giden bulutlar 
sen mektubundan önce gelirdin, kuruyan 
fesleğenler için yas tutardık yazsonları 
devrim bir ihtimal olarak kaldı diyenlere 
sessizce itiraz etmeyi öğrendik o günlerde 
dokunsalar akasyalar gibi yaprak dökerdik
şimdi ürperten, onaran bir şey var, sen bir gülü 
uzun uzun koklayarak anlatıyorsun bunu 
kalbimizse küllerin altında kalabilen iki köz 
iki cehennem; imlası bozuk mektuplar gibiyiz 
çünkü imla evlilikle biten aşklara benziyor 
rüzgarını yitirmiş vadiye, bulutsuz 
yağmursuz bir gökyüzü de diyebilirsin
uzun uzun susuyorsun bir gülü koklarken 
hatırlamak böyle bir şey olmalı diyorum 
unuttuğumuz ne varsa barbarlar sızıyor 
bizse şehla bir isyan oluyoruz şehrin 
zilsiyah hatıralarından sıyrılarak 
sevmek böyle bir şey herhalde diyorum 
sen uzun uzun koklarken bir gülü
ve yüzünün doğusu gül kokuyor çünkü doğu 
gülistandı dağın ve destanın bize anlattığı
<end>

<start>
Dingin sularındasın acının ve
Servilerin kuşluk serinliğinde
Usulca okşanan esmer güz
Yapraklarında oynuyor giz
Çeviriyor acının aynasını kendine
Ne kalmışsa sevgiden geriye
neyi bırakmışsa isteyerek
Perdelerin kıvrımında örümcek gibi
geziniyor şimdi
Dokuyor sessizliğin güz iklimini
çok uzak ve çok beklenen
Bir şey var gibi
Doluyor akşamlarına birden
Batırıyor canına sivri dişlerini
Az değil sessizliğin öğrettiği
Az değil öğrettiği usta sessizliğin
Çirkin bir yontu gibi duruyor orada
Pelteleşiyor o hayın gülüş
Gözçukurlarında
Damıtıyor üzüncü akşamlarına
Hüznün kekre cemresi düşünce şiire
Sızlatıyor yüreğini gündönümleri
Ve yorgun dönüşler bıkkın serüvenlerden
hiç kaldırmıyor içi artık o hüzünleri
Bir hırsız gibi dönüyor kente
<end>

<start>
ALBÜM
Elimde üç tekerlekli kırmızı bir bisiklet,
Bir nohut-oda Hacıbayram’da
Denizsiz bir ada’nın kıyılarında
Görünmez arkadaşlarım..
Ne işim vardı bu rüya’da.
Bir kere, bisiklet yeşil değildi,
Başkentti, ada değildi.
Karpuz iyi çıkmadı, beni yordu.
Alemdağ ormanında kayboldum; 
Herkes beni arıyordu..
Akşam oluyordu, korkuyordum.
Ne işim vardı bu rüya’da.
Alemdağ ormanı yandı, yok oldu; 
Benim kayboluşum da öylece kayboldu.
Bir resimde toplanıldı bilmeden..
Birer birer dağınıldı bilmeden..
Beni buldu arayanlar sonunda..
Ama onlar silindiler resimden..
Ne işim vardı bu rüya’da.
Orda orman olsa da gene kaybolsam diyorum.
Ya da resmi yakıp ben onları bulsam diyorum.
<end>

<start>
Hepsinin gelmesini bekleme; 
Bir kişi gelmeyecek.
Sen alışmayasın diye,
Korkmayasın diye,
Düşünesin diye..
Kendine yetmen için..
Herkesin kendinden kaçacağı yerlerde
Sen kaçmayasın diye.
Gelenler gitmeyecekmiş gibi..
Doğumlarda ölümlerde 
Duyasın diye.
Bildiğini bildirmek için
Bilmeme'yi öğrenmelisin.
Tam kalasın diye.
Hepsinin gelmesini bekleme,
Sen var olasın diye.
Bir kişi gelmeyecek,
Sen, bir olasın diye.
<end>

<start>
MESAJ
Ölebilirim bu genç yaşımda, 
En güzel şiirlerimi söylemeden götürebilirim.
Şimdi kavakyelleri esiyorken başımda, 
Sevgilim, 
Seni bir akşam-üstü düşündürebilirim.
<end>

<start>
Rüzgâr mı dedim..
İsterim ki saçların dağılsın.
Gece mi dedim..
Hemen düşüncelere dalmalısın.
Aşk der demez 
Kalbin hızlı çarpmalı.
Sabah, dememe kalmadan
Uyanmalısın.
<end>

<start>
Umud bir öykü adIı, başında önde gider,
Bir ayrım olur sonra, yarısı dünde gider.
Bölüşür yaşanmışlar yaşanmakta olanı,
Anılarla umutlar barışık yönde gider.
Bir gün, bir ân, bir yerde bir dönemeç belirir,
Dengesini yitirir gecelerle gündüzler.
Yalanlara dönüşür korkular için-için,
Sıcaklığını keser duygular, düşünceler.
Tükenen sevilerin alışkanlıklarında,
Gittikçe donuklaşan ışıklar yanıp söner.
Karanlığı emzirir yığın-yığın gölgeler,
Can ateşi soluk göz-bebeklerine tüner.
Bir süre kanat çarpar artık yorulmuş bir kuş,
İnişinin kararan havalarından düşer.
<end>

<start>
ÖLÜM
Ölüm; ben onu çiçeklerle giderken gördüm.
Ölüm; ben onu yaşamları bilerken gördüm.
Obur doymazlıkların obur açlıklarında,
Ölüm; ben onu, varlıkları silerken gördüm.
Ama bir de yokluğun ve yüreğin önünde; 
Ölüm; ben seni utanç ile titrerken gördüm.
<end>

<start>
Bir şey kaldı gecelerden birinde
Senden.
Öncesinde bilinmemiş bir şey,
Silinmez bir ses gibi giden..
Kelimelerden büyük, kelimelerin içinde,
Bir şey kaldı senden
Yaşamalar’ın arasında kaçamaklı.
Veriliş rengi başka, alınış rengi başka..
Söylemeye vakit kalmadan
Dudakların altına bırakılmış bir şey.
Karanlıkların tam ortasında bir kırmızı nokta..
Gözlerce pırıl pırıl, ellerce saklı.
Bir şey kaldı, bir denizin kıyısında senden,
Bakışlarla yüklü, söylemelerle sessiz..
Seninle dolu, seninle sensiz bir şey..
Arandıkça bulunmamış yıllar yılı,
Bulundukça aramaklı.
<end>

<start>
Her seven, 
Sevilenin boy aynasıdır.
Sevmek, 
Sevilenin o aynaya bakmasıdır.
<end>

<start>
Küçük çocuklar yapıp geceleri kendimden,
Seni öpsünler diye gönderiyorum sana.
Bana, kucaklarında seni getiriyorlar; 
Ben de sonra o seni getiriyorum sana.
<end>

<start>
Yalnız kaldınız sanırsınız,
Biliyorum.
Yalnız bırakılmışsınız,
Biliyorum.
Ötesi yok.
Ötesi var:
Yalnızlık
Müziğin bile seni dinlemesidir.
Yalnızlık
İnsanin kendine mektup yazması
Ve dönüp-dönüp onu okuması
Yalnızlığın da ötesidir.
<end>

<start>
Daha gidilecek yerlerimiz var
Su sohbetinizi dinler gideriz
Coştukça şarkılar, türkülar, sazlar
Rakı mı, şarap mı, içer gideriz
Geçse de umudun baharı yazı
Gözlerde kalıyor yaşanmış izi
Kimseler kınamaz burada bizi
Ne varsa hesabı öder gideriz
Söyleyecek sözü olan anlatsın
İsterse içine yalan da katsın
Yeter ki kendinden, bizden söz etsin
Yalanı doğruyu sezer gideriz
Neler gördük neler bu güne kadar
Daha gidilecek yerlerimiz var
Bizi buralarda unutamazlar
Kalacak bir türkü söyler gideriz
Sevgiye var olduk sevdik sevildik
Kavgalara girdik öldük dirildik
Bir anlam fırını içinde pistik
Anlamlı güzeli sever gideriz.
<end>

<start>
DENİZİN BALLADI
Gözlerin en bakışında
Bir en deniz, 
Ve denizin en gözünde
Bir bakış, o sensin deniz..
O bakışa ben baktım..
Deniz bakışındaydı, baktım
Bakışındaydı gözleri, 
Gözlerindeydi deniz.
<end>

<start>
DİYEN DİYENE
Biri ben zenginim dedi
Biri ben mühendisim dedi
Biri ben gemiciyim dedi
Öbürü yanaş da bir görelim dedi
Biri züppeyim dedi
Şapkayı öne eğdi
Biri denizciyim dedi
Denize gitti
Biri havacıyım dedi
Havaya gitti
Biri karacıyım dedi
Karaya gitti
Biri güclüyüm dedi
Herkesin gücüne gitti
Biri ben hastayım dedi 
Doktorun hoşuna gitti
Biri mal sahibiyim dedi
Mal silkindi, yemin et dedi
Biri gelirim var dedi
Öbürü gelir misin dedi
Biri ben barışıkım dedi
Biri ben karışıkım dedi
Biri ben yumuşakım dedi
Biri ondan ilâcını istedi
Biri ben işçiyim dedi
İçeri girdi
Biri ben de işçiyim dedi
Dışarı gitti
Biri ben güzelim dedi
Güme gitti
Biri canım sıkılıyor dedi
Biri hay senin canına dedi
Biri dedi ben pazarcıyım
Pazara gitti
Biri dedi ben mezarcıyım
Mezara gitti
Ben solcuyum dedi
Sağcının biri
Biri dedi ben dağcıyım
Ben de avcıyım dedi biri
Biri dedi ben yağcıyım
Yağcılık meslek mi dedi biri
Tüccarım ben dedi
Tüccarın biri
Şairim dedi yazarın biri
Ben de yazarım dedi şairin biri
Ben deliyim dedi
Aklıllının biri
Biri ben çok akıllıyım dedi
Ve diye-diye delirdi
<end>

<start>
KEDİ İDİ ADI
Bu adı
Ona kimse vermedi
Çağırdılar, sağırdı, duymadı
Kedinin mırmırları
Onun
Hem düşünmesi,
Hem de duyma’sıdır.
Bunu
Benim yazmam
Da
Benim mırmır’larımdır.
Duyan
Bunu yazmaz
Uyan
Bunu yazan bir kedidir.
<end>

<start>
Yarıda kalmış aşklarının hesapları içinde
Denizlere açıldı içimizden biri
Niçin gittiğini söylemeden.
Doyulmamış arzularla doluydu yelkenleri.
Yıpranmış kelimelerin verdiği güvenden.
Bulacak sanıyordu yenilikleri.
Her an bir yeni su vardı,
Her yeni suda bir yeni an.
Deniz, dalgalarıyla gösteriyordu dışından
Yaşananla düşünülenler arasındaki farkı.
Bitmeyordu köpüklerle renkler
Bir başka damlada, bir başka ışıkta başlamadan.
Gözlerinin önünde bir oyun,ardında bir oyun.
Dışında ne varsa yeni, ne varsa gerçek.
Yeni manzaralarla gelen yeni duygular
Hani, eski keLimelerle olmasa
İnsanın ömrünce devam edecek.
Gözlerin önünde bir oyun, ardında bir oyun.
Anladı, ölmekle yaşamanın birleştiği noktada
Yeni rüzgârlarla esen yeni korkulara
Yeniliklerini bağışlamayan kelimelerin
Nasıl düşman sığınaklar halinde direndiğini.
Anladı, bütün olmuşlarla olanların
Ve bütün olacakların
O kelimelerin içinde
Kendisine varmadan eskidiğini
<end>

<start>
Çağırdım geldiler.
Oturmasalar ölürdüm.
Oturdular öldüm.
Anlamadılar.
<end>

<start>
Bütün aşkların kitabı elinde
Sevilmemiş yinlerin balosuna gitti.
Öylesine kalabalıktı ki,
Sevdiğini anlamadı.
Bütün kapıların anahtarı elinde
Öpülmemiş dudakların balosuna gitti.
Öyle aydınlıktı ki,
Öptüğünü anlamadı.
Isıklarla örtünmüştü çıplaklık,
Renklere uzandı susamış,
Beyazlıklar arasında kayboldu bakışları.
Gözleri yaşamayordu artık.
Şekilleri çağırmaya gitti, kandıracak.
Elleri aranıyor, tutamayordu.
Elleri, elleriydi kurtaracak,
Artık yaşamayordu.

Bir yanda gelen o dinmeyen aydınlık,
Aldıkça alan.
Bir yanda giden bir noktaydı karanlık,
Ellerinde başlayan, gözlerinde biten.
Bağırdı, kan gibi aktı sesi,
Aşamadi dışının duvarından.
Elinde bütün aşkların kitabı,
Anlatıyordu aldanan aydınlıklarından.
Elinde bütün kapıların anahtarı,
Ve unutulmuş bir duvarda, kendi kapısı..
Varamadı.
Ora öyle karanlıktı ki.
Öldüğünü anlamadı.
<end>

<start>
Sana geliyorum, sana,
Beni anla, içimdeki şeytan.
Yalnız sensin doğru söyleyen.
Gerekince kaçan, gerekince gelen.
Denizin yüzünde geceleyin,
Karanlıkları işleyen renkleri görmek senden.
Senden bazı kelimelerin farkedilmemiş güzelliğini anlamak,
Unutulmuş yaşamaya başlayıvermek birden.
Sana geliyorum, doğru sana,
Susmamak için.
Çünkü sensin dinleyince dinleyen,
Bakınca bakan, görünce gören.
Sevmesini iyi bilirim, düşünmeyi öğrendim.
Duydum nedir can vermeden ölmek.
Artık bütün kapıları açıp kapayabilirim.
Sen anlarsın bunlar ne demek.
Sana geliyorum, yalnız sana,
Yalansız, gizlisiz.
Olduğu gibi anlatacağım ne varsa,
Bil, bilsinler, biliniz.
Sen, 
Vurunca vuran, gülünce gülensin.
Sesin, yüzün, ellerin yüzde-yüz senin.
Sen ölmeyensin.
Sana geliyorum,doğru sana,
Susmamak için.
Çünkü sensin dinleyince dinleyen,
Bakınca bakan.görünce gören.
Sevmesini iyi bilirim,düşünmeyi öğrendim.
Duydum nedir can vermeden ölmek.
Artık bütün kapıları açıp kapayabilirim.
Sen anlarsın bunlar ne demek.
Sana geliyorum, yalnız sana,
Yalansız,gizlisiz.
Olduğu gibi anlatacağım ne varsa,
Bil,bilsinler,biliniz.
Sen,
Vurunca vuran,gülünce gülensin.
Sesin,yüzün,ellerin yüzde-yüz senin.
Sen ölmeyensin.
<end>

<start>
SEVGİ İLE SEVGİYE KARŞI - ETİKA-125
Kadınları sevmek bir kadına haksızlık etmek demektir.
Bir kadını sevmek kadınlara haksızlık etmek demektir.
<end>

<start>
Önce, büyük büyük düşündüm.
Sonra, büyük büyük yaşadım.
Ne varsa, onlar aldı.
Şimdi, bana-küçük/bir ölüm kaldı.
<end>

<start>
Aralarından geçiyorum,
Hiç kimse el-ele değil.
Herkes kendine dönmüş deyorum.
Bir kaçının içine bakıyorum..
Hiç kimse kendisiyle barışık değil.
Herkese kendini anlatıyorum,
Kime kendimi anlatsam şaşırıyor.
Kendimi kime anlatacağım şaşırıyorum.
Hiç kimse ilkin kendisine alışık değil.
<end>

<start>
I. 
Her şeyi süpürebilirsin; 
Sonbaharı süpüremezsin. 
Sen her şeyi süpürebilirsin; 
Sonbaharı süpüremezsin. 
Yalnızsa 
Sürekli bir sonbaharı 
Süpürür hep. 
Düşünemezsin.
II. 
Yanar 
Sobasında 
Yalnızın 
Üşüyen 
Bakışları. 
Lambasında 
Karanlığa donuk 
Bir ışık 
Titrer 
Sönük-sönük. 
Penceresi 
Dışına kapanmıştır, 
Kapısı 
İçine örtük.
III. 
Yalnız 
Bin yıl yasar 
Kendini 
Bir anada.
IV. 
Yalnızn 
Nesi var, nesi yoksa 
Tümü birdenbiredir.
V. 
Yalnız 
Bir ordudur 
Kendi çölünde 
Sonsuz savaşlarında 
Hep yenen 
Kendi ordusunu.
VI. 
Yalnızın 
Sakladığı bir şey vardır; 
Boyuna yerini değiştirir, 
Boyuna onu arara. 
Biri bulsa diye.
VII. 
Yalnız 
Hem bilgesi, 
Hem delisidir 
Kendi dünyasının. 
Ayrıca; 
Hem efendisi 
Hem kölesidir 
Kendisinin 
Tadını çıkaramaz 
Görecesiz dünyasında 
Hiçbirinin
VIII. 
Yalnız 
Sürekli dinleyendir 
Söylenmemiş bir sözü.
IX. 
Sözünde durması 
Yalnızın yalancılığıdır 
Kendisine. 
Hep yüzüne vurur utancı. 
O yüzden 
Gözlerini kaçırır 
Gözlerinden.
X. 
Yalnızın odasında 
İkinci bir yalnızlıktır 
Ayna.
XI. 
Yalnız 
Hep uyanır 
İkinci uykusuna.
XII. 
Yalnız 
Kendi bencinin 
sen’idir.
XIII. 
Bir sözde saklanmış bir yalanı 
Bir gözde okuduğundan 
Bakmaz kendi gözlerine bile.
XIV. 
Hep susadığında 
O 
Kendi çölündedir.
XV. 
Kendi öyküsünü 
Ne anlatabilen 
Ne de dinleyebilen. 
Kendi türküsünü 
Ne yazabilen, 
Ne söyleyebilen.
XVI. 
Bir zamanlar güldüğünü 
Anımsar 
da...Yoğurur hüzünün çamurunu 
Avuçlarında.
XVII. 
Yalnız 
Aranan tek görgü tanığıdır 
Yargılanmasında 
Kendi davasının... 
Her duruşması ertelenir 
Kavgasının.
XVIII. 
Yalnız 
Hem kaptanı 
Hem de tek yolcusudur 
Batmakta olan gemisinin. 
Onun için 
Ne sonuncu ayrılabilir 
Gemisinden, 
Ne de ilkin.
XIX. 
Yalnızın adı okunduğunda 
Okulda ya da yasamda 
Kimse 
'Burda' 
diyemez.. 
Ama 
Yok da..
XX. 
Uykunun duvarında başladı... 
Önceleri bir toz gölgesi sanki; 
Sonra bir yumak yun gibi. 
Ama simdi iyice görüyor 
Örümceğin ağını 
Gün gibi
XXI. 
Yalnız 
Duymuş olduğunun sağırı, 
Görmüş olduğunun koru 
Dur 
Ölür ölür ölür 
Öldürür öldürür öldürür 
Duyduklarını unutur, 
Duyacaklarını düşünür.
XXII. 
Yalnızın adına 
Hiç kimse konuşamaz.. 
O 
Kendi kendisinin 
Sanığıdır.
XXIII. 
Yalnız 
Önceden sezer 
Sonra olacakları 
Paylaşacak biri vardır; 
Anlatır anlatır ona 
Olanları, olmayacakları.
XXIV. 
Her leke 
Kendisiyle çıkar.
<end>

<start>
BOLERO
Birisi biri için,
Bilerek, bilmeyerek,
Her biçimden bir anlam,
Her anlamdan bir biçim
Beklemiştir giderek,
Bekledi, bekleyecek,
Birisi biri için.
O belki de gelecek,
Belki de gelmeyecek.
Birisi biri için
Gelecek,gelmeyecek,
Sürecek için-için,
Ama hiç gitmeyecek,
Hep başlayıp yeniden
Ve de hiç bitmeyecek.
<end>

<start>
Güler, gülümser bir şakacı,
Güldürür,düşündürür,
Arada-bir durur, gözleri dalar,
Neler söyler, neler susar..
Yoksa, çok acı bir şakayı 
Şakadan da olsa,
Çok yalın bir karanlığa mı saklar.. 
Oynadığı oyunsa, 
Yaşamda oynadığı,
Oyununu mu yaşar.. 
Oyunda yaşadığı, 
Yaşamını mı oynar..
Yaşarcasına, oynarcasına.
Öyküler anlatır olmuşcasına,
Sonunu mutlu bağlar,
Gider evinde ağar.
<end>

<start>
Bir gecedir bütün geceler gibi
Saçlarında,tanıdığın ellerin en ağırı
Gözlerinde maceraların en derini...
Sana anlatırlar geçenle kalandan
Bir gecedir bütün geceler gibi
Karanlıklardan,aydınlıklardan
Ne varsa kendincedir
Pencere camlarında ışıklar parlar
Halıda yatar eşyanın gölgesi
İç içedir artık sokaklar,evler,odalar
Duvarlar bakışları keser,kapılar sesi
Ne varsa kendincedir
Ve senin,üzerinde binbir düşünce,günden
Oynaşır hatıranla,kalbinle,ümitlerinle
Herşey düşünmektedir seninle
Birden,bir rüzgar eser,sana doğru senden
Seninle çoğalmaya başlar kendisiyle bitenler
Hatırlayan ellerinle,unutmayan gözlerinle
Değişir sezilecek kadar yavaştan
Değişir istenen istenmeyen
O koruyan zor yalanlar silinir
Büyür kolay bir doğru,bilinen,söylenmeyen
Uyuyanlar uyanmış,ölüler dirilmiştir
Bir gecedir sana doğru senden
Bir gecedir sana doğru senden...
Geçen yaşadığındır,yaşarken anlamadan
Kalan bir gerçektir belki
Bir iğne gibi kaybolan,bir bardak gibi kırılan
Gelen sanki beklediğindir
Ve giden,en tatlı,en sıcak,en kocaman..
<end>

<start>
YÜK
Bir öykü var, sakladığın,
Bir öykü var, ardında duran,
Bırak onu, uyansın.
Şimdi sen bir anı düğümü önünde
Duvarcana uzanıp duran, 
Taşlanmış yükünle uyuyansın.
<end>

<start>
DARI
Sevmek 
Nokta almaz
Çocuklar.
Sevmeye nokta koyan
Sınıfta kalır.
Onun, 
Virgülleri vardır
Çocuklar.
Sevmek noktalanmaz; 
O, noktadır.
<end>

<start>
DÜŞÜNDÜN MÜ?
Sen sağıma gelirsen
Ben nerede olurum? 
Sana göre solda
Bana göre eski yerimde olurum
Sen soluma gelirsen
Ben nerede olurum
Sana göre sağda
Bana göre eski yerimde olurum
Sen nerede olursun? 
Sen nerede olursun?
<end>

<start>
Ben yürümeye başlayınca denizlerin üstünde
Karalarda koşanlar durup bana baktılar.
Ben de gittim
Sığınacağım adaları birer birer batırdım.
<end>

<start>
BİLMEK
Tutkuların evinde savaş kırıkları var; 
Kül olmuş bir bütün'ün yonga yanıkları var.
Eski özlemlilerin yeni bahçelerinde, 
Anı kuyularının suskun çığlıkları var.
<end>

<start>
Benim mezarlarımda ölü yok; 
Hep yaşamış olanlar var..
Anılarımda bir yer
Dinmeksizin acıyor,
Günbegün,
Bundan.
Güldüğümü görenler
Bana bakıyor,
Görüyorum..
Ağlasam geçer,
Biliyorum..
Ağlanmıyor.
<end>

<start>
SISYPHE
Seni öylesine düşündüm ki,
Öylesine, yaşama’dan önce.
Senden başka bir şey yok sanki.
Ama nasıl da varsın derim sana,
Düşüncelerimce.
Seni öylesine, buldum ki,
Öylesine, kendimden fazla.
Yalnız sensin gölgesiz, 
Ayrılmamacasına, yanımda..
Akların arasında karan,
Karaların ortasında akınla.
Öylesine istedim ki seni, 
Senden önce..
Öylesine, her şeyin içinde,
Öylesine dışında,
Gün, gece.
Seni öylesine yaşadım ki,
İnan..
Artık nereye baktığım belli değil,
Ne yaptığım belli değil,
Vardığım sonrasızlıktan.
<end>

<start>
Bir türkü söylediler, duydunuz mu..
Bir kuşu vurdular, gördünüz mü..
Böyle neden susuyorsunuz böyle
Güzelliğiniz çoğalıyor, öldünüz mü.
<end>

<start>
GELDİM
Beni çağırmadınız, kalkıp ben kendim geldim.
Uzaklardan size bir haber getirdim geldim.
Bıraktıklarınızdan, unuttuklarınızdan, 
Sımsıcak-anılası günler getirdim geldim.
Gömütleri andıran yapılarınızdaki
Yaşantılarınıza evler getirdim geldim.
Tek-tek, ayrık-soluyan bitkiseller yerine
Yüzyüze-dönük-gülen sizler getirdim geldim.
Solarken suladığım, koparken bağladığım, 
Ölürken canladığım sözler getirdim geldim.
<end>

<start>
Ben pırıl pırıl bir gemiydim eskiden.
İnanırdım saadetli yolculuklara.
Adalar var zannederdim güneşli, mavi, dertsiz.
Bütün hızımla koşardım dalgalara.
O zaman beni görseydiniz.
Ben pırıl pırıl bir gemiydim eskiden.
Beni o zaman görseydiniz
Siz de gelirdiniz peşimden.
Ama simdi su aksam saatinde
Son liman kendim, bu döndüğüm,
Bilmiş, bulmuş, anlamış.
Hatırımda, bir vakitler güldüğüm.
Yoluna can serdiğim o kaçış.
Simdi, şu aksam saatinde
Dönüyorum görmüş, geçirmiş, atlatmış,
Gözlerin doymayan sahilinde.
<end>

<start>
Seni seviyorum
Ben de seni
Tutuyorum
Ben de seni
Öpüyorum
Ben de seni
Doğuyorum
Ben de sana
Yaşayorum
Ben de sana
Geliyorum
Ben de sana
Bitiyorum
Ben de sana
Ölüyorum
Ben de sana
III
Ben seninim
Ben de senin
Sen benimsin
Ben de senin
Gelip kaldım
Ben de senden
Görüp kaldım
Ben de senden
Bilip kaldım
Ben de senden
Gidip kaldım
Ben de senden
Umup kaldım
Ben de senden
Sen de ben de
Ben de sen de
Sende bende
Bende sende
Sen de bende
Ben de sende
Sende ben de
Bende sen de
Geliyorum
Ben de seninle
Gidiyorum
Ben de seninle
Kalıyorum
Ben de seninle
Ölüyorum
Ben de seninle
VII
Yalnızım
Ben de sensiz
Çirkinim
Ben de sensiz
Küçüğüm
Ben de sensiz
Ölüyüm
Ben de sensiz
<end>

<start>
Bana senin için, 
O mu, diye sordular.
O değil, dedim onlara..
Anladılar.
<end>

<start>
Dünya o kadar büyük ki; 
Bir noktayım ortasında, ne yapsam.
Bazan da o kadar küçülüyor ki dünya,
Devrilecek sanıyorum, kımıldarsam.
Hayat o kadar uzun ki,
Öyle bitmez geliyor ki bir an..
Bir de bakıyorum, o kadar kısalıyor ki; 
Ne çıkar, diyorum, bir hayattan
Saadet o kadar lâzım ki yaşayana; 
Billâhi can verir uğrunda insan.
Hem o kadar boş ki mesud olmak,
Gün yüzü görmeden ölenlerin arkasından.
Ben o kadar önemli kişiyim ki,
O kadar iyiyim ki aklım ve düşüncelerimle.
O kadar fenayım ki ben
Delice niyetlerimle.
Gece; ne kadar karanlık ve sessizsin..
Öyle kaplayorsun ki evleri, yolları, denizleri.
Hem o kadar aydınlık ve seslisin ki; 
Çılgınca coşturuyorsun bizleri.
Sabah; bir yeni dünya gibi geliyorsun; 
Öylesine süslü, öylesine saadesin ki..
Sen o kadar güzelsin ki sabah,
O kadar güzelsin ki.
<end>

<start>
Sana güzel diyorlar; 
Sakın olma.
<end>

<start>
BUNCA
Aklımdaki yorgunluk duygumdu, 
Hep bilmekti benim sanısızlığım.
Aklım anılarla yorgunluğumdu.
Uykumda bile bu yalnızığım
Vardı, anlamadıklarını duydumdu.
Ne kadar geçmiş varsa orada oldum.
Aramak, hep alnımda bulduğum, 
Hiç usanmadan duyduğum duyu
Ve bütün gelecekler için kurduğum düş, 
Yüzyıllar ötesinde uyuduğumdu.
<end>

<start>
DEĞİRMEN
Bir kez geçer, bir insan bir karşı'ya, 
Ondan sonra artık her-şey karşı'dır.
Orada bir dur-yeri olsaydı ya..
Olmaması bir karşı-yarışı'dır.
<end>

<start>
SEVGİ İLE SEVGİYE KARŞI-ETİKA-140
Sevgi bir kişiyi ikide yarım kılar. Aşk iki kişiyi birde.
<end>

<start>
BİRAZ SONRA
Biraz sonra
Sonra
Olacaktır
<end>

<start>
YÖN
Sen bana bakma,
Ben senin  baktığın yönde olurum.
<end>

<start>
KOCAMAN
Şimdi kocaman denizlerde, kocaman gemilerde
Neden yok küçüklüğümüzdeki büyüklüğümüz; 
Çocukluğumuzun bahçelerinde, o evlerde
Kâğıttan gemilerimizi yüzdürdüğümüz.
Bir şeyler mi kalmış çocukluğumuzda, 
Çocukluğumuzla çözdüğümüz...
<end>

<start>
MÜZİK
Burada ben varım, orada o var.
Buraya oradan gelen bu şarkılar,
Atar beni oraya, onu buraya kadar.
Ben orada olurum, o buraya gelince.
Buluşamayacağız bu müzik bitmedikçe.
<end>

<start>
BELGE
Soru bir:
Senin yüz fotoğrafın çekilecek
Yüzünde yüz var mı?
Soru iki:
Senin yüz fotoğrafın çekilecek
Sende çekilecek yüz var mı?
<end>

<start>
Kuşlar uçmak için doğmuş; 
Kemiklerinin boş olmasından anlayıruz.
Açık ve bilinen bir yönü yok insanların.
Onu biz yaratıyoruz.
<end>

<start>
Biri olsa, biri gelse,
Ilım-ılım, diri gelse,
Sözün-sözün eri gelse,
Dimdik, yalın, dursa/ya.
Gözüm-gözüm akılardan,
Duyum-duyum takılardan,
Uzak, yakın yakılardan
Duru-duru baksa/ya.
Soğuk olsa, dese ışıt,
Karanlıksa, dese ışıt,
Buram-buram dese işit,
İçin-için varsa/ya.
Birim-birim yanaş olsa,
Dirim-dirim söyleş olsa,
Adım-adım yaklaş olsa,
Can-can, kan-kan baksa/ya.
Sular gibi paklayarak
Kuşlar gibi sakıyarak,
Adım dese, çoklayarak,
Güneş-güneş yaksa/ya.
Özüm-özüm gözü göze,
Süzüm-süzüm sözü aza,
Düğüm-düğüm bizi bize,
Birden tüme katsa/ya.
<end>

<start>
Ben uyurken
Duvarıma tırmandın
Güllerimi yoldun.
Ve bütün şikâyetin
Sen uyurken
Bahçene girenlerden.
<end>

<start>
Aşk, varlığında, yokluğunda belli olur
Egemenlik, varlığında, yokluğunda belli olur
Bir özgürlük var, sularca, havalarca olağan
Varlığında değil, yokluğunda belli olur.
<end>

<start>
Ben bu kapıyı araladımsa,
Odayı anlatmak içindi.
Bir sürü özlem girdi oysa.
Erken koparılmış üzümler gibi.
Araladımsa..
Ben bu kapıyı açtımsa,
Aralamayı anlamak içindi.
O kapıdan şimdi çıkan,
Gecikmiş bir sürü arayan,
Açtımsa!
Nasıldı oda desem şimdi,
Ne vardı orada? 
Giren neydi, çıkan kimdi,
Ne yoktu ardında? 
Olmayan kimdi?
<end>

<start>
Benim yüzüm yüzünde başdanbaşa hüzündür.
İkisinden birisi ikimizden biridir.
Görmeli'dir, eskidir, yaşamış'a dönmüştür.
Yarışa çıktıkları güzelliği geçmiştir.
Ağladığını bilir bilmediği şeylere..
Güldüğünü unutmuş, hiç görmemiş gibidir.
Taşınmayan ne varsa bir yerden öbür yere
Seve seve taşımış, sırtına yüklemiştir.
Parayla ölçülmeyen sevgi saygı borcunu
Ne aldıysa ve kimden aldıysa ödemiştir.
Verdiğini unutmuş, onun ne olduğunu
Ne verdiyse ve kime verdiyse yok bilmiştir.
<end>

<start>
BİR PERDE
Hepimiz ikinci perde'deyiz
İkinci perde bitmez
Birinci perdede umutlar vardı
Yetmez
Üçüncü perdeye
Kim-kalır / kim-kalmaz
Belli olmaz
<end>

<start>
Mektuplar aldım sevindim,
Birinde denmiş geliyorum
Öbüründe yazılmış geleceğim.
Bekledim bekleyorum.
Bir yaşam verdim.
Açtım bir başkasını,
Uzun-uzun yazmış gel.
Okumadan arkasını
Gittim gidiyorum
Bir başka yaşama bedel.
Biri demiş sen, biri demiş ben.
Seni ben anladım, beni sen.
Bir yaşam daha verdim
Beklerken, giderken, dönerken.
Kaldı elimde üç-beş mektup,
Üç-beş yaşam.
Bir onları da açsam okusam
Önceki yaşamları unutup
Ya beklesem, ya da gidip arasam.
Ne bir iz geliyorum deyenden,
Ne de gel yazandan.
Bunları düşünüp dururken
Bir yaşam daha gitti elimden
Başkalarınca saklamak varken.
Ama ben umudluyum bundan; 
- Yüzümden, gözümden belli -
Umudu umudumla harcadığımdan..
Bundan sonra belki
Bir yaşam daha çıkar mektubumdan.
<end>

<start>
MATEMATİK SEKSÜEL
Bir gün, birân-bir günün bir anında
Seni sevecek kadar-sana seni anlatsam.
Başımdaysam sonunda-sonundaysam başında,
Yürüyor yenilenen, yorulmayan bir anlam.
Sözcüklerin içinde-sözcüklerin dışında, 
Düşünlerinde eksik, yaşamlarında tamam.
Sen de anlamalısın gidiyorken yanında, 
Başına vura-vura ben sana anlatamam.
Üşünen gecelerin sıcak karanlığında
İki'den bir'i, bir'den iki'yi çıkaramam.
<end>

<start>
DENKLEM
Düşünürken kendimden başkasına inanmam.
İnanırsam ben senden başkasına inanmam.
İnanınca düşünür, yönelir sana doğru; 
Seninle ikimizden başkasına inanmam.
<end>

<start>
SUSMAK
Bir insan olsun
Olsun da burada
Bir insan olsun
Orada
Nerede olursa olsun
Bir insan
Gitse olsun, kalsa olsun
Giderse olan, gitmezse duran
Aranır bir insan bir insanı
Arar bir insanı bir insan
Söylenemeyor çok şey
Susmadan
<end>

<start>
Yapışa yapışa görüyorum.
Evler sürtüne sürtüne geçiyor yanlarımdan.
Duvarlar derilerimi kanatıyor.
Kümelenip sırtıma biniyor bulutlar.
Ben dimdik duruyorum, yürümekli.
Yol ayaklarımın altından kayıp geri gidiyor.
Bütün taşlar, topraklar, ağaçlar doluyor sonsuz gözlerime.
Hepsinde sayısız gözlerimden biri kalıyor.
Dönüp
Bütün bunları ben yaptım diyorum, inanıyorlar da...
Durup,
Şu kendimi bu gördüğümüz gibi ben yaptım,
Diyorum.
İnanmayorlar.
Gözümden düşüyoruz.
<end>

<start>
Düşünüyordum
Olaylara insan,
İnsanlara olay çıktı
Masalımdan.
Biri varmış, biri yokmuş derken
Yollardan trenlerden,
Sözü aldım getirdim
Dağlardan tepelerden.
Ben de biriktirdim
Hiç'leri hep'e
Bir dağ bozdum
Yaptım binlerce tepe.
Kurdum orada burada
Ev-ev, köyler kentler,
Dağıttım oda oda
Dağıttım birer birer.
Dağıldı tepelere
Dağların onu ardı,
Sevenlere sevilenlere
Artık bir tepe vardı.
Birinde sen, birinde ben
Öbürlerinde onlar vardı.
Aşklar başlayacakken
Sonlar tepelerden başladı.
Başladı ayrılıklar,
Ayrı ayrıydı adları.
Birer birer ayırdılar
Evleri odaları.
Bir zaman oralarda
Seven özleyen kimdi.
Evlerde odalarda
Yaşanmayan bir şimdi.
Bir daha düşünürsem masal
Bozmayacağım dağları.
Düşünmek iyi, düşünmek güzel.
Ama önce iyi çizmeli yolları.
Yakın yakın derine
El-ele olsun yürümeleri.
Ayrılığın yerine
Mutluluğun şiiri.
<end>

<start>
İKİLEM
Bir laf, bir söz, bir deyim
Bir eyleme yem oldu.
Bir eylemde bir deyim
Yeni bir eylem oldu.
<end>

<start>
YAŞAYAN ÖLÜM
Gözlerini kaçıramazsın, geçmiş ola
Artık derebeyindir senin o görmüşlüğün
Köleliğinİ sana IşItIr yaşlandıkça o ve sen
Onun yaşamışlığındadır senin ölmüşlüğün
Artık o sende hep yaşayan bir ölüm
Başka görüntülerle gelir, öbür açılarıyla
Seni yerinden eder, gider,
Gelir yerinden eder..
Pasını siler, kimse anlamaz sen anlarsın
Sen anladıkça o sende hep yaşayan bir ölüm
<end>

<start>
YAŞAMAK ÖLMEK-ETİKA-62
Bir gün yüksek bir yere çıkıp konuşmaya başladım. Doğumdan, yaşamdan, sevgiden, ölümden söz ettim.
Sevgi, sevmek sizin elinizdedir. Oysa öbürleri elinizde değildir, dedim..
Doğmamak, ölmemek sizin elinizde değildir, dedim. 
Sevgisiz yaşamak yaşamamaktır dedim. Yaşamak, dedim, ilkin sevgi ile, sevmek ile başlar, doğumla, doğmakla değil.. Yaşam da sevgisizlikle biter dedim, ölümle, ölmekle değil..
Şimdi sizlere “seven ölmez” deyorum.. Yaşamakla ölmek konularının kavramları arasında sizleri, kendinizi yeniden gözden geçirmeye çağırıyorum dedim, ve indim.
Dinleyiciler arasında büyük bir kavga çıktı. Üç kişi öldü. Sordum, soruşturdum. Ölenlerden biri “evet, seven ölmez” deyenmiş. Öbürü buna karşı: “hayır, seven de ölür” deyenmiş.
Ya üçüncü ölen? deye sordum.
O mu? dediler, anlattılar.
O, bunların ikisinin arasındaki tartışmanın sonucunu öğrenmek için bekleyenmiş..
<end>

<start>
Çok şey var
Olmakla olmamak arasında
Bence bütün ve her şey
Bölmekle çıkarmak arasında
Çokluk ikiye bölerler her şeyi
Toplamakla çarpmak arasında
Ben dörde bölerim her şeyi
Gitmekle kalmak arasında
Bir yokluk, yok olmak
Aldanmakla inanmak arasında
Bir varlık, var olmak
Unutulmakla unutmak arasında
Ben yok oldum kimi zaman
Yok olmamak içindim kimi zaman
Var oldum öyle anlar oldu ki
Var olmamak içindim kimi zaman
Her şey senin yüzünden
Deyip çıkmak vardı aradan
Ama ben bilirdim ki
Benim yüzümdendi de çoğu zaman
<end>

<start>
YER
Bir yerde o varsa, 
Onda da bir yer vardır.
Yer nerede ya da ne kadarsa; 
O yoksa, yok kadardır.
Ama bir de o varsa, 
Yer hem hep kadar, hem her kadardır.
<end>

<start>
O gider buralardan, sen döndüğün bir günde..
Aranırken onu sen başkaları yüzünde.
Işık olur tararsın karanlıkları bir-bir..
O güneş gibi parlar, sen söndüğün bir günde.
Yaşamın aramakla olgunlaşıp yitmiştir; 
Kocaman bir ağacın tek bir yemişi gibi..
Karamsar bir öyküdür, bir sence değerlidir; 
Yalnız masal ulu'su bir dağ ermişi gibi.
<end>

<start>
YİTİRMEK-KAZANMAK-ETİKA-178
Zamanın varsa, her şeyin gelir geçer..
Her şeyin varsa.. Zamanın gelir geçer.
<end>

<start>
TENTATION
Bana yaşadığın şehrin kapılarını aç..
Sana deyeceklerim söylemekle bitmez
Yıllardır yaşamamdan çaldığım zamanlar
Adına düğümlendi.
Bana yaşadığın şehrin kapılarını aç..
Başka şehirleri özleyelim orada seninle.
Bu evler, bu sokaklar, bu meydanlar
İkimize yetmez.
<end>

<start>
Sözcükler birbirini götürdü, 
Kitaplarda aklım kaldı.
Yaşamımda bir düğüm, 
Ve gecede sivrisinek, 
Kaldım kaldı.
<end>

<start>
DÜŞMAN
Ben düşmanım,
Etten, kemikden, kandan.
Gözlerimi çevirmişim yüzüne..
Bakıyorum 
Utanmadan.
Ben düşmanım,
Ölmeni değil,
Gülmeni gözleyen,
İyi şeyler söyleyen,
Özleyen.
Geceler geliyor bir bir..
Parlayor yıldızın.
Onda beyazın, sarın, kırmızın.
Biliyorum,
Yıldızların en parlağı senin.
Ben düşmanım,
Sevgiden, aşkdan, arzudan.
Elleri taş devrinden kalmış,
Gözlerine bakan bir düşman.
<end>

<start>
İLK
Biri vardı, o ilk ağlamayı bulup
Herkesi güldüren.
Sonra da bunu unutup
Ağlarcasına gülen.
<end>

<start>
BEKLEYEN ŞARKI
Sizin için yola çıkmış bir şarkı,
Düşünülmüş gözleriniz üstüne.
İçin-için yaratılmış bir şarkı,
Bırakılmış yollarınız üstüne.
Sizsiz sizi yaşanılmış bir şarkı.
Seslerini uzağınız derledi,
Sözlerini kulağınız derledi,
Anlamını dudağınız derledi,
Sizsiz size uzanılmış bir şarkı; 
Özlemini kucağınız derledi.
<end>

<start>
Senin içine girdiğim zaman
Dışımda kalıyorsun.
Senin dışından sana bakınca 
İçime sığmayorsun.
<end>

<start>
Her karşılaşmamızda kendine özgü
                                                                gülümsemesiyle elini kulağının arka-
                                                                sına koyup eğilir, kulağıma 'onu bir
                                                                daha oku' derdi Sabahattin Eyuboğlu..
ONARMAK ZORDUR
Şarkılar değil de
Hep kulaklar bitiyor,
Onarmak zordur.
Bir yürek üşümüş
Kapamış kapılarını,
Onarmak zordur.
Bir şey yitirilmiş
Hiç eskimeyecektir,
Onarmak zordur.
İnsanIn içine düşen korku
Özgürlüğünden olmuştur,
Onarmak zordur.
Ölümü düşünmek yenilmek,
Sevmek ölümü yenmektir,
Onarmak zordur.
<end>

<start>
Bana yalanlar söylese yetinecektim.
Ama yalan söyledi.
<end>

<start>
Bilmeyorum ne vardı saçlarında..
Rüzgâr mı delice eserdi,
Gözlerim mi öyle görürdü yoksa..
Saçlarının her hali hoşuma giderdi.
<end>

<start>
Seni görünce
Aynı anda geçer aklımızdan
Aynı düsünce..
Bir duvar gibi aramızdan.
<end>

<start>
SÖZCÜKLERLE-ETİKA-25
Gerçek değer: Gelmesi boşluk dolduran değil, gitmesi boşluk yaratan.
<end>

<start>
GÖRÜ
Ne iyi olurdu, herkesin,
...Ben yalan söyleyebilirim,
Ama sana değil...
Bir, sen'i olsaydı..
Ne iyi.
Şimdi herkesin bir sen'i var,
Yalan söylediği.
<end>

<start>
CONTREPOINT
O kadar bir başka çok şeysin sen.. 
Bir ölüm var ama, gece-kan'da..
Rengini düşünür-durursun sen, 
Okunmaz yazınla, ha vuranda, 
Bir anda okunur olursun sen.
<end>

<start>
Kendimi sileceksem, bilirim sende varım.
Senin ben yarısıyla seni ben tamamlarım.
Seni sende bütünler, sana sende inanır,
Seni sende silerim, seni bende yazarım.
<end>

<start>
NOKTASIZ
Biri gelir sorarsa
Sana beni sorarsa
Gitti der misin
Gittiğimi söyler misin
Gidiyorum ben sana
Benimle gider misin.
<end>

<start>
KONUMUZ DÜŞÜNMEK-ETİKA-111
Eskiden bir şato bir soyu, bir aşk bir şövalyeyi, bir davaa bir aileyi doyururmuş.
Şimdi bir soy bir konağı, bir şövalye bir aşkı, bir aile bir davayı besleyemeyor.
<end>

<start>
Yanılmıyorsam, saygılarla yalnızdım..
Saygılar duymasaydım, yanılmazdım..
Yaslanacak anılarım olsaydı, 
Söyleye-söyleye, böyle saklamazdım.
<end>

<start>
Seni büyük buldum, anladım,
Seni güzel buldum, korudum,
Seni küçük buldum, uyardım,
Seni yakın buldum, uyudum,
Biri yanlış idi, unuttum.
<end>

<start>
Ağladığımı gör deye ağlamayorum; 
Ağladığım için ağladığımı görüyorsun.
<end>

<start>
YANILGI
Kendimizden bir adadayız, 
Dört-yanımız başkalarından.
Aynı önemli kapıdan giriyoruz, 
O eski, o beyaz kapıdan.
İlkin yıllar üstünde
Bizi ayıran bir dünya vardı, adımıza kurulu.
Burada yıldaşlarımız soyunup-giyiniyor, 
Bilinik kılıyor birbirimizi.
Bir hastalık bulaşıyor anlamlarımıza, 
Büyümsümeye vardırıyor yinlerimizi.
Ben sınırlanıyorum göz-göre-göre, 
Kardeşleşmemiz ayrıklaşıyor, 
Kopuyor kan.
Sen konuşmadan duruyorsun senlerce karşımda.
Kalımsız bir anıtsın gençlikten, kitapsızlıktan.
Başkalarından bir adadayız, 
Dört yanımız biz-gibi insandan.
Aynı önemsiz kapıdan çıkıyoruz, 
O eski, o kırmızı kapıdan.
<end>

<start>
YAŞAMAK ÖLMEK-ETİKA-104
Ne kadar çok olursa o kadar ölmek kolay.
Ne kadar ölmek olursa o kadar saymak kolay.
Ne kadar saymak olursa o kadar bilmek kolay.
Ne kadar bilmek olursa o kadar anlamak kolay.
Ne kadar anlamak olursa o kadar unutmak kolay.
Ne kadar unutmak olursa, o kadar yaşamak kolay.
Bunun için o kadar zor
Kolay yaşamak.
<end>

<start>
HAYVANLARLA ARAMIZDAKİ-ETİKA-172
Köpek kızdırılırsa ısırır. Köpek neye kızar? Bunu o bilmez; bunu bilmek bize düşüyor. Ben biliyorum.
Köpeğin bilmediğini benim nasıl bildiğimi ben ne köpeği anlatabilirim ne de sizlere.
Ama beni bu konuda çürütemezsiniz de. Buyurun, işte köpek.. Atılın üstüne doğru.
<end>

<start>
Kedi kadının yanındaydı,
Kadın gecenin yanındaydı.
Kedi gitti geceye değdi,
Karardı,
Döndü kadına değdi.
Bir kadın portresi belirdi; 
Elinde siyah bir gül vardı,
Kucağında kırmızı bir kedi.
<end>

<start>
Her tomurcuk bir çiçeğin uykusuna,
her çiçek bir yemişin kuşkusuna,
her yemiş bir böceğin korkusuna,
uykusuzca, kuşkusuzca, korkusuzca yürür.
<end>

<start>
Yüreğimdeki aklımda
Hep aklımda,hep aklımda..
Akıl kesildi yüreğim,
Yürek kesildi aklım da.
<end>

<start>
HIÇKIRIK
Eskiden bir deyim vardı
Mutluluklar için söylenen..
Gül bahçesi, kuş kafesi
Gibilerden.
Demek onun için 
Gül uçtu kafesinden,
Kuş da bahçesinden..
Kafesle bahçenin yersizliği yüzünden
<end>

<start>
BİRİ
Ona seni anlattı, sana onu anlattı..
Başı ona anlattı, sana sonu anlattı..
Yarım-yarım yaşayan darmadağın evlere
Birin ne kadar bütün olduğunu anlattı.
<end>

<start>
VARI
Kazandıklarım bitti, yitirdiklerim kaldı.
Söylediklerim yitti, dinlediklerim kaldı.
Bir bilmek ülkesinin düşün-ili’ne vardım; 
Öğrettiklerim gitti, öğrendiklerim kaldı.
<end>

<start>
ESKİDEN
Ne güzel insanlar vardı eskiden.
Çocukluğumuzu kaplamışlardı.
Bize masal anlatırlardı
Cinlerden, perilerden.
Büyük anneler, büyük babalar vardı.
O zaman hepsi uzaktı ölümden.
Hem sevdirir hem korkuturlardı.
Acı hikâyeleri bile tatlı başlardı.
Demek bunun için gittiler hikâyelerden.
Ne güzel insanlar vardı eskiden.
Ne güzel şarkılar vardı eskiden.
Gençliğimizi donatırlardı.
Hep iyi şeyler hatırlatırlardı
Geçip gitmiş devirlerden.
Sevgi ve ümid yaratırlardı.
O zaman her şey uzaktı ölümden.
Yanık şarkılar bile neşeli başlardı.
İster istemez saadet taşardı
Gamsız günlerimizden.
Ne güzel zamanlar vardı eskiden.
Ne güzel şarkılar vardı eskiden.
Hayâl içinde yaşatırlardı.
Güldürür ağlatırlardı
Duymadan biz, düşünmeden.
Her an bir asır kadardı.
O zaman herkes uzaktı ölümden.
Candan sevdiklerimiz vardı.
Hepsi başka güzeldi, bizi tanımazlardı.
Bütün yollarımız geçerdi gül bahçelerinden.
Ne güzel zamanlar vardı eskiden.
<end>

<start>
PORTRE
(Neyzen Tevfik) 
Bütün metrolerin ve santimlerin,
Bütün kiloların ve gramların,
Bütün rakıların
Ürktüğü adam.
<end>

<start>
FAL
Olacaksa olmaz da, olmayacaksa olur,
Kiminin yazısı o, kimininki de budur.
Kimi ardından koşar, yetişir zamanında,
Kiminin önündedir birdenbire yok olur.
Kimi bir yerdedir der, o gelir oralardan,
Kimi bildiği yerde bildiğini unutur.
Biri oraya gider, o orada bilerek,
Biri hiç anlamadan yoluna çıkar durur.
Kimi aradığını yitirir aradıkça,
Kimi de arayandır, aranan onu bulur.
<end>

<start>
UZUN BİR ÖYKÜ
Hiç kimsenin kafesine
Koyamayacağı bir kuş..
Kaçmasını öylesine 
Uçmasını böylesıne 
Unutmuş.
Bir insan sesine 
Gelip konmuş.
<end>

<start>
ULTRA
Bir kelimeye
Bin anlam yüklediğim zaman
Sana sesleneceğim.
<end>

<start>
İÇİN İÇİN
Toprak kazmak
Başında dikim için
Sonunda ölüm içindir
İnsan kazmak
Başında ekim için 
Sonunda görüm içindir
                 Birim içindir 
                 Varım içindir
                 Bugün içindir
                 Yarın içindir
                 Bütün için
                 Yarım içindir
Belki önce benim için
Ama ondan sonra hep
Hep senin içindir
<end>

<start>
GÖLGENİZA
Bir zamanlar yaralanmış gölgeniz
Yalnızlığa ısılanmış geliyor..
Şiirlerde şarkılaşmış seslerle
Duyularla durulanmış geliyor.
Her uykumda uyanıyor gölgeniz, 
Gözlerime uzanıyor gölgeniz, 
Karanlıkta ışıklaşmış renklerle
Özlemime boyanıyor gölgeniz.
<end>

<start>
ŞİİR
Sana bu güzellikler bizden kalsın, 
Bugünlerden bir şeyler bizden kalsın..
Senden almak isterler, bizi söyle; 
Geleni bize gönder, bizden alsın.
<end>

<start>
MUM
Mum yanıyor, zaman yanıyordu..
Bir tarafındakiler gülüyor,
Bir tarafındakiler ağlıyordu.
Biri vardı aralarında.
Düşünüyor, hayata bakıyordu.
Mum yanıyor, zaman yanıyordu
Erzurumun köylerinde.
Akşamın ve sabahın erken olduğu
Ali Baba dağının eteklerinde
Geniş vakitler yaşanıyordu.
Mum yanıyor, zaman yanıyordu
Hasankale ovasında.
Geceye karşıydı karlı Palandökenler.
Bir adam vardı hayallerin ortasında..
Kar kadar beyazdı ümidler.
Bu adam üç bin on beşde
Yunan medeniyetini okuyordu.
Kaldırıp başını kitaplardan
Kervanlaşmış dağlara bakıyordu..
Bakınca akşam oluyordu.
Hasankale ovasında, Kuruderede
Kilometreler santimleşiyor,
Santimler asırlaşıyordu..
Güneşe ve geceye karşıydı karlı Palandökenler.
O adam hayata bakıyordu.
Bir tarafta ağlayanlar, bir tarafta gülenler..
Bir tarafta bunlar için ölenler..
Mum yanıyor, zaman yanıyordu.
Mumun alevi titreyor,
Umudun alevi titremiyordu.
<end>

<start>
Bir karnaval âlemidir yaşanan...
Gelinlerin pırıl pırıl teli vardır, 
Avunurlar.
Kadınların çeşit çeşit teni vardır, 
Soyunurlar.
Tehlikeli bir oyundur oynanan.
Bir karnaval âlemidir yaşanan...
İnsanların vazgeçilmez huyu vardır, 
Unuturlar.
Yollarında kuyu vardır, 
Kaybolurlar.
Tehlikeli bir oyundur oynanan.
<end>

<start>
SEVGİ İLE SEVGİYE KARŞI-ETİKA-134
İnsanlar, gelmeleriyle yalnızlıklarını dağıtanları severler. Gitmeleriyle kendilerini yalnız bırakanlara âşık olurlar.
<end>

<start>
ORANDA
Yüzümde hüzünden gölgeler varsa,
O hüzün yüzündendir olsa olsa.
Bilmiyorum, bu yaşamın çoğu yaşanmamışsa,
Yaşanmadığı okunur, şimdi, daldımsa.
Özledikçe yalnız durup-susup baktımsa,
Sorulacakken nedeni nasıl sormadımsa.
Geldiğini umudumla umudla umdumsa,
Geleceğini görüyor-biliyordum, anlattımsa.
O geçip-gitti ora' sına, ben göremedim, baktıysa.
Derim ki şimdi, bir daha gelse de, sorsa.
Sözümle, yüzümle, gözümle dedim, duysa.
Bense buramda onu bekledim oysa.
Yüzümde hüzünden gölgeler kaldıysa,
İçimde örülen duvardan düşmüştür, çatladıysa.
<end>

<start>
SUSMANIN İKİNCİ YÜZÜ
Şimdi bütün anmalar bir susmanın içinde..
Şimdi bütün susmalar bir odanın içinde..
Anlatmaya bir sözcük, bir bakış arıyorlar, 
Önce sakladıkları, bir adamın içinde.
<end>

<start>
GÖREL-ETİKA-208
– İnsan mı paraya bağlı, para mı insana bağlı? 
– Bu, insana bağlı.
<end>

<start>
SEVGİ İLE SEVGİYE KARŞI-ETİKA-127
Düşümde aşk ile karşılaştım.. İnsanı arayordu.
Uyandım, insan ile karşılaştım.. Aşkı arayordu.
<end>

<start>
SEVGİ İLE SEVGİYE KARŞI-ETİKA-129
Aşkın sana doga gereğince verildiğini sanma.... Sen hayvan değilsin.
Doganın sana aşk gereğince verildiğini sanma... Sen hayvan değilsin.
Doga ölümde, insan aşkda uludur.
<end>

<start>
BİR BİLDİĞİ VAR
Kürsüde şimdi konuşan saygın kişi
Çok şeyler biliyor besbelli. 
Tarihsel konusunu adım-adım sürdürüyor,
Getirip bırakıyor aşk’ın kapılarında.
Gidip-geliyor yaşamlarla düşünler arasında:
Günümüzedek olanlar olmayanlar.
Arada bir güldürüyor, dokunaklı, acı..
Bir bildiği var.
Sunuyor geçmişin ürkütücü, övgünç özetini,
Doğrusuna doğru.
Neler neler olmuş, kimler kimler yaşamış,
Kimse ölmeden önce bilmemiş yerini.
Adlar sıralanıyor olaylarla kaynaşmış.
İnsanlığın serüveni tarih sürecinde.
Anıyor bir şairin dizelerini.
Sonra bir başka olay, bir başka adam.
O zaman her şey daha geniş, daha büyük, daha çokmuş.
Parçalar çıkarıyor kocaman romanlardan,
Deyimler, bulgular, şiirlerden dizeler..
Geçmiş zamanların bilincinde
Düşünceler ve davranışlar.
Sonra gerçek bir sonuç:
Her adamın bir olayı yokmuş,
Her olayın bir adamı varmış..
Son anlaşılan, eksik ama korkunç.
Desdemona:
“Ölüyor ağlayınız, ölüyor Desdemona.”
Ardından Helena..
“Sen bu içkiyle her kadında Helena’yı bulursun.”
Kendinden bir şeyler anlat bana
Belki kendinden kurtulursun.
Ama kaçmak ya da kaçmamak için,
Aşka yanaşmamak için..
Ne kadar anımsasan o kadar da unutursun.
Ama,
“Bellek, dökülmekte olan bir duvar resmine benzer...”
Demiş Stendhal..
Bilim’den, kurgu’dan, savaş’dan aşka yer açmak için,
Aşk’dan kaçmamak için,
Stendhal’in de bir bildiği var.
Aşk’a yer açmak.. Tarih’de, insan’da, beyin’de
Kolay bir çaba olmasa gerek.
Aşk’ı bekletiyor olmalı
Hiç yaşlanmayacak gibi öğrenmek.
Ve nelerden sonra
Bilerek bilmeyerek,
Gerçek bir bilgincesine
Aşkın kapıları önünde ölmek.
Bilerek ya da bilmeyerek
Savaşların, yengilerin, yenilgilerin içinde
Bilimlerin içinde ve dışında beklemek
Onca beklemektir..
Aşk’a bir yer açmak..
Belki onun da sırası gelir..
Ya da:
Gelmezse ben gider alırım, hah-hah-hah!
Öğrenmek, bilmek, unutmamak ve beklemek..
Ve bekleye-bekleye başarılar üretmek..
Sonra dökülür sıvaları, boyaları,
Tarihleri ve adları öğrenilenlerin; 
Sanki kucağını açar, gel diye aşk’a bellek..
Ama o gitti-gider, şairlerin dizelerinde
Hiç ölmeyecekmiş gibi,
Ki ölmeyecek..
Yorgun, bitkin, onlara uzaklardan gülerek..
Bir de bakarlar hiç eskimemiş gibi,
Dizeler başkalarının dillerinde..
Bilerek, bilmeyerek.
<end>

<start>
Bir gün gelecek
Ölmemiş hiç kimse yaşamayacak
Yaşanmamış hiç kimse
Ölmeyecek
<end>

<start>
KÜÇÜK EV
Hangi eve 
Başımızı soktuysak..
Yer yerinden oynadı
Aşkımızdan.
Büyük aşklar
Eve sığmaz diye
Bir şair sözü vardır da, 
Ondan.
<end>

<start>
EVRENSEL BALLAD
Bir öykümüz olsa, duyan öyküsü sansa..
Öykümüz böylece dallanıp-budaklansa..
Bir sevi'den, bir övü'den, o bizim öykümüzden
Giderek buluşan eller evreni sarsa..
Öykümüz de büyür büyüklüğümüzden; 
Herkes sevi'sinde evreni kucaklarsa.
<end>

<start>
SEVGİ İLE SEVGİYE KARŞI-ETİKA-136
Sevgi’den ad yapılıyor.. Mutlu’dan ad yapılıyor..
Aşk adında ne bir kadın gördüm ne de bir erkek.. Bu korku neden?
<end>

<start>
DUYGUYA TAŞ
Duyguluysan işin zor,
Yaşamda yeniksindir.
Duyguluya sor,
Ona aşkları da acı verir.
Hep bir karanlığa uyanır, yalnız:
Düşleri gerçekleri, gerçekleri düşleridir.
Aldatsanız, aldansanız,
O hep bir karanlığa uyur gibidir.
Hiç ölüsü yoktur,
Herkes, herşey anısındadır.
Geleceği geçmiş'in gözünden okur; 
Hep bir yangının bacasındadır.
Gülerken bir düğündür, acı-son'lu,
Aldatılara uğurlayan gelinlerini.
Bir çocuk bahçesidir, renk-renk balonlu,
Savaşlara uğurlayan bebeklerini.
Sinmiş her şarkıya, her uyanı'ya, uykuya,
Ölümün yaşayan kardeşidir.
Hep sezer, sezdikçe duyguluya
Yengiler de hüzün gelir.
<end>

<start>
Köpek gibi, kanlar içinde
Dönüp susabilir misin,
Kavgadan, aşktan, umuddan.
Hayvanların en güc'lüsü insan.
Çünkü korkmasını da bilir,
Kavgadan, aşktan, umuddan.
Sen bilir misin, bilir misin sen
Korkmasını, korkuyu, korktuğunu,
Söyleyebilir misin korkmadan.
Kavgadan, aşktan, umuddan
Dönüp susabilir misin sen..
Sen, hayvanların en güc'lüsü insan!
<end>

<start>
Sevinci kapıştılar taşımayı bilmeden,
Şimdi bilen yok, nerede oturuyor.
Köyün delisi Hüzün, yalnız kaldı yollarda
Adam-adam, sınıyor, arAyor yoldaşını..
Kıskandıran özlemi, yüzünden okunuyor.
Görünüp siliniyor o gündenberi.
Sevinç bin an gözlerde, dudaklarda.
Yerini sevgilisi Hüzün'e bırakıyor.
Sevinç'se, uzaklarda, hep uzaklarda..
Şöyle bir görünüyor, hemencecik uçuyor.
İşte o günden beri gözlerde, dudaklarda
Hüzün, aramaktadır yitik yavuklusunu.
O günden beri Sevinç yerinde durmaz
Ve kişiliğini ararken uzaklarda
O günden beri kimliksiz hüzün olmaz...
<end>

<start>
Çocuklukta büyüktüm, oyunlara girmedim..
O bahçelerde kaldı oynanmamış oyunlar.
Ben şimdi anlayorum oyunda çocukları; 
Ne zaman, nerde, baksam,  beni de oynayorlar.
<end>

<start>
Ellerimde bir goztasi, gozlerim bos gidiyordum
Ne bileyim, bir damlanin boyle deniz oldugunu
Sastim, mavi bir fal gibi acilinca onumde
Giritli bir olumum varmis, bir balikci fitil gibi
Patlayacakmis avucunda otuz cubuklu gencligim
Uc gunde mi desem, uc gokte,uc kulacta mi
Ben ki, o camgobegi cicekler acan agac
Kirilmaz bardaklar gibi tuzla buz olacakmis
Ne z....................
<end>

<start>
yumurtaya can
Can'a yumurta veren allahım...! !....................
<end>

<start>
Çocuğum ben
İlk kez buldum, gördüm gölgemi
Ben nereye o oraya
Alkışlıyorum....................
<end>

<start>
Cığara içmek için bu millet
Yılda bir trilyon 200 milyar sayıyor...
Bu zebella meblağın yüzde altmışı
Dolaylı vergi olarak kaydediliyor
Bütçenin yüzde yani...
Madem emir büyük yerden geliyor
Be bakın bütün kokarcalar
'....................
<end>

<start>
En son denizi işittim
-Öc alıyor benden-
İçim için kaynıyordu demin
Patlamadın ya dedim
Patladı işte
Öbür sesler
-Fabrikanın düdüğü cankurtaranla ezan
Ve göğsümün hırıltısı-
Hiçbiri ayağına su dökemez bunun
Bu vurdu muydu uçuyor canımın yongaları
Pul pul pırıl pırıl ve oğul oğul
Bir mevlut balığı ağıyor sanki menevişlere
Hiç kalır yanında bü....................
<end>

<start>
Yardımı kesildi ya Amerikan Dostluğunun
Ge....................
<end>

<start>
Uyumayan bir yatak...
İçine uyuyanlardan önce
Tut ki uyandı bulut...
Ve sonr....................
<end>

<start>
Yaşamak ne güç şeymiş
Kadınlar öğrettiler bana
Başta anam
Hamamda kaynar sular dökerek başımdan... 
Onlar uyandırdıla....................
<end>

<start>
İkindiyin saat beşte, 
Başgardiyan Rıza başta, 
Karalar bastı koğuşa
İkindiyin saat beşte.
Seyre durduk tantanayı, 
Tutuklayıp sardunyayı....................
<end>

<start>
Hişt hacı yaylan bakalım
Closed dedik be adam
Pazdos c'est fini
Başını bekley'cek değiliz a sabaha kadar
Uyan bre taş arabası
Gözünü seveyim çileden çıkarma beni
Go home hacı go home
Aman beyim Allah razı olsun senden
Bişeyler söyle şu dürzüye
Kanımı kuruttu iki saattir
Ne
Asansöre mi binmiş dedin
Fırt inip fırt çıkıyormuş
Hay yedi kat yerin dibine geçsin
Yıl oldu bu masaya çörekleneli
Waiter aşağı waite....................
<end>

<start>
Bir beyaz Rustan kapmış
Bir Tepebaşı otelinde Şiiri
Gayrı ne permanganat ne antibiyotik
Bir akıntıdır gidiyor sittin se....................
<end>

<start>
Bu son kar olacak görüp göreceğim
Kim bilir ne kadar göreceğim gelecek
Şöyle lapa lapa bir karın sondurmasında
Kar da nelerini seyretmeyi bir şeytan dürbününden
Yanımda Gül....................
<end>

<start>
Bir derin uykudaydım ölümün içinden
Açtımki gözlerim....................
<end>

<start>
Kovalamayin beni yataga
Hic uykum yok
Daha lafiniza karisacagim
Ortaligi dagitacagim
....................
<end>

<start>
Yaşamak istiyorum
Yaşamayı bu soğumuş c....................
<end>

<start>
Öyle parçalandım ki ömrümde
Sevgiyle öfke arasında,
Sevgimi öfke vurdu....................
<end>

<start>
Ben bi kadın, kaçarsam, sen n’apan? 
Zor bulun başka kadın! ..
Benden güzel yar bulaman, 
Çorbanı piş’recek, 
Söküklerini dikec....................
<end>

<start>
Uzun sulardan tirenler aklkıyor
Islak bir istasyona iniyorum akşamları
Adım başınd....................
<end>

<start>
Elele tutuşmuşuk
iki küçük çocukmuşuk
Kışmış hava
Mışıl mışıl üşümekt....................
<end>

<start>
Bunlar ki hıyaneti battaniyeden yatan
Ve yataklarının tiftiği muntazaman mütehassıs hallaçlar
			            tarafından atılan, 
O düşleri azgınların yorgun yorganları, 
Alları ve dallarıyla bit-tamam serilmişler güneşe, 
Betonların üzerinde melûl-ma....................
<end>

<start>
Süt limanlarında poyrazlarla lodoslar ölüyorum
Döndükçe, döndükçe başım, martılar kusuyorum
Derya bir Kuran-ı Kerim yapraklar'nı bir bir açıyorum
Karış, karış, karış, karış, karış, karış, karış karıştırıyorum
Bakara oynuyorum Fatiha'nın Bakara suresiyle
Ve zarlarla ki hepsi ayrı bir Sure alayıdır
Nedir diye, nemenedir bu arabesk diye diye
Martılar bu şakası yok, akaraplar tarafından ağlanılan
Bir mersiye - şad olsun ruhu - Tamburi Cemil Bey'e
Odeon bir rekorla koşan bir gramafonmuş bu dünya
Kurdukça dönüyorum, döndükçe çalıyor, çalınıyorum
Ben ki Kibariye bir hırsız ve Fer....................
<end>

<start>
Kafeslerin arkasinda oturmus, ince uzun gemiler gibi....................
<end>

<start>
Evde oturmaya o kadar alıştı ki millet
Sokağa çıkma yasağı yasaklandı....................
<end>

<start>
hiçkimse kalmadı
çiçekler çarpık açıyorlar
ampuller eğriydi
merdivenlerden çıkamıyordum
tavan basıktı
sifon işlemiyordu
sıçamıyordum
işeyemiyordum
bir ölü militan baharı
bir apartman dairesinde bekliyordum....................
<end>

<start>
Soğuk harp bitti
Sıcak savaşlar başladı
Memleketim de bir içsavaş halinde
Memleketim bir....................
<end>

<start>
Sen değildin görüş günü telörgüden görünen, 
Boncuklarla işlediğim suretindi o senin; 
Gölgenin güneşe nispeti, leylim...
Hem seni ben, seni görmekle görmüş değilim, 
Görmedikçe gözlerinin gördüklerini tekmil: 
....................
<end>

<start>
Gümüş kanatlarıyla bezmimize gelen
O huriler o kumrular
Yaşamı yaşatmak için
Sevişmeyi ilan ediyorlar
Huu çekerek içlerinde....................
<end>

<start>
Yeraltı günleri bunlar 
Kör yılı köstebek ayı
Siyah önlüklü bir güneş 
Ayazda okula gidiyor 
Dizilmiş danaburunları iki keçe 
Islıklıyorlar bebeyi 
Çepeçevre boynumda sıçandişi bir bahçe 
Oynuyorlar iki Roma bir Paris bir Peking 
Karım en çok s....................
<end>

<start>
Yanasmadan once dagildi iskeleye
Once karinesi, sonra sintinesi
Derken alt-vasat-ve ust guvertesi
Bas ust-vasat-alt
Ardindan kic ust....................
<end>

<start>
Ilkin ELIFBA'ydi
Sonra ALFABE oldu
Derken ABeCe
Simdi de A.B.D.....................
<end>

<start>
Kolay gelsin vapurun dumanı! 
İnersin ....................
<end>

<start>
Ben bu evi
Bu baba evini
Manolyalarıyla, fıstık ağaçlarıyla, gülibrişimleriyle
Ve televizyonun üstüne asılı Onun resmiyle
Helasının işlemeyen sifonuyla
Kitaplarıyla ve rütubetiyle
Güler'le aşktan her zaman dağınık yatağıyla
Anılar değil, gelecek çoc....................
<end>

<start>
Bu küfür küfür değil, küflü rüzgar, 
Bu silsilesini siktiğimin koridorlarına
Demirli dosyalar gibi sıralanmış kapılardan
Ayaklarımın dibi....................
<end>

<start>
Karşı masadan çağırdılar, 'buyrun' dediler
'Keyfim yok' dedim bağışlayın, 'başımı dinleyeceğim biraz'
Sen misin diyen, bir curcunadır koptu
....................
<end>

<start>
Ince uzun bir hayvan, carpiyor carpiyor
carpiyordu kendini taslara, canimi....................
<end>

<start>
Bir limon kalmış güneşten
Bi de dal uçlarında buhur
Bulutlar ki kar
Bulutlar yağıyor
D....................
<end>

<start>
Çok oldunuz be serçeler
Kapatırım şim....................
<end>

<start>
Gökgürültüsünden korkup yamacıma sokulan sevg....................
<end>

<start>
Dünyada senlen yaşaması zor
Ellerini tutuyorum ellerim yok
Ayaklarını okşuyorum
Ayaklarım kayboluyor
Dudaklarım dudakların 
Gök....................
<end>

<start>
Bir çift yaprakmış dalında yumuşacık
Tutmuşum, tutmuşum ellerinden senin
Düşmüşüz yavaş....................
<end>

<start>
Bugün Ondokuz Mayıs, 
Mayısın ondokuzu! 
Sen ey Türk ülkemizin geleceği, 
Ulusumuzun gözbebeğ....................
<end>

<start>
Yardın be cancağzım
Yardın sonunda şu Beyoğlu trafiğini
İlkyard....................
<end>

<start>
Kirilan bir caydanlikti biz oyle sandik
Ya da bir yildiz uyanmis sonra uyanivermis
Oyle sasilasi bisey ki sasmadim bile
Sen soyledin Turkce yuzermis Capon baliklari
Sen hep boyle gunesli yalanlar soyle
Ben toplarim parcalarini
Kirk yilin H....................
<end>

<start>
Hiçç kanser olmaz onlar
Gnl.mdr.ler
Holidingler
Politikapçıklar
T.S.K.'ler<....................
<end>

<start>
Hava döndü işçiden işçiden esiyor yel
Dumanı dağıtacak yıldız-poyraz başladı
Bahar yakın demek ki mevsim böyle kışladı
Bu fırtına yarınki sütlimanlara bedel
Hava döndü işçiden, işç....................
<end>

<start>
Kasvet, elinde bir pasli makas,
Istanbul'un asma koprulerini kesti.
Sevdami....................
<end>

<start>
Asli mi? Belki.
Odalik mi? Asla!
Ne Matisse'den ne de Ciragan Sarayindan!
Bir sobaydi allah tarafindan o deli hatun
Upuzun saclariyla bir demir-doku....................
<end>

<start>
Kendi kendimi sakınıyorum, sıkılıyorum
Ömür, uzun ömürlü bir ....................
<end>

<start>
Dayak cennetten çıkmışmış
Öyleyse e....................
<end>

<start>
İy’etmiş Selçuklular geldiklerine
Osmanlılar da iy’....................
<end>

<start>
O bir sakız ağacıydı, alelade; 
Bir gün o yeşil sahile çıktı geldi, 
O zaman bu zamandır memnun yerinden; 
Seyreder bulutları, göğü, denizi.
Titreşirdi rüzgarla güneşli y....................
<end>

<start>
Su istemeye geldiler çocuklar
Kumsalda çimerken farımışlar
Mayolarıyla geldiler
En arkada ....................
<end>

<start>
Sararıp dökülmeden önce kızaran yapraklar ki onlar
Şan verdiler ortalığa bütün bir son....................
<end>

<start>
Bir baska yolculuk dalindan dusmek yere,
Yasadigindan uzun;....................
<end>

<start>
Marx'ın da pek sevdiği bir Latin sözünü anımsıyorum
Nihil ....................
<end>

<start>
İçerimde bir bokluk var
yıkıyorum, yıkıyorum, yıkılmıyor.
Yüzümde bir m....................
<end>

<start>
Günlerdir körköstebek nefsimle öyle hırlı 
Ve öylesine harlı ki 
esrik nefesim 
Bir kibrit tutsam parlayacak. 
Bir sarnıç ....................
<end>

<start>
Cahit ki bu hasta düzende sağlıklı bir kanserdi
Cahit ki haksızlığa karşı üreyen....................
<end>

<start>
O göz godoş bir mavi
Güneşi dönünce sağdan ikinci
Nerde sabah orda akşamın evi
Süpür sefa kırkikindi gelince
Kolay değil tavlamak bulutları
Ozanı var hoyratı var toyu var
Usul usul güzellikle ökse otları
Göz etmenin raconu v....................
<end>

<start>
kasabın çırağı apo
onüç ondört yaşlarında
çıta gibi bir oğlan
baktım dolanıyor bizim sokakta
ne lan, dedim, ne arıyorsun? 
amca, dedi, üç gilom guşbaşı
te....................
<end>

<start>
Hava azdı bak, havai mai
Düşüyor üstüme bir semavi
Deterjamanın evren ....................
<end>

<start>
Senden önce bir Rum papazdım
Sakallarıyla bir eski korudan 
Meryem dağlarını ünledim miydi
Keçiler şaşırırdı yolunu
Allah için ben insan değildim 
Ellerin olmasa okşamasaydın beni 
Kim diye bakardın bu kara bulut
Cehen....................
<end>

<start>
Ölüm ve Oğlum
Ne yaman çiğköfteymiş ki bu ölüm
Şalgam suları iniyor şakaklarımdan 
		ben hala susuyorum
Gözlerimle taşlarcasına bir kör kuyuyu...
	Nerde kaldı bire saka kuşu
	Su gibi bildiğin o su kasidesi? 
Ve dudaklarımı sevsinler
	bir barut bulutuyla sanki
		ortadan biçilmiş bir güneş
Aynı çığlığı mı ezberleyecek dersin
	akşamcılar akşama tövbe edinceye dek
Düzayaktı Attar A'met Efendiden Kartal Baba Tekkesine
Bu seferki yolum ise
	ardımdan gelen kolun
		ölüsıra yürüyen
		 kilden, kirloz bir bayrak
			epi....................
<end>

<start>
Dutlar düşüyor pıtır pıtır
Memet Topçu'nun traktör gökgürültüsüyle
Yaz geldi paldır küldür
Yunu....................
<end>

<start>
Deniz moruna kaptı beni
Getiriyor götürüyor
Zifiri bir laciverdiye doğr....................
<end>

<start>
Sen değildin görüş günü tel örgüden görünen,
Boncuklarla işlediğim suretindi o sen....................
<end>

<start>
Dünyamın güzeli martılar
Sizden nasıl da yok yere korkmuşum
Kaşık Ada'nın orda! 
Dalın üstüme....................
<end>

<start>
Uyuyamazdı Oğuz Bey iki yıldır
Sabahı edeceğim ....................
<end>

<start>
<end>

<start>
'Ne şeymiş bu, bu dünyadan ayrılmak
Demir tarar gibisin bigün....................
<end>

<start>
Gardiyandı başımıza, kurt gibi bir gardiyan…
....................
<end>

<start>
Bu duvarlar bu ağaçlar
Bu ağaç VE bu duvar...
Arkadaşın dolmuşuyla gidiyoruz....................
<end>

<start>
Şu ölen çocuklar var ya
Sana bana dünyaya...
İlikle....................
<end>

<start>
Yakın gözlüğümü yitirdim 
Yitirince seni kadın- 
Doğumun ardından 
Çatladı kapı sanki
Öyle uzak bir doğu ki he....................
<end>

<start>
Dün ne güzeldi gün
Dün bir dügün
Vapurun bacasında bir zambak açmış
Kulağımın zarında bir sümbül
Tırnaklarım hepsi papatya
Ayaklarımla geziniyorum dünyayı
Ayaklarım ki manolya
Uzun bir m....................
<end>

<start>
Şey gibi hiçbirşeyim yahu
Satır yazamıyorum
Sanki kendimle değil
Dünyayla ölüyorum
Bağırsam bağırsam bağırsam....................
<end>

<start>
Mitralgözüyle karşı tepelerden
Biçtikçe siyah başaklarını gecenin
Horull uykularımıza kasteden
O teza....................
<end>

<start>
Bu uzaklardan ürüyen zağarlar ki şehirdir
Üleşemiyorlar zaar gece denen kemiği, 
Erken o bed sesli avcı, Ezân-ı Muhammedî
Önüne katıyor onca yeziti...
Allah ekberdir! Allah...! 
Lakin inliyor gene uykusunda Ma....................
<end>

<start>
Sen bezmimize geldiğin akşam
Neler neler olmaz ki bize, bir güzel haller olur
Hal....................
<end>

<start>
Temiz gömleğimi giydim talimden sonra
Ayaklarını yıkıyor çeşme başında erler
İşte sen öyle bir serindin
Tuzladan kaptılarla inerken şehre
Ne güzel şey sivil denmesi çıplağa
Ve gün-açık penceresinden meşelerin
Yamacın kuytusuna sokulmuş mavi
Ufacık bir parça deniz gibiydin
Şipka....................
<end>

<start>
Viran bir rum evi adada oturduğumuz ev
Serinliğine serin
Ferah olmasına ferah ya
Tam bir hakuran kafesi.
Bu deyimi aslına döndürmek için mi nedir
Bir çift....................
<end>

<start>
Kış kışlada kışlar iken
Karakuşi bir yazıylan
Kışkışlanıp, kışkışlanıp
Akkuğulu yazmalarla
İne inmez yazılara
Elif oldu ne demezsin
Teliflerim, teleflerim<....................
<end>

<start>
Bu cehennemi sıcaktan kurtulmak için
Sırtımı, omuzlarımı yüzen
Ne bir esinti bekliyorum yaprakları uçarısıy....................
<end>

<start>
Bir yelkenli bayrağı al
-Mor da olabilir-
Almış yaprağına rüzgarı
Rumca bir şarkı patlatıyor
denizin gözüne gözüne
Mubalağa laz oldu vre sevgilim
Aramızda bu yaz
Pontuslarını zaptetmeye birbirimizin
Selvi yeşili serenlerimizle
Beğenmediysen o yeşili
-Nefti mi? Değil-
Camgöbeği olabilir mesela
Suların postekisinde sevişmek için
Mubalağa yaz oldu bu yaz
İkimiz de ömrümüzün güzü....................
<end>

<start>
Sen ölüyorsun kardeşim öldüğünü bil
Bile bile ve teamüden....................
<end>

<start>
Duvar dibindeydiler bi bakış baktı
Şimdi ışık yıllarında yaşıyor....................
<end>

<start>
-Dr. Mehmet Şen'e-
Boynum kıldan ince ölüme 
                -Değil mi ki şol illetten iğne ipliğe dönmüş bedenim- 
Ve ölüm ki, benim bu ölümlü dünyaya gelmemle 
               Beraber dünyaya gelen maşallahı var oğlum
                          Ona ben analık ettim, onu ben elimde büyüttüm 
                                    Onu şu kadarcıktan bu boya ben getirdim
                                                Yedim yedirdim, içtim içirdim, kustum kusturdum
Onu sütümle, 
               Onu kanımla, 
                          Onu aklımla besledim 
Nereye gittiysem, ölümüne kadar yanımda götürdüm....................
<end>

<start>
Diyelimki yağmura tutuldun bir gün 
Bardaktan boşalırcasına yağıyor mübarek, 
Öbür yanda güneş kendi keyfinde 
Ne de olsa yaz yağmuru 
Pırıl pırıl düşüyor damlalar 
Eteklerin uça uça bir koşudur kopardın 
Dar attın kendini karşı evin sundurmasına 
Işte o evin kapısında bulacaksın beni
Diyelim iç....................
<end>

<start>
Bir fasulye çimleniyordu
Çiseledikçe yağmur.
Koştum vardım ki yanına
Anlasın ne nimet olduğunu....................
<end>

<start>
Deniz ki pirinç semaver
En sakin deminde çayın
Çınnnn
Mineli fincan elinde
Kıraathanesine
Yeats ile Pavese'nin
Buyrun...
Dönis ki Güzel'in sevgilisi
Görmedim dişçiymiş keriz
Kıskancımın da....................
<end>

<start>
Elektrikler sondu dun gece,
Zorbela toplayip satrancin taslarini
M E C B U R E N yattik
Simsiyah kediler gibi dolasiyor kogus....................
<end>

<start>
Kadınlar vücutlarını ne kadar seviyor yarabbi!
Hem çıplak, hem de örtüyorlar elleriyle
....................
<end>

<start>
Deli ediyorlar maviyi
           dalların uçlarında tomurcuklar
Tek durmuyorlar hiç
Kıpır da ....................
<end>

<start>
Hayatta ben en çok babamı sevdim. 
Karaçalılar gibi yardanbitme bir çocuk
Çarpı bacaklarıyla- Ha düştü, ha düşecek...
Nasıl koşarsa ardından bir devin, 
O çapkın babamı ben öyle sevdim.
Bilmezdi ki oturduğumuz semti, ....................
<end>

<start>
Ey sevgili karamba sen busun işte 
Sen he....................
<end>

<start>
Yalnızlığı sevmiyorum 
Yalnız kim ola ki 
Kendim... 
Kendimin kendini sevmiyorum 
Kediler hariç... 
Kahve ocakçısı olacaktım ben 
Tuttum kavlimi 
Yazdı....................
<end>

<start>
Bir elim bulut
Bir elim toprak
d         d          d   
 ö          ü         ö
  n          ş          n
e           e         e
  r  ....................
<end>

<start>
Butün bu cılgıldaklar
Pencerenin ağzına asılı
Bütün bu fırıldaklar
Bütün bu pervaneler
Bütün bu değirmenler
Bütün bu ....................
<end>

<start>
Devrimcilik gibi şairlik de
İnen darbeyi duyabilmektir
Kaslarının liflerinde,
İster copların darbesi olsun
İster bilincin...
Gelerek,binbir işkenceden
-İnsanlık gibi tıpkı-
Çığlıklarla büyüyen devrimci şiir
Giderek,sömürüye ve zulme<....................
<end>

<start>
Bu gün dünyayı istediğin bir renge boya
Rengârenk batan günü al karşına
Bir renk, de kendinden kat
Çocuklar gibi saf, temiz ve berrak<....................
<end>

<start>
Bir fasulye çimleniyordu 
Çiseledikçe yağmur. 
Koştum vardım ki yanına 
Anlasın ne nimet olduğunu ....................
<end>

<start>
Trabzon hurması ağacına döndüm
Tüyüm tüsüm döküldü, yapraksız kal....................
<end>

<start>
Geçmiyordu bir kartal gölgesi bile kızgın kayalardan
Yerinde kalsın istiyordum yüze vuruyordu
Paslı demirler o, o ezik saçlar
Batık gemilerin deniz diplerini saran umutsuzluğu
Yüze vuruyordu
<end>

<start>
Aklım takıldı! 
Bir şey diyeceğim! 
Yok, yok demeyeceğim! 
Vazgeçeceğim!
Aslında başka bir şeydi söylemek istediğim.
Yazdım, sildim.
Yazdım, sildim.
Seni düşünüyorum ne yalan söyleyeyim. Ama sorsan söylemem! Sen anla! Hisset ya da.
Yormak istemiyorum artık hiç kimseyi. Yorgunum zira! Yeniden kurasım yok hiç, aşka dair cümleler. Kelimeleri yan yana getiresim yok bir de, kendimi anlatmak için.
Sen anla! 
Konuşmak istemiyorum kısaca. Konuşacak ne var ki? Benim sana gelene kadar ne yaptığım mı, senin bana gelene kadar ne yaşad....................
<end>

<start>
Adı Yeşil bir genç kızdı
Çıktı birgün aşkmerdiveninde....................
<end>

<start>
Ne hesabını veremeyeceğim bir günüm oldu ne de vicdanımı lekeleyen bir geçmişim....
Ne hissettiysem onu söyledim, onu yaşadım.
Yaşadığım bir tek andan bile pişmanlık duymadım.
Asla keşkelerim olmadı.
Hiçbir zaman kendimle vicdan mahkemesi yapmak zorunda kalmadım.
Karşıma bazen gerçek yüzler, bazen sahteler çıktı ama olsun ben yine sadece hisler....................
<end>

<start>
Yanlış Hayatın Peşinden Koşmayacaksın!
Boş Hayaller Kurmayacaksın! ..
Ne olmasını bekliyorsun?
Hayatın sana ne sunmasını bekliyorsun? 
Dün akşam hayalini kurduğun şeylerin, sabah olunca gerçekleşeceğini mi umuyorsun? 
Yanlış Hayatın Peşinde Koşmayacaksın! 
Sistem böyle çalışmıyor! 
Düşünce gücü, metafizik, parapsikoloji, yoga, meditasyon,
aklına her ne geliyorsa, neye inanıyor ve peşinden gidiyorsan,
hepsi bir yerde tıkanıp kalacaktır!
Ummakla, dilemekle olmuyor, ayağa kalkacaksın! 
Her şeyden önce farkına varacaksın! 
Hangi öğretiye inanırsan inan, üstün körü anlamayacaksın.
Bir bilgiyi gerçekten hayatında uygulayamıyorsan, o bilgiye sahip olduğun
yanılgısına kapılmışsın demektir.
Kendini kandırmayacaksın! 
Gerçekleri anlayacak, sonu her ne olursa olsun kabul edeceksin.
Bazen bildiklerin, öğrendiklerinin acı verir.
Onu da yaşayacaksın....................
<end>

<start>
başka türlü bir şey benim istediğim
ne ağaca benzer, ne de buluta
burası gibi değil gideceğim memleket
denizi ayrı deniz,
....................
<end>

<start>
Yeniden yaşamaya başlamadan önce
Yapılacak işlerim var
Görülecek hesaplarım
Kötü kişi oldum kendimle
Kendimden özür dilemeliyim
Sırf aynı şehirde yaşıyoruz diye
Yakışır mı onca sokağın ırzına geçmek
Hem ne akla uydum da yazdım o mektubu
Hadi yazdım neyse, ne bok yemeye yolladım!
Yeniden yaşamaya başlamadan önce
İyice bir yıkanmalıyım
Bir çivit mavisinde çitilemeli günlerimi gecelerimi
Tırnaklarımı kesmeliyim
Sokağa çık....................
<end>

<start>
"şunları bir araya toplayayım.
Bir güzel muhabbet edelim" diye düşündüm.
Mutfak işinden de anlarım.
Donattım sofrayı.
Bayağı uğraştım.
Hepsinin, ayrı ayrı ne
yemekten, ne içmekten
hoşlandığını iyi bilirim.
Bayağı da para gitti.
Birinin yediğini öbürü yemez.
Ötekinin....................
<end>

<start>
Şevki Akşit'e
Dünya gözlerimi kendi elle....................
<end>

<start>
Öyle gül atıcam ki size gelecek maçta
Âdem abim bilem tutamaz elleri yanar....................
<end>

<start>
Ölüm bir sarmaşık
Gövdemi sarmalıyor,
Üst d....................
<end>

<start>
Yağmur duasına çıkmış köylüler
Aptes almış
Göğe el açıp
Yed....................
<end>

<start>
Bir vapur geçiyor önünden
Veya bir fırkateyn
Fora etmiş rüzgarları
Kimbilir hangi karşı yakaya...
Gömleğim yok ki ütül....................
<end>

<start>
Ölüm bu ara çok oldun sen
Ortalığı kırıp geçirdin
Dostlara taktın, gençlere taktın kancayı...
Ken....................
<end>

<start>
Bir haftadır yok yere dolaşıp duruyordum
Bir haftadır içimde bir kırlangıç fırtınası
Siyahın biri konup biri kalkıyor
Şişli'den taa Rami'ye kadar
Her sokağın ayrı bir kanat çırpışı var
Yeni Cami önlerindeydim sonra
Vapur düdüklerinden anladım
Bir haftadır seni ararmışım meğer
Köprü üstünde Arif'e rastladım
Patiska ararmış fakir
birlikte Kadıköy'e geçtik
Kardeşliği mavişliği üstünde denizin
Bir yanı ışık bir yanı İstanbul
Şu kahraman harp gemileride olmasa 
A....................
<end>

<start>
Dostlar ırmak gibidir
Kiminin suyu az, kiminin çok 
Kiminde elleriniz ıslanır yalnızca 
Kiminde ruhunuz yıkanır boydan boya
İnsanlar vardır; üstü nilüferlerle kaplı, 
Bulanık bir göl gibi... 
Ne kadar uğraşsanız görünmez dibi. 
Uzaktan görünümü çekici, aldatıcı 
İçine daldığınızda ne kadar yanıltıcı.... 
Ne zaman ne geleceğini bilemezsiniz; 
Sokulmaktan korkarsınız, güvenemezsiniz!
İnsanlar....................
<end>

<start>
açılır içimin yaz gülmeleri
iyi yazılmış kötü okunan şiirler gibi
vazgeçilebilir bir öğlesonrası
tadından yenmiyorsa
tadı nasıl biliniyor
mademki yenmiyor bu
güneş suyuna siesta çorbası?
açılır içimin sayfiye yerleri
yaşasın sosyalizmir’in işsiz güçsüz öğlesonları!
havuz klorunda yıpranan gençliğim eyvah!
rica etsem sırtıma sürer misiniz
kaçırdığım fırsatları?
açılır yüzümün yazlık bahçesi
evet belki artık çok geç ama
herkes bilsin ki zamanında gençlerbirliği’nden
istediler
ama ben gitmedim!
<end>

<start>
astarı erken sarkmış
kirasız kaygısız
belki kefilsiz bile
et kokusunda bir vitrin özlemiyle büyütülmüş
bir kasabada
ölmeliydim aslında
on yıl geriden gelen afişli
seks kokulu yazlık sinemaların birinde
uyuyakalmalıydım
sizi tanımadan hatta
gazete bile okumadan
konformist kahvaltılarda
o kasabada
o kendi delikli uykusundan bile habersiz
karabasanda ölmeliydim
adınız geçmiyor farkındasınız değilmi
tek bir şarkıda bile
nasıl kasabaların tek bir caddesi vardır mühim
gerisi ara sokak yalnızlıkları
kediler bile ıslık çalmadan geçer kaldırımları
bir otobüs geçer
'soğuk ve şehirler arası'
bir uykuda içindekiler...
ne kasaba karşılar otobüsü
ne muavin irkilir
kimse inmeyecektir çünkü
kimse binmeyecektir...
herşey bizzat hayata benzer: 
otobüsün kasabadan geçişi, 
bizim dünyadan geçişimiz...
hiç meşhur olmayan şairler kalır
bazı kasabaların otel odalarında
beyaz kağıt ister vakitsiz
resepsiyon uykuluğundan
kasaba il olmak ister
herşey bizzat hayata benzer
otobüs geçer kasabanın gecesinden
ara sokakta ıslıksız kediler
bazısı yeni hayat'a yazılır olanların
bazısı yazılamaz
olmayan bir beyaz kağıda
ıssızlığın da bir müziği vardır elbet
konuşulamayan notaları vardır
en dandik kasabaların bile
kurulu düzenleri vardır sabahın sekizine
herşey bizzat hayata benzer
ıssız kasaba eskizlerinde...
kasaba il olmak ister
her şair intihar etmek ister bizzat
kafiyeli cinaslı bir son peşindedir
yoksa neden gecenin üçünde
neden kediler bile mırıldanmazken en tutan şarkıları
neden boktan bir kasabanın orta yerinde
ışıksız bir vitrin seyri
herşey hayata benzer bizzat
iki sevdalı arasında...
biri doğumdur hesapsız
öteki ölüm şairce
bazı kasabaların
otel odalarında...
<end>

<start>
İkimizde seni seviyoruz ne güzel 
Olmuş yerlerine bakıyoruz
Bütün aynalarda
ikimizde seni beğeniyoruz ne güzel
mevsimler geçiyor üstümüzden
susuz bir yolculuk
tıka basa dolu mataralar arasında
ikimizde seni seviyoruz ne güzel
söylenmiş sözleri tekrarlamaktan
ve incinmekten yine
eski yaralarımızdan korkuyoruz
ikimizde saklanıyoruz ne güzel
gözlerimizdeki ölü çocukları besliyoruz
bütün gördüklerimizle 
ikimizde körüz kendimize ne güzel
sakındığımız yerlerimizden korkular açıyor 
iyi niyetli çiçekler kılığında
birbirimize hiç armağan vermiyoruz ne güzel
iz bırakmak istemiyoruz tenlerimizde
evlerimizde
çünkü kolay tespit ediliyor acılar
hemen ele veriyor bizi
uğruna ihanetler verdiğimiz şarkılar 
silemiyoruz ne güzel
yüreğimizdeki parmak izlerini
ikimizde seni seviyoruz ne güzel
eski sevgililerimizi 
okumaktan ve yazmaktan geçtik
ama dilimize çeviremedik aşk yazısını
okumaktan ve yazmaktan geçtik
cebimizde yaralı sözcükler 
ne biriktirdiysek ona vurulduk 
entelektüel ay ışıklı aşkamlarda
hiç yanmadığı için bitmeyen mumlarımız
işe yaramaz şamdanlarda
okumaktan ve yazmaktan geçtik
ortam iyi koksun diye yaktığımız
aromalı mumların hijyenik ışığında
kendimize o kadar güveniyorduk ki
birbirimize ihtiyacımız yoktu 
oysa aşk güvensizlerin işiydi
unuttuk
sakındığımız yerlerimizden ayrılıklar açıyor
zehir zemberek gece kılığında
ama korkmuyoruz
çünkü biz zeki
okumuş
yazmış
zeki
yazanı görmüş
yazmayı seçmiş
okumaktan usanmış
zeki
kendini beğenmiş
zeki
hiçbir şeyi beğenmemiş
deneyimli
bilgili
zeki
çok şey öğrenmiş
öğrendiğinden fazlasını öğretmiş
zeki
korkusuz
ve çocuktuk...
o kadar çok ağlamıştık ki
hiç ağlamayacakmış gibi yaşadık
ikimiz
birlikte
hiç ağlamadık ne güzel
şimdi tanıdık –ki bizim için tanıdık olmayan bir şey kalmadı hayatta-
bir yol çatalında 
elele duruyoruz
ikimizde ağlamaklı değiliz ne güzel
ikimiz de
hala
seni seviyoruz ne güzel
<end>

<start>
kısaydı kalem
ömrü yetmedi
	uzamaya
kaybolmuş
tılsımlı
aceleci bir gezginin
kurulmuş kumsaatiydi
	ağlamaya
adını soruyorlar
adını söylemiyor
hırçın bir yağmurum ben
harflerim yetmez
akrostiş ya da
kartvizit
	yapmaya
şiir bir sezdirmedir diyor
lamsız an'lar için
imgeler yalan söyler
yalanı şiir eyler imgeler
dokunduğun yerlerde
izsiz ıssız sesler kalıyor
adsız ama
elmacık kemikleri belirgin
mısralar başlıyor
saçlarının kaldığı yerden
	konuşmaya
adını soruyorlar
adını söylemiyor
biraz da susmaktır diyor
şiirimi okumak
usta işi bir tabloya
yeniden yeniden
yeniden bakmak
van gogh'un kulağıyla duymak
tanrısal seslerini hayatın
pazar günkü bir sokaktır
cismim
vesaitin yetmez
yeryüzümü
	adımlamaya
adını soruyorlar
adını söylemiyor
efsunlu kaldırımlar boyu
açık açık susabilen
sınırsız şehirsiz
uzadıkça vatansız
çoğaldıkça isimsiz
yurttaşlarım yaşar
dünyanın on bir yanında
	yalnızlaştıkça
adını soruyorlar
susun diyor şiirim
yeri yurdu sahibi olmayan
haymatlos bir piç
bir gölgenin yorgunluğuyum ben
yazılması unutulmuş günahlar için bir fihrist
bin yıl sonrası için bir ajanda
anlatmaktan sıkılmış
bir meddahım ben
otopsisiz gömülmüş!
<end>

<start>
nerden baksan
üzünçgiller
akşamdan kalma uyuşuk bir keyif
sofrada
geceleri temize çekiyorum
steril satırlarla
seni düşünüyorum
kimseye belli etmeden
nerden baksan
hasret kurusu
nerden baksan
üveylik
altın özü arıyorum
işe yaramaz kelimeler arasında
şeçip şiir yapacağım
posasından düz yazı
nerden baksan
yürek simyası
akış içinde sevili bir tekrar oluyor
kaş altından bakışın
gül ki uzun kenarı da olsun üçgenimin
nerden baksan
pisagor bağlantısı
nerden baksan
	      üveylik…
<end>

<start>
saçakların buz kırgını
soğuk fırtınalar
boranlar yara doğru
sanrılar durulur duyulmaz
vakitlerden kehribar
şehr-i sefahatti kol kanat gerilmiş
kuşaklar tetikte
babil'in asma bahçelerinde infazlar
dünyanın yedinci cücesiydi sekiz harika insandan biri
mavi bir yuvarlaktı hepsi kainat kadar büyük
ve küçücük bir damla hayat kadar
bu işten en çok sıkılanlardır peygamberler
nefsi terbiye zemininde
uhrevi bir ıslıktı en kabadayı mucizesi
kolaydı çünkü bir olmazı anlatmak inanmak isteyene
denizler yarıldı yarıdan
sönük bir akşam yemeğinin ortasında
bir düzine uhrevana kaldı kabarık hesap
ve sonuncunun mucizesi mucizesizliği oldu
kardeşlerim! 
kardeşlerim acele etmeyiniz
hele bir ölelim de gerisi kolay!
<end>

<start>
Ceyhan depremi ve Kerim Tekin için
yakayıp geçti tramvay
atmosfer yakıverdi sızılayıp
yıldızların en haylazını
hey gidi başıbozuk
	ayarsız gemi
	azıya aldım tayfalarımı
	salınmaktayım
	filikasız filan
	önce fareleri kurtarıyorum
	bu titanik akşamından
geçerdi her saat başı
cürmünden büyük amatör bir gökkuşağı
tedirgin renkler taşırdı
tedavisi yarım kalmış ikindilere
oy benim
	gamzeli kuşbakışlı evrenim
	ummanda ıslak
	kaderde alt yazılı dünyalım
	önce çocukları
	ve
	muayyen kadınları kurtarıyorum
	bu galaksi mesaisinden
kırık faylarda yolalan
bir depremdir
trenimin güzergahı
açılır saçbağı gibi kundaklara düşerim
göçük altında enfes bir nefestir
bazen benden bile sakladığım
vay benim güzağacım
köklerinden kurtulmuş
erozyon bir hayatın özüdür
humuslu bir kayıbı anlamak
ya da mümkün müdür
bu rastlantısal karmaşada
ölümün sıradanlığına şaşmadan yaşamak? 
belki de o balkonları
ondört yaşında çocuklar atlasın diye yapıyoruz
ey benim
zavallı yüsekliğim
bütün serüven küçücük bir an'dı
allah hep kerimdi
ve tekin değildi doğumlar
genç bir gidiş için
erken çıkılmalıydı yola
vuslata varılmalıydı hava kararmadan
kimsenin gelmediği buluşmalara
aceleyle
polaroid hızıyla gidiyorduk
oysa koşmanın da bir hukuku vardı durulmanın da...
oy benim
	yaz ölümlerim
	gencecik bir hazirana gömülen...
<end>

<start>
Bahçe kapısından sızdılar... 
Aralık kalmış neresi varsa hayatımın... 
Bünyede bastırılmamış ne kadar isyan varsa ordan. 
Daha asitli bir yalnızlık için 
Dilek tutuyorum şarkılara, 
Sıradaki benim şansıma diyorum; 
Haberler başlıyor birden, 
Benden, 
Hazin biçimde bahseden. 
Kumsalların istenmeyen kaç kum tanesi varsa 
Önde gideniyim her tazyikli alkışta.. 
Zayii makamında bestelenmiş yazılar kaldı avluda. 
Gitme diye 
Yalan bile söylerim, 
Yerini söylerim 
Ne saklamışsan 
Kal diye! 
Bu yaz'ı serin tutalım diye 
Çıplak tenlerde, 
Geceyarısı tatlı bir soğukluk olsun diye 
Her sevişme, 
Aramızdaki her üryan gelişme! 
Hem gidenedir bu şiir 
Hem gelecek olana.... 
O da biraz oyalanıp 
Gider nasılsa? 
Hep haberler başlayacak biliyorum, 
Hangi şarkıyı seçsem şansıma. 
Şimdi şifa niyetine giriyorum sulara. 
Mavisine değil denizin. 
Sade tuzuna.
<end>

<start>
-Kav 2- 34
Günaydın bana geri gelen şiir
Bana geri gelen anıt
Bana geri gelen kalbim
Bana geri gelen kalbimin ayışığı
Gözleriyle iyileştiren yaralarımı
Kalbim güneşim efendim
Günaydın yüreğimin kuşluğu
Sürekli kuşluğu
Günaydın alacakaranlık
Ama nasıl alacakaranlık
Bizi yataklardan koparan
Dağlara yaklaştıran
Dağlara doğru fırlatan
Grevlerden grevlere koşturan
Yanardağ
Alacasıyla anne karanlığıyla baba
Loşluğuyla kardeş aydınlıyla abla
Kırmızı kırmızı bir karasevda
Siyah siyah bir kuş lamba
Hız kazanmış kristal camlarla
Gelen ve giden
İçimizde ve dışımızda
Son durak İstanbul
İlk durak Ankara
(...)
-Taha kapının önünde- 37
(...)
Ne bahardan bir gül ne yazdan bir yemiş
Ne kıştan bir imdat ne sonbahardan sada
Bir ara dinlendiriyor yüreğini Beethoven
Dört duvardan yavaş yavaş gelen
Gözlerden bir çılgınlık akıyor geriye geriye doğru
Van Goghun elleriyle kırılan bir başak mı bu
Cermen baltalarıyla frenk sopalarıyla İskandinav buzullarıyla geçti Wagner
Bir ses ki asur kabartmalarından beter
Beklenen muştunun heykeli mi kırıldı battı
Sona mı erdi eleğimsağmaların saltanatı
Akşam akşam dar sokaklar ağzında kayboldu bir bir
Hayallerimizin icadı putlar düşten yoğrulmuş tanrılar
Ergenin şeytan aldatmacaları
İnsanın ilk karşılaştığı denizlerin
Önünde yaktığı kireç alevlerinde hisar
Her hastalık bir putun kırılması mı demek
Putların toptan kırılması mı demek ölmek
(...)
-Yanardağ kıyısında yaşama- 51
Yukarda bir yanardağ
Kızgın küllerini savuruyor
Bu ölü şehrin üstüne
İşte bu şehre alıştı Taha
Kırağı çalmış evlerine
Kahvelerinde dayanılmaz bir çağrıyla
Çağıran gecelerine alıştı Taha
Geceye bir alkol gibi alıştı
Kışlarında terlediği üşüdüğü yazlarında
Bu şehre alıştı Taha
Gül açmayan baharlara
Yaprak düşmez sonbahara
Kurbansız bayramlara
Öğle öten horozlara
Ancak geceleri rastlanılan köpeklere
Tütün kokan kedilere
Kesin kesin alıştı
Yalnız sahaflarında grev yok
İşçiler lağımları akar bırakmış
Kurumuş kitabelerdir artık çeşmeler
Bir semtine yerleşti
Özler durur öbür semtini
O nerdeyse cehennem orası sanki
-Çile- 55
(...)
Kaleye hücum ettiği an Zülküfül
Kılıcı uzatan Tahaydı
Bir kere daha kayalık leylaklarında
Zülküfülden bir tad aradı Taha
Halkın söylediğine göre onun kanıydı bir çiçek
Ki açmazdı gerçekten o dağdan başka hiçbir dağda
Ağzı yakan bir çiçek özel bir çiçek
Gerçekten bu çiçekten süt umar
Sütü kesilen kadın
Su umar
Suyu kesilen bahçe
Soy umar soyu kesilen erkek
Yahyanın başı da bu çiçekte
Kalbe bir mızrak gibi inen bu çiçekti
Secdeden secdeye sıçrayarak Taha
Selam sana Zülküfül
Selam sana Yahya
Selam sana İsa
Selam sana İbrahim
Selam sana Musa
Selam sana Süleyman
Selam sana Davut
Selam sana Yuşa
Selam sana Ahmed
Selam sana Muhammed
Selam sana Mustafa
Mustafa selam sana
Ey seçilmiş seçilmiş
Mustafa selam sana
Ey öğülmüş öğülmüş
Muhammed selam sana
Ateşi gördü kurbanı yarılan denizi
Yahyanın kesilmiş başını altın tepsiyi
İkiye biçilen zeytini
Karadan korkup da çekilen denizi
Bedirde bir toz toprak içinde
Zaferi tattı dişleri aydınlandı sevinçle
Güneş batarken çölde
Taha da Peygamberle birlikte
Zafer sevinci içinde
Baş geriye gitmiş taşı eritmiş gitmiş
Vücut incir gövdelerinin arasında terk edilmiş
-Taha'nın ölümü- 59
Ölen şehirlerdir Taha değil
Kuruyan nehirlerdir
Lambadır sönen kış dökülmüş içine
Sonbahar yaprağı ırmağı emmiş
Asfalttır çekilen sıva bereket toprağının
Bu Tahanın ölümü değiş yürüyüşü mezarların
Kabirlerin şamarıdır çağın yüzüne
Geceye batışıdır taş bakışlarının
Tarihle öpüşme bitmiş demektir
Güneşten aya
Aydan geceye inmiş demektir masal
Fal
Kadın ellerine ısmarlanmış olan
Fincanlardan fincanlara armağan
Sabahların bakırı zehir özleminde
Ekmek rafların en gerisinde
Ev eskimiş yıpranmış depreme gebe
Taşlar birer birer mineralerden düşmede
Kubbenin kurşununu kesmiş bir elmas
Cam kesmeye mahsus olan
Her gece kalbimize musallat olan
Cami kubbelerini eriten şimşek
Kalbimizin özünü kemiren akşam
Ağaç yutmuş kabrin taşını yazısını
Ölüler kalmamış haykırdı Taha ne de babalardan bir anı
Sur yıkıntıları ölüme açılmış
Ölü kalmamış ama ölüm tutuyor güneşi toprağı
Ölü kalmamış ama ölüm hayat halini almış
İçine girdiğimiz yılan turşulu ölümle
Değişe değişe bozulmuş ölüm bile
Nerde ölümün o ak o yeşil
O siyah kırmızı keskin rengi
Artık ölüm ne gri ne kahverengi
Ne gök rengi ne yer rengi
Ölüm bir grev gibi kaplamış ülkemizi
Ta can evimize kast eden bir grev gibi
Batı bu karanlık grevin gözcüleri
Doğu sonsuz bir grevin
Çocuk düşüren bir anne gibi
Güneşi düşürmüş son seheri
Taşlar birer birer minarelerden düşmede
Geceler bir inme gibi inmede
Bir felç geldi gökten ve topraktan
Doğudan ve batıdan
Kollara bir zincir gibi yapışan
Ayakları ateşin gıcırtısıyla yakan
Kalb Yakup ve Yusuf öyküsünden boş
Kafa bütün karıncalarla sarhoş
Dudağı kessen bir şarap gibi
Felç inmiş ağzımıza yakan bir kireç gibi
Ağız mermerle örülmüş
Kapatılmış yedi uyuyanlar maparası
Develer çöle dağılmış
Ateş sönmüş kervan batmış
Kervana yol gösteren yıldız yanmış
Saksılarda kömürü soluya soluya can vermiş çiçek
Sevgiliye uzatılmış ama sevgili ölmüş
Baba demiş hasta çocuk ama baba gitmiş
Kapı çalınmış ama kimse yok önünde
Belki bir yabancılık belki bir rüzgar çalmış
Dağ çingenelerine ısmarlanan fallardan
Bir daha bir haber alınamamış
Bu yıl baharda menekşeler biile açmamış
Anneler kirazları beklerken
Bir bardak suda ölüm kaynamış
Ölen şehirlerdir Taha değil
Taşlarını fırlatan minareler
Veriyor son felç hıncından bir haber
Felç öfkesinden bir sayfadır önümüze açılan
Oku okuyabildiğin kadar ölüm dersinden
Taha birkaç kelime kaldı söylenmedik
Felçten önce birkaç kelime söyle
Son birkaç kelimeyi de söyle
Öleceksen bari öyle öl öyle
Uğursuzluk akşamı çökmeden
Kısa süren
Kutsal bir öğle gibi
Son birkaç kelimeyi söyle
Arkadaş aynalar kırılmış
Gerdeklerin şiddetinden değil
Savaştan dönen yiğitin
Sevinç mızrağından değil
Aynalar farelerin tıkırtısından bezmiş
Kırılmış kırılmış aynalar bezmiş
Kırılmış kırılmış aynalar kırılmış
Kırılmış yarasaların soluğundan
Baharı kalmamış ondan kırılmış
Ortasından çatlayan bir zamandan kırılmış
Aynalar kırılmış Tahanın yatağına bir adım ırakta
Taha ırakta aynalar ırakta
Yatak bir karantina kazanı gibi kaynamakta
Felç bir kar şehri gibi şehri gömmekte beyaza
Dağların beyazına değil ölümlerin beyazına
Köpük ölünün sarasının tükrüğü
Duvar yanmış bir Kur'an sağlam kalmış duvarda
Fırlayacak kuvvet yok kol yastığa dayandığında
Ayakları şimşek yakmış
Ezmiş bir gök gürültüsü kaburgaları
Yatak yapışmış vücuda nasıl koşacaksın Taha
Nasıl koşacaksın taş araya girmiş Kur'ana
-Taha'nın Dirilişi- 63
Dört melek ve Kur'anla
Dirildi Taha
Onulmaz bir ölümle
Kavuran bir felçle
Öldüğü halde
Dört melek ve Kur'anla
Dirildi Taha
Cebraille Mikâille
Üç Sûr ve İsrafille
Azraille bile
Dirildi Taha
Yatağında bozulmuş bir bağ gibi
Kavrulmuş yapraklar gibi
Dağılmış ve kendi kıyametini
Ve kendi onulmaz mahşerini yaşamışken
Nemrudun ateşinde yanmışken
Firavun suyunda boğulmuşken
Dört melek ve Kur'anla
Peygamber soluğuyla
Dirildi Taha
Açtı sofrasını Mikâil
Nimetler sofrasını
Bal zeytin ve nardan
Su getirdi dağlardan pınarlardan
İlkin dudağını ıslattı bengisuyla Tahanın
Geçti bir eleğimsağma omuzlardan
Taşıyan o gülümsemesini Hızırın
Hızır güldü
Kur'anı Cebrail açtı
Sofrayı Mikâil açtı
Ölümü öldürdü Azrail
Sûrunu üfledi İsrafil
Dirildi Taha
İşte böyle dirildi Taha
Durun anlatayım size melekler
Tahayı nasıl dirilttiler
Anarak İsanın doğumunu
Anarak Muhammed Mustafanın doğumunu
Melekler
Tahayı dirilttiler
<end>

<start>
Ay kesik yol urgan bu gece
Bin yıllık bir yağmur toptan yağmış gibi
Tevrat'tan bir yaprak kopmuş
Ölüme bulaşmış akşam yemekleri
Bu gece eşsiz bir duvar devrilmiş
Şurda burda rüzgar yamyamları türemiş
Gümüşlü horoz gürültüleri işitilmiş
Ben bu gece çok çıraklık ettim
Yarılan yağmura aşılanan ateşe
İnsanları birden gökyüzüne ayarladım
Gecede bir göz oldum bir sabah doğurganı
Bu gece ölüler şehri terk etmiş
Otomobil tekerleğindeki hava gibi
Ateşin üstünde bir topak kar
Mezarları bir şimşek ikiye bölmüş sanki
Bu şehir yerden bile ağır bu gece
Altında bir tek ölü olsun kalmamış
Ölenlerdir incelten hafifleten oysa
Uçacakmış gibi yapan şehirleri
Ay kesik ve ben yiğit bir kabir eriticisi
Geceleri dolan üstün ve tembel bardak
Cami dolaylarında sur kapılarında
Toprak kaçkını ölülerin toplayan ölülerini
<end>

<start>
Sen benim hiçbir şeyimsin
Yazdıklarımdan çok daha az
Hiç kimse misin bilmem ki nesin
Luzumundan fazla beyaz
Sen benim hicbir seyimsin
Varlığın yokluğun anlaşılmaz
Galiba eski liman üzerindesin
Nasıl karanlığıma bir yıldız olmak
Dudakları....................
<end>

<start>
Öteki kapımdan gel bunu açamazsın
Eski gözlerinle gel öldürmek vakti gel
Hem tetik bulun ardında biri olmasın
Hanidir ben bu evde saklanıyorum
Adımı değiştirdim başka adla yaşıyorum
Gece gündüz siyah gözlük takıyorum
Öteki kapımdan gel bunu açamazsın
Sabaha karşı gel bütün gözlerinle ....................
<end>

<start>
Bütün kapılar kapandı, dışardayım
Birden karşıma çıkmayın korkuyorum
Uykusuzum fena halde, s....................
<end>

<start>
tut ki gecedir
karanlık sıvaşır ellerine camlardan
birden kırmızıya döner
      trafik ışıkları
kükürtlü dumanlar yükselir
korkuya batmış
      camkırığı adamlardan
           tehlikeye büyür sakallar....................
<end>

<start>
cebbar oğlu mehemmed
kaman civarına bahar gelince yıkılır ovadan apdal çadırları
yücesinde pare pare duman tutmuş
düdüldağ'ın yaylasında mekan kurulur
hoş gelmişsin evvel bahar
nisan ayı içinde donanır dağlar
donanır yeşilinden alından
istasyon deresi kabarmıştır
hacıdağ'ın selinden
dağlar sıra sıradır eylim eylim
dağlar uzanır bir uçtan bir uca
dağlar bir birinden yüce
yamaçlarında kireç yakılır
bir ömür boyunca kahrı çekilir
kimse anlamamış sırrını hikmetini
bu bereket nereden gelir
başınızdan duman eksilmesin gavurdağları
siz hikayet eylediniz bana
bahçe kazasının kaman köyünden
cebbar oğlu mehemmed'in hikayesini
yılların yücesinden şöyle bir seyran edelim
bir avuç toprağıma çöreklenmek için
yürümüş selamsız sabahsız
destursuz girmiş memleketime
yedi çeşit frenk askeri
uğursuz bir hava çökmüş
üstüne memleketimin
uğursuz ve karanlık
çocuklar gülmemiş artık
sessiz sessiz ağlamış analar
oduna gider....................
<end>

<start>
sen şimdi yanımda yepyeni bir türkü gibisin
hiç görmediğim yıldızlar gözlerine doğmuş
bir büyüklük duygusu dağlar gibi yüreğinde
ah biz mutluluğu böyle aranıp duracak mıyız
yağmur hep böyle yağacak mı hatıralara
eksik olan bir şey var sana bana dair
belki bir rüzgar belki rüzgardan da hafif
ama kalbimiz yine uzak bir deniz gibi boş
heybetli gurupların belirdiği saatlerde
sen şimdi ya....................
<end>

<start>
cam ipliğinden sıkı dokunmuştur
kristal vitrindeki bu loş kadın
soğuk tenhalığında kaşları alnının
ince bir hayretle sanki donmuştur
yansımaları sokağa vurmuştur
kafasın....................
<end>

<start>
büyük bir şaşaadır ölüm
	ebruli nurlarla gelir
öyle bir yanardağdır ki öfkesi
	mutantan destur'larla gelir
karşıtıyla yüklüdür herşey<....................
<end>

<start>
akşamın acı su karanlığı içinden
soğuk kadife teması yalnızlığın
şuh bir kahkaha balkonun birinden
gizli işareti midir bir başlangıcın
sevmek için geç ölmek için erken
başbaşa çay elele yürümek derken
bo....................
<end>

<start>
cam yeşili bir kız çok kirpikli
saçları nasıl karanlık bir kızıl
örtülü bir güzellik benzeri olamaz
           dudaklarındaki kan etkiliyor asıl
            duyarlığı alıngan gönlü ikircikli
             ne yazsam ona tutsak
                                     / adı şehnaz
belki kadın belki çocuk iyice kuşkulu
hangi tutku buğulamış camlarını....................
<end>

<start>
GİBİ REDİFLİ GAZEL 
yorgun kadınlar içtik 
           yalnızlıktan uğuldayan 
                         tuzlu kan gibi 
nice akşamlar devirdik 
         çengi kıyamet 
                       'kızıl sultan' gibi
vurdukça mızrap 
           öyle y....................
<end>

<start>
Işıkları söndür suna su
Vapurları duyacağız ha
Dün gece uykumda sıçradım
Beni mi çağırdın suna su
Nereye....................
<end>

<start>
istanbul ve sen / neydi o bir zamanlar
sanki gençliğime doğru yaşlanıyordum
çengelköy'de yaz unutulmaz erguvanlar
hangi yanıma dönsem seni bulurdum
içimdeki lambanın kırıld....................
<end>

<start>
özel yağmurunu yanında gezdirirdi
cam tozu serpintisi su pırıltılı
profili oğlan çocuğu ağzı hüzün
sevda çetin bir sınav bunu bilirdi
yüreğini tüketen epeyce ağrılı
özel yağmurunu yanında gezdirirdi
sabahtan akşama bütün gün
bir kalemle buluşmasın şairdi
şiirleri nedense ağır yaralı....................
<end>

<start>
kirpi gibisin çocuk
her tarafın....................
<end>

<start>
Kadınlar sonbahar yapraklarını dökmeye başlar
Titrek dudaklarında sarışın bir keder
Nabız kaybolur kan susar dolaşım yavaşlar
Sisli bir nebuloz gökte yazılmamış şiirler
Dargın sevgililer yalnızlıkların....................
<end>

<start>
sen yoksun
deniz yok
yıldızlar arkadaşım
ya bu gece harikalı bir şeyler olsun
yahut bir bomba gibi
infilak edecek başım
ağzımda eski mıs....................
<end>

<start>
yıldızlar damlıyordu parmak uçlarından
kısa kirpiklerine ne kızlar asılı
elektrik çıtırtısı yok gibi saçlarından
yüzünde görünmez bir şiir yazılı
bir türlü anlaşılamadı nedeni nası....................
<end>

<start>
İşte sımsıcak lejyoner bakalları içinde
Margot'nun sigarillosuna ateş tutuyor
Tersine dönük gözkapakları uykusuzluktan
Kirli sarı bir gök birikmiş kadehinde
Hiçbir kibriti bir seferde yakamıyor
Asıl bu ödlek flüt onu böyle yıkan
Uykusuzluktan çok bu ödlek flüt margot'nun
Çıplak gözlerindeki ....................
<end>

<start>
gecenin ortasında ne işin var
yıldızlara dokunma yanarsın
bak birazdan ay da batacak
karanlık bulaşmasın ellerine
tersine döner yolunu bulamazsın
içi dışı uzay tozu yansımalar
sa....................
<end>

<start>
'sabiha bu adamlar beni alıp götürecek
sakın ha ağlamanı istemiyorum
soracakları varmış yıllardır sorarlar
anlaşılan bu sorgu daha yıllarca sürecek
ilk götürülüşümü bak hatırlıyorum
sendikaya yazıldığım günlerdi sanıyorum
otomobil farlarına yağmur yağıyordu
cıgaram ıslanmış sokaklar nedense dar
bu defa aksi gibi zilzurna ilkbahar....................
<end>

<start>
haçan demir dökende
ateş yiyesim gelir
gök sofraya çökende
doruktan sesim gelir
dağdan yürek sökende
kurşun dökesim gelir
çatal şimşek çakanda
yağmur perde çekende
derya göğe çıkanda
haçan ölesim gelir
1.
destur bre gökkuşağı
hangi devin kılıcısın
sabah sabah kanın damlar
besbelli can alıcısın
akıl almaz bir kelepçe
anlaşılmaz hangi suça
kilitlenmiş gündüz gece
başımızda kalıcısın
öf....................
<end>

<start>
o gemiler ki yağmur taşır
gece sabaha karşı birden
korkularımıza bulaşır
gök gürültüsüyle derinden
o gemiler ki yağmur taşır
gözümüz kamaşı....................
<end>

<start>
Tanrının sokaklarda yalnız dolaştığı zaman
Adına kör karanlık diyorlar
Güneş de üç-buçuk aylık piçini düşürecek bulvarlara
Hıncımdam Makon'da bir Çinli’ye gözlerimle söveceğim
Saygon'da bir otel odasında bulacağım seni
Ellerini Portekiz'de unutmuş olacaksın
Gümrüksüz gireceksin düşlerime çırılçıplak
Beyrut’ta uçağı kaçıracağım Mikaha
Sana dönmek mi bir daha
Tövbeler olsun...
Özlediğin bu muydu yoksa
Tutkulu bir kelepçe vurdular yüreklerimize
Adına aşk diyorsun
Oysa balıklar Singapur'dan getirm....................
<end>

<start>
melengecin dalinda cifte sigircik diley cifte sigircik
cigerime ates degdi oley diley oley gencecik
zehir pamuk irgatligi gavur gundelikcilik
rinna-rinnan-nay
yuregim bolundu lay
damarlarim delindi
kan gider kan gider
melengecin dalinda cifte saksagan diley cifte....................
<end>

<start>
yolumdan çekil yavrum
bağlasalar duramam
demir asa demir çarık dedim
neyleyim! 
yolculuk dedim
ağaçlara tünedi yine akşam kargalarla bir
rüzgar kendini yerden yere vuruyor
kırık dökük yıldızlar belirdi uzaktan
telsiz mevceleri ardım sıra koşturuyor
anamdan yolc....................
<end>

<start>
Seni kim çizebilir şubat yolcusu
Yalnız akşam olsun dağınık olsun
Ce....................
<end>

<start>
-babam şair bedri ilhan'a...-
olmuyor neyleyim
olmuyor velinimetim efendim
olmuyor yirminci asırda
tarz-ı kadim üzre gazeller söylemek
beşiktaş'a yakın hanesi yerle yeksan oldu nedim'in
baki o enis-i dilden
bir yahya kemal kaldı hal....................
<end>

<start>
bir gül takıp ta sevdalı her gece saçlarına
çıktı mı deprem sanırdın  ' kara kız ' kantosuna
titreşir kadehler camlar kırılır alkışlardan
muammer bey'in gözdesi karantina'lı despina
çapkın gülüşü şöyle faytona binişi kord....................
<end>

<start>
Gecerdi hep 
Piriltili kanunlar 
Neves gecelerden 
Ihtimal buhranli gecelerdi hep 
Yureginde yalnizligin tortusu 
Vazoda yaseminler 
Ufu....................
<end>

<start>
hangi bulutlara niçin sarındın
gözlerindeki mavi kimin gökyüzü
	süheyla değildi başkaydı adın
gülüşlerin donuk neş'e öksüzü
o erken sonbahar g....................
<end>

<start>
alnında satır gibi indirmiş kaşlarını
ağzı yüzü kan revan içindedir
içinde birşeye baktığı belli
kimbilir nedir
belki tortulu kalın bir nehir
belki bir şehir / bir nehir gibi uğultulu
elektrik bilemiş kaldırım taşlarını
belki hiç olmayan sevgilisidir
o filmden çaldığı genç kız hayali
saçları yalnızlığına dağılmış
belli belirsiz tutukluluk hali....................
<end>

<start>
Kapıyı açık bırak
Hiç kimse görmes....................
<end>

<start>
istediğim yağmur hazır mı bakalım
yerlerine konuldu mu soğuk katiller
karanlığı ya gevşek dokudularsa
öldürüleceğimden emin olm....................
<end>

<start>
bugün pazartesi
senin galiba beş dersin olacak
yine salondaki aynada taradın saçlarını
istemediğin bir şeyi yapmış olmanın öfkesi
yine karartmış alnını
fakat acele ....................
<end>

<start>
öyle büyük hicran ki
cam çerçeve bırakmıyor
kırdı kapıları döküldü sokağa
havada yangın kokusu
itfaiye sirenleri
uzaktan uzağa
öyle büyük hicran ki
telefonlar devamlı meşgul çalıyor
trafik durdu<....................
<end>

<start>
yagmurda çıkıp geleceksin hannelise
  yagmur gozlerinden cikip gelecek
  bir ogle sonu paris'te hannelise
  bir kahvede grandaboulevardsturkusunu calacaklar
  paris ve yapraklar sararmis etrafımda
  seine'e kanat vurup bir ruzgar geciyor
  gare d'orleans'da sa....................
<end>

<start>
(Memleket Havası'ndan)
Neden kızkardeşlerim
Neden kızkardeşlerim
Niçin saklanıyorsunuz
Niçin peçelerin peştemalların arkasına gizleniyorsunuz
Nur yüzünüzü 
Sık ve sıhhatli siyah saçlarınızı cömert ağzınızı
Neden kızkardeşlerim
Hep böyle bir şeyden korkmuş gibi huzursuz
Hep böyle bir şeye kızmış gibi öfkeli
Acı ve alaca gözleriniz daima gölgeli
Niçin kızkardeşle....................
<end>

<start>
daha önce bıçaktan hiç su içmedim
hiç kısılmadı kerpetene bıyıklarım
gururlu bir gemiyim oldum bittim
sabah olur yelkenlerimi saklarım
özgürlük de....................
<end>

<start>
ay çok mu gecikti neredeyse çıkar
sen yanlızlığıma varır varmaz
az sonra yağmuru durduracaklar
rüzgarı değiştirdim
    ustura ağzı poyraz
yok canım yıldızları unutmadık
mutlaka yerlerinde bulunacaklar
kenarı yald....................
<end>

<start>
bu döşeği sen mi serdin elin dert görmesin ana
ana uyuyacağım ninni çağır danalar girsin bostana
çetin bir yoruk kızı hoyrat murat dağ'ından
bir papatya getirsin bir gelincik getirsin
elimden tutsun beni Metristepe'ye götürsün
gönlümce bir hu diyey....................
<end>

<start>
kapının ziliyle sıçradım
gecenin saat üçü
açtım baktı....................
<end>

<start>
önemli gizli boyutlarıyla yeryüzündeki yaşantımız
ne kadar azdır yaşadığımızdan yaşadığımızı sandığımız
söylediklerimizle değil söylemediklerimizle varız
o gün ki ölümün perdesine yapayalnız yansırız
ne kadar azdır yaşadığ....................
<end>

<start>
bunlar felaket kadınlardır 
meme uçları fena saldırır 
burunları yok gözleri kanlı 
vurdukları yerden toz kaldırır
ölçüye sığmaz boyları posları 
halattan farksız boyun kasları 
öpüştün mü dudaklarını doğrar 
hoy....................
<end>

<start>
son yolcunun adı attila ilhan’dı
miyoptu kısa boylu bir adamdı
dostu yoktu yalnızlığı vardı
yazı makinasıyla binmişti
bizimle konuşmaktan çekinmişti
gözlerini görseniz korkardınız
polis’ten kaçıyordu derdiniz
bir cinayet işlemişti derdiniz
halbuki kendinden kaçıyordu
tatyosyan’la arkadaş oldu
güvertede birlikte gördük
hırsızlama durduk dinledik
ermeni sicim gibi ağlıyordu
karısı marsilya’da kalmıştı
çocuğu karısında kalmıştı
anası istanbul’da bekliyordu
palermo feneri parlıyordu
tatyos’u iki polis getirdiler
marsilya’daydık kıştı kıyametti
rıhtıma kelepçeli getirdiler
mistral zehir kusuyordu
de....................
<end>

<start>
Öbür ışıkları getir hadi süleyman
Bulvarın ortasında dur bağırma
Senin için bir yağmur hazırladım
Hadi ışıkları getir yağdıracağım
Al bu nisan akşamını benimkini ver
Sual sorup....................
<end>

<start>
ufkun sonsuzluğuna
hiç şaşırmıyorlar
rüzgarın....................
<end>

<start>
Dört atlı Sarıgöl Boğazı' na devrildiler 
Rüzgârı burunlarıyla biçip arkalarına dökerek 
Kara sular gibi boşandı gecenin boşluklarından 
Köpek havlamaları 
Dört atlı Sarıgöl Boğazı' na devrildiler 
Omuzlarında çapraz tüfek , kalpaklı ve siyah çizmeliler 
Yıldız yıldız sıyrılıp akıyor 
Padişah karanlığında mahmuzları 
Hafız Ahmed' in değirmeninde ateşin başına oturdular 
Önce bir soğan kırdılar 
Dut pekmezi ve yoğurt sordular 
Bıyıkları tekmil ayaktaydı 
Müslüman ve hilâl biçiminde 
Sonra erkekçe yatsıyı kıldılar 
Çakal gözleri saattaydı, kulakları köpek seslerinde 
Acı tütün içilip, sonra bir vakit konuşuldu 
Cezveler sürülmüş ocaktaydı 
Atının dizginlerine olduğu kadar 
Her birisi kendi ölümüne s....................
<end>

<start>
bu rüzgarın tadı senin hiç tadmadığın 
bu yolcular bilmediğin bir yerden geliyor 
konuştukları dil ömrünce duymadığın 
gözlerini sakla s....................
<end>

<start>
- 4. sirkeci garpalas 32
elektrik çiçekleri açıldı mı sayaç dönüyor
ben de dönüyorum sirkeci garpalas 32
birisi neuilly'den iki uçak mektubum var
hangisini açsam birkaç satır daha yalnızım
çocukluk serüvenlerim tüccar horn filmindeki
hangi kız yüzüme baksa mutlaka parasızım
yıldız falımda yolculuk görünüyor
benim için bir şey yapın suçlu değilim ki
kimin kapısını çalsam elini tutacak olsam
kendiliğinden atıyor bütün sigortalar
şehrin bütün ışıkları bir anda sönüyor
ben de sönüyorum sirkec....................
<end>

<start>
Bu bizim gökler gibisi hiç bir dağda çatılmamıştır
Yıldızlar....................
<end>

<start>
hiç görmediğim gökler vahşi yeşil
ağır şehirler oturmuş altına
içinden sular geçiyor erimiş cam
parıltıdan göz gözü görmez olmuş
bu kız sevdiğim o kız değ....................
<end>

<start>
Korkacak bir şey yok hesap tamam
Sıram geldi mi hatta güleceğim
Kendimi hazırladım biliyorum....................
<end>

<start>
kaç içki daha ne ağır bir iş
alkol ırgatlığı bardakta ruj izi
gözlerinin mavisi akında erimiş
tütün sarısına dönüyor benzi....................
<end>

<start>
Seni birden hatirlarim aksamlar icinde
fevkalade tatli bir sesin soyledigi
soyle kolay dokunakli aydinlik ve temiz
gittikce yakinlasan bir melodi gibi
kalbim artik urperen bir mandoline benzer
ne guzel seydir seni hatirlamak
....................
<end>

<start>
Zaman olmuştur ki
Dumanlı havuzlarda soğuk nilüferler
Bulutlara savrulmuş ateş kuşları
Korkulu bir hicranı söyler
Zaman olmuştur ki
Dalgınlıkları hisarbuselik kızların
Bildik şarkıları birden unutuşları
Aynalarda solan gün
Bilinmez hangi uğultulu
Ahval-i perişanı söyler
Zaman olmuştur ki
Loş salonların heyhula büfelerinde
O kiristal fanuslu yorgun saat
Fena halde durmuş görünse de
Başka bir boyutta başka bir zamanı söyler
Zaman olmuştur....................
<end>

<start>
gece bir anda yıldız
bahçe bir anda çiçek
uzaktan denizin kok....................
<end>

<start>
kadınsa kadın doktor spiedell
dudakları kalın
       buğulu
üstüne yoktur linda'nın doktor spiedell
benim linda'nın
      (bir içim su) 
karanlıkta cıgara içiyor doktor spiedell
      şehvetli
             tembel
                   uykulu
ah doktor spiedell siz yok musunuz
      neden durumu anlamıyorsunuz
orta doğu'dan vazgeçin diyorum size
      zaten alışverişi nedir orta doğu'nun
güney doğu asya'yı alsanız elinize
      ah doktor spiedell ne işler çevrilir
haksızlık neresinde bunun
müzikse müzik doktor spiedell
i....................
<end>

<start>
o kitabı da okudum bitirdim
hani o genç kızın beni unuttuğu
bir ara fena halde fikrindeydim
dudağındaki nem gözündeki buğu
durmadan hayal değiştiriyorduk
çetrefil bir hayat herkesin korktuğu
kaderlerimiz kalın....................
<end>

<start>
geceleri bir ıslık
penceremin altında birileri
beni çağırıyorlar
(yoksa yanılıyor muyum)
koşup bakıyorum kimseler yok
sarayburnu'nda sis düdükleri
mektuplarım kayboluyor posta kutusundan
birileri çalıyor ama kim
geçen akşam yağmuru değiştirdiler
yumuşak başlamıştı tatlı ve ılık
nasıl olduysa kestiremedim
az sonra sülfirik asitti gökten yağan
(cam iplikleri halinde yağıyor
değdiği yeri eriterek<....................
<end>

<start>
Emirgân'da Çay Saati
çerağân sarayı'ndan büyükdere'ye
üşümek sonbaharında eski çınarların
              uzadığı yerde gizlice akşamların
              başlayıp adetâ kendini dinlemeye
kafeslerin ardında bol gözlü bir kadın
ansızın giydirilmiş ipek ferâceye
              bir çay yalnızlığı emirgân'dan öteye
              değdikçe ısındığı yaldızlı bardağın
nedîm'den yansıması tatyos efendi'ye
tenhâ bir genç kız sesiyle hicazkâr'ın
              kuytularda çürüdüğü bağdadî ya....................
<end>

<start>
yıllar var ki serçeleri unutmuşum
üzerimden gökyüzünü almışlar gibi
asfaltların karanlığında boğulmuşum
ufacık oysa hep böyle uçuş....................
<end>

<start>
yankılanır
abanoz sokağı'ndan
fahişelerin tamtamları
                tamtamları
ingiliz sarayı iki adımlık yer
viyana oteli tenha bir liman
koridorlarında bıyıkları ıslak
gözleri kan çanağı
yalnızlık adamları
....................
<end>

<start>
Kız sen burda yeni misin peki leyla nerde
Hani çekirdek gözlüm örümcekten korkan
Kim ulan beni herkes tanır git patronuna sor
Elektrikçi ihsan dedin mi içkide üstüme yoktur
Leyla güzel kızdı ben böyle göz görme....................
<end>

<start>
O Sözler Ki
o sözler ki acıdır
       mapusane avlularında
             demirli kırbaçlar gibi şaklar
o sözler ki sırasında
      çiçek açmış bir nar ağacı....................
<end>

<start>
şaşı rıdvan şaşı allahın belası
yaradana yan bakmış yedi silsilesi
dua namaz b....................
<end>

<start>
Yağmurda Sis Düdükleri
imdat çığlıkları mıdır
              bir felaketi mi duyururlar
                       anlaşılmaz söyledikleri
salkım saçak çökerler karanlığıma
              yalnızlığımı dağıtırlar
....................
<end>

<start>
Prenses Zinia’ya
Uzun rüzgârlar karanlığın dalgın sansarları
Atlayıp dağıtırlar telaşlarıyla ürperen karları
Sihirli bir lambadır bardaktaki güller gecede
Yıldızlar donmuş göllere düşen buz billurları
Düşten geyikler kudurtur kızıl buğulu kurtları
Bir ulumadır kanlı/açlıkları uzar gecede
Dum....................
<end>

<start>
Kim Kaldı
silah atılmıyor
güvercin şakırtısıdır
şafakta yaldızlanan
şadırvanda su
ıhlamurlarda ezan
görkemli bir namaz uğultusu
heyhat
hamzabey cami-i şerif'inden kim kaldı
kim kaldı eski selanik'ten
laternalar sustu
sürahiler tenha
tek kibrit çakılmıyor
kim kaldı ittihat ve terakki'den
o jöntürkler ki - `hariçten....................
<end>

<start>
Bir bıçak ısırmasın ömer haybo
dişleri çıtır çıtır çelik
yanılıp beyoğlu'na çıkmasın
topraklüle sokağını tutmasın
bütün şaraplarölü kırmızı
bütün kadınlar çabuk
hiçbiri durduğu yerde durmuyor
ömerhaybo'nun gözü hiçbirini tutmuyor
haydut ömer haybo
her gün on....................
<end>

<start>
varsa devran içinde devran
bu devranın devranıyız biz
o canlar ki cananından taşra düşmüştür
cananıyız biz
gönül mahzun
ay karanlık
yıldızlar gözden nihan olsa da
arşı ferşi ışıktan titretecek
bir aydın....................
<end>

<start>
birden demir kuşlar fazla şehir
demir ağaçların tamamladığı
yeşilden sarıya gözleri değişir
gagaları kırmızı neon yaprağı
asmalımesçit'te dolmuş durağı
yarı gece açıkça geçilmiştir
meçhul kaatillerin bıraktığı
bir silah gibi par....................
<end>

<start>
claude diye bir ülke siyah palmiyelerin
değişerek her gece genç kızların öptüğü
yanlış erkekler gibi çizdiği raphael'in
şüpheli dudakları ayva tüyü
cladue diye bir ülke kuşların ürküttüğü
tüylü sevişmesi yağmurlu geyiklerin
kırık masallarının uzaktan göründüğü
lesbos adasındaki bitmemiş şiirlerin
cladue diye bir ülke mermer prensesin
ağzıyla emdiği yıla....................
<end>

<start>
yüksekkaldırım'da bir akşam
maria missakian'ı düşündüm
eğer kendimi bıraksam
yağmur olabilirdim yağardım
kasım'da bir çınar olurdum
yaprak yaprak dökülürdüm
kalbimi sıkı tutmasam
döküp saçıp boşaltsam
içimde yükselen şiiri
k....................
<end>

<start>
ay soluk soluğa
yıldızlar akla ziyan bir irilikte
uzaydan yanmış kibrit kokuları
     koklasam korkarım
         koklamasam
gizli yılan ıslıklarıyla özsuyu zaptediyor
henüz birer ....................
<end>

<start>
Sabit dudak ruju epeyce telefon
Kirpikleri devirip göğüs geçirmeler
Burnu rendelenmiş memeleri silikon
Ağızlıkla çakmağın alevini içmeler
....................
<end>

<start>
kederli bir ağustostu
mehtabı ölüm tehlikesi
tellerde bir vınlama
elektriğin titremesi
adeta gümüş kaplama
yağlı beyaz bir taksi
bebek'te unutulmuştu
cihangir'e son müşterisi
gece böcekleri sustu
kadın değil koyu sinema
....................
<end>

<start>
bir gece nevin çizmeli
gözleri pala parıltısı
kırbaca sarılmış eli
mümkün değil anlaşılması
burun delikleri titrek
aynasının önünde kadın
oya'nın yatağında erkek
bir sabah nevin sonbahar
kirpiklerinde kırağı
sevdiği oğlanı....................
<end>

<start>
mevsimidir
müphem bir meltem yoklar dal uçlarını
	gizlice ürperir yaseminler
körfezde deniz dalgın
bilinmez hangi aşktan arta kalmış
	vahim bir yalnızlığı dinler
mevsimidir
artıke erken ka....................
<end>

<start>
Akşamları göl eflatun bir keder
Sazlıklarda pırıl pırıl
Buz tutmuş bataklık kuşları
Ağaçlardan
Çürük sarı ve kızıl
Son yapraklar dökülüyor
Rüzğarlı sonbahardan
Nasılsa kurtulmuşları
Gümüş karanlığında anlaşılmaz sesler
Havada mutsuz bir bulut
Umutsuz ve kararsız süzülüyor
Neredeyse akşam yıldızı
Yorgun kırmızı
Neredeyse ay
Neredeyse ay
(Herşey niçin bu kadar eski
Niçin bu kadar uzak)
Caricin'de geçen kış
Tepeden tırnağa katran ve su buharı
Volga'nın uykusuna bir rüy....................
<end>

<start>
hacı murad'la olduk eski kafkasya'da
ihtiyar çuvaşgili santur çalıyordu
ne çaldığı zaten anlaşılmıyordu
oğlu belki o saat asılıyordu
şarap patlak vermişti isyan masada
atlas gömlekleri boyundan ilikli....................
<end>

<start>
salı sabaha karşı telefonla sıçradım
ay batıyor / aynalarda giyotin aydınlığı
gecenin bu saatinde beni kim arayabilir
dizimi uyku sersemi bir iskemleye çarptım
kıvılcımlar dizi dizi her yanıma dağılıyor
doktor sabiha desem yıllar var konuşmuyoruz
kanser diye duymuştum sol göğsünü almışlar
şu anda izmir'de midir ne yapıyor kimbilir
son defa hastahanenin avlusunda konuşmuştuk
steteskobu / beyaz gömleği / soğuk ecza kokusu
sesi dargın söyledikleri yorgun ve umutsuz
sakın mırç olmasın parmaklarıyla oynayan
yerli yersiz aram....................
<end>

<start>
/ salı gecesi /
kara bir balta buldu akşam vuracak noktayı
hücreler doldu bir ıslık en yakın maçka tramvayı
kim bırakmış yalnızlığıma bu hüzzâm şarkıyı
kimin bu karanlık kimler sürgülemişler kapıyı
insan olan bağlar her koptuğu yerden yaşamayı
daktilolar camları bulutlu sorgu odalarında
       didiklemez mi özgürlüğünü sansaryan hanı'nda
       küflenir suyun bir bakır çalığı birikir ağzında
       kendini öldürmeyi belki bin kere tasarlarsın da
       bir kere aklından geçmez bitirmeden ölmek şarkıyı
gönlünde büyüttüğün o müthiş ünlem içindir ki
seni kapattıkları öyle rezil o kadar çirkindir ki<....................
<end>

<start>
kasım’da bir çarşamba çatladı
yarısını çaldılar yarısını ben çaldım
on üç gün dudak dudak yaşadım
dün gece kayboldu beni bıraktı
bir cıgara yaktım telefon ettim
ekipler on bir buçukta geldiler 
gemisi on bir yirmi beşte kalktı

gözbebeklerimize mızrak gibi saplı 
çığlıklar götürüp getiren bir tre....................
<end>

<start>
dağılırdı saçlarınız yaz akşamı
batan güneşe karşı / kumral
susardınız ne de çok susardınız
anlaşılması güç susmanızın anlamı
sanki bir bulmaca uzun bir sarmal
uzadıkça sersem eder adamı
o zaman sevmek değil ölmek zamanı
(uzak bir kız sisli mavi susarsa
acılarla yüklüdür suskunluğu
akıl almaz tehlikeler içerir
hele hayatında bir sürgün varsa
kelepçe kuşlarının buz gibi uçuştuğu
o siyah tren uğultularla gelir
bütün üçüncü mevki ....................
<end>

<start>
941’de İzmir, bela çiçeği
sahil boyu karanlık
sevdalı bulutların hali
yağmur da ne kadar tembel yağıyor
kendimizi akan suya bıraktık
serseriler misali
941’de izmir
izmir şehrinin ışıkları yanıyor
çıktı şair namzedi attilâ ilhan
çıktı yelken gibi sokaktan
banyolar’a doğru şöyle uzanıyor
bir cebinde kir....................
<end>

<start>
akşamüstü
bir öküz burnunun ıslak siyahlığı nasıl bileniyor
eylül'de bir akşamüstü
ağaçlar tozlu yapraklarıyla ilk serinliğe yaslanıyorlar
ufacık eşeklerini önüne katmış sabahlara kadar tuz çekiyor
yukarı fırat köylüsü
allahım
sırtlarda yine dumanlı dağ ateşleri
lâcivert bıyıklarına ayran bulaşmış
yıldızların dibinde umutsuz türkülere giren
tütün koyun v....................
<end>

<start>
bak sözümü dinle çok fena ıslanmışsın
kirpiklerinde parlak su damlacıkları
yüzün bütün ıslak dudakların soğumuş
titremek geliyor içinden durmaksızın
yine silme bulut büyükdere açıkları
o şilep geçiyor yi....................
<end>

<start>
bulut günleridir / akar uykular dumanlı sular gibi
kuytu göllerde salınır rüyalar kuğular gibi
kırık aynalarda balkısa da gün kızıllığı / kanma
bastırır tamtamlarıyla karanlık yam....................
<end>

<start>
Yangınlar alevinden geçip de gelen dost 
Yanar olmuş yüreğin nar olmuş lilişan 
Sen insansın sen insansın sen insansın sen insan 
Sen insansın hey lilişan sen insansın sen insan
<end>

<start>
ne büyük bir yalan bu şehir
karşı sahil yağmur bulutları
ışıklar üstüne teyellenir
bir yanılsamanın ışıkları
epeyce titrek
hicranlı sarı
mahur mu yoksa nihavent midir
eski bir şarkının rü....................
<end>

<start>
uçuk kızlar sızıyor uykularına
soğuk elleri mosmor gözleri loş
fena halde sarhoş
içine ağlayan
ayılamayacak bugünden yarına
hayatları nafile<....................
<end>

<start>
böyle sonbahar mı olur
tadı kalmamış
eylül akşamlarını fena boşaltmışlar
ne o kızlar hani
varla yok arası
bir tebessüm gibi
hayalimizde yaşar
sinemadan çıkmışız
yağmur başlamış
ne vahim
bir....................
<end>

<start>
görünmez camlara mı çarptım
dalgınlığın aynasında o akşam
bambaşka bir şehre uçacaktım
yıldız yağmurundan sırılsıklam
yalnızlığımda o kadın bekliyordu....................
<end>

<start>
korkunun bıraktığı yerdeki kız
ölümünü o dakika tanıyor
bir muamma intihar nedeni
oysa genç az bulunur bir ağız
teni hiç kulla....................
<end>

<start>
bira yeşili oğlan alaca bıyık
bir eli silahında uyur / neme lazım
murassa bir kılıç gibi yakışıklı
çetrefil dili var anlayamadığım
kulağı tırmalıyor hayli çapaklı
yıldızlardan çok fena alacaklı
olanc....................
<end>

<start>
beykoz'da bir balkonda alıngan bir ud buldular
ay buluta giriyor yıldızlarla doldu sular
ağaçlar mehtabı dağıtıyorlardı unutuldular
ölmekle sevmek hiç yakınlaşmamışlardı bu kadar
infilâk edebilirler dudak dudağa bir dokunsalar
ay buluta giriyor yı....................
<end>

<start>
kurtalan treni'nde unutulan bir kız çocuğu
yıllardan kimbilir dokuz yüz kırk üç müdür
sürdürür ömrü boyunca başladığı yolculuğu
kurtalan treni'ni sanki rüyasında görmüştür
kederli bir yağmur içinde bütün camları buğulu
yolcuları bakışarak bir vehameti bölüşür
gece rampalarında yalnız bir devin soluğu
uyku bastırmıştır ....................
<end>

<start>
BİN MISRA KAÇAK SONBAHAR
ELE GEÇİRİLDİ
iki sonbahar kaçakçısı
dün izmir'de yakalandı
şair olduğunu ileri süren sanık ve italyan
sevgilisi ilk sorgularından sonra tutuklandılar
Et je les écoutais, assis
                                                                                 au bord des routes
                                                                ces bon soirs de septembre
                                                                                 où je sentais des gouttes
                                                                de rosée à mon front
                                                                                 comme un vin de vigueur
rimbaud
- 1. yalnızgezer
bir ağaç soyunur pencerelerimde
hangi yabancılığa kendimi atsam
alımlı bir kadın kurak gecelerimde
giysilerin kınından sıyrılmış yalın
tepeden tırnağa vücuduma tamam
yeşil sarıklı bir çınar eğer istanbul'daysam
belki küçüksu'da belki büyükdere'de
ney ıslıklarıyla pırıltılı darmadağın
eğer paris'teysem şanlı bir atkestanesi
bolonya korusu'nun aydınlık gemisi
en kuytu limanında bir neuilly akşamının
izmir'deysem eğer ya bürümcük bir karabiber
ya dikenli bir palmiye ağustos delisi
ayışığında ya da bir turunç ağacı
yıldız serpintileriyle sırılsıklam
kadınsa o bildiğimiz bıçak sırtı kadın
her şehirde güzellikler değiştirerek
bazen konyak kıvamındaki sarışın
bazen gerçek mi yalan mı anlayamam
yukardan kahkahasıyla neredeyse erkek
elinde isteklerin delimsirek kırbacı
bazen gergef işler mendelsohn sokağı'nda
parmak uçlarında rönesans nakışları
gizli çiçeklerle süsler karanlık kışları
vahşi bir takımyıldız yalnızlığın ağacı<....................
<end>

<start>
zehirli karanfiller büyüttüm
dargınlığımın saksılarında
biberli kokuları vardı
yazın bir akşam hazırlığına benzer
kayalık bir deniz kenarında
kanlı bir karanlıktı gördüğüm
ben mi çok geniştim dünya mı çok dardı
nasıl yaprak yaprak açılıyordu
vahşi bir bitki gibi içimde keder
ağaçlar sonbahara azalıyorlardı.
dağlar hayvan uykularında uzaktan
rüzgâr seviyor ağaçları
hangi tutkudur bu döner pervanelerle
ağır mumların derviş aydınlığında
gözlerinde yıldız bulmacaları
bir sap yasemin ağzında
ne düşünmektesin
tesbihinden karanlık toprağa akan
ışıltılı tanelerle
ışık filizlerinin sürdüğü kesin
en yoğun kuytularında gecenin
yalnızlığında büyük bir kalabalık kımıldanıyor
elma tek görünse de
dalından koptuğu an
yere düştüğünde bin
dağlar hayvan uykularında uzaktan
gece bakır bir ayla tamamlanıyor
tılsımlı bir uykuda incesaz çalıyor
sakallı birtakım osmanlı bestekârların
boşluklarda gezdirdiği şarkılar
yorgun argın
ince bir hicazkâr
telâşlı şataraban
ve bazı nihaventler ki sabaha karşı
sihirli lâmbalar gibi yanıyor
ne sonu belli ne başı
hangi tutkudur bu döner pervanelerle
ağır mumların derviş aydınlığında
kimbilir ne zaman nerede başlamış
kimbilir kimlerle
buğday demeden ekmek
ağaç demeden orman
sehpalara yükselmek
ve sabah karanlığında
güneşi topladım
yaprak yansımalarından
göz....................
<end>

<start>
pencerede oturmuş
yaşlı adam 
gö....................
<end>

<start>
1. şimdi sen olsan...
ilk sonbahar yağmuruyla oturduk hayli dertleştik 
ben camın önündeydim o arkasındaydı 
sen izmir taraflarında uzakça bir yerdeydin
dünden bugüne çektiklerin eksilmedi dedi yağmur bana 
eksilmeyecek dedi bugünden yarına 
bir hiçliğin koynunda istifham gibi büyüyeceksin 
sual sorduğun herşey senden sual soracak 
bitirdim sandığın vakit başladığını göreceksın
yağmurun altında insanlar biçimsizdiler 
şimdi sen olsan ortalık şenlenecekti 
sanki birdenbire ışıklar yanacaktı 
oysa ben içimdeki kandili söndürecektim
2. gözlerimi kapasam
gözlerimi kapasam 
akşam 
bir karanlığın dibinden gözlerin ağzıma bakıyorlar 
ellerimi yüzümü yıldızlarla yıkayorum 
saçların boynuma sarılıyorlar
gözlerimi kapasam 
sen boylu boyunca yanıbaşımdasın 
dişlerinin arasında bembeyaz bir nilüfer 
alevleri bile öpebilirmiş gibi
güçlü ve gururlu ağzın 
beni öptüğün zaman erkek seni öptüğüm zaman kadın 
yanıbaşımdasın
gözlerimi kapasam 
senin için bir mısra tasarlasam 
bir renk düşünsem 
başımı senin dizine koyduğumu uyuduğumu düşünsem 
çocuğunmuşum gibi saçlarımı okşadığını 
kocanmışım gibi yakama çiçek taktığını 
bir yağmur şehrin bütün seslerini öldürse 
sen ve ben günün yirmi dört saatını öldürsek 
boğazlasak 
ellerin göğsüme gir....................
<end>

<start>
Basmane’de Gaziler Caddesi’ne 
küçük bir yağmur götürdüm
siz böyle akşamüstü görmediniz
gizlice bir şarap tuttum
yine o şehir korkusu
ola ki simsiyah sarhoşum
içimde elektrik uğultusu
bir de kötümserlik sebepsiz
şurda yeşil gözlü bi....................
<end>

<start>
İzmir limanında suya çöktüğüm malum
suya kırk beş kuruşluk bir akşam çöktüğü
yirmi dört yıldızın battığı malum
lâcivert üstünde beyaz joseph conrad....................
<end>

<start>
ben tuzparça yerdeyim o bir düğüm dolaşık
ne karanlık bir g....................
<end>

<start>
sanki o karanfiller vazosunda duruyor
boğaz'ın laciverdine aydan dağılan ışık
eli saydam bir büyü elime dokunuyor
ikimiz sanki hayal tepeden....................
<end>

<start>
soğuk ağaçlar yapraklan buz tozu
fahişeler kırmızı ağzı burnu duman
hiç kimse bilmiyor kaybolduğumuzu
ne polis ne basın ne haber bir radyodan
tarlabaşı'ndaki yamuk bir oteldeyiz
a....................
<end>

<start>
1.
gecenin karanlığında uzun adamlar
yanlış bir yağmurun iplerine dolaşmış
daha yanlış bir yalnızlığa doğru gidiyor
senin beklediğin gemiler hiç gelmeyecek
hiç gelmeyecek o uzun saçlı çocuk
hani geceleri dudaklarını boyayan
korkunç bir çetrefilliğin uçurumundaki
ne kimse onu bekliyor ne de o kimseyi
daha sonra kara trenler ışıksız trenler
uçuşur ateş böcekleri asker sigaraları
savaş henüz başlamamış eli kulağında
herkes kimi öldüreceğini tasarlıyor
di'li geçmiş
2.
aydınlığı bu kadar soğutabilmek n....................
<end>

<start>
Akşam uçuşan o beste kürdili hicazkâr 
bir genç kızın tamburundan hicranla dolu 
mimozalar çiçeğe durmuş civciv sarısı 
yarasalar kara bir haber gibi dağıldılar 
gözleri kalın sürmeli kirpikleri rimel ....................
<end>

<start>
ay ışığında donuk ince ve uzun 
soru işaretleri midir gece leylekler 
sabahlara kadar sordukları nedir 
denizde yıldız zenginliği uzakta izmir 
müstesna açık balkon kılcal hanımelleri 
kristal nargilesiyle hemhal şam'dan getirmiş 
zurefa-yı k....................
<end>

<start>
tuzlu ve uzak temmuz'ları osmanzade'nin 
şu geçen son tramvay mıdır iskele'ye 
çatalkaya'da yıldız yağmuru kızılca 
kıyamet 
ilk incir mahsulü borsa'ya yarın geliyor 
yazıhanenin camları yumuşamış öyle sıcak 
ter buharlaşıyor havada yeşil sinek vızıltıları 
halimağa çarşısı'nda hamallar izmir'i 
taşıyor 
banco di roma'da ayrı bir hesap açılacak 
'mübadil' osmanidis'in evinde rumca konuşulur 
bunlar yanya eşrafındanmış çok zengin 
uykularında sabaha kadar akdeniz 
çocukluğu 
bütün karşıyaka kızı nilüfer'e tutulmuştu....................
<end>

<start>
yağan güneş tozudur billur palmiyelerden 
ne çok ağustos böceği / yalnızlığa uzayan 
deniz süt liman / yaprak kımıldamıyor 
ispanya'da iç savaş 'non passaran! ' 
ışıktan süs kılıçları ayna parıltısından 
buz mavisi sürahiler aydınlığa doymuş 
ışımadan boğ....................
<end>

<start>
kalın sonbahar hüzünleri / mektepler açık 
'türküz cumhuriyetin göğsümüz tunç siperi' 
soğuk denize dalıp çıkan karabataklar 
zincirleme şimşekler ki küf yeşili kilitlenir 
yağmur sersemidir taşlıkta ıslak serçeler 
herkes ulucak'tan dönmüş menemen yasak 
'hükümet önü'....................
<end>

<start>
ben yeşil bir su içtim onsekiz
emirgân'da içtim temmuz'da
bütün karadeniz akıyordu
rüzgâr çözülmüştü ay yoktu
işte ben klor içtim onsekiz
bıyıklarımdan damlata damlata
büyük rezilliğimizi içtim
saat yirmibir demesin içim çöl gözlerimi mumlar gibi
söndürüyorum
sarhoşlar gitti onsekiz gitti istinye'de gemiciler
kahvesindeyim
avuçlarımda kurukafa işareti
oksijeni eksik başka bir gökteyim
başka bir karanlığa kan veriyorum
az sonra böbreklerim dökülecek
yabancı bir ıslık elekt....................
<end>

<start>
ayın yirmi dördünde nairobi'de ol
ilk yağmurlarla birlikte geleceğim
eğer ben gelemezsem yağmurlar gelecek
otelin penceresinden duyabilirsin
akdeniz polisi telsizci hamdi'yi arıyor
dün ge....................
<end>

<start>
ıslak bir otomobil sabah karanlığında
seni kaybedilmiş bir oyuna iletirken
inadın nagant gibi koltuğunun
altında
oynamakta direnmek ne demek
düşündün mü
en hızlı manşetlerin en gergin
saatında
tırmandığın ipin nerden çürüd....................
<end>

<start>
işte sa majeste izmir şehri
54 ....................
<end>

<start>
mıknatıslı bir anten gibi tek tek
gökyüzüne açılmış kirpiklerim
dilimde yanık yıldızların ta....................
<end>

<start>
su korkusuna uğradığım geceler
yıldızsız geceler
ıssız bir ova ıslığıyla kulaklarıma dolan
artık ne bir tek satır yazıyorum
ne bir tek ....................
<end>

<start>
biz buralı türk düşük bıyıklı
yedi toprağa düşük allah diyen
barut yalamışlı tekbir soluklu
üç hilâl dökülür ellerinden
uf içi kalabalık büyük allah
biz buralı türk eski türk
düşük bıyıklı
ölmek bilir
tozlu atları kara köpük
kâfir üstüne vardık ne allah
bir sabah ezanı
tabur tabur
kösü....................
<end>

<start>
Bir gece başladı yıldızsız, aysız; 
Ne horozlar öttü, ne sabah oldu...
Kibritler ıslaktır, çakmağım yağsız
Dar odam ebedî ışıksız kaldı.
Bırakmaz yakamı, dört yanım duvar; 
Ne kapı, ne baca, ne pencere var...
Ne mektup gönderir sevdiğim dostlar,
Ne de bir tanıdık kapımı çaldı.
Bir zaman karnımı doyuran toprak
Üstüme gölgelik, altıma yatak.
Hiç ümit etmezken olacağa bak; 
Nihayet ağzıma, gözüme doldu.
Ve işte dünyada en son arkadaş
Başımın ucunda dikili bir taş.
Bitti, doğduğum gün başlayan savaş,
Kâinat benimle beraber öldü...
(Dosta Doğru)
<end>

<start>
Görmeden, doğduğum gecenin seherini, 
Ellerim değmeden anama 
Ve günah izi yokken dudaklarımda, 
Bebeklere has bir dille ağlayarak, 
SANA geliyorum SANA
Çırılçıplak! ..
Bir garip ağaç oldum aşk ülkesinde,
Köklerim sığmadı zamana; 
Silktim ham meyvelerimi utandım da, 
Kutsal duygularınla donandım yaprak yaprak.
SANA geliyorum SANA 
Dal budak! ..
Ne bir dürüm ekmek var heybemde, 
Ne içecek suyum kana kana... 
Bir tutam umutla düştüm yollara, 
Bazen yürüyerek, bazen koşarak, 
SANA geliyorum SANA
Yalın ayak! ..
Yollar uzadıkça yük ağırlaştı, 
Ateş düştü gönlümdeki harmana. 
Bıraktım ağrıyı, sızıyı bir yana; 
Hasretinden ıpıl ıpıl yanarak, 
SANA geliyorum SANA
Bir avuç toprak! ..
Seyrettim uzaktan benliğimi ki, 
Et, kemik, kan değilmiş mânâ. 
Habibin hakkına, İsmin hakkına 
Af dilemek için ağlayarak, 
SANA geliyorun SANA 
Ya HAKK! ..
(Dosta Doğru)
<end>

<start>
Çok oku, çok düşün, çok şeyler anla,
Aha bu mektubu alınca Hasan.
Manalar iplikten incedir amma,
Kelimeler biraz kalınca Hasan.
Gene ağzımızı açmıyor bıçak,
Huzur size ömür..... Dert salkım saçak.
Oyuna kalkıyor yüzlerce köçek,
Batıdan bir hava çalınca Hasan.
Kök saldı bahçede ayrık otları,
Yemler pay edildi, sattık atları.
Biz kovalım derken baştan bitleri,
Sülükler yapıştı, kulunca Hasan.
Süt dolu güğümü çalarız taşa,
Kutsal görevimiz 'Sağol çok yaşa! '
Mülkte hakikati aramak boşa,
Tüm suçlular güçlü olunca Hasan.
Derisini yüzdük demokrasinin,
İşi iştir imtiyazlı asinin.
Hakikatte vahşi, sözde 'vasinin'
Dörtnala gidilir yolunca Hasan.
Canım Hürriyeti koydunsa ara,
Ekmek yalınayak kaçtı dağlara.
Çevremize küsmüş kardeşlik var ya,
Haber ver, izini bulunca Hasan.
Soysuzlar taş atar mukaddesata
Karşı duramazsak bizdedir hata.
Tahammül teşviktir, böyle hayata,
Öl... İnsan küçülmez ölünce Hasan.
(Vur Emri)
<end>

<start>
İçimde uzayan her yol 
Çıkar gider dosta doğru 
Nergis, ıtır, menekşe,  gül 
Kokar gider dosta doğru
Zamanım yoğrulur gamla 
Birleşir sabah akşamla 
Ilık kanım damla damla 
Akar gider dosta doğru
Gel bende gör, sen gel beni 
Durduramaz engel beni 
Görmediğim bir el beni 
Çeker gider dosta doğru
Beynim fırın, bağrım tandır 
Yanarım hayli zamandır 
Sevgim bir yavru ceylandır 
Seker gider dosta doğru
Ne saklarım, ne gizlerim 
Yalnızca Onu özlerim 
Tabutta bile gözlerim 
Bakar gider dosta doğru.
(Dosta Doğru)
<end>

<start>
Avrat yeğin sayrı, benim karnım aç,
Keyf için gelmedik bura tohdur beğ.
Fukara harcından yaz da bir ilaç,
Olsun derdimize çare tohdur beğ.
Tama vatandaşık, gardaşık tama...
Bunca pahılm’olur adam adama? 
Geldik ta sabahtan, kaldık akşama,
Yarına mümkün mü sıra tohdur beğ?
Yedi baş horanta yıkık hânede..
Tüm kazancım bini bulmaz senede; 
Yüz pangunut helâl olsun gene de; 
Ben nereyim, beşyüz nere tohdur beğ?
Tek kaşıkla çorba içer dördümüz..
Kul başından ırak ola derdimiz.
Senden, benden esker ister ordumuz.
Candan da mı yeğdir para tohdur beğ?
Dert-belâ tebelleş oldu başıma,
Her gece tahsildar girer düşüme...
Beni mahcup etme can yoldaşıma,
Erkeklik öldü mü bre tohdur beğ?
Büyük oğlan esker, öteki çırak,
Han için param yok, oteli bırak...
Mevsim kış, yollar sarp, köy hayli ırak; 
Bir değil, beş değil yara tohdur beğ.
Memur gelir karşılarsın köşeden,
Zengin gelir kırılırsın neşeden.
Öte kaçma bizim garip Eşe’den,
Bakıp boynundaki kire tohdur beğ.
Hemi Müslümanım, insanım hemi; 
Hâlimi arzettim darılma e mi? 
İçinde mangır yok, gördün kesemi; 
Bir de ceplerimi ara tohdur beğ.
Daha sayayım mı? Noksan mı daha? 
Yalvara yalvara tükendim aha..
Bu yüzle mi çıkacaksın ALLAH’a? 
Vallahi yanarsın nara tohdur beğ.
(Vur Emri)
<end>

<start>
'Aşk' dedin, bağrıma soktun bıçağı
Akan kanım göl olmadan tükenmez
Sevda kokan bu yaranın çiceği
Petek petek bal olmadan tükenmez.
Hasret nedir? Yarına sor, düne sor
İnanmazsan dönder-aktar gene sor
Sensiz geçen geceleri bana sor
Saatleri yıl olmadan tükenmez.
Görsem derim biçimini, rengini
Kötü talih yüksek yapar engini
İçimdeki bu sevginin yangını
Kemiklerim kül olmadan tükenmez.
(Dosta Doğru)
<end>

<start>
Yorulmam deme gönül mutlaka yorulursun
Ortada seyrederken kenara savrulursun
Zamanın tenceresi, penceresi çok farklı
Temmuz’da buz tutarsın, Ocak’ta kavrulursun..
07.04.2005/Vakit
<end>

<start>
Bırak deli Haydar-bırak be gardaş
Kafayı bozmaya değmez bu dünya
İster hızlı dönsün isterse yavaş
Sen seni üzmeye değmez bu dünya
Fani diyen varsın  desin sana ne
Gönül veren gitsin versin sana ne
Haydut vursun hırsız yesin sana ne
Gücenip kızmaya değmez bu dünya
Nerde kan akıtıp kavga verenler
Nerde şimdi sefasını sürenler
Ne götürdü kucağına girenler
Bir yırtık çizmeye değmez bu dünya
Hayaller kur tespih tanesi farzet
Hepsi de senindir otuz üç adet
Bırak kalsın orda hiç çekme zahmet
İpliğe dizmeye değmez bu dünya.
Kulpu yok ki neresinden tutasın
Sana göre lokma değil yutasın
İçine gireni Allah kurtarsın
Üstünde gezmeye değmez bu dünya.
Gel gitme kal desem kalamazsın ki
Ortadan böl desem bölemezsin ki
Git tekrar gel desem gelemezsin ki
Aldanıp azmaya değmez bu dünya
Almak-satmak, tapu-senet nafile
Toplayıp yığdığın servet nafile
Sıla nafiledir, gurbet nafile
Yağmaya tozmaya değmez bu dünya
Sınırlar çizilmiş konulmuş yasak
Beş para etmezdi bizler olmasak
Kısmen göz yaşı kan-kısmen kir pasak
Yıkayıp süzmeye değmez bu dünya
Senin benim ne ki? Küçük mü dar mı? 
Hani kimin dostu, kimseye yâr mı? 
İnsan öldürmenin manası var mı? 
Karınca ezmeye değmez bu dünya
Misafirsin, misafirlik suç değil, 
Bakacaksan uzaktan bak, güç değil
Eti yenmez, koyun değil koç değil
Derisin yüzmeye değmez bu dünya
Kabuktur, manayı unutturmasın
Babayı, anayı unutturmasın
Boş hayal mevlâ'yı unutturmasın
Tırnakla kazmaya değmez bu dünya
Arkası karanlık, önü karanlık
Yarını karanlık, dünü karanlık
Kendine çağırır seni karanlık
Bir küçük hüzmeye değmez bu dünya
Cazibesi özelliği yok demem
Nakış nakış güzelliği yok demem
İki günde kaçar gider.. çok demem
Anlayıp sezmeye değmez bu dünya
Unutma ki yolcu yolunda gerek
Yolcunun azığı belinde gerek
İnsanlar insanlık hâlinde gerek
Mest olup sızmaya değmez bu dünya
Bilesin ha canım Haydar bilesin
Seni bekler soğuk mezar bilesin
Ebediyet ötede var bilesin
Tek satır yazmaya değmez bu dünya.
(Yasaklı Rüyalar)
<end>

<start>
Durmasın operasyon, barsaklar temizlensin
Yiğitler öne çıksın ve korkaklar gizlensin
Niye kula kulluktan sıyrılmasın bu ülke? 
Niye, hayal şehrinde boş çöller denizlensin?
21.10.2008
<end>

<start>
Ellerin yurdunda çiçek açarken
Bizim İl'e kar geliyor gardaşım.
Bu hududu kimler çizmiş gönlüme? 
Dar geliyor, dar geliyor gardaşım.
Gazel olmuş sıra sıra söğütler
Dağ ardında unutulmuş şehitler
Hürriyete seymen giden yiğitler
İki gidip bir geliyor gardaşım.
Üç aylık bebekler tutuldu taşa
Düşmanlar geriden eyler temaşa
Yaratan böylesin vermesin başa
Zor geliyor, zor geliyor gardaşım.
(Vur Emri)
<end>

<start>
Karlı dağlar gibi dik durur başı 
Bahar bulutuna benzer saçları.
Ayrı bir konudur kipriği, kaşı
Yaralar, bağrımı ezer saçları.
Kaç gönül takılı kalmış telinde
Dalgalanır omuzunda, belinde...
Bazen ak gerdanda, bazen alında
Yayladan yaylaya gezer saçları.
Yanakları çiçek açmış nar gibi
Gözleri çağşaklı bir pınar gibi
Göğsü mor sırtlara yağan kar gibi...
İlla hepisinden güzel saçları.
Bağlar ki esen yel atmasın diye
Görenler itiraz etmesin diye
Kimsenin gözüne batmasın diye
Akşamdan akşama çözer saçları.
(Dosta Doğru)
<end>

<start>
Bilmeyen öğrensin, duymayan duysun! 
Kardeşiz, tek vücut, tek bir milletiz. 
Bölücü sapıklar aklına koysun 
Kardeşiz, tek vücut, tek bir milletiz.
Dünün insan yiyen kanlı çarkı yok! 
Yüzlerde gam, gönüllerde korku yok... 
Çerkezi yok, Kürdü yoktur, Türkü yok... 
Kardeşiz, tek vücut, tek bir milletiz.
Allah bir, vatan bir, bayrak bir beden 
Yanlış yola sapmayalım bilmeden! 
Doğu, batı diye ayirmak neden? 
Kardeşiz, tek vücut, tek bir milletiz.
Yırtılıp atılmaz tarih sepete! 
Birlik olduk camide ve cephede; 
Kore'de, Kıbrıs'ta, Kocatepe'de 
Kardeşiz, tek vücut, tek bir milletiz.
Nineler, dedeler, masum bebekler, 
Bizlerden Huzurlu Türkiye bekler; 
Tutuşsun el-ele kızlar erkekler: 
Kardeşiz, tek vücut, tek bir milletiz.
Kalacak adımız, kaldığı gibi, 
Âleme velvele saldığı gibi 
Tıpkı Sakarya'da olduğu gibi 
Kardeşiz, tek vücut, tek bir milletiz.
Ne zulmü severiz, ne kinimiz var! 
Hayrı emreyleyen hak dinimiz var; 
Dağlar, çağlar boyu yeminimiz var: 
Kardeşiz, tek vücut, tek bir milletiz.
(Suları Islatamadım)
<end>

<start>
Ya Rab bu hasrete can dayanmıyor; 
Zaman kısa, ben yorgunum, yol uzun.
Her adımda bir engel var, salmıyor,
Zaman kısa, ben yorgunum, yol uzun.
Mümkün mü bu yolda maksuda ermek? 
Mümkün mü sılada dost yüzü görmek? 
Âşıka ar gelir geriye dönmek; 
Zaman kısa, ben yorgunum, yol uzun.
Çekilmez bir şelek vurdun arkama; 
Şaşırdım yollarda kaldım, akşama.
Umudum her zaman bakidir amma,
Zaman kısa, ben yorgunum, yol uzun.
Sevip sevilmemek varsa kaderde,
Hangi doktor ilaç verir bu derde? 
Hastayım, susuzum gurbet illerde; 
Zaman kısa, ben yorgunum, yol uzun.
Ey hanlar hanını halk eden Hancı! 
Bir yudum aşkınla doğdu bu sancı.
Ey fakir ekmeği, Mümin inancı! 
Zaman kısa, ben yorgunum, yol uzun.
(Dosta Doğru)
<end>

<start>
Çileyi koklayıp gül niyetine 
Zindana girersen, beni de çağır.
Sabrı, kanaatı bal niyetine
Ekmeğe dürersen, beni de çağır.
Bazen iki dünya sığar içime 
Bazen iki güneş doğar içime
Bazen gam yağmuru yağar içime
Sen beni ararsan, beni de çağır.
Dostların var ise divanelerden
Göz yaşın aktıysa minarelerden
Binlerce senelik viranelerden
Birşeyler sorarsan, beni de çağır
Ezelin ezelden öncesi vardı, 
Yine sonsuzluktur sonsuzun ardı.
Zaman yumağına bizi kim sardı? 
Aklını yorarsan beni de çağır.
Dışarda göz yanar, içerde yürek, 
Taahhüt ehline tahammül gerek.
Mazlum yarasına merhem diyerek
Göz yaşı sürersen beni de çağır.
(Beşinci Mevsim)
<end>

<start>
Bir güvercin uçar akça kanatlı 
Barıştan savaşa selâm götürür. 
Yollardan yel gibi geçer bir atlı 
Afyon'dan Maraş'a selâm götürür.
Bir On iki Şubat, bir yıldan büyük 
Kalmadı çok şükür ne zincir, ne yük 
Berit'ten Ilgaz'a bir alageyik 
Seker taştan taşa,selâm götürür.
Bir bulut kabarır iki dağ boyu 
Yüklenir yağmuru, karı doluyu 
Gezer yayla yayla Anadolu'yu
Bir baştan, bir başa selâm götürür.
Uyanır Yörüğü, Lazı, Afşarı 
Bir eyler zeybeği, horonu, barı 
Aydın ovasının ılık rüzgârı 
Efeden dadaşa selâm götürür.
Kırım'da şimşektir çakar bir yıldız 
Kars'tan Fergana'ya bakar bir yıldız 
Kerkük'ten Tebriz'e akar bir yıldız 
Gardaştan gardaşa selâm, götürür.
Bir şehir...  köy, oba mahalle, çarşı
Çarpışır düzenli orduya karşı 
Ve soylu bir destan kurtuluş marşı 
Güneş, kurda kuşa selâm götürür.
(Suları Islatamadım)
<end>

<start>
Resmine baktığım güzel kız, genç kız
Unuttum, Unuttum, Unuttum seni..
Eski bir albümde durursun yalnız
Unuttum, Unuttum, Unuttum seni..
İki harf, bir imza, bir tarih; garip! 
Besbelli üçü de mutsuz, mustarip
Aklımı zorlama karşımda durup
Unuttum, Unuttum, Unuttum seni..
Bilemem aradan geçti kaç sene
Memleketin nere, kimsin, adın ne? 
'Hatırla' diyerek bakma yüzüme
Unuttum, Unuttum, Unuttum seni..
(Suları Islatamadım)
<end>

<start>
Yiğidim, aslanım, ha gayret eyle
Gaflet üstümüzde kalmasın böyle
İmanla yatıp-kalk, ihlâsla söyle
Kutlu mesaj verilmeyi bekliyor
Ölü dünya dirilmeyi bekliyor.
Maveradan aşk iksiri sağ gayrı
Ellerinde şekillensin çağ gayrı
Rahmet olup yüreklere yağ gayrı
Çekirdekler yarılmayı bekliyor
Ölü dünya dirilmeyi bekliyor.
Her yerde insanlar izana hasret
Şehirler, semalar ezana hasret
Kâinat ilâhî düzene hasret
Saf kozalar örülmeyi bekliyor
Ölü dünya dirilmeyi bekliyor.
Nedendir bu uyku, bu zillet neden? ! 
Hüzün yumağıdır mezarda deden
Mağripten maşrığa tek ruh, tek beden
Yay misali gerilmeyi bekliyor
Ölü dünya dirilmeyi bekliyor.
Sendedir mayası, özü İslâm’ın
Sendedir kulağı, gözü İslâm’ın
Gülsün, yeter artık, yüzü İslâm’ın
Kelepçeler kırılmayı bekliyor
Ölü dünya dirilmeyi bekliyor.
Tevhit aşkı gönülleri yaksın hey! 
Zulüm ölsün, hak ayağa kalksın hey! 
Gürül gürül, nurdan çaylar aksın hey! 
Kirli sular durulmayı bekliyor
Ölü dünya dirilmeyi bekliyor.
Bizi bekler esir olmuş ülkeler
Bizi bekler yetim kalmış ülkeler
“İmdat! ” diye haber salmış ülkeler
Boş mabetler girilmeyi bekliyor
Ölü dünya dirilmeyi bekliyor.
Yanar Bosna-Hersek, Karabağ, Keşmir
Sonra Kıbrıs, Lübnan sayamam bir bir
Aklıma Abhazya, Urumçi gelir
Türk birliği kurulmayı bekliyor
Ölü dünya dirilmeyi bekliyor.
Kolayı var be yiğidim, kolayı
Kaynağında bastırmalı olayı
Hazırlayın kürek, kazma, malayı
İslâm harcı karılmayı bekliyor
Ölü dünya dirilmeyi bekliyor.
Nizam-ı Âlem’e içten talip ol
Kızılelma neredeyse ara bul
Bağlamasın seni şöhret, para, pul
Hesaplar var, sorulmayı bekliyor
Ölü dünya dirilmeyi bekliyor.
(Akıl Karaya Vurdu)
<end>

<start>
Bana Mevlana’yı, Yunus’u verin 
Mecnun’u, Leyla’yı size bıraktım. 
Kırk yıldır susuzum, bir tas su verin 
Irmağı, deryayı size bıraktım.
Talipli değilim şöhrete, şana
Makamı, rütbeyi yük etmem cana 
Dostluk, sevgi, şefkat yetişir bana 
Dövüşü, kavgayı size bıraktım.
Zaman yoktur ekip, biçip, sürmeme 
Ham topraktan haram mahsul dermeme 
Bir tek gönül kâfi gelir girmeme 
Konağı, sarayı size bıraktım.
Çokta değil, hakta buldum huzuru
İstediğim alın teri, göz nuru 
Benliği, kibiri, iğrenç gururu 
Faizi, bankayı size bıraktım.
Hiçbiriniz telaş etmesin boşa 
Doyacak gözünüz toprağa, taşa… 
Beni inancımla koyun baş başa... 
Topyekûn dünyayı size bıraktım.
(Suları Islatamadım)
<end>

<start>
Bir yağmur bekliyorum, kuruyanı ıslatsın
Bir yağmur bekliyorum, tohumlara can katsın
Bir yağmur bekliyorum, silsin kirlerimizi
Bir yağmur bekliyorum, bizi bize anlatsın.
30 Ocak 2005/Vakit
<end>

<start>
Can özümden besmeleyi çekende
Dil yanmazsa ben yanarım sultanım.
Hak uğruna bir sefere çıkanda
Yol yanmazsa ben yanarım sultanım.
Arzuhâlim ulaşırsa divana
Korkarım ki taban değer tavana
Çiçeğimden zerre girse kovana
Bal yanmazsa ben yanarım sultanım.
Göz utanır gönül dostu görünce
Can tutuşur candan selâm verince
Bülbül olup bir bahçeye girince
Gül yanmazsa ben yanarım sultanım.
Aşıklık içimde doğduğu zaman
Taş yanar gözyaşım yağdığı zaman
Mızrabım sazıma değdiği zaman
Tel yanmazsa ben yanarım sultanım.
Üzülmedim erkenine geçine
Akıl yordum herşeyine, hiçine
Söküp yüreğimi atsam içine
Göl yanmazsa ben yanarım sultanım.
Alev alev ruhta, canda bu ateş
Bakmakla görülmez bende bu ateş
Bırakılsa hangi günde bu ateş
Yıl yanmazsa ben yanarım sultanım.
Dosta mektup yazma vakti gelirse
Yazar, postalarım kısmet olursa
Mektubumun mahiyetin bilirse
Pul yanmazsa ben yanarım sultanım.
(Dosta Doğru)
<end>

<start>
Sormuşlar “ezelde aşk var mı? ” diye
Ben kalpten vuruldum doğmadan önce.
İster azap deyin ister hediye
Meçhule sürüldüm doğmadan önce.
Yılmadan ben bana beni anlattım
Günahı tövbeyle yıkayıp attım
Ebed kapısında ölümü tatdım
Kefene sarıldım doğmadan önce.
Gönlüme sevdanın güneşi doğdu
Şüphe iklimimi ışığa boğdu
İlk yağmurum Kâlûbelâ’da yağdı
Bulandım duruldum doğmadan önce.
Sevdim, sevgiliye giden yol uzun
Şerbetini içtim ateşin, buzun
Bazen girdabına düştüm sonsuzun
Çok öldüm-dirildim doğmadan önce.
Duydum ki var varmış, yok yokmuş güya
Gerçeği alt etti gördüğüm rüya
Kendi kopyam imiş meğer şu dünya
Düşündüm, yoruldum doğmadan önce.
Ezelde, ebedde aşkı gördüm ben
Mezarda, mabette aşkı gördüm ben
Gazapta, rahmette aşkı gördüm ben
Aşk ile karıldım doğmadan önce.
Yasaklı Rüyalar(sh.100)
<end>

<start>
Ya Allah,deyince yedi zinciri
Kıracak güçtesin, zayıfım sanma.
Fikir koşusunda çok dingişleri
Yoracak güçtesin, zayıfım sanma.
İlmi azık eyle,sabırı silâh; 
Gittiğin Hak yoldur,yardımcın Allah; 
Kırk geceden sonra kırk milyon sabah
Görecek güçtesin, zayıfım sanma.
Sevda kelep kelep, kin deste deste; 
Eller tetikdedir, kulaklar seste; 
En uzak menzile iki nefeste
Varacak güçtesin, zayıfım sanma.
Günahkar ne orman, ne balta, ne sap; 
Akıl yor.. müşkülü halletmez âsap; 
Mazlumlar adına zalimden hesap
Soracak güçtesin, zayıfım sanma.
Kötülük beklenmez yiğitten, mertten
Milletim sizinle kurtulur dertten; 
Haini, zalimi mübarek yurttan
Sürecek güçtesin, zayıfım sanma.
Vaktiken çadır kuraşk diyarına; 
Her şeyin sahibi sensin yarına; 
Yumruğu TÜRKLÜĞÜN düşmanlarına
Vuracak güçtesin, zayıfım sanma.
(Kan Yazısı)
<end>

<start>
Türküler var başı belden aşağı
Çalmayan radyonun pili cennetlik.
Kâfir meyve inmez daldan aşağı
Yoksulun yaktığı çalı cennetlik.
Boşunadır dünyamıza geldiği
Aha yaşadığı, aha öldüğü...
Korkak müslümanın namaz kıldığı
Camiyi taşlayan deli cennetlik.
Kara günde çözülmesin kuşağın
Kara toprak olsun uyku döşeğin
Cihadda yük çeken uyuz eşeğin
Semeri cennetlik, çulu cennetlik.
Tez vururlar harpte önde gideni
Kaçanlar kurtarır canı, bedeni.
Şimdilik kördüğüm kalsın nedeni
Diri b... yedi, ölü cennetlik.
'Bana ne'yi akıllılık sananın
Başı var da, beyni yoktur; İnanın! 
Beş-on sene cehennemde yananın
Dumanı cennetlik, külü cennetlik.
'Karışma boşver'i eylemiş sanat
'Dava gereksiz' der, 'herşey menfaat'
Böyle bir babayı vurursa evlat,
Tüfeği cennetlik, eli cennetlik.
Sevabı, günahı ayırmış Rabb'im
Ölçüdür gözlerim, tartıdır aklım
Yalana riyaya, dayanmaz sabrım
Haksıza sövenin dili cennetlik.
(Vur Emri)
<end>

<start>
'Çok'ta kederlenir, 'az'da gülerim
Ustura ağzında düşüncelerim..
Deliliktir belki.. bırakın kalsın.
Doğan her bebeğin hakkı var bende
Öğütülen benim her değirmende
Ne sonu, ne ilki...bırakın kalsın.
Sevdam büyüdükçe dünyam dar olur
Zamandan çıktığım zamanlar olur
Ve öyle güzel ki.. bırakın kalsın.
Saatler ya geri, ya hep ileri
Kıran yok hileli terazileri
Umutlar ırakta.. bırakın kalsın.
On bin'lerle sohbet on bin nafile
Dönmüyor toprağa giren kafile
Öfkeler yürekte.. bırakın kalsın
Ne yarım tam yarım, ne bütün tamam
Yolcular anlamaz, ben anlatamam
Tren son durakta.. bırakın kalsın.
Gelir beni yakar suya düşer kor
Düşünen baş çekmek, dert çekmekten zor
Kutsaldır bu yara.. bırakın kalsın.
Dursun ayazına uyandığın kış
Dursun ki şevk ile sürsün bu yarış
Lüzum yok bahara.. bırakın kalsın.
Yıkılır, yırtılır her kalın perde
Hesaba çekilir dünya mahşerde
Yazın şu duvara.. bırakın kalsın.
<end>

<start>
Bir aşk bulsam, yağmurunda ıslansam
Bir dost bulsam, irfanında beslensem
Bir dağ bulsam, sinesine yaslansam
Yalınızlığım bitermola, bilmem ki?
<end>

<start>
Dost ülkeler duman duman önümde
Dağların alnında gurbet yazılı.
Göv göcekler firez oldu gönlümde
Çamların dalında gurbet yazılı.
Ilgıt ılgıt yeller eser ovadan
Kuşlar hep tedirgin kalkar yuvadan
Özümüz gövünür yanık havadan
Sazların telinde gurbet yazılı.
Gene yanar oldu bağrımın başı
Nasıl söner bu sevginin ateşi? 
Oğuzlar soyunun savaş yoldaşı
Atların nalında gurbet yazılı.
Bin canım olsa da yurt için versem
Ufka nakış nakış kanımı sersem
Kalk gardaş sılaya gidelim desem
ÖTÜKEN yolunda gurbet yazılı.
Dosta Doğru
<end>

<start>
Bekir Balaban kardeşime..
Geldi gönderdiğin şiirden mektup 
Arada bir böyle yaz Balaban'ım. 
Zaman siciminin ucundan tutup 
Bazen bağla, bazen çöz Balaban'ım.
Fikir gölü derinleşir girdikçe 
Dostluk gülü gümrah açar derdikçe 
Sıhhat, zaman, mekân, imkân verdikçe 
Cevapsız bırakmam, söz Balaban'ım.
Ahval-i âleme kafayı takma 
Allah Kerim, sabrı elden bırakma 
İlmi düstur eyle, imanı sakla 
Gayrisi, savrulan toz Balaban'ım.
Huzur içte gerek, kabukta değil 
Vuslat acelede, çabukta değil 
Akılsa baştadır, topukta değil 
Çile, yemekteki tuz Balaban'ım.
Ahlâkı, töreyi kenara atan 
Dine 'Afyon' diyen, vatanı satan 
Müslüman olamaz, Türk değil zaten 
Dayanmaz görmeye göz Balaban'ım.
Demişler ya 'Kuvvet birlikten doğar' 
Kar, yağmur, zamanı gelince yağar 
Nasihatım o ki, dinlersen eğer 
İşaret 'ben' değil, 'biz' Balaban'ım.
Çevremizi saran türlü ihanet 
Gün geçtikçe görünüyor daha net 
Başlangıçta bilmek değil kehanet 
Bağrımıza girmiş köz Balaban'ım.
Zaman geldi esir olduk maddeye 
Zaman geldi hasır olduk caddeye 
Zaman geldi küsur olduk şeddeye 
Daha bunlar bize az Balaban'ım.
Üzülmedim, memnun oldum, bilesin
Her murada nail olup, gülesin
Cevabım bitiyor hoşça kalasın
Aklımdan geçeni sez Balaban'ım.
Dört yanımı gurbet yazmış kaderim 
Dosttan mektup gelir, biter kederim 
Gözlerinden öper, selâm ederim 
Aydınlık günlerde gez Balaban'ım.
Suları Islatamadım
<end>

<start>
Omuzumda sevda yükü 
Yollarda Seni aradım. 
Beste beste, türkü türkü 
Tellerde Seni aradım.
Girdim yeşilden sarıya 
Sordum ölüye, diriye 
Çiçeği verdim arıya 
Ballarda Seni aradım.
Aşk yalımı girdi cana 
Gönlüm döndü gülistana 
Gece-gündüz yana yana 
Küllerde Seni aradım.
Yorulup demedim, yeter 
Hasretin gözümde tüter 
Kerem'den, Mecnun'dan beter 
Çöllerde Seni aradım.
Bahçem çiçek, bağım gazel 
Birleşir ebetle, ezel 
Ayırmadım çirkin, güzel 
Kullarda Seni aradım.
Ulaşmak için rahmete 
Katlandım bin bir zahmete 
Karışıp söze, sohbete 
Dillerde Seni aradım.
(Suları Islatamadım)
<end>

<start>
Hayat kapısından tek tek
Her giriş ecele doğru.
Toprakta sürünür bebek
Her karış ecele doğru.
İster yürü, ister bekle
İster çıkart, ister ekle
Geç kaldım diye gam çekme
Her varış ecele doğru.
Ayaklar zemine değer
Analar yavrusun döğer
Kalpten damara kan yağar
Her vuruş ecele doğru.
Yürü, koş, uyu, otur, kalk
Yukarı bak, aşağı bak
Dört yana dönmeyi bırak
Her duruş ecele doğru.
Bir el yapar, bin el bozar
Gün alçalır, gölge uzar
Önü kundak, sonu mezar
Her yarış ecele doğru.
(Suları Islatamadım)
<end>

<start>
Yıllar yirmi olsa da, otuz olsa da
Yollar kar, çamur olsa da, buz olsa da
Bedenim yorgun, aç ve susuz olsa da
Bir gün yalın ayak, terli gömlekle
- Gelirim, beni bekle
Belki yakında olur, belki de uzak
Sırtımda hatıralar, saçlarımda ak
Gün, tarih bilemiyorum amma, muhakkak
Bitmeyen bir azim, sabır ve emekle
- Gelirim, beni bekle
Unutmam mümkün değil, unutur sanma
'Gelmez' diyen olursa sakın inanma
Umutlarını kaybetme ha zamanla
Geç kaldı diyerek gam çekme
- Gelirim, beni bekle
Sıcak bir yaz akşamında olabilir
Sarı bir güz akşamında olabilir
Kışın beyaz akşamında olabilir
Ellerimde bir top mavi çiçekle
- Gelirim, beni bekle
Cümle köprüleri sel alsa da tek, tek
Söz vermişim bir kere engel ne demek
Başı karlı, kara dağlardan geçerek
Azığım bir tas su, bir dürüm ekmekle
- Gelirim, beni bekle
Vermese de kaybolan gençliğimizi
Ayıran bir gün kavuşturacak bizi
Ve içimde sevgilerin en temizi
Seninle dolu, arı-duru bir yürekle
- Gelirim, beni bekle.
(Dosta Doğru)
<end>

<start>
Ya İslâm'da erirsin
Ya inkârda çürürsün
Yol mezarda bitmiyor
Girdiğinde görürsün.
<end>

<start>
Otuz yaz, otuz kış aynı durakta
Bekle babam bekle can mı dayanır.
Kara yalanları beyaz kundakta 
Sakla babam sakla can mı dayanır.
Her yanımız gurbet...hani ya sıla 
Ömür bitmez çile, ölüm fasıla
Günleri aylara, ayları yıla
Ekle babam ekle can mı dayanır.
Çare say,çanak tut çağ zilletine
Sarmaz mı umutlar sarpa, çetine
Katır tırnağını gül niyetine
Kokla babam kokla can mı dayanır.
Nimetler kurnaza, Ülkü mazluma
Cehennem ettiler mülkü mazluma
Aldatıp, her çeşit mülkü mazluma
Yükle babam yükle can mı dayanır.
Bedavacı çomak soksun dâvâna
Arı çıksın, sinek girsin kovana
Giden kussun, gelen kussun divana
Pakla babam pakla can mı dayanır.
(Akıl Karaya Vurdu)
<end>

<start>
Korkuyorum belki yarın geç olur
Geleceksen bir gün önce gel sene.
Yaralıya yol gözlemek güç olur
Geleceksen bir gün önce gelsene.
Kar yağar, çığ düşer yollar açılmaz.
Seller iner derelerden geçilmez
Senet yoktur ömre vade biçilmez
Geleceksen bir gün önce gel sene.
'Can kuşu kafeste durmaz' demişler
'Kaçan kuş kafese girmez' demişler
'Son pişmanlık fayda vermez' demişler
Geleceksen bir gün önce gel sene.
<end>

<start>
Yağma var yukarı katta
Benim canım çıkar altta
Çabalarım, akar terim
Allah kerim.
Zulüm köklendi, dallandı
İşkenceler “yasal”landı
Küfür içer, zılgıt yerim
Allah kerim.
Yokluk kırıyor dizimi
Zamlar güldürür yüzümü(!)     
Sıkıntıdan kalkmaz serim
Allah kerim.
Bayram gelmiş.. gelir belki
Ben tebrik-mebrik bilmem ki
“Bayram bayram ola” derim
Allah kerim.
Suları Islatamadım
<end>

<start>
Beşyüz itten kaçan kurda
Kurt diyenler halt eylemiş.
Şehit verilmeyen yurda
Yurt diyenler halteylemiş.
Birlik ister bizden olan
Kör olsun milleti bölen
Siyasette yalan-dolan
Şart diyenler halteylemiş.
Yazıklar olsun ismine
Gider yan verir hasmına
Vatandaşın bir kısmına 
Kürt diyenler halteylemiş.
Ülkü bizim baş tacımız; 
Şeker, bal olur acımız.
Çilemizdir ilacımız
Dert diyenler halteylemiş.
Hamdolsun alnımız aktır; 
Zalimden korkumuz yoktur
Hakikatin yönü tektir
Dört diyenler halteylemiş
Danışsınlar canlarına
Kalmayacak yanlarına
Marksizmin hayranlarına
Mert diyenler halteylemiş.
Rahmet yağar ilik ilik
Aşk suyunu içer çelik
Ön niyettir ülkücülük
Art diyenler halteylemiş.
(Kan Yazısı)
<end>

<start>
Çelik testereyle kestim suları
Yıkadım duvara astım suları..
   Düşümde düşüme girdim dün gece.
Buluta yaslandım ışığı tuttum.
Seni hatırladım, seni unutdum..
   Kendimi kendime sordum dün gece.
Topladım yolları eyledim yumak
Musalladan gayri görmedim durak...
   Durmadan düşünüp durdum dün gece.
Toprağı boyadım otlar ağladı
Oturdum kalkmadım atlar ağladı..
   Tuttum yorgunluğu yordum dün gece.
Dertler gecikince gidip yokladım
Yırtık bohçalarda umut sakladım..
   Kırgınlık bağını kırdım dün gece.
Şişelerde mahkûm çiçek kokusu
Yağdı yüreğime renk renk korkusu..
   Yok yere yokluğu vurdum dün gece.
Ay doğdu, gölgeler çöktü üstüme
Hicran alev alev aktı üstüme..
   Gözümü yollarda gördüm dün gece.
Aydınlığa koştum karanlık çıktı
Her sevgi, her vefa bir anlık çıktı..
   Güç-belâ ben bana vardım dün gece.
Dosta şiir yazdım 'hatıra' dedim
Belki bir dost gele otura dedim..
   Gönlümü toprağa serdim dün gece
(Beşinci Mevsim)
<end>

<start>
Bilir misin gardaş Türk illerinde 
Havada yıldızlar, dağda kar üşür. 
Tutsak soydaşların türkülerinde 
Dört mevsim ötede bir bahar üşür.
Ezanlar buz tutmuş minarelerde! 
Yaylalar dermiş ki: Töremiz nerde? 
Yolların hasretle bittiği yerde 
Her dağ yamacında bir mezar üşür.
Ses verir aktıkça ağlarcasına 
Göl olur gözyaşı gönül tasına 
Her sabah kuşların uyanmasına 
Her köyün bağrında bir pınar üşür.
Kara pas bağlamış ozan dilleri 
Ayıya in olmuş Bozkurt illeri. 
Ulu Tanrısı’na açmış kolları 
Kökü Türklük olan bir çınar üşür.
(Vur Emri)
<end>

<start>
Bırak dini-dindarı, sen ki dini bilmezsin
Uzaklara bakma hiç, sen kendini bilmezsin
Emirle dolaşırsın karanlık girdaplarda
Mazbut insan olmanın mihengini bilmezsin..
6 Kasım 2006/Vakit
<end>

<start>
Canlı bir kitapsın, yazarı Mevlâ 
Açık dur, kitaplar seni okusun. 
Yüzünde şavklansın nazarı Mevlâ 
Eğilsin mehtaplar seni okusun.
Kasırga ol, döne döne zikir et 
Her nefese on bin misli şükür et 
Şüphe burgacında Hakkı fikir et 
Uyansın girdaplar seni okusun.
Erisin geceler gündüze gel ki 
Kalmasın tek engel bir düze gel ki 
Secdede Rabb’inle yüz yüze gel ki 
Minberler, mihraplar seni okusun.
‘Ezel’in, ‘ebet’in şifresi sende 
Menfinin, müspetin şifresi sende 
Çözülsen de olur, çözülmesen de 
Sorular, cevaplar seni okusun.
Aşktan, estetikten, ahenkten yana 
Şiir, resim, müzik imrensin sana 
Camiler, sebiller gelsin lisana 
Hayırlar, sevaplar seni okusun.
Bedenin coğrafya, tarihtir dünün 
Ayrı ayrı sayfa saatin, günün 
Dört kapısı açık dursun gönlünün 
Âlimler, erbablar seni okusun.
Nefret boşta kalsın, aşk ile dol da 
Işık, kılavuz ol gittiğin yolda 
Kurandan feyz alan bir mektup ol da 
Yazdığın kitaplar seni okusun.
(Akıl Karaya Vurdu)
<end>

<start>
Beni dinleyin dostlar, haberiniz yok sizin
Çağlayıp aka aka ırmaklarım yoruldu...
Bedelini ödemek isterken sevginizin
Düşünüp yaza yaza parmaklarım yoruldu.
15.08.2009
<end>

<start>
Yaz da geçer, kış da geçer, aldırma boş ver! 
Sen sana saldıranlara saldırma boş ver! 
Susuz kal, ıstırap çek, sabretmeyi belle
Testiyi lağım suyundan doldurma boş ver!
09.02.2010
<end>

<start>
Geçtiğin köprülerin dayısı kaç hemşerim? 
Baş Bey'in köprü tutan ayısı kaç hemşerim? 
Yediğin naneleri saysak hesaba gelmez,
Kırdığın yumurtanın sayısı kaç hemşerim?
08.12.2008
<end>

<start>
Sırtımıza cümle derdi, belâyı
Sizin için aldık; sizden  ne haber? 
Senelerce uykuları rüyayı
Sizin için böldük; sizden ne haber?
'Nemize ne, aman bırak' demedik
Otuz alıp onbeş verek demedik
Hava kışlı, yollar ırak demedik
Sizin için geldik; sizden ne haber?
Aşk ile doldurduk gönül tasını
Tavuğunuz ölse çektik yasını
Zalimlere karşı cenk havasını
Sizin için çaldık; sizden ne haber?
Durup da 'bize ne' demedik bir gün
Korkmadık, yılmadık, düşmedik yorgun
Sıra sıra hapis, kitlece sürgün
Sizin için olduk; sizden ne haber?
İçkiye, kadına, rütbeye, şana
Tenezzül etmedik, malûm cihana
Bunların cümlesi kalsın bir yana
Sizin için öldük; sizden ne haber?
(Kan Yazısı)
<end>

<start>
İster ağla, ister uyu bebeğim
Yüreğime kundakladım ben seni
Yakacaksan, yak ta kurtul; ne deyim
Ateş diye kucakladım ben seni.
Bilemezsin.. can yakmaz ki bilesin
Ağrı, sızı bırakmaz ki bilesin
Yara açmaz, kan akmaz ki bilesin
Gözlerimle bıçakladım ben seni.
Mektup yazdım baharına, yazına
Gölgeden çık, güneş doysun hazzına
Kilit vurdum gecelerin ağzına
Rüyalara yasakladım ben seni.
Gönlümü vermişim, güle ne hacet
Daha başka bir gönüle ne hacet
Altına, elmasa, tüle ne hacet
Şefkatimle duvakladım ben seni.
(Yasaklı Rüyalar)
<end>

<start>
Alp-Eren Gaziler, ulu sultanlar
Eğlenceye daldık…  Unuttuk sizi.
Bin yıldır toprakta uyuyan canlar
Televizyon aldık...  Unuttuk sizi.
Ey Hazreti Ahmed Yesevî Hoca! 
Dedem Korkut adlı mübarek koca, 
Zemzemi  lağıma eyledik boca
Avrupalı olduk... Unuttuk sizi.
Çağrı bey, Alpaslan, cümle erenler
Cennet bahçesinde çiçek derenler
Allah rızasına gönül verenler
Arasat'ta kaldık...  Unuttuk sizi.
Mevlâna çalgıda oyunda gitti
Hacı Bektaş cemde, ayinde gitti
Yunus her derenin suyunda gitti
Partilere dolduk...  Unuttuk sizi.
Ak Şemsettin ak sevginin dışında
Şanlı Fatih gök sevginin dışında
Bizim sevgi hak sevginin dışında
Küfrü nimet bildik...  Unuttuk sizi.
Lâkabı muhteşem, adı Süleyman, 
Yavuz Sultan Selim, ender kahraman! 
Affet, ulu Hakan Abdülhamit Han
Memleketi böldük...  Unuttuk sizi.
Tarihe taht kurup oturan canlar
Âleme adalet götüren canlar
Üç kıt'ayı dize getiren canlar
Prensleri bulduk...  Unuttuk sizi.
15 Ocak 1989
(Yasaklı Rüyalar)
<end>

<start>
Kemal vakti yaşıyordun bir zaman
Ağzından ne çıksa 'peh-peh' dediler
Zeval çağın geldi, bu da olağan
Vurdular tekmeyi, 'deh-deh' dediler
11.10.2007/Vakit
<end>

<start>
Mektup derken şiir oldu bak gene
Darılırsan ben ölürüm, unutma...
Taze sarmaşığım, hoyrat bedene...
Sarılırsan ben ölürüm, unutma...
Bir gün güneş olur göle doğarsın
Bir gün yağmur olur yola yağarsın
Bir gün çiçeklerden koku sağarsın
Yorulursan ben ölürüm, unutma...
Kılıç ağzı yoldur, ok ucu meydan
Dikkat et; sen benim canımsın ey can! .
Koyakta kekliksin, kayada ceylan
Vurulursan ben ölürüm, unutma...
“Aşk” denince aklı bırak, deli ol! .
Işık ışık gökten inen dolu ol
Boz-bulanık akan yağmur seli ol
Durulursan ben ölürüm, unutma...
Dinlemek zor, anlamak zor yâr beni
Göreceksen dertte, gamda gör beni
Gönül toprağıma yaptım türbeni
Dirilirsen ben ölürüm, unutma...
(Dosta Doğru)
<end>

<start>
Benden selâm olsun Koç Köroğlu’na
Şimdi devir başka, zaman değişti. 
Karga konar kır atların beline
Arpa bulunmuyor, saman değişti.
Gayri ne Kenan var, ne Demircoğlu
Tarihe karıştı, Ayvaz’la Hoylu 
Herkes Bolu Beyi, her taraf Bolu
Yiğitlik kalmadı, insan değişti.
Sır tutmuyor suya giden testiler
Kılınçları müzelere astılar
Çamlıbel’in çamlarını kestiler 
Dağlar çıplak kaldı, orman değişti.
Kale yoktur, ok atılmaz burçlardan
İnsanoğlu yüksek uçar kuşlardan
Boz tavşanlar haraç alır kurtlardan
Erlik başkalaştı, meydan değişti.
Ninnocular çadır kurdu düzlere
“Avare mu” sedef oldu sazlara
Benzerimiz hiç kalmadı sizlere
Caz müziği çıktı, makam değişti.
Kervan geçmez, uçurdular hanları
Hile satar asrın bezirgânları 
Banka kurup biriktirdik kanları 
Dertler yenilendi, derman değişti.
Günden güne küçülüyor Arzımız
Şimdi ise Aya gitmek arzumuz
Feza elbisesi diker terzimiz
Gökleri fethettik, mekân değişti.
Tat bozuldu, küp kokutur turşular 
Haydutlara yatak oldu çarşılar 
Şişkin cüzdan bin belâyı karşılar 
Boynuzlar gürz oldu, kalkan değişti.
(Vur Emri)
<end>

<start>
Tevazuu severdi, kaynatıp taşırdılar
Girdi hırs ambarına, çıkamadı bir daha...
Haramla yağladılar, kibirle pişirdiler
Bulanık göl ettiler, akamadı bir daha...
Yakın arkadaşları çöplük yaptı beynini
Doldurdular ve sonra dökemedi bir daha...
Kör dikişler atıldı kaypak iradesine
Sökmek istese bile sökemedi bir daha...
Soyundu inancından terk-i edep eyledi
Şerefini göğsüne takamadı bir daha...
Sürdü benlik atını karanlık geleceğe 
Dönüp de arkasına bakamadı bir daha...
Söndü yüreğindeki yanan aşk alevleri
Uyanıp yeni baştan yakamadı bir daha...
Yediği haram oldu, içtiği haram oldu
Ellerini haramdan çekemedi bir daha...
Burçlardan indirilmiş bayraktı haysiyeti
Alıp tekrar yerine dikemedi bir daha...
Terk etti güzelliği, çirkinliğe sarıldı
Girdiği bataklıktan çıkamadı bir daha...
Küfrü baş tacı yaptı, dostlarına darıldı
Diktiği putlarını yıkamadı bir daha...
Kazancı beleş oldu ve kendisi leş oldu
Itır gibi, gül gibi kokamadı bir daha...
Zirvenin yollarında döndükçe dönekleşti
Ağzına helal lokma sokamadı bir daha...
Dost oldu zalimlere, görmedi mazlumları
Gam çekmedi, gözyaşı dökemedi bir daha...
<end>

<start>
Bilir misin hancı, bugüne kadar 
Hanından kaç yolcu çıktı bu yola? 
Sıladan gurbete giden yolcular 
Kaç damla gözyaşı döktü bu yola?
Getirmeden bu yolların sonunu
Kaç yolcu son durak yaptı hanını? 
Kaç yolcu bu yolda verdi canını? 
Ecel kaç yolcuyu çekti bu yola?
Ben bilmedim gitti, n'olur sen söyle
Bu yollar kararsız uzar mı böyle? 
Yâr için ah çekip karşıki köyde
Hangi göz, kaç sene baktı bu yola?
Akar bir oluktan beş dağın karı
Demişler adına 'hasret pınarı'
Şu mezarı gölgeleyen çınarı 
Kimin için, kimler dikti bu yola?
Kaç âşık bu yolda zaman eritti? 
Kaç yorgun hanında terin kuruttu? 
Bu taşlı yol kaç çarığı çürüttü? 
Kaç topuğun kanı aktı bu yola?
Yollar kıvrım kıvrım, dağlar sıralı
Düşünürüm, yollar beni yoralı.
Kaç ceylan iniyor böğrü yaralı, 
Her gecenin seher vakti bu yola?
(Dosta Doğru)
<end>

<start>
Ben sabit şeyleri sevmem ey can
Sen
Eğer beni dinlersen
Çağlayan ırmak ol...
Ve gönül gönderine çekilmiş
Nazlı nazlı dalgalanan 
Bayrak ol...
Ben karanlığı hiç sevmem ey can
Vaktin her saatinde
Her zaman
Ağaran şafak ol...
Güneş ışıklarıyla ürperen çiçek
Seher yeliyle ırgalanan
Yaprak ol...
Ben bulanıklığı sevmem ey can
Sen
Yayla pınarlarından akan
Sulardan berrak ol...
Göl olma, gölet olma, baraj olma
Kaynak ol...
Ben uykuları da sevmem ey can
Uykulardan uzak ol...
Kış günü karları yarıp çıkan
Beyaz bir gül
Mavi bir zambak ol...
Ben zaafları da sevmem ey can
Hakikatleri sarıp-sarmalayan
Zaaflardan ırak ol...
Geri dur geri dur ey can
Nefret sarayında sultan olmaktansa 
İlim ocağında çırak ol...
Sana tavsiyemdir ey can
Zalimlerin boynunda süslü kravat olacağına
Var bir garip ölünün üstünde
Kefen ol,
Kimsesiz gelinlerin yüzünde
Duvak ol…
Yasaklı Rüyalar
4 Aralık 1998
<end>

<start>
Ben deliden çok kurnazdan korkarım
Cahilden ziyade yobazdan korkarım
Bedenimdeki hastalıklardan değil,
Adalete düşen marazdan korkarım.
<end>

<start>
Yol üstünde biten çalı
Bu dünya kimin dünyası? 
Ak çiçekli ayva dalı
Bu dünya kimin dünyası?
Gediklerde esen poyraz,
Yaprakları dalda koymaz
Gözler doysa gönül doymaz
Bu dünya kimin dünyası?
Her gün eski her gün yeni
Tükenmez gidip geleni
Can evimden vurdu beni
Bu dünya kimin dünyası?
Kar yağar kaybolur izler
Her nakış bin bir sır gizler
Ufuklara dalan gözler
Bu dünya kimin dünyası?
Tüm nimetler talan talan..
Hızır bekler darda kalan.
Varı yalan, yoğu yalan
Bu dünya kimin dünyası?
Toprak basar kucağına
Güneş çeker sıcağına
Atar derdin ocağına...
Bu dünya kimin dünyası?
(Dosta Doğru)
<end>

<start>
Bahtına ağlayan Azeri kızı
Sen Karabağ dersin, ben karayazı
Boşlukta çırpınır Türk’ün avazı
Sanma ki dertlerin azı bizdedir
Sizdeki yaranın özü bizdedir.
‘Gel gardaş’ diyorsun gelecek yol yok
Şehitler kabrine koyacak gül yok
Çilesiz saat yok, kavgasız yıl yok
Kurşunlar sizdedir, sızı bizdedir
Sizdeki yaranın özü bizdedir.
Türkmen’e mi, Kırgız’a mı yanmadım
Tatar’a mı, Çerkez’e mi yanmadım
İmdat diyen bir söze mi yanmadım
Uygur’un,Özbek’in gözü bizdedir
Sizdeki yaranın özü bizdedir.
Müslüman, Türk olmak suçumuz bizim
Öfkeyle doludur içimiz bizim
Bir günde ağarır saçımız bizim
Yüz iki belanın yüzü bizdedir
Sizdeki yaranın özü bizdedir
Kendimizden koptu kendi bağrımız
Zulüm girdabında yandı bağrımız
Hedef tahtasına döndü bağrımız
Alevler sizdeyse közü bizdedir
Sizdeki yaranın özü bizdedir.
Komünizm sağırdı, demokrasi kör
Batıdan beslenir her türlü terör
Haçlı mumyaları uyandı bak gör
Kaç asrın silinmez izi bizdedir
Sizdeki yaranın özü bizdedir.
Birleşmiş milletler benzedi sirk'e
Sadistler musallat edildi şarka
İsrail Arap’a, Ermeni Türk’e
Kısmet bazı sizde, bazı bizdedir
Sizdeki yaranın özü bizdedir.
Yeni bir oyun var burada şimdi
Üçüncü piyonda sırada şimdi
Mitterand, Bush, Yeltsin nerede şimdi
Katilin, kalleşin pozu bizdedir
Sizdeki yaranın özü bizdedir.
Böyle geldi, böyle gitmez bu oyun
Zalimleri iflah etmez bu oyun
Umdukları gibi bitmez bu oyun
Mazlumun ekmeği, tuzu bizdedir
Sizdeki yaranın özü bizdedir.
Müslüman’ız, Türk’üz haktan yanayız
Adaletle süt emziren anayız
Aşk harcıyla vücut bulmuş binayız
Âti bizde saklı, mâzi bizdedir
Sevginin, şefkatin özü bizdedir.
22.03.1992
(Akıl Karaya Vurdu)
<end>

<start>
Yürüyen heykellerle aynı müzedeyim ben
Konuşan mumyalara kimden söz edeyim ben
Fikren işkencedeyim, ruhen cezadayım ben
     Korkaklığın sükûtu kol geziyor her yerde
     Sanki tek başımayım, tek kişilik mahşerde.
Putların gölgesinde dans eder akbabalar
Söz sokakta dolaşır, öz zindanda çabalar
Atılan ucuz safra selâmlar, merhabalar
     En temiz topraklara gül eksem mantar biter
     Yollar sırat köprüsü, durmak düşmekten beter.
Kaybettim mesafeyi, zamandan uzaklaştım
Sevgi diye sarıldım, isyanla kucaklaştım
Ne kendimden kurtuldum, ne kendime yaklaştım
     Toprağın üstü mezar, zevke dalmış ölüler
     Can sıkmaya yetiyor canlı kalmış ölüler.
Fuhuş yuvası sanki en görkemli binalar
Çamur evlât doğurur taş yürekli analar
Resmen hak tevzi eder hakkı boğan canavar
     Koşanlar, yarışanlar.. dehşet ötesi dehşet
     Akıl karaya vurdu, gırtlağı geçti vahşet.
Meydanlar tıklım tıklım, caddeler salkım-saçak
Kölelik histerisi yayılmış köşe-bucak
Elli tane hokkabaz, elli milyon oyuncak
     Müdür ve müdüriçe müzenin bekçileri
     Aferine çalışır düzenin bekçileri.
Mülkü kazanan ayrı, tasarruf eden ayrı
Hisseler neden farklı, hak, hukuk neden ayrı? 
Hasta yaşar deniyor, baş ile beden ayrı
     Mantık yürütmek yasak, itiraz eylemek suç
     Neşe-eğlence cinnet! ..  Yatıp uyumak korkunç!
Güvenmek aldanmaktır.. ölçü-tartı izafî
Mert-namert, güzel-çirkin, eksi-artı izafî
Çoğunun cebindeki kimlik kartı izafî
     Kim kimdir? Kim kim değil? Anlamak ve bilmek zor
     Oynanan komediye gül diyorlar, gülmek zor.
Figüran heykeller var kül tablası boyunda
Beş yüz göbek atarlar dakikalık oyunda
İşlenen her günaha kurtta ortak, koyun da...
     Kalmışım ara yerde, tozdayım, dumandayım
     Kirli bir mekândayım, iğrenç bir zamandayım.
24.7.1991
(Akıl Karaya Vurdu)
<end>

<start>
Ay ışığı pencereden girende, 
Senden yana hayâl kurmak ne güzel.
Ya bir otobüste, ya bir trende, 
Gurbet ilden sana varmak ne güzel.
Aşkın mayasını senden alıp da, 
Şekillendim sevda denen kalıpta. 
Evinizin kapısını çalıp da, 
İlk çıkandan seni sormak ne güzel.
Umudu yoksula bol verir Hudâ; 
Bin tohuma can var bir damla suda. 
Gerek uyanık ol, gerek uykuda, 
Benden bakıp seni görmek ne güzel.
Kurumadan daha yolculuk teri, 
”Gel” diye yanına çağırsan beni; 
Bırakıp bir yana gamı, kederi, 
Doya doya seni sarmak ne güzel.
Aşk deyince anlattığı her şeydir; 
Öldürdükçe tadı gelen bir şeydir.. 
Azraile can vermesi zor şeydir; 
Sen istersen sana vermek ne güzel.
(Dosta Doğru)
<end>

<start>
(Rahmetli babam Ümmet Karakoç'a aittir...)
Deli gönül kalktı yoldaş arıyor
Uyan gelsin Muhammed'in aşkına
Masivadan üryan edip sinesin
Soyan gelsin Muhammed'in aşkına
Bu yolda gidenler dertli olmasın
Yükü arkasında katlı olmasın
Ağa-paşa gibi atlı olmasın
Yayan gelsin Muhammed'in aşkına
Aldanmayıp şu dünyanın barına
Göz dikmeye şöhretine-şanına
Mansur gibi dar üstünde canına
Kıyan gelsin Muhammed'in aşkına
Bir gün deriliriz mahşer divana
Hepimiz muhtacız kâmil imana
Dört mezhebi bilip Oniki İmam'a
Uyan gelsin Muhammed'in aşkına
Oniki İmam'dan alsın dersini
Gözetmesin bu dünyanın hırsını
Dalıp Bahr'ummana gönül pasını
Yuyan gelsin Muhammed'in aşkına
Merdaneler bu yollarda yürüye
Yüreğinde yağ kalmayıp eriye
Ehl-i evlâdını atıp geriye
Koyan gelsin Muhammed'in aşkına
Bu yola gideni gelmez diyorlar
Eyi hayat icra olmaz diyorlar
Hak'tan gayrisini görmez diyorlar
Duyan gelsin Muhammed'in aşkına
Dünya senin olsa bir top bez hakkın
Kime vefa kıldı bu cihan bakın
Hazreti İsmail gibi ben hakım
Diyen gelsin Muhammed'in aşkına
Dünya benim diye dava edersin
Bir gün olur hepsin koyup gidersin
Bir top bez de bulunmazsa ne dersin
Üryan gelsin Muhammed'in aşkına
Kul Ümmet'im der de bir bade içip
Ve cümle mahlukat kendinden geçip
Azrail gelmeden kefenin biçip
Giyen gelsin Muhammed'in aşkına.
Ümmet Karakoç
<end>

<start>
Unutma, tez geçer zulmün ezası
Sabretmeyi bileceksin; tamam mı? 
Yiğide ar değil bahtın kazası
Hakk’a teslim olacaksın; tamam mı?
Geri dönmek yoktur güneş doğmadan
Rahmet nuru karanlığı boğmadan
Hakikat yolunda boyun eğmeden
Gerekirse öleceksin; tamam mı?
Yenilir mi inanmışın imanı? 
Böyle bir gerçeğin olmaz gümanı.
İnşallah başlarsa hesap zamanı
Haklarından geleceksin; tamam mı?
Yolumuz her zaman Allah yoludur
Bu yoldaki ölüm oğul balıdır
Hak, haklının en mukaddes malıdır
Vermezlerse alacaksın; tamam mı?
Çevirmez âhını Allah öksüzün
Pek basittir devrilmesi köksüzün
Her kim olsa haksızlığı haksızın
Suratına çalacaksın; tamam mı?
Uyuşukluk şifa bulmaz illettir
Korkaklık en adi en pis zillettir
Adalet ne güzel ne hoş nimettir
Hep doğruyu bulacaksın; tamam mı?
Yalana hayır de gerçeğe evet…
Mücadele şarttır, kalsan da tek fert
Bir de ötesi var buranın elbet
Nasıl olsa güleceksin; tamam mı?
(Vur Emri)
<end>

<start>
Yüzbaşım, garajda nöbet tutarken
Hatırıma sıla düştü bu gece.
Güngören'in horozları öterken
Gönül kalktı yola düştü bu gece.
İçinde dışında yoktur yalanı
Anlatayım dur başıma geleni
Bir yâr için düşüncemin olanı
Sapanca'da göle düştü bu gece.
Bozhöyük'e vardım Güllü kadına
Fal açtırdım Ülker'imin adına
Gelin olmuş bak şu işin tadına
Bizim kısmet ele düştü bu gece.
Kırk yıl geçse unutamam bu günü
Olmuş bitmiş sevdiğimin düğünü
Hep çözülmüş sırrımızın düğümü 
Maceramız dile düştü bu gece.
Kalbime ateşten vurdular yama
Perişan bir hâlde döndüm kıtama
Karakoç bildiğin KARAKOÇ ama,
Bilmediğin hâle düştü bu gece.
<end>

<start>
Yerleri gökleri yaratan Mevla'm 
Sana, Sen’den şikayetim var benim. 
Hâkim-i mutlaksın, haktır kararın, 
Anlatayım hâllerimi gör benim.
Bir gönül verdin ki oldum esiri; 
Bulur kusursuzda yüz bin kusuru... 
Biri bire bölsen çıkar kesiri! 
Bu gidişle iflâh olmam zor benim.
Üfledim, ötmedi aşkın düdüğü 
Aşamadım arpa boyu gediği 
Bana çirkin, elin güzel dediği... 
Ya aklım yok, ya gözlerim kör benim.
Yalanı gerçekte saklanmış gördüm 
Gündüzlerde gece, yazda kış gördüm 
Hayat diye verdiğini düş gördüm 
Tüm “nedenler” benliğimi yer benim.
Hava gurbet, toprak gurbet, su gurbet... 
Alev alev sardı beni bu gurbet... 
Esas derdim; ne sıladır, ne gurbet... 
Dost ufuklar düşünceme dar benim.
(Dosta Doğru)
<end>

<start>
Bu bir cinnet krizi, gerçekler yolunuyor
Gönül parkımızdaki çiçekler yolunuyor
Kuzular yolunuyor, ördekler yolunuyor
Kazlar tüyünü döktü, uyan artık Türkiye! .
Iğdır’da şafak söktü, uyan artık Türkiye! .
Üç siyasi tecavüz üç ortağın niyeti
Yapılan her yanlışta millet öder diyeti
Koru hukukumuzu, koru cumhuriyeti
Şerefimiz diz çöktü, uyan artık Türkiye! .
Rize’de şafak söktü, uyan artık Türkiye! .
Namaslu can derdinde, soyguncu mavi turda
Sosyete pazarında bütün eller uçkurda
Yabancı müfettişler ne halt ediyor burda? .
Yeter, uyanma vakti, uyan artık Türkiye! .
Ağrı’da şafak söktü, uyan artık Türkiye! .
Kimse senin adına borç alıp ruh satmasın
İşsiz, bunalmış gençler aklını oynatmasın
Çifte pasaportlular memleketi satmasın
Her zillet seni yaktı, uyan artık Türkiye! .
Sinop’ta şafak söktü, uyan artık Türkiye! .
Aldanma yalancının yalanına bir daha
Sarılma denenmişin yılanına bir daha
Yol verme haydutların talanına bir daha
Bayrağın boyun büktü, uyan artık Türkiye! .
İzmit’te şafak söktü, uyan artık Türkiye! .
Dünümüz yağmalandı, yarınlar ipotekli
Sevip büyüttüğümüz torunlar ipotekli
Elif’ler, Alparslan’lar, Harun’lar ipotekli
Kokla bak tuzlar koktu, uyan artık Türkiye! .
Muğla’da şafak söktü, uyan artık Türkiye! .
Avrupa sevdalısı âşıktan hayır gelmez
Ayının elindeki kaşıktan hayır gelmez
Teslim tünelindeki ışıktan hayır gelmez
Uyurken yılan soktu, uyan artık Türkiye! .
Mersin’de şafak söktü, uyan artık Türkiye! .
Kartel medya narkozu uyuşturmasın sizi
Hoyrat örselemesin, buruşturmasın sizi
Sistem birbirinizle vuruşturmasın sizi
Gök gürler-şimşek çaktı, uyan artık Türkiye! .
Hatay’da şafak söktü, uyan artık Türkiye! .
Sütü bozuk olmayan çok sever milletini
Hiç emdirmez kanını ve yedirmez etini
Kaybetmez inancını, çiğnetmez iffetini
Uykun pek fazla çekti, uyan artık Türkiye! .
Urfa’da şafak söktü, uyan artık Türkiye! .
Utansın paramızı pul yapan büyükbaşlar
Kesmesin yolumuzu küp başlar, kayık başlar
Bu sözlerim sizedir hür başlar, ayık başlar
Ahlar semaya çıktı, uyan artık Türkiye! .
Sivas’ta şafak söktü, uyan artık Türkiye! .
Doktor bizden olmalı, ilaç bizden olmalı
Başımıza giyecek her taç bizden olmalı
Ufuk bizden olmalı, miraç bizden olmalı
Dağlara sisler çöktü, uyan artık Türkiye! .
Konya’da şafak söktü, uyan artık Türkiye! .
Gel ki görkemli birlik birlikte gerçekleşsin
Gel ki Anadolu’da huzur rüzgârı essin
Gel ki leş kargaları korksun, sesini kessin
Mazlum canından bıktı, uyan artık Türkiye! .
Her yerde şafak söktü, uyan artık Türkiye! .
01/06/2002
(Parmak İzi)
<end>

<start>
Ey SEVDAM! Nerede kucaklaştık seninle,
Ne zaman dolduk, ne zaman taştık seninle? 
Beklediğimiz sabahları görmeden
Bak... Bak işte mezara yaklaştık seninle.
(Gökçekimi)
<end>

<start>
Yaza dönsün kışınız, bayramlar bayram olsun
Dert görmesin başınız, bayramlar bayram olsun
Otlar/dikenler dolsun Nemrut'ların çanına
Kolay gelsin işiniz, bayramlar bayram olsun.
07.12.2008
<end>

<start>
Kul o ki, nefsini yularla güde
Mal o ki, bekçisin muazzez ede
Dil o ki, her yerde hakkı konuşa
Yol o ki, dosdoğru Allah(c.c.)    ’a gide.
(Beşinci Mevsim)
<end>

<start>
Pandora kutusu, zilli musibet..
Dursun da kahrolsun; öldürme yâ RAB! 
Doksan, yüzyıl değil, ta ilelebet.. 
Her  'sin' de kahrolsun; öldürme yâ RAB!
Küfürde kârı var erken ölünce; 
Yaşasın, sürünsün kendi yolunca 
İslâm, dünyamıza hakim olunca, 
Görsün de kahrolsun; öldürme yâ RAB!
Korktuğu nizamı getir başına, 
Yaşadıkça düşman olsun yaşına. 
'Görmezler olaydım' deyip döşüne 
Vursun da kahrolsun; öldürme yâ RAB!
Bu garip duamı kabul et, ne var? 
Kanaat bulmasın mahşere kadar 
Artır tamamını, etme payidar... 
Hırsından kahrolsun, öldürme yâ RAB!
Özlesin geçmişi, baksın geriye; 
İslâm çoğaldıkça dönsün deliye. 
Ektiğim tohumlar nic´oldu diye, 
Sorsun da kahrolsun, öldürme yâ RAB!
Asr-ı Saadet’e yaklaşır yine; 
Nur yağsın âleme, nusret ver Din´e! 
Işığı görünce kaçıp inine
Girsin de kahrolsun, öldürme yâ RAB!
<end>

<start>
Medya kanallarından kör cehalet akıyor 
Bülbüller hapsedilmiş, kel kargalar şakıyor 
Kimi çıkar derdinde, kimi makam derdinde 
İnsan gibi insanlar uzaklardan bakıyor..
19.04.2007/Vakit
<end>

<start>
Uykuları yatağıma bağladım
Geceleri delip çıktım dağlara..
Ormanların kâkülünü taradım
Bulutlardan gömlek diktim dağlara..
Ağaran şafakta gördüm yarını
Tuttum nakış nakış ördüm yarını
Yağmur damlasına sardım yarını
Dalga dalga deniz ektim dağlara..
Kartal kanadıyla biçtim gökleri
Duru pınarlardan içtim gökleri
Ya Allah! . diyerek açtım gökleri
Demet demet ışık döktüm dağlara..
Hayal var ki hakikatten evlâdır
Çile var ki çok nimetten evlâdır
Sabır, şükür her ziynetten evlâdır
Üçüncü gözümle baktım dağlara..
Akıl Karaya Vurdu
<end>

<start>
Beyaz karlı, kara çamlı iri dağ
Heybet nedir, ne değildir? . De hele.
Geceleri yapayalnız kalınca
Uzlet nedir, ne değildir? . De hele.
Hiç başın ağrır mı, yoruldun mu hiç? 
Birine küstün mü., darıldın mı hiç? 
Sevdin mi, öptün mü, sarıldın mı hiç? 
Hasret nedir, ne değildir, de hele.
Neşeyi ne tartar, gamı kim ölçer
Acı söz yarası kaç yılda geçer
Beklemek sancıdır, ayrılık hançer
Gurbet nedir, ne değildir? . De hele.
Düşlerine aldandın mı uykunun? 
Kucağında büyüdün mü korkunun? 
Taşınması zor mu zillet tokunun? 
Dehşet nedir, ne değildir? . De Hele.
Ormanın var, pınarın var, kuşun var
Dört mevsimde bulut saçlı başın var
Bilmem amma bir uzunca yaşın var
Mühlet nedir, ne değildir? . De hele.
(Suları Islatamadım)
<end>

<start>
Âlim derler, bakarsın sözü kelâmı cahil
Yazar derler, yazar da..  özü kalemli cahil
Diplomayla, unvanla kazanmış cehaleti
Gidip aynaya bakmaz, sayar âlemi cahil..
18 Ekim 2005/Vakit
<end>

<start>
Usta binicilerin ve atın cılkı çıktı
Ciddiyet yara aldı; çok zatın cılkı çıktı
Televizyon denilen illete yakalandık
Sonunda sanatçının, sanatın cılkı çıktı..
26.04.2006/Vakit
<end>

<start>
Ne diyorsa İSLÂM DİNİ
Uyacağız suç olsa da.
Gerçeği örten kefeni
Soyacağız suç olsa da.
Alnımız ak, yüzümüz ak
İslâm olan olmaz korkak
Bâtıla bâtıl, hakka hak
Diyeceğiz suç olsa da.
Çiçeklenir sevda serde
Cihad, düğün olur merde
Nur-u Kur'an'ı her yerde
Yayacağız suç olsa da.
Baba, ana, bacı, gardaş
Ehl-i küfre açtık savaş.
İslâmlık yoluna can, baş
Koyacağız suç olsa da.
Cihad bize bayram, düğün
Ta doğuştan haşre değin
Her an Zikrullah gömleğin
Giyeceğiz suç olsa da.
Mânâ doldurmuş iç'leri
Gam mı maddenin suçları..
Dine 'Taş' atan piçleri
Sayacağız suç olsa da.
(Vur Emri)
<end>

<start>
'İki kere iki dört' ediyorsa, 
Ben de seni seviyorum, darılma. 
Bir de 'Her gecenin sabahı var' sa, 
Ben de seni seviyorum, darılma.
Demişler ki: 'Çivi, çiviyi söker' 
Her eşek çamura bir defa çöker. 
Madem 'Kar üşütür, ateş te yakar' 
Ben de seni seviyorum, darılma.
'Her yokuşun bir inişi olur' sa, 
'Aka aka, su çukuru bulur' sa, 
İnsan doğar, yaşar, sonra ölürse, 
Ben de seni seviyorum, darılma.
Durup dinlenmeden akarsa pınar, 
Her yıl kıştan sonra gelirse bahar, 
Balıkların suyu sevdiği kadar, 
Ben de seni seviyorum, darılma.
Dikkat eyle geçmiyorum sırayı; 
Bozar ise kader bozsun arayı. 
Aç ekmeği sever, fakir parayı... 
Ben de seni seviyorum, darılma.
(Dosta Doğru)
<end>

<start>
Herşeyi bilirim diyorsun amma
Birazcık sen seni  biliyor musun? 
Yemekte yatakta, sokakta, işte
Dünyanın tadını alıyor musun?
Sütün kaymaklı mı, suyun duru mu? 
Sabunun sarı mı, tuzun kuru mu? 
Hele bir tarif et genel durumu
Olanlardan memnun oluyor musun?
Sıcakta ciğeri pişeni anlat
Gölgede göbeği şişeni anlat
Menfaat ardından koşanı anlat
Haramdan hisseni alıyor musun?
Eski yurdun, eski köyün senin mi? 
Başındaki kurtlu beyin senin mi? 
Oynadığın garip oyun senin mi? 
El yıkıp, can yakıp gülüyor musun?
Ortaksın hileli yol tutanlara
Kulluğun ucuzdur kul tutanlara
Yakınlığın var mı bal tutanlara
Bol bol parmağını yalıyor musun?
Bire alıp yüze satmak caiz mi? 
Bizi tutup bize satmak caiz mi? 
Çaresize ceza satmak caiz mi? 
Sen sana iyilik diliyor musun?
Sırtımızın yükü müsün nesin sen? 
Duygusuzun teki misin nesin sen? 
İlelebed baki misin nesin sen? 
Ecelin gelince ölüyor musun?
(Gökçekimi)
<end>

<start>
Bir damla SU gönder bana
Eğer gönderebilirsen
Ana sütü gibi tertemiz olsun
Bir damlası Karadeniz
Bir damlası Akdeniz olsun.
Bir avuç TOPRAK gönder bana
Edirne koksun, Ağrı koksun
Her zerresi burcu burcu
Türkiye koksun
Anadolu’dan çağrı koksun.
Bir dilim EKMEK gönder bana
Yiyince lezzetini hissedeyim
Bereketini hissedeyim
Köy köy, tarla tarla
Memleketimi hissedeyim.
Bir demet ÇİÇEK gönder bana
Renkleri; 
Sarı, kırmızı, beyaz ve mavi olsun
Râyihası, estetiği
semâvî olsun.
Bir tutam SEVDA gönder bana
Veysel Garani’nin, Yunus Emre’nin
Sevdasından olsun
Mevlâna’nın Mevlâ’sından olsun
Sevdâların hasından olsun.
Bir RÜYA gönder bana
Yürürken, otururken
Güneşi,  ayı seyredeyim
Aradan kalksın tüm duvarlar
Mâverayı seyredeyim.
Bir damla ALIN TERİ gönder bana
Yazdığın ŞİİRLERİ gönder bana
Okumaya ihtiyacım var...
25 Ekim 2001
(Parmak İzi)
<end>

<start>
Bunca yıldır bir hiçliğe 
Gittim, sana geliyorum...
Yeter artık döne döne
Bittim, sana geliyorum...
Durdum ve düşündüm demin
Baktım bu yol daha emin
Ayrılmamaya bin yemin
Ettim, sana geliyorum...
Gözüm yaşlı gönlüm garip
Yalvarayım dedim varıp
Benliği benden çıkarıp
Attım, sana geliyorum...
Aşk tokmağı değdi örse
Durmam gayrı dünya dursa
Dünden kalma neyim varsa
Sattım, sana geliyorum...
Bıraktım öfkeyi kini
Oldum bir rahmet ekini
Seni sevmenin zevkini
Tattım. sana geliyorum...
(Dosta Doğru)
<end>

<start>
Alev sardı âlemi, uyanmayın daha siz
Altta döşek yanıyor, üstte yorgan yanıyor.
Beşikler besmelesiz, mezarlar fâtihasız..
Doğan insan yanıyor, ölen insan yanıyor.
Mideden aşağının tahtı kurulmuş serde
Ramazanı katlettik kul yapısı şekerde
Hazreti İbrahim’in mübarek aşkı nerde? ..
Ruhta bayram yanıyor, ette kurban yanıyor.
Bağlanmış dünyalıklar dünyanın yularına
Gösterin, hangi yüzle çıkacağız yarına? 
Ya Rab! İman ihsan et riyakâr kullarına
Hacda  hacı yanıyor, haçta ruhban yanıyor.
Kör müyüz, sağır mıyız; Rahmet-i Rahman mı yok? 
Yoksa yol gösterecek Hazreti Kur’an mı yok? 
Yanmak mı marifettir, yananda izan mı yok? 
Dağda çoban yanıyor, tahtta sultan yanıyor.
Tutup yemek kastında ki gardaş gardaşını
Bu hâlin hicabından dağlar eğmiş başını
Titredim seyrederken mazlumun gözyaşını
Bir damlanın içinde yetmiş umman yanıyor.
(Vur Emri)
<end>

<start>
Sormayın kim olduğumu
Ben bilmem, liderim bilir
Varlığımı yokluğumu
Ben bilmem, liderim bilir...
Gözlerim hep ona bakar
Kaldır der, ellerim kalkar
Gül, menekşe nasıl kokar
Ben bilmem, liderim bilir...
Ne içip, ne yiyeceğim
Sırtıma ne giyeceğim
Nerede ne diyeceğim
Ben bilmem, liderim bilir...
İçimdeki riyaları
Süreceğim boyaları
Göreceğim rüyaları
Ben bilmem, liderim bilir...
Sıkı tutarım aramı
Ye derse, yerim haramı
Süt beyaz, kömür kara mı
Ben bilmem, liderim bilir...
Enim nasıl, boyum nasıl
Fikrim nasıl, huyum nasıl
Kullanacak oyum nasıl
Ben bilmem, liderim bilir...
Hasta mıyım, sıhhatta mı
Sadakatım ifratta mı
Otuz gün ay mı, hafta mı
Ben bilmem, liderim bilir...
Hicap nedir, örtü nedir
Kurt-kuş, böcek-börtü nedir
İyi nedir, kötü nedir
Ben bilmem, liderim bilir...
Hürmetim tamdır zatına
Minder olurum altına
Uyarım talimatına
Ben bilmem, liderim bilir...
Teslim ettim irademi
Böyle yürür benim gemi
Varsa beynimi, midemi
Ben bilmem, liderim bilir...
(Parmak İzi)
<end>

<start>
Vallahi sıtkımı sıyırdım senden, 
Tiksintimi naz belleme mebus beğ.
Yoksulluktan yanan kara bağrımı, 
Isınacak köz belleme mebus beğ.
Mosturan meydanda sağol, çok yaşa(!) 
Benim tütüne zam, senin maaşa..
Bulgur bulamazken çorbaya, aşa
On kuruşu az belleme mebus beğ.
Refah-mefah deme bari utan da, 
Ne var, ne yok gez de öğren vatanda.
Ekin biçen de bir, sarhoş yatan da.
Ağıdımı caz belleme mebus beğ.
Yevmiyem on lira senede üç ay, 
Dokuzu işsizlik vay efendim vay..
Üstelik benimle edersin alay, 
Vatandaşı yoz belleme mebus beğ.
Çalışa çalışa kuruyor kanım, 
Vergi şeleğinden çıkıyor canım; 
Sen insansın amma ben de insanım..
Yolunacak kaz belleme mebus beğ.
Gruba esirsin, lidere dayak..
Uçuruma sürür beni bu ayak.
Tama vekilimsin, şu hâlime bak
Haksızlığı haz belleme mebus beğ.
Görevin sırf parmak kaldırmak değil, 
Biraz da milletin derdine eğil.
Meclise hürmet et, ne döv, ne dövül..
Hizmet belle, söz belleme mebus beğ.
Dinime sövene hürmet edersin; 
Din yalnız benim mi? Söyle ne dersin? 
Lâiklik turşusun ölçüsüz yersin; 
Zehirini tuz belleme mebus beğ.
(Vur Emri)
<end>

<start>
İlkbaharı geldi Anadolu'nun, 
Silifke'de çiçek açtı nar şimdi. 
Her tarafı yeşillendi Bolu'nun, 
Sultandağı benek benek kar şimdi.
Eğri yollar yaylaların kuşağı 
Çayır, çimen sevgililer döşeği, 
Hora teper Sürmene'nin uşağı, 
Dadaşların oynadığı bar şimdi.
Durgun çayı köpüklendi Daday'ın, 
Palmiyeler zümrüt tacı Hatay'ın 
Çukurova cennetidir bu ayın; 
Aydın ili efelere dar şimdi.
Gönül dile gelir kaval sesinde. 
Boz martılar düğün yapar Mersin'de, 
Isparta'nın renk renk gül bahçesinde 
Bülbüllerin neşesini gör şimdi.
Cıvıl cıvıl, sessiz duran yuvalar, 
Kelebekler birbirini kovalar. 
Halı gibi nakışlandı ovalar... 
Bölük bölük sarı, yeşil, mor şimdi.
Aşıklar diyarı Elbistan ili... 
Olur bu mevsimin bağ-ı İrem'i, 
Her çeşmenin üç-beş tane güzeli, 
Her çiçeğin bir arısı var şimdi.
Çıkıp baksan Çamlıca'nın başına, 
İki kıt'a bir boğazda aşina... 
Karakoç'um, gel, yorulma boşuna, 
İstanbul'u tarif etmek zor şimdi.
(Dosta Doğru)
<end>

<start>
Rıza-yı Hak için çıkmışız yola
Kullların engeli yıldırmaz bizi
Onulmaz dostların açtığı yara 
Düşmanın kurşunu öldürmez bizi
Ayrılık olursa öz ile sözde 
İçimiz dışımız kavrulur közde 
Ülkümüz nişanlı arpacık gezde
Şer güçler hedeften kaldırmaz bizi
Yalınayak geçtik dikenden taştan
Ne çıkar rüzgardan, doludan, kıştan
Yırtılan destanlar yazılır baştan
Tufanlar sahneden sildirmez bizi
Kader bu...teslim ol, kafayı yorma 
Aklın kaynağını deliden sorma
Aylara, yıllara üzülüp durma
Sıcaklar soğuklar soldurmaz bizi
Gittiğimiz Hak Yol öyle bir yol ki
Hırs atına binmek günahtır belki
Sabrımız, sevdamız o kadar bol ki
Okyanuslar aksa doldurmaz bizi
Sıcak tut sevgiyi aşk ocağında
Yaşa da olgunlaş gam kucağında 
Şu ruhsuz dünyanın şu zül çağında
Olanlar ağlatır güldürmez bizi
Sözünde durandır yiğitin hası
Mezarda bitmez dostun vefası
Üç günlük dünyanın binbir cefası
'Böldü' deseler de, böldürmez bizi
Sağlam atılmışsa temeller eğer
Allah rızasıysa emeller eğer
Niyete uygunsa ameller eğer
Kimseler yem için yeldirmez bizi
çile, bela yağıyorken etrafa
Hak, adalet dedik çıktık ön safa
'Kötü' tanıtsa da üç-beş et kafa
Tarih kötü diye bildirmez bizi
Fitneye en güzel cevap sükuttur
Öfke günah dolu, sevap sükûttur
Tuzağa çok düştük hayli vakittir
Tedbir bataklara daldırmaz bizi
Bir ateş yakılır, sönmez bir daha
Bu bayrak gönderden inmez bir daha
İlkbahar hazana dönmez bir daha
Mevla yâd ellere yoldurmaz bizi
<end>

<start>
Şiir bir cennet bahçesi
Girmeyene anlatılmaz.
Cennet nedir, bahçe nasıl? 
Görmeyene anlatılmaz.
Şair gülü, şükür gülü
Yaprak yaprak dokur gülü
Her mısradan fikir gülü
Dermeyene anlatılmaz.
İne gönül, kalka gönül
Hep doğruya baka gönül
Hak vergisi.. Hakka gönül
Vermeyene anlatılmaz.
Şiir toprak kokusudur
Şiir damla damla sudur
Ermişlerin duygusudur
Ermeyene anlatılmaz.
Şairler sultanı Yunus
Her sözü yüz defa yumuş
Aşk bağına dergâh kurmuş
Varmayana anlatılmaz.
10.06.1984
(Beşinci Mevsim)
<end>

<start>
Gâvura benzetildik kanunların zoruyla 
Alnımızdan öpüldük on metrelik boruyla 
Çalındı tarihimiz, yandı geleceğimiz 
Yatıyor-kalkıyoruz her gün aynı soruyla..
01.02.2006/Vakit
<end>

<start>
Dedim ki, demokrasi geldi mi sizin eve? 
Dedi: Gelse ağırlar, beslerdim seve seve.. 
Açık koymuş kapıyı belki gelir diyerek 
Pencereden fil girmiş, bacadan girmiş deve!
16.01.2006/Vakit
<end>

<start>
Yürü: duvar beton, otur yer beton 
Tavana bakarsın ' bakma der' beton 
- Yağmur kokan toprakların nerede? ..
Ne çiçekler açar, ne kuşlar öter 
Yolların on adım ötede biter 
- Serbest gezen ayakların nerede? ..
Her günü hasrettir haftanın ayın 
Hani ya bayramın, düğünün, toyun? 
- İlin, yurdun, konakların nerede? ..
Gönlün gamdan göçer, gama taşınır 
Boş direkler boynu bükük düşünür 
- Dalga dalga bayrakların nerede? ..
Deprem mi geçirdin, talan mı gördün? 
Kanlı haydutlara haraç mı verdin? 
- Obaların ocakların nerede? ..
İnancın cezalı, yüreğin tutsak 
Konuşacak yerde çaresiz susmak 
- Dudakların, dudakların nerede?
(Suları Islatamadım)
<end>

<start>
Şerefe kalkan bardaklar
Şeref vermez şerefsize! ..
Bre ayyaş dangalaklar
Lazım değil şeref size! ..
<end>

<start>
-Hatada hikmet arama,
Helali katma harama-
Sana mezar oldu girdiğin kutu
Çık çıkabilirsen, iş başa düştü.
”Umudum” diyerek diktiğin putu
Yık yıkabilirsen, iş başa düştü.
Kan-kızıl ettiler gök mavisini
Dert yiyor yiğidin en kavisini
Bağrına saplanan zam çivisini
Sök sökebilirsen, iş başa düştü.
Ne kader yol verir, ne kervan yürür
Bir kedi ip atmış on aslan sürür
Aynadan hayalin sana tükürür
Bak bakabilirsen, iş başa düştü.
Dün tavşan avlarken vurguncu kuşu
Bugün fil avlatır solun dingişi
Yırtılan kemeri, çürüyen dişi
Sık sıkabilirsen, iş başa düştü.
”Hakça düzen” sanıp, oltayı yuttun
”Ak günler” beklerken çamura battın
Kimsenin suçu yok, sen sana ettin
Çek çekebilirsen, iş başa düştü.
Affetme kim ise milleti bölen
Sana örnek olsun hak için ölen
Kutsal ocağındır yıkılan, sönen
Yak yakabilirsen, iş başa düştü.
Düşürme, sahip ol al bayrağına
Türk-İslâm mührünü gel, vur çağına
Fitneyi, yalanı götür lağıma
Dök dökebilirsen, iş başa düştü.
(Kan Yazısı)
<end>

<start>
Gün değil, hafta değil, ay değil 
Beş sene, on sene sonra gelsen de 
Bu canım durdukça tende 
İyi bil 
Beklediğim sensin.
Bazen bir demet gül alırım elime 
Bazen ıhlamur çiçeği 
Her şeyin doğrusu ve gerçeği 
Kokladığım sensin.
Cebimde mektubun olmayabilir 
Ne çıkar fotoğrafın yoksa masamda 
Öğrenmek istersen eğer 
Gel, sevda iklimime gir 
Açılmamış gönül kasamda. 
Sakladığım sensin.
Yağan yağmur duyar mı bilmem 
Topraktaki mutluluğu? 
Ve güneş vurunca topraktan yükselen buğu 
Doldursun diye 
Yerle gök arasındaki boşluğu 
En masum sevgiye 
Eklediğim sensin.
Uykudayken, uyanıkken 
Uzakta ve yakında 
Sen olmasan da farkında 
Gidip gidip arada bir 
Yokladığım sensin.
(Gökçekimi)
<end>

<start>
Yalvarma zalime, ölmek daha evlâ
Bir ekmeği beşe bölmek daha evlâ
Şu kirli dünyaya bak ibret ile
Doymaktan ziyade görmek daha evlâ..
28.03.2005/Vakit
<end>

<start>
Takvimler ve saatler durmuş; işittiniz mi? 
Ve kuşlar avcıları vurmuş; işittiniz mi? 
Yürümüş dağ, tepe, orman, ova, yani herkes
Sadece ırmaklar uyurmuş; işittiniz mi?
<end>

<start>
Mehmetçiğe yağan kar, sizlere de yağar bir gün
Anaların tükrüğü sizleri de boğar bir gün
Her ırmak, mecrasına akacaktır sonunda
Sanmayın ki şu güneş batıdan doğar bir gün.
09.10.2007/Vakit
<end>

<start>
Adlî İlâhî’den sual eylesem
Kapanır dudaklar, susar, söylemez...
Acep hangi meyve helâldir desem
Sararır yapraklar, susar, söylemez...
Munis bir merakım, mağrur bir merak
Tohum bir merakım, yağmur bir merak
Maden bir merakım, çamur bir merak
Utanır topraklar, susar, söylemez...
Karlı dağlar uykuya mı yattı ki
Geçitleri haydutlar mı tuttu ki
Deli rüzgâr dilini mi yuttu ki
Ormanlar-ırmaklar, susar, söylemez...
Desem ki adalet, hürriyet var mı? 
İnananlar inancını yaşar mı? 
Yoksa zulüm-zillet boydan aşar mı? 
Kararır şafaklar, susar, söylemez...
Bir yemine çeksem gök yere değer
Âlem söz orucu tutarmış meğer
Balıklar başını önüne eğer
Sallanır kavaklar, susar, söylemez...
(Yasakllı Rüyalar)
<end>

<start>
Su değdi çekirdeğe, sevda doldu yeşile
Filizlenen mânâlar arza DESTUR diyecek.
Seksenlik ihtiyarlar nursuz geberse bile
Yeni doğan bebekler doğarken NUR diyecek.
Bu akışı durdurmak gayri kimin haddine
Denizler gel edecek, göller BUYUR diyecek.
Devrim yobazlarının çırpınması nafile
İman yüklü genç nesil dinsize DUR diyecek.
Putları devirecek İslâmın sesi yine
Görenler GİTTİ ZULMET-GELDİ HUZUR diyecek.
Dolaşacak KURANın müjdesi dilden dile
İnsanlar istisnasız GERÇEK BUDUR diyecek.
Ülkeler ve kıtalar koşacak bu hak dine
İSLÂMİYET MÜHRÜNÜ BANA DA VUR diyecek.
Her takvim altun harfle yazacak sinesine
VAKTİ NAMAZ” diyecek, ”VAKTİ SAHUR diyecek.
Sevgi, kardeşlik hissi çıkacak zirvesine
Kâinat HİÇ DİNMESE AH BU YAĞMUR diyecek.
Ve herkes Lâilâhe İllallah zikri ile
MUHAMMED RASULULLAH-ŞÜPHE YOKTUR diyecek.
(Vur Emri)
<end>

<start>
Muhalefet ölü, iktidar aciz
Türk milleti boğuluyor, ne haber? 
Kapıya dayandı ambargo, haciz
Müfettişler çoğalıyor, ne haber?
Rüşvet meşrulaştı yukarı katta
Fukaranın canı çıkıyor altta
Şahlar dans ederken repo'da rant'ta
Orta direk eğiliyor ne haber?
Örtülüye öfke,çıplağa rıza
Laikçiye taltif,dindara ceza
Daraldı yerküre,çatladı feza
Milli birlik dağılıyor ne haber?
Adaleti felç eyledi iki tay
Rezilliği ben üç deyim, sen yüz say
Dilenerek beylik sürmek çok kolay
Borç dağları yığılıyor, ne haber?
Çivi fırttı aşirette, oymakta
Haramiler haram ile doymakta
Namussuzlar hazineyi soymakta
Namuslular sağılıyor, ne haber?
<end>

<start>
Dar zamanda düşmanların altına
At olanlar safımıza gelmesin
Garibanın, fukaranın sırtına
Bit olanlar safımıza gelmesin
Ağırlık, irilik ölçüsün bırak
Tartıya vurulmaz beyinle, yürek
Bu ülkede iman gerek, ruh gerek
Et olanlar safımıza gelmesin.
Öte dursun işkembeden atanı
Lâzım değil kaçan ile yatanı
Menfaate rüşvet verip vatanı
Fit olanlar safımıza gelmesin
Sapıklar her yerde atsa da çamur
Gerçek mayasına kuvuştu hamur
Adam istiyoruz dört başı mamur
İt olanlar safımıza gelmesin.
Gönül bahçesinde korku gezeni
Asla kabul etmez ülkü düzeni
Sevdası, sabırı, aklı, izanı
Kıt olanlar safımıza gelmesin.
Biz zulüm ayında güneş çağıyız
Hira'dan feyzalan Tanrıdağ'ıyız
Biz meyve bahçesi, üzüm bağıyız
Ot olanlar safımıza gelmesin.
Parolamız her zamanda, her yerde:
Ölmek var da baş eğmek yok namerde
Bu imana, bu ülküye, bu derde
Yad olanlar safımıza gelmesin.
(Kan Yazısı)
<end>

<start>
Beyaz camda kara baykuş
Gül üstüne türkü söyler.
Yaş tezeğe sinek konmuş
Bal üstüne türkü söyler.
“Özveri, koşul, olanak,
Süreç, eşgüdüm, soyut, halk”
Dama çıkmış, maymuna bak
Dil üstüne türkü söyler.
Taklittir tipi, kılığı
Yuva yapar her deliği
Sermayenin kart sülüğü
Sol üstüne türkü söyler.
Yaşlı dede, dilsiz bebek
Dert taşıyor öbek öbek
Yer altında kör köstebek
Dal üstüne türkü söyler.
Zümrüt köşkte kindar ayı
Ne rakam tanır ne sayı
Rezil eylemiş haftayı
Yıl üstüne türkü söyler.
Bir beygir ki, tekten bu tür
Yular kırar kütür kütür
Kendi iğdiş, eşi katır
Döl üstüne türkü söyler.
Emrederse haydut başı
Yağmalanır Pazar, çarşı
Kaplumbağa ata karşı
Yol üstüne türkü söyler.
(Suları Islatamadım)
<end>

<start>
İman kaynağımdır, tevhid havuzum
İslâm'ın dışında arama beni.
Muhammed'ül-Emin tek kılavuzum
Putların peşinde arama beni.
'Hak kelâm' duyduğum, kitap Kur'an'dır
Başka yok! Uyduğum kitap Kur'an'dır.
Dolduğum,doyduğum kitap Kur'an'dır
Beşerin 'boş'unda arama beni.
Evet sözü verdim Bezm-i Elest'te
Şüphem yok, ayrılmam en son nefeste
Şeytanın yaptığı süslü kafeste
Papağan kuşunda arama beni.
Veli'ye, âlime hürmet ehliyim
Vahdetten yanayım, ülfet ehliyim
Tek kıble tanırım, sünnet ehliyim
Kerbela taşında arama beni.
Türk doğmuşum, Türküm... Kime ne bundan
Her mümin kardeşim, severim candan
İman baharını kovup zamandan
Zemheri kışında arama beni.
<end>

<start>
Tevazu-u severdi,kaynatıp taşırdılar
Girdi hırs ambarına, çıkamadı bir daha..
Haramla yağladılar, kibirle pişirdiler
Bulanık göl ettiler, akamadı bir daha..
Yakın arkadaşları çöplük yaptı beynini
Doldurdular ve sonra dökemedi bir daha..
Kör dikişler atıldı kaypak iradesine
Sökmek istese bile sökemedi bir daha..
Soyundu inancından terk-i edep eyledi
Şerefini göğsüne takamadı bir daha..
Sürdü benlik atını karanlık geleceğe 
Dönüp de geçmişine bakamadı bir daha..
Söndü yüreğindeki yanan aşk alevleri
Uyanıp yeni baştan yakamadı bir daha..
Yediği haram oldu, içtiği haram oldu
Ellerini haramdan çekemedi bir daha..
Burçlardan indirilmiş bayraktı haysiyeti
Alıp, tekrar yerine dikemedi bir daha..
Terk etti güzelliği, çirkinliğe sarıldı
Girdiği bataklıktan çıkamadı bir daha..
Küfrü baş tacı yaptı, dostlarına darıldı
Diktiği putlarını yıkamadı bir daha..
Kazancı beleş oldu ve kendisi leş oldu
Itır gibi, gül gibi kokamadı bir daha..
Zirvenin yollarında döndükçe dönekleşti
Ağzına helâl lokma sokamadı bir daha..
Dost oldu zalimlere, görmedi mazlumları 
Gam çekmedi, gözyaşı dökemedi bir daha..
(Yasaklı Rüyalar)
<end>

<start>
Ne çekersek deliden-kaçıktan çekeriz.
Ve bir de yarımdan buçuktan çekeriz.
Beri tarafta gözü gönlü kapalıdan
Öte tarafta eti açıktan çekeriz.
<end>

<start>
Açılmış çığırdan dosta gidemem, 
Ayaklarım ize sığmaz.. ölürüm.
Yaşarım, duyarım, tarif edemem; 
Düşüncem var, söze sığmaz.. ölürüm.
El alır, göz görür, iş çıkar işten; 
Arsızlar doluyu doyurur boştan.
İki gün misafir gelse bir kıştan, 
Doksan günlük yaza sığmaz.. ölürüm.
Kara çıkar, ak’ı derin eşince; 
Gece uzun, uyku yoğun, düş ince..
Bir derdim var, yer götürmez düşünce; 
Bir derdim var, yüze sığmaz.. ölürüm.
İriler “aşk” koydu açlığın adın; 
Diriler pisledi ölümün tadın.
Zamana hükmeder üçbuçuk kadın, 
Gördüklerim göze sığmaz.. ölürüm.
KARAKOÇ’um, bir sevdanın düşkünü, 
Deli-dolu gerçek yaşar, düş günü.
Diriler var, çıplak gezer kış günü; 
Ölüler var, beze sığmaz.. ölürüm.
(Vur Emri)
<end>

<start>
Çukuru tiksindirir zirvedeki hâlleri 
Gün gelip ruhlarını boğacak veballeri 
Cehennemde villalar sudan ucuz diyorlar 
Geç kalan kaybedecek, yağlayın pedalları!
14.01.2006/Vakit
<end>

<start>
Bir beyaz rahmettir, bir yeşil murat
Görmeyen ne bilir oy bu sevdayı! 
Tüter buram buram, yücelir kat kat
Arttırır gün, hafta, ay bu sevdayı.
Değişir bu mevsim, bu poyraz keser
Yurdumda davamın rüzgârı eser
Gün gelir anlayıp bağrına basar
Şehir bu sevdayı, köy bu sevdayı.
Yeminim var oğlum kızım üstüne
Yazdım nakış nakış özüm üstüne
Çilesi belası gözüm üstüne
Derdimin dermanı say bu sevdayı.
Mukaddes hareket, mübarek mânâ
Türk-İslâm ülküsü büyür yan yana
Alır bir kaynaktan döker ummana
Irmak bu sevdayı, çay bu sevdayı.
Batılın çokluğu uzaktır bizden
Severim, tutarım hak olan azdan
En soylu türküden, en doğru sazdan
Dinle bu sevdayı, duy bu sevdayı.
Bedenime korkak yürek yüklemem
Tatlı diye öz canımı saklamam
Öldüğümde çalgı, çelenk beklemem
Al götür kabrime koy bu sevdayı.
(Kan Yazısı)
<end>

<start>
Medya yoncalığında yayılan sıpaların
Geleceği malumdur, kocaman eşek olmak.
Üst üste aldıkları ödül ve kupaların
Bedeli dine düşman, patrona uşak olmak.
25.09.2006/Vakit
<end>

<start>
Gönül kurşun yemiş yaralı ceylan
Döndüğü noktadan bin yıl uzakta.
Yürek ateş düşmüş kuru bir harman
Yandığı noktadan bin yıl uzakta.
Ne nişan bozulur, ne düşer tetik
Zaman kanlı tezgâh,acılar mekik
Umut yavrusunu yitiren keklik
Konduğu noktadan bin yıl uzakta.
Şans ne ki? Bir doğar, ölür bin kere
En güzel arzular kalır mahşere
Sevginin meyvesi dalından yere
İndiği noktadan bin yıl uzakta.
Çıkar oyunbazlar ikbâl katına
Tepeler dağları alır altına 
Dostluk sürücüsü vefa atına
Bindiği noktadan bin yıl uzakta.
Esasta her canlı mutlak bir ceset
Dünyamız soluyan ufak bir ceset
Evren teneşirde çıplak bir ceset
Yunduğu noktadan bin yıl uzakta.
(Dosta Doğru)
<end>

<start>
Ana, baba vesiledir ortada; 
Kim gönderdi? Nasıl geldin? De hele.
Et, kemik, kan mevcut durur mevtada
Eksilen ne? Niye öldün? De hele.
(Kan Yazısı)
<end>

<start>
Gök mavi, dağlar ak, ovalar yeşil.. 
Dört mevsim bahardır güney illeri 
Çiğ düşmüş çiçekte gün ışıl ışıl.. 
Bir sarı, bir mordur güney illeri
Yollar kıvrım kıvrım iner yokuştan
Köpüklü suları dökülür taştan 
Kuşları çiçekten, çiçeği kuştan 
Seçilmeyen yerdir güney illeri.
Dağılır yaylanın boz dumanları 
Eğilir yıldızlar öper çamları 
Bir başka âlemdir yaz akşamları 
Cennet ile birdir güney illeri.
Baharda haz duyar nar çiçeklenir 
Arı sesi çan sesine eklenir 
Tüm güzellik Toroslarda renklenir 
Oylum oylum kardır güney illeri.
Motor sesleriyle uyanır sabah 
Kekik kokusuna boyanır sabah 
Özene-bezene yaratmış Allah, 
Ne geniş, ne dardır güney illeri.
Ordadır ozanın gönül bolluğu 
Sevgi sıcak sıcak, aşk buğu buğu.. 
Gerçek yiğitlerin harman olduğu 
Eşsiz bir diyardır güney illeri.
<end>

<start>
Yâd elden yanıma çağırdım seni 
Gelmek istiyorsun, bırakmıyorlar. 
Rüyada, mektupta, albümde beni 
Bulmak istiyorsun, bırakmıyorlar.
Umutlar hayaldir, acılar gerçek 
Çileye mahkûmsun, kim ne bilecek 
Ya bir kuru selâm, ya bir top çicek 
Salmak istiyorsun, bırakmıyorlar.
Otuz yıl ağladın hep yana yana 
'Yeter, yazık' diyen olmadı sana 
Vefasız dostluğa, kalleş zamana 
Gülmek istiyorsun, bırakmıyorlar.
'Çalış' derler, ayak bağlı, el bağlı 
'Konuş' derler, dudak bağlı, dil bağlı 
'Kalk git' derler, kapı bağlı, yol bağlı 
Kalmak istiyorsun, bırakmıyorlar.
Aydınlık ararsın her gün, her yerde 
Çekerler önüne yedi kat perde 
Zulüm kimden gelir, adalet nerde? 
Bilmek istiyorsun, bırakmıyorlar.
Yıllar boyu uykuların bölündü 
Uçacakken kanatların yolundu 
Hayat hakkın vardı, elden alındı 
Ölmek istiyorsun, bırakmıyorlar.
(Suları Islatamadım)
<end>

<start>
Su bildiğin yürekler mermerden katı çıkar
Dost sandığın insanlar düşmandan kötü çıkar
Güneşi göre göre sen doğuya gitsen de
Vardığın her menzilde karşına batı çıkar.
(Beşinci Mevsim)
<end>

<start>
Türksün, Müslümansın; dahası var mı? 
Unutma bunları aman ha bacım.
Senin ak yüzünden ak olmamalı
Dağda kar, külekte ayran ha bacım.
Bir kocan olmalı, bir evin senin; 
Artsın, eksilmesin şerefin senin; 
Barışta annelik görevin senin, 
Savaşta silâha davran ha bacım.
Hak yolun yolcusu kalmaz arkada; 
Gücünü, gönlünü ülküye ada.
Yaşamak ne kadar hakkımızsa da, 
Canımız Türklüğe kurban ha bacım.
Donsuz “yıldız”ları edinme örnek, 
Kırk sandığa sığmaz bir kirli gömlek.
“Namus için” diyor en kutsal ölmek; 
Ceddinin yazdığı ferman ha bacım.
Eskiyi, yeniyi bırak bir yana; 
Her şeyin iyisin, doğrusun ara.
Uyma köksüzlere, olma maskara; 
Aman ha, aman ha, aman ha bacım.
<end>

<start>
Türk’e zulmedilir mi Türk Milleti adına
Baldıran zehiridir bir baksanız tadına
Hadi başörtüsünü, kapalıyı reddettik
Söyleyin çıplaklığın faydası ne kadına?
12.05.2008/Vakit
<end>

<start>
Çakal-tilki tetikte, kuşlar konmuyor dala
Zurna normal havaya dönmüyor çala çala
Arıcıyı kementle boğdu ya eşkiyalar
Bir anda mor sinekler üşüşüverdi bala...
27 Mayıs 2008/Vakit
<end>

<start>
Hilebaz kaplumbağa saf şahini yakalar
Şeytandan ders almışsa tavuk cini yakalar
Tezatlara boğulur acemi-ahmak tazı
Tavşandan korkar-kaçar, sahibini yakalar.
24.12.2007/Vakit
<end>

<start>
Kamusal alan var beri dünyada
Müslümana yasak, Papa'ya serbest
Koşu meydanına çıkmak çok tuhaf
Safkan taya yasak, sıpaya serbest..
27.11.2006/Vakit
<end>

<start>
Çarşısında bir kız gördüm Antep'in, 
Kız mı ki... 
Gözleri var, ala geyik gözleri, 
Göz mü ki... 
Ak göğsünün ortasında bir ben var, 
Az mı ki... 
Yiyip içme, yüzüne bak yetişir, 
Yüz mü ki...
'Güzel' sözü çok güzele çok amma, 
Bu kıza da 'güzel' demek söz mü ki...
<end>

<start>
Liderimiz uzaylı,silahımız ok bizim
Hilede, iftirada üstümüze yok bizim.
Bal,sirke,soğan,şeker,et,süt,nane,sarımsak; 
Katar çorba yaparız,hünerimiz çok bizim.
(Gökçekimi)
<end>

<start>
üst katta gözü doymaz katırlar tepişiyor
Alt katta kiler bomboş, mutfakta su pişiyor
Korkarım hiçbir zaman bitmeyecek bu kavga
Patronlar emrettikçe uşaklar çekişiyor.
<end>

<start>
Aylar tepe, yıllar dağ zincirleri
Zirveler aşarsın haberin olmaz.
Dur-durak bilmeden doğuştan beri
Mezara koşarsın haberin olmaz.
Emanete 'benim' diye bakarsın
Boş kalınca suya kazık çakarsın
Sırat köprüsünde yatar kalkarsın
Ateşe düşersin haberin olmaz.
Salıncak kurarsın mor bulutlara
Körpe tay bağlarsın kör umutlara
Muhkemdir kulluğun canlı putlara
Kıblesiz yaşarsın haberin olmaz.
Yokluğa mı, sonsuza mı yolcusun
Yollar tehlikeli, Allah korusun
Koca kâinatta bir damla su'sun
Kaynarsın, taşarsın haberin olmaz.
Ekim -1992
(Akıl Karaya Vurdu)
<end>

<start>
Lideri dese ki; 'evladım Hayri
Dört ayak üstünde yürü sen gayri'
Hiç itiraz etmez, bu emre uyar
Lider ne söylese 'hikmet var' sayar
Takla atar, lider 'takla at' dese
Yatar her çamura 'hadi yat' dese
Lideri düşünür, Hayri düşünmez
Hayri liderlerinden ayrı düşünmez
Lideri karaya demiş ise ak
'Onun bir bildiği vardır muhakkak'
Aklı yok, beyni yok mazurdur Hayri
Kula kulluk için hazırdır Hayri
'Keramet' hükmünü verir zırvaya
Emin adımlarla yürür zirveye
Lidere sarılan sarmaşık Hayri
Biraz bencil, biraz karmaşık Hayri
Tek gayesi makam, artı menfaat
Lider basamaktır, parti menfaat
Emeline vasıl olursa Hayri
Umut ettiğini bulursa Hayri
Kendine münasip köleler seçer
Açar tekkesini irşada geçer
İki ayak üzre yürür artık O
Sırrı bilir, gaybı görür artık O
Dalkavukluk böyle verir semere
Bundan sonra eşek biner semere.
(Akıl Karaya Vurdu)
<end>

<start>
Kafaları kızınca darbeye başvurdular
Devrim yobazlarından çok şamar yedi ülkem.
Akrebi sıvazlayıp bülbüle taş vurdular
Sıcak çorba yerine soğuk kar yedi ülkem.
18.11.2008/Vakit
<end>

<start>
Adamlar tanıdım nice koltuk görmüş
Koltuklar tanıdım hiç adam görmemiş
Adamlar tanıdım yiyip içen ölü
Adamlar tanıdım bin yıldır ölmemiş..
21.02.2007/Vakit
<end>

<start>
Ben avcı olurum, o ceylan olur
Kovalar dururum kendi gölgemi.
Umut toprak olur, dert zaman olur
İp takar sürürüm kendi gölgemi.
Her kuşluk vaktine, her ikindiye
Bölerim gölgemi üçe, ikiye
Eli boş bebekler oynasın diye
Armağan veririm kendi gölgemi.
Gölgemde bir değil bin yara kanar
Gölgeme değerse gölgeler yanar
Geceleri gölgem yollarda donar
Kar gibi kürürüm kendi gölgemi.
Soyunur aynalar ışıktan, renkten
Bazen akşamüstü, bazen çok erken
Kuşlar gökten yuvasına dönerken
Güneşte görürüm kendi gölgemi.
Sevgi, dağ zirvesi; kin, dipsiz kuyu
Karıştan kısadır hayatın boyu
Kirletirse şayet toprağı, suyu
Göğsünden vururum kendi gölgemi.
(Beşinci Mevsim)
<end>

<start>
Kapılarını yıllardır çalmadığım
Eski dost evleri gibi
Eski şiirlerim....................
<end>

<start>
O kadar güzel bir yüzdü ki 
Gelip geçici olamazdı
Ya da bir resimdi çizilmiş yas....................
<end>

<start>
gözlerimiz birbirine göre
ellerimiz,dudaklarımız
ve aşk bize göredir
<end>

<start>
Karlı gecelerde küçük istasyonlarda 
Düdük çalan trenlere bayılıyorum
Tül perdeler ardında kadınlar gülüyor
Tutup pen....................
<end>

<start>
Hüzünlü pazar, beyaz meleklerin ilahiler söylediği
Aşkın güzelce yıkandığı, sımsıkı kefenlendiği<....................
<end>

<start>
eylül sabahının serinliğini
Yaprakların serinliğini
Ciğerlerime dolduruyorum
Sessizlik ve serinlik
Birleşiyor
Yı....................
<end>

<start>
Kapının önünde duran çocuk
Bir kır görünümünü andırıyor
Güneş tütüyor saçlarında
Gözlerinde bir deniz kımıldanıyor
Kapının önünde d....................
<end>

<start>
Şu yoksul,ışıksız sokaklardan geçerken akşamüstleri
Elimde yiyecek file....................
<end>

<start>
Kuşatma altında karar vermem gerekiyor
Ömrümü etkileyecek kararları.
Kuytu bahçelerde değil
Sarsak odalarda yaşıyorum aşkı.
En güzel dizeyi buluyorum derken
Bozuyor düşümü bir klakson sesi
Aklımda hayatım üstüne düşünceler
Ve pantolonumdaki yağ lekesi.
S....................
<end>

<start>
İşte yine can sıkıntısı
bana bir şiir yazdıracak.
Tırnaklarım uzamış, 
İçimde yaralı bir aşk.
İçimde yaralı bir aşk
ve birkaç piyes ölüsü, 
birkaç gözyaşı kırıntısı, 
intihar gelgiti birkaç.
Sırtüstü uzandım dünyaya, 
odamın ampülüne bakıyordum, 
ampulün bağlı olduğu borunun
tavanda kıvrılışına.
Tavanda kıvrılışına
birkaç damla gözyaşının
birkaç damla tentürdiyot, 
kalbim ağrıyordu, bir yaz-
günü düştüm sokaklara, 
karanlık sokaklara düştüm, 
bir yaz gecesiydi galiba, 
ürpererek indikçe bayırlardan, 
kimsesiz ve boş alanlara, 
çaresiz, bomboş bir cesettim, 
bir suyla dolu bir kova
olarak kalmışım dünyada.
Herkes kim bilir nerdedir-
şimdi? sevgilim...Kim bilir-
nerdesin? 
Kalbim -ki bir gün durur-
var mıydı acaba? 
Ölümü ve tuzlu 
fıstıkları unu....................
<end>

<start>
Ey sokaklarında yıllarca avare dolaştığım 
İçinde ilk aşkımı yaşadığım küçük şehir. 
Umutsuz akşamlarımda sesini duyduğum lir 
Sihrinde ilk acıyı tattığım .
Ey sarhoş akşamlarımın biricik tesellisi 
İlk şiirlerimdeki bi....................
<end>

<start>
Maltepe Askeri cezaevinin avlusunda
Sisler içindeki Büyükada'nın karşısında
Oturmuş yazarım bu şiiri
Eylül başlarında bir cumartesi sabahı
Lodos titretiyor ağaçları
Yağmur geceden yıkamış çiçekleri
Gökyüzü mavi,....................
<end>

<start>
Sevgilimsin , kim olduğunu düşünmeye vaktin yok,yapacak
       işleri düşünmekten
Kalabalığın içinde kalabalıktan biri
Gecenin içinde bir yıldız, yitip gitmiş çocukluk gibi
Sevgilimsin,a....................
<end>

<start>
Soruyorum sevgilime
- Darağacından Notlar’ı okudun mu? 
Bu bizim hayatımız.
Gece doluyor içeri
Yıldızlarıyla.
Üç ilde
Sıkıyönetim var.
“Askeri savcı”
Sözü
Yer alıyor
Günlük bir sözcük olarak
Hayatımızın sözlüğünde.
Aşklar kelepçeli
Güney Amerika’da.
Kederden
Geberiyorum.
Herkes hayatını anlatıyor.
Deli anneler
Yıkık binalar
Paramparça
Bir gençlik
Yaşadığımız.
Hayatımızın kanadığını görmüyor musun? 
- Darağacından notları’ı okudun mu? 
İşkence
Ve umut
Şiiri fışkırtır.
Ruhumun yaralarını saracak
Şafağın sözcüklerini
Arıyorum.
“Kalın devrimci romanların
Sonundaki keder”
Kalın
Devrimci
Bir roman olarak hayatımız.
- Darağacından Notlar’ı okudun mu? 
Sevgilim
Seni
Öpüyorum.
Her gün
Geçtiğim denize
Yabancılaşmasam
Bütün hayatları
Anlatabilsem.
Ölüme karşı
Du....................
<end>

<start>
İşte bir şiir, şu anın, şu dakinanın, şu saniyenin şiiri
Kendimle gitgide yalnız olmakların, yalnızlıkların gitgide çoğaldıklarının şiiri
Hayatım hesabı verilmek üzere duruyor, artık hesabı verilmesi gereken bir şey olarak duruyor hayatım
Gri bir ikindi üstü, üstünde yeryüzünün, küçük burjuvalar ya da işçiler yığılmışlar pencerelerine 
Frengili balkonlarından bakıyorlar hüzünden başka hiç bir şey çağrıştırmayacak bir gökyüzüne
Yalnızlıkların gitgide arttıklarının şiiri, kendi hayatım ve başkalarının hayatı karşısında
Müthiş ve mekanik bir bunalım içinde, ve artık kır görünümlerinin de hüzünden başka hiç bir şey çağrıştırmadığı dünyada
Şiirlerle kalbimi ve hayatı araştırıyorum
Hiç kimse kalıplaşmış umutlarla avutmaya yeltenmesin beni
İşte bireycilik ve kahramanlık tapınısına dönüşüyor birçoğunun devrimciliği
Zavallı bir gökyüzü görünüyor balkonumdan ve böyle müthiş ümitsiz pazar günleri yaşardım Ingiltere’de
Sokaklarda süprüntüler ve yabancılar olurdu sadece
Ve umutsuzluklardan geçerek, karmaşık o kadar çok duygulardan geçerek, sonunda bir hesaplaşmayla karşı karşıya kalmak
Bazı düşünce ve duygu parçaları yazıyorum ben, hayatımın izlenimleri
Çocukluğumda gördüğüm bir gökyüzü, bir sevinç ya da bir acı unutulmasın istiyorum
Zaten olaylar değil, görüntüler, duruşlar, gülüşler kalıyor aklımda
İşte, hiç bir şeyi anlatamayacağımı bili....................
<end>

<start>
İsim nedir ki
Bulutlara yazılır geçer
Yüzüm nedir ki
Akar suya çizilir geçer
Öm....................
<end>

<start>
Gece sesizce basliyor ve irmagin- 
Ote yakasina geciyor atlilar. 
Bir papatyanin acisini dinliyorum. 
Gokyuzu gitgide genisliyor. 
Islak yapraklarin derin yesilligi 
Islak daglarin uyandirdigi keder. 
Kendime bir demet cicek topluyorum 
Ogretmenimin ilikledigi gogsum 
Ne kadar genc 
Agzimda taptaze bir tutun kokusu 
Ve taze ceviz kabuklarinin kararttigi parmaklarimda 
Bir agiz mizikasi. 
Ogrendigim ilk sarkilar 
Yollar yollar yollar boyunca 
Soyledigim ilk sarkilar 
Sevgilim olan butun kizlar 
Siyah onlukleri ve 
Kacamak bakislariyla gecip gittiler 
Ilk fotograflarimdaki yakisikli sacim... 
Ey aksam, ey bir askin 
Baslamasi ve bitmesi 
Ey turuncu aksam, butun aksamlarin aksami 
Ey mor aksam, dudaklarim gibi moraran. 
Gece evleri sardiginda 
Ve b....................
<end>

<start>
İsim nedir ki
Bulutlara yazılır geçer
Yüzüm nedir ki
Akar suya çizilir ....................
<end>

<start>
İnsan seslerine tutunarak ilerliyorum
Kollarım alabildiğine açık
Yuvarlanmamak için uçuruma
İnsan seslerine tutunarak ilerliyorum
Yolumu yitirmemek için
Boğucu karanlıkta
Kızımın sesi 'anne' diyen
'i' gibi incelterek 'e' sesini
Babacığım derken kırık dökük
Ve öğrendiği ilk filleri sıralarken
O henüz dalında ham....................
<end>

<start>
Her gündüze uyandığımda
Yeni bir hayat derdim içimden
Gece ölümün s....................
<end>

<start>
Arıyordum özgürlüğe giden yolu
İnsan yüzlerinde değil gökyüzünde
Arıyordum küçük beyaz bir bulutu
Boğularak uyandığım o saatte
Beni avutan o küçük bulut muydu
Bir aşk bile yoktu yıkan ve onaran
Bir aşk pırıl pırıl y....................
<end>

<start>
Çoğumuz yetişkin yanlışlarızdır aslında
Katı, güvensiz, kibirli...
Çocuklar yaşar....................
<end>

<start>
Sevdiğim eller bir kadının elleridir
Sımsıcak dokunuşlarının elleridir
Düşlerimi tüy gibi hafifleten
Annemin ya da kızımın elleridir
Erkek yazgım....................
<end>

<start>
İnsan kendisinin rüyasıdır
Geçerken bir uçtan bir uca ömrünü
Yaşanılanlar anıya dönüştü mü
Geriye bir rüyadan izler kalır
Kimd....................
<end>

<start>
Bir kenti bırakırken anımsanan
Daha çok küçük şeylerdir
Bakkalın borcu ödenir
Ve uzak bir tanıdığa rastlanır son anda
Bir kent nedir ve bir insana 
Bıraktığı şey nedir bir ....................
<end>

<start>
Annemli babamlı o erken sabahlar
Tüm yaşamımın belki en güzel şeyiydi
Yatak örtülerinde sabah güneşi
Ve sanki kardeşimiz olan eşyala....................
<end>

<start>
Seni düşündüğüm zaman
İçimde bir çocuk bahçesinin kapıları açılıyor
Dünyanın bütün çocukları doluyor içeri
Seni düşündüğüm zaman
İlk....................
<end>

<start>
Minnacık bir kız vardı 
Bir ormanda yaşardı 
Karanlıkta kaybolsak 
Elimizden tutardı
Yürüdüğü kırlarda 
Papatyalar açardı 
Omuzundan güvercinler uçardı
Öldürdüler yarım kaldı 
Dudağında son gülücük 
Yalnızca bir adı kaldı 
Kızın adı özgürlük
Minnacık bir kız vardı 
Göğsüne gül takardı 
Beyaz bir at üstünde 
Bulutlara konardı
Irmağın aynasında 
Saçlarını tarardı 
Yüzünü ay ışığıyla 
Yıkardı
Minnacık bir kız vardı 
Yüreği kuş kadardı 
Tutunca rüzgar olur 
Bir su gibi kayardı
Geciken şafaklarda 
Yıldızları yakardı 
Uyanınca seher yeli 
Kokardı
Öldürdüler yarım kaldı 
Dudağında son gülücüK
Yalnızca bir adı kaldı
Kızın adı özgürlük
<end>

<start>
Gazetelerin Kurumamış 
Akşam Baskısında En Çok 
Arıyorum Seni Ah... Yoksun 
Ne Bir Yazı Ne Bir Resim Yok
Kavga  Sperlerinde Yoksun 
Jandarma Sirenlerinde Yok 
Düzmece Bir İntiharmısın 
Arama Bültenlerinde Yok
Yanımda Yoksun Canımda Yok 
Ne Çok Özledim Bilsen Ne Çok 
Sen Yoksun Faydası Yok 
Ben Yokum Ah Ben Yokum
Vurulan Kuşun Kan Damlayan 
Körpe Kanatlarında En Çok 
Soruyorum Seni Ah…Yoksun 
Son Bir Ümit Son Bir Çare Yok
<end>

<start>
Şu dağların yamacına
Sende mi savruldun hey can
Anaların acısına
Sende mi kaydoldun hey can
Fırtınaya bağır açtın
Kuş musun sanki be hey can
Yıldırma değip geçtin
Taş mısın sanki be hey can
Sende mi yandın
Sende mi soldun
Sende mi kayboldun hey can
Nedir bu çığlık
Nedir bu feryat
Sende mi vuruldun hey can
Şu dağları yanağına
Sende mi gül oldun hey can
Sevdaların yangınında
Sende mi çöl oldun hey can
Kar mı yağdı saçlarına
Darda mı kaldın be hey can
Çığ mı düştü yollarına
Zorda mı kaldın be hey can
Sende mi yandın
Sende mi soldun
Sende mi kayboldun hey can
Nedir bu çığlık
Nedir bu feryat
Sende mi vuruldun hey can
<end>

<start>
Hayatın kıyısında 
Delinmiş bir kayıksın
Yanlış yere yanaştın
Sen bunlara layıksın
Bu şehre bel bağladın
Doymadı gitti karnın
Bir kondu yaptın ama
Yıkıldı kaldı yarım
Vurma Nurettin vurma
O senin karın
Bak onlar çocukların iftiharın
Yaşama kavgasında 
Ne gelirse yutarsın
Belki fırsat çıkarsa 
Bir ucundan tutarsın
Bu şehrin girdabında 
Kayboldu yoğun varın
Böyle umutsuz olma 
Hele bir olsun yarın
<end>

<start>
Kim ne bilsin neydi beni uyutan?
Uyanmadığım o sabah uykudan.
Henüz yaşıyor....................
<end>

<start>
Yaşım ilerledikçe daha çok anlıyorum
Ne büyük nimet olduğunu ah ey güzel g....................
<end>

<start>
Biz aşkla başı dönmüş iki çocuk
Bütün bir bahar o çiçek ben yaprak
Ya Rabbi ne güzel sevişiyorduk
Dünyayı aşktan ib....................
<end>

<start>
Bir yanda Anadolu bir yanda Rumeli'dir.
Hepsi bizden yolcusu olsun hancısı olsun
Efkar ettiğimiz....................
<end>

<start>
Neden sonra farkına varıyorsun
Etrafındaki korkunç ıssızlığın.
Yâr olsun,dost olsun,ne ar....................
<end>

<start>
Ve şehrin şenliğine karşılık
Susar servileriyle mezarlık.
Susar ve hatı....................
<end>

<start>
Şaşırdım kaldım nasıl atsam adım;
Gün kasvet gece kasvet.
Bulutlar, sisler içinde bunaldım;
Gök ma....................
<end>

<start>
Hiçbir kuşun, üstüne konmadığı bir ağaç;
Ömrüm; ne diye kondun bu ağacın üstüne?
Sana kim dedi ömrüm kuşa, şarkıya muhtaç?
Hiçbir kuşun üstüne konmadığı bir ağaç;
Her gün başka ahenkte söylediğin şark....................
<end>

<start>
Güzü duymıyagörsün ağaç,
Artık her günü bir işkence;
Bir hayale d....................
<end>

<start>
Bir akşam ilk olarak ağladım, 
Bekar odamın penceresinde.
Ha....................
<end>

<start>
Kulak ver ki havasında bahçemizin,
Gök maviliğinden, dal yeşilliğinden
Bir türkü söylenm....................
<end>

<start>
Bilmem ki hâtıralar,
Ne istersiniz benden,
Gelir gelmez sonbahar?
Bu kanad çırpı....................
<end>

<start>
Babam kırdı beni ilkönce babam
Dosttan gördüm kahrın daniskasını
Nankör çıktı iyilik ettiğim adam
Sevdiğim kız da s....................
<end>

<start>
Eskiden ne vakit baksam işıldayan
O dünya....................
<end>

<start>
Bu meltemli geceler, 
Su sesi, ayışığı, 
Uzayan tür....................
<end>

<start>
Can yoldasin olmazsa olmasin
Yalnizim diye hayiflanmayasin,
Egilmis ustune gokyuzu masmavi
Bir anne sefkatin....................
<end>

<start>
Öyle yalnız kaldım ki hayatımda 
Kimi gün öldüm kimi gün ilah oldum 
Çok zaman annemin dizlerine hasret 
Koydum başımı kendi dizlerime 
Doya doya ağladım
Paylaşırsa dost paylaşırmış 
İnsanın derdini....................
<end>

<start>
Arzunun bir hayalet sardığı bir geceydi,
Bir geceydi hakikat yalanlara baş eğdi.
Bu gecenin susuzluk mahsulüsün bunu bil.
Kundaksız uzatıldın iğne....................
<end>

<start>
Ağacı kıskanırım
Yemiş yüklü dalı var,
Bahar ols....................
<end>

<start>
Bu el titremesi kadeh tutarken
Bu yaşta nasıl koyuyor insana
Orhan gibi....................
<end>

<start>
Öldü; ne rüzgârlar girdi içeri,
Ne bir kuş havalandı pencereden.
Öldü; kimse gö....................
<end>

<start>
Paydos bundan böyle  çılgınlıklara!
Sert konuşmaya başladı aynalar,
Yetişir koştum aşkın peşi sıra;
Bitirdi beni bu içki, bu kumar.
Ne saklayayım gaflet ettiği....................
<end>

<start>
Sevsen beni çocuğum
Geçen güne yazıktır
Bugün var yarım yoğum
İşim bir şarkılıktır....................
<end>

<start>
Değil, işlerimiz yolunda değil; 
Kaybettik eski düzen havasını.
Dağda çoban, d....................
<end>

<start>
Beşikten başlayıp mezara uzanan, 
Tenha ve korkulu bir köprüdür ömrüm.
Ağır varlığımı ay....................
<end>

<start>
Dışarıdan herkes:_Görmemiş ol, savaş!
İçimden bir ses:_Konuş! Konuş! Konuş!
Dışarıdan herkes:_Böyl....................
<end>

<start>
Dışarda yağmur yağadursun
Ve içerdeyse bütün eşyan
Esneyip senin gibi her an
Pencerelerden baka....................
<end>

<start>
O, bu gece derdinden eriyerek akıyor,
Müphem duran ne varsa hep peşine takı....................
<end>

<start>
Atatürküm eğilmiş vatan haritasına 
Görmedim tunç yüzünde böylesine geceler 
Atatürk neylesin memleketin yarasına
Uçup gitmiş elinden eski makbul....................
<end>

<start>
Mazim!Ah, o bir daha bulunmazbir hazine!
Hırsız gibi dalardım altın gümüş içine.
Dalardım!Fakat şimdi o servetten bana ne!
Mazim!Ah, o bir daha bulunmaz bir hazine!
Mazim çılgınca çalan,çalan bir or....................
<end>

<start>
Bir havuz kenarında yan yana oturmuşuz;
Bu su bizim gölgemiz,biziz şeffaf ve temiz.
Su sesine uyarak bir şarkı tutturmuşuz,
Açılan güller gibi suda gönüllerimiz.
Ne va....................
<end>

<start>
Sözünde durmadı mavi gökler;
Gün kararıyor gitgide ölüm.
Akşam yeli nedameti söyler;
Nedamet yer etti bende ö....................
<end>

<start>
Nereye bu gece vakti?
Güzel tren, garip tren?
Düdüğün pek acı geldi....................
<end>

<start>
Her gece mi bu uykusuzluk!
Hele saatin tıkırtısı! 
Ya karasinek düşünceler! 
Çıl....................
<end>

<start>
Bu gölge yer pazar günü
Bu şehir, bu tren sesi
Gök bildiğim bu mavilik
Yeşil dalla....................
<end>

<start>
Kâfi değilmiş gibi gelişi sonbaharın,
Yardıma mı koşuyor bu yağmur, esmer yağmur? 
Karanlık bir mabette yükselen sütunların
Esrarlı dehşetini kalbime dök....................
<end>

<start>
Robenson, akıllı Robenson'um, 
Ne imreniyorum sana bilsen! 
Göstersen adana giden yolu; 
Başımı dinlemek istiyorum.
Ben gemi olurum, sen kaptan ol; 
Yelken açarız bir sabah vakti. <....................
<end>

<start>
Zulmü pek çok insafı az 
Hayata karşı aşkımız 
Ne etseler ki çatlamaz 
Bir sabır taşı ....................
<end>

<start>
Ne şairane mevsimdi eskiden sonbahar 
Bahçeleri talan eden bir deli rüzgardı 
Kırılan dal düşen ya....................
<end>

<start>
Öyle dalmışım ki bu akşamüstü, 
Komşu arsadır gözümde gökyüzü.....................
<end>

<start>
Yalnız o yaşta âşıklara mahsus 
Şeffaf mı şeffaf yaz akşamlarında, 
Çok zaman kaçamak buluştuğumuz, 
Gün görmüş, emektar ça....................
<end>

<start>
Yaşım ilerledikçe daha çok anlıyorum 
Ne büyük nimet olduğunu ah ey güzel g....................
<end>

<start>
Vaktiyle gölgesinde dinlendiğimiz çınar, 
Eski mahalle, vakıf çeşme, bakımsız....................
<end>

<start>
Değil kardeşim değil, dal yeşil gök mavi değil 
Bilsen ben hangi alemdeyim sen hangi al....................
<end>

<start>
Bir kadın göğsü,
Başlarsa konuşmaya,
En güzel deniz olur; 
E....................
<end>

<start>
Bahçem ağaçlardan, çiçeklerdendir. 
Evim taştan yapılmış. 
Annem kardeşim gibi severim 
Ağaçları, taş....................
<end>

<start>
Gün bitti; 
Akşam serinliğiyle başlıyor memleketim. 
Doğduğum köy göründü; 
Sakin yıldızlariyle gittikçe yakınl....................
<end>

<start>
Uçtu uçtu leylek uçtu 
Uçtu uçtu masa uçtu ....................
<end>

<start>
Nereye böyle bulut abla? 
Az bekle, beraber gideriz; 
Ben buralı değilimdir.
Mahsun durursun ağaç ka....................
<end>

<start>
Ne bir kelime konuştuk, 
Ne işaret çektik birbirimize, 
Fakat gerçektir seviş....................
<end>

<start>
Böyle mi gelecektin Eylûl? Farkında mısın, 
Ne başka bir sonbahara verdin bahçemizi.
Neler savrulmadı ....................
<end>

<start>
Sen her gün başka bir güzel olsan 
Ben her gün başka bir aşık 
Her göz göze....................
<end>

<start>
İlk günden alıştığımız emektar aydınlık, 
Anne yüzünde, dost yüzünde, evlat yüzünde; 
Her sabah başlayan şeye doymadık, 
Düşümüz gerçeğimiz ne va....................
<end>

<start>
Ne bileyim ben 
Kimdi Amerika'yı keşfeden 
Ne eder beş kere beş 
Güneyden mi kuzeyden mi doğardı ....................
<end>

<start>
Can yoldaşın olmazsa olmasın 
Yalnızım diye hayıflanmayasın 
Eğilmiş üstüne gökyüzü masmavi 
Bir anne şefkati....................
<end>

<start>
Geceyle bir durgunluk oldu suda 
Balıklar yosunlar gibi uykuda
Dallarda rüzgar hışırtısı dindi ....................
<end>

<start>
Karanlığa sevgiyle baktığım gece gördüm 
Hala o güven sevinciyle uçmakta gönlüm 
Sür....................
<end>

<start>
Kimi insan derbeder 
Ömrünü heba edip gider 
Kimisi maişet derdine düşmüş 
Rahatta....................
<end>

<start>
Gündüze alışan renkler, 
Her gece perişan renkler. 
Eşyada bakış mısınız, 
Zamanda akış m....................
<end>

<start>
Haydi Abbas, vakit tamam; 
Akşam diyordun işte oldu akşam.
Kur bakalım çilingir soframızı; 
Dinsin artık bu kalb ağrısı.
Şu ağacın g....................
<end>

<start>
Bugün hava güzel,
Bugün içim içime sığmıyor.
Annemden mektup aldım,
Memlekette gibiyim.
Allaha çok şükür karnım tok; 
Elimi uzatsam kahve fincanı dudaklarımdadır.
Kuşlar kaçmıyor benden; 
Bir güvercin ka....................
<end>

<start>
''Kendilerini hep ''çok'' bizi hep ''yok'' saydılar.
Ve sonra kuyruklu bir yıldız gibi kaydılar, kayboldular...''
Doğrudur
Bu hayattan
Bu dünyadan
Ezginliğim
Bezginliğim
Doğrudur!
Doğrudur
Bu üç günlük sevdalara
Sözüm ona yılın aşklarına
Böylesine yalanlara dolanlara
Önümüzde olanlara
Arkamızdan çalanlara
Bizi böyle yakanlara
O kör gözle bakanlara
Melek yüzlü yılanlara
Nefretim
Doğrudur!
Doğrudur
Vur patlasın çal oynasın gecelere
Gözyaşımıza gülenlere
Kalbini cebinde unutup gezenlere
Bu vurdum duymazlara
Bu şiirsiz şarkılara
Bu asrın hatası bestelere güftelere
Kendisinden başkasına yar olmayan şairlere
Böylesine yazanlara çizenlere
Cümle uyur gezerlere
Hayretim 
Doğrudur!
Bu nasıl bir tiyatro
Bu nasıl bir komedi
Kim dedi? Ne dedi? Nasıl dedi? 
Kim kimi havuza itti
Kim kimi bir çıtır için terketti
Tutturmuş gidiyor
Bir ele vole - güle vole - tele vole
Oysa kalemizde hep çile vole
Bu ne hazin bir gerçek
Bu nasıl bir ateşten gömlek
Baştan başa acı
Baştan başa yabancı
Kendi yurdumda gurbetim
Doğrudur!
Ah benim dolar yeşili gözlüm
Ah benim gece kuşum
Ah benim rüzgar gülüm
Seni de şiirlerim gibi 
Parça parça kopardılar benden
Ne sana
Ne bana
Ne de uykusuz gecelerime acımadılar
İşte bu yüzden
Bu yüz karası günlere
Bu kendi ellerimizle yazdığımız kadere
Cinnetim
Doğrudur!
işte o gün-bugündür
Kadın gibi kadına
Adam gibi adama
Hasretim
Doğrudur!
<end>

<start>
Yıllarca en acımasız yangınlarda
Mısra mısra yaktınız beni
Şimdi sıra bende
Hazır olun
Birer birer
Ateşe veriyorum sizi...
Ve kalbime gömüyorum küllerinizi
Varsın dikenleriniz avucumu kanatsın farketmez
Yeter ki
Sevenler yüreklerine taksın güllerinizi
<end>

<start>
GEL
'Gelmezsen yeminli gülmez talihim 
			Senin ellerinde ölüm tarihim'
Geçmiş zamanları sildim takvimden
	Sana ayarladım bütün saatleri
	Sana hazırladım bütün yarınları
	Gel!
Bütün papatyalı sokakları sereceğim ayaklarına
	Bütün gecelere bembeyaz elbiseler giydireceğim
	Bir yastık gibi hazır kollarım ipek uykularına
	Gel!
Gözlerim tetikte dönüşünü bekliyor
	Ellerim sana yaşanmamış mutluluklar örüyor
	Bir kuş gibi bırakacağım kalbimi avuçlarına
	Gel!
Dudaklarında dudaklarımın tuzu
	Bakışlarında yüreğimin buzu
	Ayak sesinde mutluluğun dizi çözülsün artık
	Gel!
Çoktan  tutuşmaya hazır seninle
	Bu can bu beden bu yürek yangını kül
	Kapıda zil masamda mum vazomda gül
	Seni bekliyor
	Gel!
İçimde bir telaş bir heyecan bir düğün
	Sevinçten ölmezsem eğer döndüğün gün
	Seninle yepyeni bir tarih yazacağım
	Gel!
<end>

<start>
İşte gidiyorsun
Merdivenlerde bir ölüm sessizliği
Kül rengi yağmurlar sokaklarda
Üzerinde en çok sevdiğim ceketin
En acısı
Unut gitsin der gibi ıpıslak kirpiklerin
Ve ilk defa 
Bu kadar aceleci 
Ellerin ayakların gözlerin
Söylenecek ne varsa bitti -doğrudur-
Artık bu saatler 
Kanadı kesik bir sevdanın
Kalemi kırık bir aşkın
Ve sayfaları yanık bir romanın sonudur….
İşte gidiyorsun
Ellerinle açtığın bütün kapıları kapayarak
Hayat verdiğin odalardan gölgeni de alarak
Ve sürgüne verip bütün düşlerimi 
Dağ gibi bir adamı yakarak
Anlıyorum bu suskunluk
Bir aşkın açılmamış son mektubudur
Geride bıraktığın
Saksıda bir gelin çiçeği
Masada küskün bir anahtar
Yüreğimde parmak izlerin
Ve cevapsız yüzlerce sorudur
İşte gidiyorsun
Dikerek gözlerime o mağrur bakışlarını
Yıllardır düşlediğin zaferi kutlayarak
Ve masum bir veda gibi sokulup 
Ellerinle yüreğimi parçalayarak
Tarihte bugün
Aylardan Eylül
Günlerden hüzün
Saatlerden ondur
Sen kazanmayı 
Ben kaybetmeyi seçtim
Anlıyorum 
Bu ikimiz için artık sondur
İşte gidiyorsun
Ve biliyorsun
Birazdan sol yanıma düşeceğim
Yaramın olduğu yana
Vurduğun yere yani
Ne de olsa ayrılık acıdır zordur
İşte karşında
Ağır yaralı bir adam
Bir avuç gözyaşı
Ve ihanet makamında bir şarkı
Suç mahallinde
Senden kalan son delil budur
Git hadi git vazgeçilmezim
Şunu bil ki
Dünyada bütün mezarlıklar
Senin gibi vazgeçilmezlerle doludur…
('Erkekler Hep Yalnız Ağlar' kitabından)
www.erkeklerhepyalnizaglar.com
ww.ahmetselcukilkan.com.tr
<end>

<start>
ERKEKLER HEP YALNIZ AĞLAR
Günlerdir sınırında yaşıyoruz aşkın
Günlerdir uçurumunda
Bu kaçıncı atışım kendimi
Kollarından yalnızlığa
Bu kaçıncı dargınlık
Bu kaçıncı barışma
Belli ki
Sensizliğe sürgün artık bu gözler
Sensizliğe sürgün bu dudaklar bu eller
Şimdi yorgun bir çınar gibi kalbim
Artık sana değil
Sensizliğe yaslanacağım
Hoşçakal güz çiçeğim hoşçakal
Seni artık
Göz yaşlarınla ıslanmış
Yastıklara bırakacağım
Oysa yıllarca
Yemyeşil bir orman köyünde sakladım gözlerini
Dağ başlarında çoban ateşleri yaktım üşümeyesin diye
Ellerine kör gecelerin karanlığında sarıldım
Ve haykırdım
En dipsiz kuyulara adını
Ezberlettim seni kurtlara-kuşlara
Sense beni sokaklara vurdun
Ve en zehir şarkılara
Bilirsin
Rüzğara bıçak
Yağmura ateş
Buluta kurşun işlemez
Sende öylesine vurdun ki beni
Artık bana
Hiçbir acı kar etmez
Neylersin 
Önce melekler terk etti bizi
Sonra masmavi düşler
Öpüşler- gülüşler-çiçekler
Büyüsü kalmadı artık kavuşmaların
Bundan böyle
Bizi her köşede
Bambaşka bir cehennem bekler
Sen de bundan böyle
İçi boş şarkılarla avut kendini
En ucuz aşklarla yıka kirli ruhunu
Açılırsın
Taşlar yosuna sarılır bilirsin
Sarmaşıklar duvarlara
Geceler karanlığa
Sende yalnızlığa sarılırsın
Ve kadınsın
Ağlayabilirsin gönlünce
Göz yaşların pınarlar misali çağlar
Unutma ki erkeğim ben
Ve erkekler hep yalnız ağlar.
Ahmet Selçuk İLKAN
“Erkekler hep yalnız ağlar” kitabından
www.ahmetselcukilkan.com.tr
<end>

<start>
O yüreği sevmekten yaralı
Şiire aşık bir insan
O da herkes gibi
Payını almış dünyadan
Kimi gün ağlamış kimi gün gülmüş
Kimi gün vurulmuş kimi gün düşmüş
Taş olmuş susmuş
Kuş olmuş uçmuş
İncinmiş kırılmış küsmüş
Kimini deliler gibi sevmiş
Yıldızlar gibi yüceltip övmüş
Kiminin yüzüne tükürmüş sövmüş
Bir kere yaşamış Bin kere ölmüş
Şimdi 'bir avuç gözyaşı'
'Bir demet şarkı'
Ve bir de bu 'uykusuz şiirler'
Ardından kalan...
İşte son perde
İşte son sahne
İşte
<end>

<start>
Öyle bakma gözlerime
Dağılmışım yosun gözlüm
Hasretinin denizinde
Boğulmuşum yosun gözlüm
Bir bendesin bir uzakta
Bir özgürsün bir yasakta
Arada bir sarılsak da
Yetmiyor ki yosun gözlüm
Dağlar gibi özlesem de
Hasretinden delirsem de
Bir mum gibi erisem de
Gelmiyorsun yosun gözlüm
Anlatılmaz bir duygu bu
Vazgeçilmez bir tutku bu
Unutulmak tek korkum bu
Bilmiyorsun yosun gözlüm
<end>

<start>
Farzet ki bu aşkı yaşamadık seninle
Farzet ki hiç bir geceyi paylaşmadık ikimiz
Farzet ki saçlarını bile hiç okşamadım
Hadi git, gözlerime baka baka git
Hadi git, hayatımdan çıka çıka git
Hadi git, yüreğimi yaka yaka git
Şairler ağlamaz gülüm, şairler ağlamaz
Farzet ki unutulmuş bir şairim köşe başında
Farzet ki hiç bir şiirimi sana yazmadım
Farzet ki hiç bir şarkımda adını bile anmadım
Hadi git, sevdiğimi bile bile git
Hadi git, bir kalemde sile sile git
Hadi git, hiç üzülme güle güle git
Şairler ağlamaz gülüm, şairler ağlamaz
Farzet ki bir kum tanesiyim sahilde
Farzet ki bir çakıl taşıyım yol kenarında
Farzet ki boş bir kibrit kutusuyum ellerinde
Hadi git, üzerime basa basa git
Hadi git, umutları asa asa git
Hadi git, hiç konuşma susa susa git
Şairler ağlamaz gülüm, şairler ağlamaz
Fazet ki yokum artık
Farzet ki öldüm
Farzet ki isimsiz bir mezarım dağ başında
Hadi git, saçlarından bir tel bırakmadan git
Hadi git, avucumda bir el bırakmadan git
Hadi git, başucumda bir gül bırakmadan git
Şairler ağlamaz gülüm, şairler ağlamaz
<end>

<start>
O senli yıllara bir çizgi çekip
Gönül defterini kapattım işte
Hasretle yanmaya değmezsin deyip
Gözümde yaşları kuruttum işte
Şimdi bu pişmanlık bimem ki niçin
Kaybeden sen oldun yan için için
Unutmaz demişsin sen benim için
Aldandın sevgilim unuttum işte
Sevgisiz yanar mı sevda ocağı
Belliydi bu aşkın yok olacağı
Söndürdüm içimde o yanardağı
Yaralı gönlümü avuttum işte...
<end>

<start>
Durup durup bana sorma
Bunu bilmek olay değil
İnsan doğduk insan ama
İnsan olmak kolay değil
Kalpten başka bir yolu yok
Aşktan başka bir dalı yok
Kitabı yok okulu yok
İnsan olmak kolay değil
Yüreğinde sevgi yoksa
Gözlerinde şefkat yoksa
Dünyalar da senin olsa
İnsan olmak kolay değil
Neler gördük bu dünyada
Neler verdik bu uğurda
Sultan olmak kolaydı da
İnsan olmak kolay değil!
<end>

<start>
Bir haber alamadım gittin gideli
Mutlu mu, mutsuz mu, nasılsın bugün?
Hayli zaman oldu görüşmeyeli
Nasılsın birtanem, nasılsın bugün?
Gönül defterini karıştırdın mı? 
Kalbini hasrete alıştırdın mı? 
Ayrılığı bize yakıştırdın mı? 
Nasılsın sevgilim, nasılsın bugün?
Bilmem ki beni hiç anar mısın? 
Unuttun mu yoksa, hatırlar mısın? 
Söyle; eskisinden bahtiyar mısın? 
Nasılsın birtanem, nasılsın bugün?
Seninle doluyken aldığım nefes
Bitirdi bu aşkı sendeki heves
'Çekinme, sor' diyor içimden bir ses
Nasılsın sevgilim, nasılsın bugün?
<end>

<start>
Ne olur bu gece uykumu bölme
Var git düşlerimden, var git bu akşam
Tam unuttum derken aklıma düşme
Var git hayalimden, var git bu akşam
Yağmur istiyorsan gözyaşıma bak
Yangın istiyorsan yüreğime bak
Ne olursun beni benimle bırak
Var git gözlerimden, var git bu akşam
Nasıl unutulur böyle sevgiler
Neler yaşamıştık bir düşün neler
Her köşede durur senden gölgeler
Var git gözlerimden, var git bu akşam
Aldığım her nefes seni fısıldar
Gelir ta kalbimden vurur şarkılar
Sana mı sözlenmiş bütün akşamlar
Var git anılardan, var git bu akşam
www.ahmetselcukilkan.com.tr
'Ayrılıkların Şairi' kitabından
<end>

<start>
Hepsi birer umuttular
Birer birer uyuttular
Bizi burda unuttular
Gidenlere selam olsun
Bu acıyı çekeriz biz
Dağı, taşı deleriz biz
Yanmasını biliriz biz
Yakanlara selam olsun
Selam olsun, selam olsun
Gidenlere selam olsun
Acımadan sırtımızdan
Vuranlara selam olsun
Su boğar, ateş yakar
Zalimlerde bir gün yanar
Dağ gibiydi tüm umutlar
Yıkanlara selam olsun
Ha bir saray, ha bir dağ başı
Sonumuz bir mezar taşı
Gözümüzden kanlı yaşı
Akıtana selam olsun
<end>

<start>
Ne şarkılar yazdık- biz ne şiirler
Hiç kimse sevmeden ölmesin diye
Ne ağıtlar yaktık  ne çok türküler
İçimizde umut bitmesin diye
Kağıt yürek oldu kalem sevgili
Yaşadık sevdaya barışa deli
Uzattık düşmana-dosta bu eli
Çocuklar savaşı görmesin diye
Taş mıdır- kaya mı gönül kapınız
Gün gelir yıkılır saltanatınız
Biz ne canlar verdik-siz ne yaptınız
Analar gözyaşı dökmesin diye
Çocuklar boynunu bükmesin diye...
Ahmet Selçuk İlkan
'Erkekler hep yalnız ağlar' kitabından
www.ahmetselcukilkan.com.tr
www.erkekleryalnızaglar.com
<end>

<start>
İkimiz yaralı askeriz artık
Ve ikimiz kaybettik bu savaşı
Birimiz yüreğinden vuruldu
Birimiz sırtından
Birimizde geç pişmanlık
Birimizde acı bir gözyaşı
Söyle kim, artık kim yaralarımızı saracak
Boşuna beklemek yarınları boşuna
Artık hiç bir şey eskisi gibi olmayacak.
İkimiz yaralı askeriz artık
Kan kaybında aşkımızın bütün umutları
Ve günlerdir komada
Hayatımızın o en bebek 
O en çocuk duyguları
İşte son nefeste sevdamız
İşte mutluluğun ölüm fermanı
Bir yol kalmadı artık yarınlara çıkacak
Artık hiçbirşey 
Ama hiçbirşey 
Eskisi gibi olmayacak
İkimiz yaralı askeriz artık
Ve ikimizin gücü kalmadı artık savaşacak
Bak üstümüzde kapkara bir bulut
Elimizde ne cephane ne umut
En güzeli
Unut beni vefasızım unut
Görüyorsun
Gemimiz su aldı battı batacak
Artık hiçbirşey ama hiçbirşey eskisi gibi olmayacak
İkimiz yaralı askeriz artık
Ve ikimizin bütün yolları kapalı
Ve bütün köprüleri koptu kopacak
Ne bembeyaz ellerin kaldı ellerimi tutacak
Ne masum gözlerin var artık yüzüme bakacak
İşte üstümüzde göçmen kuşları
İşte içimizde hiç susmayan ayrılık çanları
Benimde gücüm yok artık her anı böyle yaşayacak
Ne yapsak boş acelecim boş
Artık hiçbirşey ama hiçbirşey eskisi gibi olmayacak.
İkimiz yaralı askeriz artık
Ve ikimiz darmadağın yıkık perişan
Birimizin yağmalanmış duyguları
Birimizin kör topal artık bütün yarınları
Ve işte aşkımızın son fotoğrafı
Benim ellerimde teslim bayrağı
Senin boynunda ihanet madalyası
Yıllarca hep böyle asılı kalacak
Artık hiçbirşey
Ama hiçbirşey
Eskisi gibi olmayacak....!
<end>

<start>
Dünya pazarını dolaştım durdum
Dikenler gül oldu para deyince
Yıllanmış nefretler bir anda bitti
Ateşler kül oldu para deyince
Ortada ne engel ne dağlar kaldı
Ne aşılmaz yollar ne çöller kaldı
Öfkenin yerini alkışlar aldı
Düşmanlar dost oldu para deyince
Bir eski masalmış şeref itibar
Böyle bir düşman ne işe yarar
Gördüm ki herşeyin bir fiyatı var
Krallar kul oldu para deyince.
<end>

<start>
Tarifi imkansız böyle bir aşkın
Yüreğim komada, feleğim şaşkın
Bin yerimden vurdu, her bir bakışın
Vay anasını, vay anasını
Hasretin içimde mayın tarlası
Gözlerin karşımda idam mangası
Sevdan yüreğimde bir el bombası
Vay anasını, vay anasını
Yıktın duvarını korkularımın
Ateşi sen oldun umutlarımın
Kölesiyim şimdi duygularımın
Vay anasını, vay anasını
Satmışken dünyanın ben anasını
Kapatmışken aşka her sayfasını
Yaktın yüreğimin tam ortasını
Vay anasını, vay anasını
Bir küstün, çatıldı bahtımın kaşı
Yağmura çevirdin gözümde yaşı
Yerlere değdirdin bu mağrur başı
Vay anasını, vay anasını
<end>

<start>
İçimde bir ümit var onun için burdayım, 
Belki gelirsin diye senin için burdayım
Vakit çok geç olsa da gönlüm mahzun kalsa da, 
Yine aynı masada senin için burdayım
Burada izlerin var
Islanmış gözlerin var
Verdiğin sözlerin var
Onun için burdayım
İnan ki sensiz canım mutluluğa düşmanım, 
Affet beni pişmanım demek için burdayım
Elini elime alıp öylece bir an kalıp, 
Sana son kez sarılıp ölmek için burdayım
Burada izlerin var...
<end>

<start>
Bilmezdim böylesine uzun olduğunu gecelerin
Umutsuz günlerin hüznünü duymamıştım hiç
Uykumu böleceğini bu mutsuz düşüncelerin
Bilmezdim sevda nedir tatmamıştım hiç
Kederlerin en insafsızı benimle şimdi
Suskunluğum öylesine ölümden zor ki...
Çağırsan en uzak iklimlerden koşup geleceğim
Bir gülüşün dünyamı aydınlatacak en azından
Ve kucak açacağım en güzeline mutlulukların
Bir duysam aşkımı gözlerinden, dudaklarından...
Oysa sen de ben gibi mahzunsun biliyorum
Biliyorum yasak aşkımız bizi böyle susturan
Ne olur artık yeter bu idamlık hasretimiz
Bin yıl seveceğim bir umut versen inan...
<end>

<start>
Zamana yükleme bütün suçları
Yalnız zaman değil sen de değiştin
Hatırla mazide kalan yılları
Yalnız zaman değil sen de değiştin
Sen ki yüreğimde en kutsal düştün
Sen ki herşeyimdin aşktan da üstün
Ne çabuk bu devrin çarkına düştün
Yalnız zaman değil sen de değiştin
Günlerdir gözümde çatık kaşların
Kar gibi buz gibi son bakışların
Birşeyler gizliyor bu kaçışların
Yalnız zaman değil sen de değiştin
<end>

<start>
UNUTMA!
Bir ağaç yansa ormanlarda
Alevi içime düşer
Bir kuşun kırılsa kanadı uçurumlarda 
Çığlığı uykumu böler
Kaybolan çocukların adresini
Anaların acısını 
Yoksulluğun belasını
Yalnızların sevdasını
Ezbere bilirim
Ve sen
Sarılıp uyurken en güzel düşlere 
Ben ateşler içinde eririm
Unutma sen bir şiirsen
Ben de bir şairim.
Ahmet Selçuk İlkan
'Erkekler hep yalnız ağlar' kitabından
www.ahmetselcukilkan.com.tr
<end>

<start>
Bu sana onuncu mektubum
	Ve de sonuncu
	Artık fark etmiyor benim için
	Ne olursa olsun sonucu
	Nasılsa göründü artık
	İkimize ayrılığın ucu
Derler ki; 
	Her aşkın gökyüzünde bir meleği varmış
	Bir aşk bitince o melek ağlarmış
	Ve bir yıldız kendini vurup
	Sonsuzluğa  kayarmış
	Kaldır başını
	Bak gökyüzüne
	Şimdi bütün melekler yasta
	Ve bütün yıldızlar sana 'Gitme' diye yalvarmakta
	Sense
	Hala içi boş kupkuru bir inatta
	Bense
	Hala resmini çiziyorum bu son mektupta
Oysa
	Aylar var umutlarım komada
	Hayallerim bitkisel hayatta
	Ve bu zavallı yüreğim
	Acele Rh pozitif bir aşk aramakta
Anlayacağın
	Seninle tarihi geçmiş bir aşkı yaşadık ikimiz
	Eskimiş düşlerim bir eskiciye yakışır artık
	İple çektiğim temmuzları da sana bıraktım
	İstersen 
	Göz yaşlarımı bir madalya gibi diz göğsüne giderken
	Çünkü 
	Kapattım aşkın bütün sayfalarını artık...
	Son postayı koydu sabrım yalnızlığıma
	Ve son resti çekti gözlerim
	Dönüşü olmayan yollarına...
Ama yine de sen üzülme
	Sözüm var kendime 
	Bu aşkı sensiz de yaşatacağım
	Olurda bir gün 
	Zamansız kapanırsa gözlerim 
	Sakın şaşırma
	Sana anlatamadığım bu aşkı
	Orada meleklere anlatacağım
	Ve  işte o gün
	İki damla yaş düşecek gözlerinden biliyorum 
	İşte o gün 
	Seni de sana ağlatacağım.
Dedim ya
	Bu sana onuncu mektubum
	Ve de sonuncu
	Artık fark etmiyor benim için
	Ne olursa olsun sonucu
	Sen yepyeni aşklara yolcusun artık
	Ben en eski yalnızlığıma yolcu...
<end>

<start>
Biliyorum
Sen yine bu akşam o bomboş odanda
Onu düşüneceksin
Onu arayacak titrek ellerin
Onu düşleyecek gözlerin
Deli yağmurlar gibi düşecek özlemin avuçlarına
Gelmeyeceğini bile bile
Biliyorum
Sen yine bu akşam o bomboş odanda
Onu bekleyeceksin
Dudaklarında unutamadığın o isim
Yanıbaşında yırtamadığın o resim
Ve en paslı bıçaklar gibi umutlar yüreğinde
Dönmeyeceğini bile bile
Biliyorum
Sen yine bu akşam o bomboş odanda
Onu arayacaksın
Hasreti mum gibi eritecek seni
Çarpacak yüreğinde dev boyu bir yalnızlık
Ve bir batmış geminin kaptanı gibi bakışların ufukta
Görmeyeceğini bile bile
Biliyorum
Sen yine bu akşam o bomboş odanda
Onu anacaksın
Dilinde hüzünlü bir şarkının son satırı
Bir gün gibi yaşayıp bütün yılları
Özlem nöbetine tutulup ağlayacaksın
Çaresizliğini bile bile
Oysa ben
Yine bu akşam bekar odamda
Seni düşüneceğim
Seninle dolduracağım yalnızlığımı
Sigara dumanlarında gözlerin yakacak gözlerimi
Kırık kadehler gibi dökülüp kalacağım pencerelerden
O zehir şarkılara inat
Yine seni bekleyeceğim
Onu sevdiğini bile bile
<end>

<start>
Bir mavi gecede başlamıştı sevdamız
Ve maviye çalmıştı bütün umutlarım o gece
Unutturmuştun bana karanlığın siyah olduğunu
Ve gözlerinde farkettim ilk kez
Bütün gecelerin mavi olduğunu
Bir mavi geceydi o
Bütün gecelerden güzel
Bir mavi geceydi o
Benim için ömre bedel
Ve sonra...
Bir gidişin vardı ki
Mutluluğuma inat
Bir gidişin vardı ki
Kırıldı içimde kol kanat
Umutlarımın mavisini alıp gittin
Denizlerimin mavisini çalıp gittin
Masmavi dünyama
Simsiyah bir çivi çakıp gittin...
Gittin
Ve sen de her yalan gibi Bittin...
<end>

<start>
Her gün yeni bir yangında hayatım
Acılardan acılara sürgünüm
Sende başlar sende biter isyanım
Yalnızlıktan yalnızlığa sürgünüm
Ateş olsan duman olsan kar etmez
Giden gider yollar geri getirmez
Bu talih de seni bana yar etmez
Ayrılıktan ayrılığa sürgünüm
Işık seçtim gözlerini gönlüme
Yorgan gibi çekip gittim üstüme
Kimliğimden adresimden kime ne
Sokaklardan sokaklara sürgünüm
Yetmiyor ah isyanlarım yetmiyor
Dağda sürgün taşta sürgün bitmiyor
Hasret bana pusu kurmuş bekliyor
Gecelerden gecelere sürgünüm.
<end>

<start>
Artık gidebilirsin gideceğin yere
Sana kal diyemem
son ümit senden olsun
Senden olsun son pişmanlık
Hayır diyemem
Bil ki
Seni artık sevemem
O bitimsiz anılar gelse de aklıma
Göz göze diz dize oluşumuz
Birlikte yaşadığımız günler
Geceler de gelse aklıma
Sana dönemem
Her masal gibi bitti bugün
O kısacık mutluluğumuz
Belki yalandı
Belki yalan gibi bir şeydi
Seninle mesut oluşumuz
Şimdi ellerini görüyorum boşlukta çaresiz
Gözlerini görüyorum en acı hüzünlerle dolu
Oysa
Ne kadar yalvarsan da
Ne kadar ağlasan da
Artık evet diyemem
İnsanlar kendi çizer kaderlerini
Seni affedemem...
<end>

<start>
Hasret dağları sardı
Sen farkında değilsin
Son umut sende kalsın
Sen farkında değilsin
Böyle sessiz duruşun
Umursamaz oluşun
Yüreğimde bir kurşun
Sen farkında değilsin
Bilmiyorsun tutkumu
O kaybetmek korkumu
Bölüyorsun uykumu
Sen farkında değilsin
Gözlerim ufka dalar
İçimde volkan yanar
Senin için ölen var
Sen farkında değilsin
Bir çılgının yolunda
Ben, sen oldum sonunda
Herkes bunun farkında
Sen farkında değilsin.
<end>

<start>
Tanrıdır can veren kul ona borçlu
Ben de bu sevdayı sana borçluyum
Bu boynumun borcu bu gönül borcu
Ben bu mutluluğu sana borçluyum
Dağlarda yol olsam seni beklerim
Ömrümü verseler sana eklerim
Seninle gül açtı tüm dileklerim
Ben bu mutluluğu sana borçluyum
Ne böyle sevildim ne böyle sevdim
Aşkın böylesini senden öğrendim
Adına yazılı gönül senedim
Çünkü ben bu aşkı sana borçluyum
<end>

<start>
Çok zamansız yakaladın beni
Çok acemi
Bunu saymıyorum aşk
Bir daha gel  emi! ...
Ahmet Selçuk İLKAN
'Erkekler hep yalnız  ağlar' kitabından
www.ahmetselcukilkan.com.tr
<end>

<start>
YOLCULUK
Nedense isyankar olurum
			Bir yolculuk başlarsa yağmurlu bir gecede
			Bir siren acı acı öterse vakitsiz
			Ve bir kadın görsem saçları dağınık
			Bir kadın...mahzun, çaresiz, ümitsiz...
Nedense kederli olurum
			Ağlayan bir çift göz bulsam sokaklarda
			Bir mendil sallayanı olmazsa ardından
			Ve bir adam..küfür etse kadere
			Bir adam..elleri yumruk yumruk hırsından.
Nedense efkarlı olurum
			Bir gurbet şarkısı duysam sokaklarda
			Bir  'ahh' inlese derinden
			Ve bir çocuk  'baba' derse ansızın
 		    	Bir çocuk..Görmeden,sevmeden,bilmeden
Nedense  darmadağın olurum
			Anılar bir bir dolarken gözlerime
			Geçmişe bir yolculuk başlarsa sessiz
			Ve ben yılların yorgun yolcusu
			Ben ki.. yitik, ben ki yalnız, ben ki onsuz.
www.ahmetselcukilkan.net
<end>

<start>
Giderken ne büyük sözler etmiştin
Ben hiç unutmadım senden ne haber? 
Ölsem de bu sevda bitmez demiştin
Ben aynı aşığım senden ne haber?
Dönüşü olmayan yolda mı kaldın? 
Dağların ardında çölde mi kaldın? 
Yoksa yabancı bir kolda mı kaldın? 
Ben aynı yerdeyim senden ne haber?
Ağladığın günde mendilin oldum
Karanlık gecende kandilin oldum
Aşığın esirin, sevgilin oldum
Ben aynı sevdalı senden ne haber?
Uykusuz şarkılar dudaklarımda
Sigaram ters dönmüş parmaklarımda
Gözyaşım kurumuş yanaklarımda
Bu gecem de böyle senden ne haber?
<end>

<start>
İnsanlar sevmeyi unuttu mu ne? 
Ve de gülmeyi...
Başımı kaldırsam kan görüyorum
Yoksa kin
Peşimde gölgesi binlerce hasretin
Ne sıcak bir merhaba
Ne de bir tebessüm
Kalmamış izi mutluluğun ve sevincin
Oysa biz hala yaşıyoruz
Bilmem ki niçin? ...
<end>

<start>
Yıllardır içimde bir çocuk ağlar
İşte hep bu yüzden ıslak gözlerim
Sen de çekip gitme dayanamam yar
Gittiğin yollarda başlar hasretim
Öyle taş değilim sandığın kadar
Benim de içimde yıkılır dağlar
Bir gözüm çıldırır bir gözüm ağlar
Gittiğin yollarda başlar cinnetim
Mazimde yılların cam kırıkları
İçimde hasretin hıçkırıkları
Sevmedim sevmedim ayrılıkları
Gittiğin yollarda başlar gurbetim
Dünyada benzersiz bir keder gibi
Alnıma yazılmış bir kader gibi
Dağlarda uykusuz bir asker gibi
Gittiğin yollarda başlar nöbetim
Kül de uçar gider ateş sönünce
Senden ne kalır ki bu aşk bitince
sen de vur sen de yak gitmeden önce
Ah benim yangınım, kurşun buketim...
<end>

<start>
Sen başkasın
Gülerken başka
Küserken başka
Susarken başka
Sen başkasın
Konuşurken başka
Öpüşürken başka
Sevişirken başka
Hem de herkesten başka
Ama benim aşkım 
Bambaşka!
<end>

<start>
SON  HESAP
Dün gece oradaydım
		'Pişmanlıklar Bahçesinde' buluştuk onunla.
		Yıllanmış yanlışlardan demlenmiş bir çayı yudumladık son kez...
		Hayallerimiz 
		Sanki sıcak bir dondurma gibi duruyordu masada
		Daha dokunmadan erimişti.
		Ve ne  garip  bir tesadüf
		Ne istedikse o gün  garsondan
		Aşk gibi- dostluk gibi umut gibi
		Çoktan tükenmişti..
		Yapacak bir şey yoktu artık
		Son hesabı ödemekten başka
		Gel gör ki 
		Garsona,  hesap deyince 
		Acı acı gülümsedi
		Çünkü; 
		Gözyaşlarımız
		Bizden önce hesabı ödemişti.
<end>

<start>
Her sabah şiir uyandırır uykularımdan beni
Şiirle kahvaltı ederim
Şiirle giderim öğlen önceleri işime
İkindileri yine onunla dönerim
Şiir ellerimde benim
Gözlerimde, yüreğimde
Oturur akşamları birlikte içki içerim
Kaldırırız kadehlerimizi
Kah ayrılıklar
Kah mutluluklar üstüne
Ve şiirle birlikte ağlarım, gülerim
Velhasılı
Küçük bir çocuk nasıl severse annesini
Ben de şiiri öyle severim
<end>

<start>
Daha güçlü türküler söyle
Hadi Ozanım
Bahçende açmamış çiçekler çok
Sen iste yeter ki bin yıl yaşarsın
Sanma ki ölüme çare yok
<end>

<start>
Aşkımızdan ödül diye
Yüreğimde taş bıraktın
Gidiyorken imza diye
Gözlerimde yaş bıraktın
Hayatımda ne tat ne tuz
Sensiz odam buz kesti buz
Gecelerim hep uykusuz
Sol yanımı boş bıraktın
Mutlu musun oralarda
Olamadık bir arada
Sen gideli buralarda
Boynu bükük baş bıraktın
Neden bitti niye küstük
Diken oldu yatak yastık
Sen gideli yüzü asık
İki çatık kaş bıraktın
Günüm kara gecem kara
Mahkum ettin dört duvara
Kavuşmadan ilkbahara
Dört mevsimi kış bıraktın...
<end>

<start>
İkimizde yağmur bulutu gözler
Ne yazık aşkımız ipin ucunda
Dilinizde yürek yangını sözler
Ne yazık sabrımız ipin ucunda
Ayrılık çanları çaldı çalacak
Bu aşkın saati durdu duracak
Seninle bağımız koptu kopacak
Ne yazık sabrımız ipin ucunda
Ne yapsak olmuyor olmadı işte
Seninle dünyamız uymadı işte
Ayrılık tek çare bence bu işte
Ne yazık sonumuz ipin ucunda
Dağ gibi umutlar hayaller bitti
O çılgın arzular geceler bitti
O tatlı heyecan o hasret bitti
Ne yazık sevdamız ipin ucunda
Ne sen değiş artık ne söylenip dur
Bu tatsız kavgalar bitsin ne olur
Bende bu mutsuzluk sende bu gurur
Ne yazık ayrılık ipin ucunda
İnata, kaprise, naza gerek yok
Acı bir siteme söze gerek yok
İnan ki bu sona çok geç kaldık çok
Ne yazık ömrümüz ipin ucunda
Seninle olmaktı bütün dileğim
Anlamadın beni nazlı bebeğim
Ah benim taş kalplim kapris çiçeğim
Ne yazık aşkımız ipin ucunda
Bu aşkın kalbimde kalsa da izi
Yarına götürmek yok sevgimizi
Ayrılık pusuda bekliyor bizi
Ne yazık sevdamız ipin ucunda...
<end>

<start>
Ey benim doğmayan sabah yıldızım
Geceler mi uzak sen mi uzaksın? 
Ne zaman bitecek bu yalnızlığım
Umutlar mı uzak sen mi uzaksın?
Bil artık sabrımın sabrı da bitti
Seninle gelen aşk sensiz terketti
Çalmadın kapımı çalmadın gitti
Ellerin mi uzak sen m uzaksın?
Sen misin 'ben miyim' kimmiş yalancı
Nasıl yaşarız biz bize yabancı
Böyle bir ayrılık ne kadar acı
Yolların mı uzak sen mi uzaksın?
Dilime marş ettim eyvahlarımı
Söyle de bileyim günahlarımı
Işıksız bıraktın sabahlarımı
Gözlerin mi uzak sen mi uzaksın?
<end>

<start>
Göçebe Ruhlum
Aramıza Toros dağlarını koydun da ne oldu? 
		Değdi mi inadına bu hasret kaçağım
		Yılları bir kör duvar gibi önüme
		Yolları prangalar gibi ömrüme
		Ve sensizliği nikahlar gibi kalbime
		Gidişinin üstünden
		Kaç mevsimi gelin ettim
		Gel gör ki
		Yine de susturamadım hıçkırıklarını umutlarımın
		Dönüp dönüp bıraktığın bir beyaz mendile
		Sarılışım ondan
		Ve ardından serseri yıldızlar gibi
		Seni şehir şehir arayışım ondan
Duydum ki
		Gözlerini yağmurlu bir gecede Malatya'da bırakmışsın
		Ellerini Konya'da Mevlana Türbesinde bulmuşlar
		Saçlarını bir deli rüzgar almış
		Akdeniz'in tuzlu sularında götürmüş
		Ayak izlerin hala Assos'un kumlarında
		Ve dudakların hala ağlamaklı
		Ankara'nın o en soğuk taş duvarlarında
		Bursa'nın yeşilinde güneşin
		Erzurum'un karlarında ateşin
		İzmir'in imbatlarında en ıslak bakışın kalmış
		Görüyorsun işte
		Bana yine seni toplamak düşüyor
		Beni de sokaklardan sokaklara çarpmak 
		Oysa yüreğim bu ağustos sıcağında
		Sensizlikten buz kesmiş
		Yuvasız kuşlar gibi üşüyor
Hani derler ya
		'Diyarbakır, Diyarbakır olalı
		Böylesine zulüm görmedi
		İnan ki göçebe ruhlum inan ki
		Bu şairinde
		Anasından doğdu doğalı
		Böylesine acı çekmedi
		Şimdi soruyorum sana
		Bir sabah
		Gebe bırakıp gitmeseydin umutlarımı
		Ben böylesine hayaller doğurur muydum? 
		İstanbul'un bu en köhne sokaklarından
		Ardahan'ın en ıssız dağ köylerine
		Böylesine acı
		Böylesine zehir
		Böylesine asi
		Şarkılar haykırır mıydım?
Biliyorum
		Yetmedi sana bu sevda
		Yetmedi sana bu aşk
		Sana gelen tüm trenleri kaçırdım
		Sana giden bütün otobüsleri
		Acılar istasyonunda biletsizim şimdi
		Çıkışım yok, dönüşüm yasak
		İstesem de gelemem artık
		Uzakların en uzağında
		Sonsuzluğun sonundasın
		Sen de bekleme beni
		Hadi durma
		Yeni ülkeler bul kendine,yepyeni adresler
		Mesela Katmandu
		Mesela Hindistan
		Mesela Tibet
		Orda da yeni aşıklar bul kendine
		Onlarda benim gibi
		Önce şair
		Sonrada doğduğuna pişman et
Oysa yıllardır
		Kutsal bir emanet gibi sakladım aşkını
		Ve seni bekledim
		Her sabah terkedilmiş istasyonlarda
		Hiçbir sevgili
		Böylesine kanatmadı gözlerimi
		Hiçbir sevgili
		Böylesine sökmedi yüreğimi
		Rüzğar bile dokunsa ağlarım şimdi
		Bak hala parmak izin duruyor avuçlarımda
		Ve her gün aynı soru dudaklarımda
		Sana böyle yanmaktan 
		Seni böyle sevmektense
		Dağ başlarında taş mı olaydım söyle? 
		Ah benim göçebe ruhlum
		Ah benim kaçağım
		Ah benim bağrıma saplanmış esmer bıçağım.
<end>

<start>
UNUTMAKTAN GELİYORUM

				'Gitmeler bana kaldı'
Daha üç adım olmadı çıkalı bu sevdadan
	Ayrılığın kokusu hala üzerimde
	Avuçlarımda buzdan bir alev
	Yüreğimde yepyeni bir ateşkes
	Gitmeler bana kaldı yine bu aşktan
	Bütün sayfalarım sil baştan
	Sonu nereye varacak  bilmiyorum
	Oysa içimde inadına yanan bir mum
	Dokunma ellerime-sönmedim daha
	Unutmaktan geliyorum.
Daha dün kirpikleri kadar yakındım ona
	Her gece düşlerinde sabahlıyordum
	İşte orada köşebaşında bıraktım ellerini
	O bana
	Ben ona ağlıyordum
	Son tetiği gözleri çekti gözlerime
	Kanıyor kanıyordum
	Ölüler yalan söylemez bilirsin
	Deliler gibi seviyordum.
Daha biraz önce
	Onu öpen bu dudakları aynalarda parçaladım
	Onu okşayan bu elleri bir yangında bıraktım
	Ona gülen bu gözleri zindanlara attım
	Yüreğim ayazda
	Kaç şiirim çığlıklar attı ardından bilemiyorum
	Bavullar dolusu hatıraları bir mağaraya taşıdım
	Yalnızlığımı bir dağ başına
	Kendimi nereye koyacağımı bulamıyorum
	Ne olur ayıplama beni
	Susmadı daha gözlerim
	Ağlamaktan geliyorum.
Zıpkın yemiş balıklar gibiyim
	Şimdi bir ıslık bile dağlar yüreğimi
	Bir eski şarkı yağmalar bütün uykularımı
	Çıkmaz sokaklarda kaldım biliyorum
	Başım dönüyor, ben dönüyorum
	Acele etme ne olur bekle biraz
	Daha yakmadım bütün gemileri
	Daha yırtmadım dönüş biletimi
	Öyle yorgun öyle bitkin ve öyle sürgün
	Unutmaktan geliyorum...
<end>

<start>
Kendini yüceltme dev aynasında
Ne kadar cücesin bilirim seni
Bir gün tökezlersin yol ortasında
İşte ben o zaman görürüm seni.
Elma şekeri mi sandın sen aşkı
Ne şiirin şiir ne şarkın şarkı
Hele bir kırılsın feleğin çarkı
İşte ben o zaman görürüm seni.
Ne yürek var sende ne içten bakış
Bütün sermayense bir avuç alkış
Baharın bahar da, ya gelecek kış
İşte ben o zaman görürüm seni.
Elbette atarsın böyle kahkaha
Umutların yumruk yememiş daha
Saatin beş kala 'Ah'a - 'Eyvah'a
İşte ben o zaman görürüm seni
Ah benim zavallım öperim seni.
<end>

<start>
Bir dal gibiydin
İnceciktin
Körpeciktin
Gözlerin şarkılar kadar hazin
Ellerin duygularım kadar narin
Bence Salihli'de bir çiçek
Bence Salihli'de tektin
Ne var ki
Parmağında bir yüzük
Ne var ki
Omuzlarında ağır bir yük
tutsaktın
Yasaktın
Unutmaktan başka
Ne yapacaktın
Ah benim Salihlim
Kötü talihlim...
<end>

<start>
EY ACILARIMIN BAŞKENTİ
Ey acılarımın başkenti
Ey gecelerimin cinneti
Öyle kolay olmayacak gidişin
Daha ilk adımında sendeleyeceksin
Bir yangın yayılacak parmak uçlarından
Bu şehrin buz tutmuş taş duvarlarına 
Göreceksin
Gezdiğin bütün sokaklarda
Düşlerim takılacak ayaklarına
Titreyeceksin
Ey hayallerimin kaçağı
Ey gönlümün sustalı bıcağı
İlk darbeyi hatıralar saplayacak sırtına
Bütün şarkılara küseceksin
Sahipsiz mezarlarda bulacaksın ikimizden kalanı
Ve bir duvar gibi çarpacak kimsesizliğin yüzüne
İrkileceksin
Ey yalnızlığımın miladı! 
Ey uykularımın celladı! 
Önce kendi yalanların hançerleyecek seni
Sonra 'keşke'lerin
Bir kar yangınında buzlar misali çözüleceksin
Gözlerinden kara yağmurlar gibi dökülecek pişmanlığın
Tükeneceksin...
Ey çığlıklarımın sireni! 
Ey ömrümün kara treni! 
Köhne bir istasyonda
Tek kanatlı bir kuş konacak omuzlarına
Kırdığın bir kalbi bırakacak avuçlarına
Şaşıracaksın
İşte bu son durağı olacak kaprislerinin
Delik deşik bir  hasretle düşeceksin kaldırımlara
Ellerin bile el vermeyecek sana
Ayakların çoktan çekip gitmiş olacak
Gözlerin en uzak yıldızlara  takılacak
Yıkılacaksın
Bir sen bir de o taş kalbin
Kalacak sokak ortasında 
Kaderinse  yaşlı  bir çöpçünün yorgun ellerinde 
Ağlayacaksın
Belki biraz geç olacak ama
İşte o gün....
Kimi kaybettiğini anlayacaksın....

Ahmet Selçuk İlkan
'Erkekler hep yalnız ağlar' kitabından
www.ahmetselcukilkan.com.tr
<end>

<start>
Liseli bir kız vardı bizim mahallede 
Tül perdeler ardında umutlarınca yaşardı 
Öylesine çoktu ki hayalleri,özlemleri 
Yıldızları aşardı  
Liseli bir kız vardı bizim mahallede 
Bulutlar üstündeydi ayak izleri 
İlk buluştuğumuz günü hatırlıyorum 
Tir tir titremişti dizleri 
 Liseli bir kız vardı bizim mahallede
Tam karşımıza düşerdi pencereleri 
Sevda türküleri yükselen evlerinde 
Merak ederdim.Nasıl uyurdu geceleri  
Liseli bir kız vardı bizim mahallede 
Ne güzeldi elleri,saçları,yanakları 
İşaret olsun diye çok gece 
Sabahlara dek yanık bırakırdı ışıkları  
Liseli bir kız vardı bizim mahallede 
Halinden anlardı tüm arkadaşları 
Yaz yağmuru gibi yağar yağar kesilirdi 
Ela gözlerinin yaşları  
Liseli bir kız vardı bizim mahallede 
Bir gün ansızın kayboluverdi 
Şimdi kim bilir nerede,nasıl 
Onu çok sevdiğimi bilmeden kayboluverdi
<end>

<start>
İkimiz aynı günde doğmuşuz
Birimiz kuş tüyü bir yatakta
Birimiz acıların kucağında
Birimiz doğar doğmaz üç doktor kesmiş göbeğini
Birimizin kendi anası
Birimize günlerce zevk mutluluk emzirmişler
Birimize yokluk acı ve sefalet
İkimiz aynı gün okula başlamışız
Birimiz şehrin en pahalı kolejinde
Birimiz bir mahalle mektebinde
Birimizin evinde özel günler, özel öğretmenler
Birimizin evinde yaşanmamış gün görmemiş
En acı dersler...
Ve yıllar sonrasında birimizin elinde yaldızlı diplomalar
Birimiz ortaokuldan terk
Ve hayatı boyunca tek!
İkimiz aynı gün gurbete çıkmışız
Birimiz avrupa'ya tahsile
Birimiz askere
Birimize adam oldu dediler alkış tuttular
Birimizi hep yok saydılar ve de unuttular
Birimiz hep ev değiştirdi, dost değiştirdi, sevgili değiştirdi
Tıpkı gömlek değiştirir gibi
Birimiz ne değişti, ne değiştirdi sevdiklerini
Bir saatli bomba gibi gömdü içine çektiklerini!
Ama birgün 
İkimiz de öleceğiz
Elbette senin mezarın mermerden olacak
Benimkisi şüphesiz meçhul kalacak
Ama unutma
Sakın unutma dostum
Senin Tanrı'ya borcun
Benimse hep alacağım olacak...
<end>

<start>
Bana bakıp bakıp ağlama sakın
Bu sonu isteyen sen değil miydin
Ne kadar belliydi o gün maksadın
Gitmemi isteyen sen değil miydin
Susuz rakı gibi yakma içimi
Bu pişmanlığın bir sigara içimi
Günah senin kendin yaptın seçimi
Git artık git diyen sen değil miydin
Suç benim mi söyle aldırmıyorsam
Maziye dalıp ta yıkılmıyorsam
Şaşırma sen gibi ağlamıyorsam
Kalbimi taş yapan sen değil miydin
Zaman mı bu aşkı söndüremedi
Hasret mi acını dindiremedi
Sevdam mı sevdanı bitiremedi
Unuturum seni diyen sen değil miydin
Başın dumanlı mı yoksa sarhoş mu
Bak geriye döndün gönlün bir hoş mu
Başucunda yerim hala bomboş mu
Doldururum diyen sen değil miydin
<end>

<start>
Öyle düşman gibi bakma yüzüme
Gözlerin kanıma girdi girecek
Sitemler yağdırıp gelme üstüme
Sözlerin kanıma girdi girecek
Adımın önünde adın yazılı
Resmimin yanında resmin basılı
Sabrım sabıkalı sevdam azılı
Hasretin kanıma girdi girecek
Hangi mahkum çekmiş böyle işkence
Asmalı mı dersin bu kalbi sence
Ne gündüzüm gündüz ne gecem gece
Sensizlik kanıma girdi girecek
Aldığım her nefes sana yazılı
Korkarım ki sensiz ömrüm sayılı
Yüreğim tutuklu gönlüm cezalı
Hasretin kanıma girdi girecek.
<end>

<start>
KİM?
Bu nasıl bir vazgeçiş? 
		Bu nasıl bir terkediş? 
		Taş mıydı sarıldığım yüreğin? 
		Buz muydu öptüğüm dudakların? 
		Bu ikinci sen miydi çok geç farkettiğim? 
		Aynı günde yüzlerce maske
		Hangi sendi acaba benim  ölürcesine sevdiğim? 

		Bu gözler değil miydi daha dün? 
		Yemyeşil bir güneş gibi içimi ısıtan
		Bu eller değil miydi
		Aramızdaki bütün duvarları yıkan? 
		Bu telefonlar değil miydi susmayı bilmeyen? 
		Bu ziller değil miydi seninle çalan? 
		Bu kapılar değil miydi
		Seninle  açılıp  seninle  kapanan? 
		Bu koltuk değil miydi uzandığın? 
		Bu yatak değil miydi yattığın uyandığın
		Bu masa değil miydi özenle süslediğin
		Bu vazo değil miydi çiçekler derlediğin 
		Ve sen değil miydin 
		Benim için en deli- en vahşi- en çıldıran
		Ve şimdi sen misin gerçekten 
		Kör bir testere gibi 
		Beni senden ayıran..
Bu sokaklar değil miydi elele gezdiğimiz
		Bu şarkılar değil miydi birlikte ezberlediğimiz
		Ya bu kır kahveleri
		Ya bu balıkçı tekneleri
		Yani biz yaşamadık mı
		Seninle o günleri
 		Biz değil miydik birbirimiz için yanıp tutuşan
		Şimdi biz miyiz söyle
		Bütün ayrılıkları haklı çıkaran

		Söyle 
		Kimdi bana bunca şiirler yazdıran
		Kimdi beni bulutlarda uçuran
		Kimdi beni öpüşürken çıldırtan
		O hangi sendin
		Şimdi hangi sen gittin
		Benimle kalan kim? 
		Benimle ölen kim? 
		İşte son nefesteyim
		Söyle kim 
		Sen kim
		Ben kim
		Seni benden alan kim
		Aramızda kim var
		Kim kim kim? ...
<end>

<start>
Ne olur bu gece uykumu bölme
Var git düşlerimden, var git bu akşam
Tam unuttum derken aklıma düşme
Var git hayalimden, var git bu akşam
Yağmur istiyorsan gözyaşıma bak
Yangın istiyorsan yüreğime bak
Ne olursun beni benimle bırak
Var git anılardan, var git bu akşam
Nasıl unutulur böyle sevgiler
Neler yaşamıştık bir düşün neler
Her köşede durur senden gölgeler
Var git gözlerimden, var git bu akşam
Aldığım her nefes seni fısıldar
Gelir ta kalbimden vurur şarkılar
Sana sözlenmiş bütün akşamlar
Var git anılardan, var git bu akşam
<end>

<start>
Ya hep ya hiç sevgilim
Ya seninle ya sensiz
Olamaz başka biri
Ya seninle ya sensiz!
İstersen al at beni
İstersen yarat beni
Dağ gibi deniz gibi
Ya seninle ya sensiz!
Olmasa da sevenim
Ağlayanım gülenim
İlk sözüm son yeminim
Ya seninle ya sensiz!
İstersen sevme beni
İstersen bekle beni
Taş gibi toprak gibi
Ya seninle ya sensiz!
Yalnız bir mevsim değil
Yalnız bir bahar değil
Her zaman her yerde bil
Ya seninle ya sensiz!
İstersen öldür beni
İstersen güldür beni
Gün gibi güneş gibi
Ya seninle ya sensiz! ...
<end>

<start>
Madem ki içinde o ateş söndü
Bir daha yakmadan gidebilirsin
Aklımda kalmasın bu son bakışlar
Yüzüme bakmadan gidebilirsin
Yıllardır verdiğin kederi görme
Üstüme yıktığın kaderi görme
Ömrümden çaldığın günleri görme
Beni de görmeden gidebilirsin
Sen düşün yaranı kimler saracak
Sen düşün gönlünü kim avutacak
Bir an önce kaybol oldu olacak
Bir veda etmeden gidebilirsin
Demek ben suçluyum bir tek sen haklı
Ben zalim bir düşman sense zavallı
En güzeli alıp beni asmalı
Beni affetmeden gidebilirsin
Zorlama kendini veda etmeye
Zorlama gözünden yaşlar dökmeye
Mecbur da değilsin birşey demeye
Hiç bir şey demeden gidebilirsin....
<end>

<start>
UNUTMAYI UNUTTUM
Gittiğin gün
Bütün ayrılıkların hesabı benden soruldu
Bütün  acılı şarkıların
Bütün hazin sevdaların
Gittiğin gün 
Her çiçeğe bir gözyaşı
Her kelebeğe bir ağıt
Bana da yüzlerce şiir düştü
Yazmaya mahkum
Gözlerin için...
Ben ki
Dönüşüne hasret yaşadım bütün nisanları
Ve gülüşüne hasret bütün baharları
Gel gör ki
Bir dağa çarpar  gibi çarptı yüreğim yokluğuna
Bir ben bilirim
Gururumu hangi taşlara vurduğumu
Başımı hangi duvarlara
Ve hangi uçurumlara köprüler kurduğumu
Bir sana kavuşmak için
Sen gideli
Bütün yollarımın yolları kesik
Bütün dallarımın dalları kırık
Kaç geceye bekçi
Kaç sabaha nöbetçi
Ve kaç uykusuz trene biletçi oldum
Gelmedin
Oysa hep karlar içinde sakladım umutlarımı
Yağmurlar içinde kuruttum göz yaşlarımı
Ve kanatarak açtım gölgene avuçlarımı
Bir sana sarılmak için
Bir ucu kalbimde kaldı bu sevdanın
Bir ucu ellerinde
Bir adımı sende kaldı sonumun
Bir adımı sabrımda
Çünkü
Bulutlara çizilmiş
Yıldızlara yazılmış
Ve yüreğime kazılmış bir kara sevdaydı  bu
Günlerce
Kışlardan  güneş
Karlardan ateş topladım
Ve bütün ölümleri erteledim
Bir sana dokunmak için
Oysa daha gittiğin gün
Uykularımı çaldım göz bebeklerimden
Dizlerimde uyuttum
Acılarımı kopardım yüreğimden 
İzlerinde avuttum
Ve sözümü de tuttum
Yanarak için için 
İşte bugün
Unutmayı da unuttum
Bir tek seni 
Unutmamak için....
Ahmet Selçuk İLKAN
“Erkekler hep yalnız ağlar”.kitabından
www.ahmetselcukilkan.com.tr
<end>

<start>
BİR GAZETECİ ARANIYOR
Hayatını ve yüreğini bu yola adamış nice  ölümsüz 
			gazetecilere saygı ve sevgilerimle
Bir hayat sayfası bu
		Yorgun çürümüş yalanlardan
		Suya yazılmış yazılardan
		Üzerindeki yıllanmış tozlardan
		Ve gündelik yaz- bozlardan
		Üç günlük aşklar
		Keyifli  mekanlar
		Yemek tarifleri
		Gece kulüpleri
		Ziyafetler
		Kıyafetler
		Rezaletler
		Ve en acısı
		Faili meçhul cinayetler
		Katil kim
		Suçlu kim
		Günahkar kim
		Yok mu bu izi sürecek bir yürek
		Kalemler mi kırıldı
		Canlar mı bu kadar ürkek
		Ne hayattan 
		Ne sanattan bir haber
		Varsa yoksa bir magazin -bir spor
		Aşkta ve sporda sadece skor
		Siyaset kapalı  kapılar ardında
		Ötesini ne sen söyle
		Ne de bana sor.
		İsyanım bir çığlık gibi duruyor yüreğimde
		Ve gittikçe büyüyor
		Ekmekler bile küçüldü-insancıklar gibi
		Çocuklar uçurumun eşiğinde
		Kapkaç yaşıyor
		Ve hayat
		Bizimle son dansını ediyor
		Gel gör ki
		İpi kopmuş çivisi çıkmış bu dünyada
		Hala herkes bambaşka bir rüyada
		Nerede
		Bu kırık dökük
		Bu rezil bu boynu bükük
		Bu umut düğmeleri sökük
		Hayatı tamir edecek bir tamirci
		Nerede
		İnsanlığa
		Yaşam sevinci
		Verecek bir gazeteci
İşte bütün yürekler sokaklarda
		Çığlık çığlığa haykırıyor
		İnsanlık adına
		Yarınlar adına
		Doğmamış çocuklar aşkına
		Böyle 
		Yüzlere
		Binlerce
		On binlerce gazeteci aranıyor.
<end>

<start>
YARINSIZ BÜYÜMESİN ÇOCUKLAR
Böyle hoyrat ezdirmeyin gözleri
		Ahh çiçeksiz büyümesin çoçuklar
		Kanatmayın ufka giden yolları
		Ahh aşksız büyümesin çoçuklar
Işıl ışıl ışıldasın gözleri
		Pırıl pırıl parlasın yüzleri
		Dilden dile haykırsın sözleri
		Ahh türküsüz büyümesin çoçuklar
Kaldırın bu duvarları taşları
		Dimdik  olsun yürekleri başları   
		Sofralardan eksiltmeyin aşları
		Ahh ekmeksiz büyümesin çoçuklar
Bilsin artık barut ve kan kokusu
		Bitsin artık savaşların korkusu
		Bölünmesin anaların uykusu
		Artık yarınsız büyümesin çoçuklar
Gökyüzünden yağmur gibi hediye
		Sevgileri yağdıralım aşk diye
		Doya doya doyuralım sevgiyle
		Ahh sevdasız büyümesin çoçuklar

                               www.ahmetselcukilkan.net
<end>

<start>
Aldana aldana geçti bir ömür
Dünlere küskünüm yarına küskün
Nerede mutluluk nerede huzur
Hayata küskünüm devrana küskün
Yıllar var bitmedi kadere borcum
Delice sevmekmiş en büyük suçum
Sayende tükendi kalmadı gücüm
Aşklara küskünüm sana da küskün
Peşimde bir gölge zehir gözlerin
Aklımdan çıkmıyor yalan sözlerin
Beni öldüemeye yetti hasretin
Dünyaya küskünüm zamana küskün
Herkese küskünüm sana da küskün
<end>

<start>
Ölürsem bir gün
Ağlayacaksın! 
Belki kara gözlerime
Belki sıcak dizlerime
Belki de artık seni saramayacak ellerime
Oysa isterim
Ağlayasın
Yazmadığım şiirlere! ...
<end>

<start>
BİR ŞAİRİN HATIRA FOTOĞRAFI
Adana'da doğmuşum
		Mirza Çelebi'de
		İlkokulu İstiklal'de
		Orta'yı Tepebağ'da
		Liseyi Erkek Lisesin'de okumuşum
		Kimilerine göre doğuştan şair
		Biraz da asi doğmuşum
		Ve en acısı Adana'nın barajında
		Üç kere boğulmuşum
		O gündür bugündür
		Denizle aram açık
		Buz gibi soğumuşum

		Lise'den sonra kendimi
		Denizi olmayan Berlin'de bulmuşum
		Mimarlık okumuşum
		Mühendislik okumuşum
		Ve matematik çıktıkça karşıma
		İnadına şiir dokumuşum
		Ve annemi kaybetmişim
		Bir Şubat gecesinde
		Dünyadan soğumuşum
		Gel gör ki 
		Dikeni de gülü de 
		O şehirde bulmuşum
		Ve bir sabah
		Dikeni yoluma
		Gül'ü koluma alıp
		İstanbul'a 
		Edebiyat Fakültesine koşmuşum.
Daha ilk nefesinde gençliğimin
		Sürgün'ü Nazım'dan
		Gurbet'i Orhan'dan
		Hasreti Ahmet Arif'ten tanımışım
Vurulmuşum taşına toprağına şiirin
		Yunus'la yoğrulmuş
		Nesimi'yle çoşmuş
		Pir Sultan'la yanmışım

		Bir gözümde Veysel
		Bir gözümde Köroğlu
		Dilimde Karacaoğlan, Emrah, Dadaloğlu
		Ne türküler yakmışım
Necip Fazıl'la kaldırımlarda yatmış
		Atilla İlhan'la Maçka'da buluşmuş
		Ümit Yaşar'la yüzlerce kez aşık olmuşum

		Ve haykırmışım göklere
		Şairler severse işte böyle sever
		Yüreğimde can sesleri
		Mendilimde kan sesleri
		Ve dilimde hep o şiirler
		Bir yanımda Can Yücel
		Bir yanımda Edip Cansever
İşte bu yüzden
		Acıların şahını
		Aşkların ilahını
		Yalnızlığın padişahını
		Gölgesinden tanırım 
		Ama ne zaman bir ayrılık çalsa kapımı
		Buz keser kanım donar kalırım
		Ve soluğu yine bir şiirde alırım
Kısacası
		Adım Ahmet Selçuk 
		Soyadım İlkan
		Bir söz vardır ya hani 
		Tanıyan bir
		Tanımayan bin pişman
		Yetişir sanırım
		Bunca sohbet bunca ağıt bunca ahh
		Şiirlerimin gözü yolda kalmasın
		Hadi bana eyvallah
<end>

<start>
Hayır! Bu sana son şiirim olmayacak
Ne de son şarkım... Asla! 
Yazacağım hergün yeniden
Hergün bir öncekinden fazla...
Bir gün seni anlatacağım
Bir gün aşkını...
Belki sonuncu şiirimde bulacağım
En sıcak bakışını! ...
Sonra kendimden bahsedeceğim
Mısralarda titreyeceğim ılık ılık.
''Bu şarkı var ya! '' diyeceğim
Anlayacaksın ve güleceksin ışık ışık...
Z' ye gelmeyeceğim hiç
Hep A' larda demirleyeceğim
Sen özlemler açacaksın sabırsızlığında
Bense fırtınalarda serinleyeceğim! ...
Ve böyle sürüp gidecek aşkımız usanmadan
Usanmadan seveceğiz birbirimizi
Sen bana, ben sana doymadan
Ancak ölüm yenebilecek ikimizi...
<end>

<start>
Unutulmaz anları vardır hayatın
Islak kirpiklere takılıp kalan
Zamana meydan okuyan Biz de öylesine yaşadık seninle
Öylesine sevdik
Hatırla aşkım..
Kahır dolu rüzgarlar esiyor içimde 
Yıkılıp kalıyorum bu sağır akşamlarda 
Beni sensizliğe nikahladılar
Yenildim duygularıma
Yenildim gururuma ağlayamadım
Şimdi sanadır bu ağlayışım
Hatırla aşkım..
Gözümde dağlar gibi büyüyor hasretin
Gelip gelip özlemin doluyor içime 
Yokluğunda şair kesildi gönlüm
Artık hep hüzzamdan çalıyor şarkılarım
Sen de nasıl sever nasıl söylerdin 
Hatırla aşkım..
Oysa nelere katlandı bu gönül 
Ne acılarla halay çekti bu yürek 
Ne ihanetlere gülüp-geçti bu gözler
Bir yokluğuna alışamadım
Bir de sensiz bu akşamlara
Unutamam demiştin giderken bana
Ben de unutamadım
Bu bizim son yeminimizdi
Hatırla aşkım..
Biliyorum şimdi saçlarını yaban eller okşuyor
Gözlerine başka gözler gülüyor
Gözlerin ki gördüğüm gözlerin en güzeliydi
Varsın adı hasret olsun artık bu sevdanın
Varsın sonu ayrılık olsun bu romanın
Bitmedi bitmeyecek bu şarkım
Nerede olursan ol
Kiminle olursan ol
Hatırla aşkım..
Hatırla 
Yanındayken bile özlerdim seni
Şimdi içimde bir başka yangın
Şimdi gözlerimde en ıslak bakışın
Ölmek kaderde var biliyorum
Herşeyin sonu yakın
Ama sen de bil ki
Yağmurlarca sevdim seni
Yağmurlarca sana yandım
Hatırla derya gözlüm
HATIRLA AŞKIM..
<end>

<start>
Anadolu beşiğimiz
Bahçe bizim gül bizimdir
Aynı kökten her birimiz
Ağaç bizim dal bizimdir
Olur mu hiç vurup kırmak
Can bildiğin cana kıymak
Alev alev yanıyorsak
Ateş bizim kül bizimdir
Barış olsun savaşımız
Eğilmesin hiç başımız
Dinsin artık gözyaşımız
Acı bizim bal bizimdir
Ana baba kardeş bacı
Yaşamasın hiçbir acı
İnsanlığın tek ilacı
Hakka giden yok bizimdir
Ne var böyle köşe bucak
Silahlara sarılacak
Barış için uzanacak
Kanat bizim kol bizimdir
<end>

<start>
Seninde gözlerin ıslanır bir gün
Hele bir ümidin kırılsın da gör
Ne yaşama arzun ne aşkın kalır
Kurduğun hayaller yıkılsın da gör
Dumansız bir yangın başlar o anda
Amansız bir deprem kopar o anda
Yıkılır kalırsın bir dağ olsan da
Hele bir sevdiğin terketsin de gör
Bu koca dünyayı yakasın gelir
Eski resimleri yırtasın gelir
Bütün aynaları kırasın gelir
Sırtına bir hançer vurulsun da gör
<end>

<start>
O seni düşünmek yok mu
Geceler dolusu seni düşünmek
Sarılmak karanlıklara sen diye
Sen diye kucaklamak yorganı okşamak, öpmek
O seni beklemek yok mu
Her gün sabahlara dek uykusuz beklemek
Ahh, ayak sesleri, kapı gıcırtıları bilemezsin
Bir defa yaşamaktır o, bin defa ölmek
O seni özlemek yok mu
Saçlarını, ellerini, dudaklarını özlemek
Uzun uzun gözgöze gelmek seninle
Seninle bir olmak, beraber olmak, sevişmek
O seni gizlemek yok mu
Kuşlrdan, çiçeklerden bile kıskanıp gizlemek
Seni saklamak içimde delice, divanece
Öylece yaşamak seni, öylece sevmek
Ve seni kaybetmek yok mu
Bulduktan sonra seni kaybetmek
İşte o beni yakan, yıkan, solduran
Ses versem de duyamazsın artık
Yüreğimde kan, gözlerimde kan, dudaklarımda kan
<end>

<start>
EZBERLEMİŞİM
Hayatta ne varsa acıdan yana 
		Su gibi içmişim ezberlemişim
		Ne dersler almışım hasretten  yana
		Kendimden geçmişim ezberlemişim

		Ezbere bilirim ayrılıkları
		Ezbere bilirim  yalnızlıkları
		Söyletmeyin bana o şarkıları
		Dağlara yazmışım ezberlemişim
		Kanımla yazmışım ezberlemişim
Yolcusu olmuşum ne gurbetlerin
		Şairi olmuşum ne hasretlerin
		Sırtıma vurulan ihanetlerin
		Resmini kalbime mühürlemişim
		Tepeden tırnağa ezberlemişim.
<end>

<start>
Adana'ya bir gün yolun düşerse
Beni bitpazarında ara
Bil ki anıları bir sandığa koyup
Haraç-mezat satıyorumdur
Sana yazdığım şiirleri
Bir kadeh şaraba değişiyorumdur
Berlin'e yolun düşerse bir gün
Metrolarda beni ara
Kayıp çocuklar gibi ağlıyorumdur
Adını duvarlardan siliyorumdur
İstanbul'a yolun düşerse bir gün
Kadıköy'de beni ara
Ben de seni arıyorumdur
Sevdiğimi söyleyecektim sana
Seni bekliyorumdur
<end>

<start>
Günler sensiz geçmiyor mu
İşte beni çıldırtan bu
Yüzün bensiz gülmüyor mu
İşte beni ağlatan bu!
Dört bir yanım taş bir duvar
Ne merhamet ne vefa var
Üstelik de sen yoksun yar
İşte beni delirten bu!
Vursalar da akmaz kanım
Hasret dolu her bir yanım
Bu sensizlik yok  mu canım
İşte beni öldüren bu!
Sensiz bomboş koca şehir
Günüm zindan gecem zehir
Kimi görsem akıl verir
İşte beni delirten bu!
Nazarında yokum gibi
Dağılmışım bir kum gibi
Günden güne bir mum gibi
İşte beni eriten bu!
Sen benimdin öyle sandım
Nasıl sevdim nasıl yandım
Sana hasret çölde kaldım
İşte beni çürüten bu
işte beni öldüren bu! ...
<end>

<start>
Saatler sabahı çalıyor yine
Bir gece lambası bir ben uykusuz
Kulağım hep senin ayak sesinde
Bir şu kaldırımlar bir ben uykusuz
Yaralı yüreğim her an pusuda
Şafakla dönersin hani olur ya
Şimdi bütün şehir derin uykuda
Bir şu yaralı gözler bir ben uykusuz
Bir tek o şahitti son akşamında
Yeniden yanarım her yanışında
Ben gibi kimsesiz köşe başında
Bir sokak lambası bir ben uykusuz
Nöbetteyim sokaklarda
Gözlerim hep şafaklarda
Sense benden uzaklarda
Bir gece bekçisi bir ben uykusuz.....
<end>

<start>
Seninle mutluydum Berlin'de
Sen olduğun için Berlin güzeldi
Berlin, sen vardın diye sıcaktı
Şimdi sensiz ne yaparım
İşinden atılmış işçiler gibiyim
Mektubun, sanki çıkmış belgem fabrikadan
Binlerce makina uğulduyor kulaklarımda
Yazdıklarının farkı yok almancadan
Okudukça anlamıyorum hiç bir şeyi
Anlamıyorum neden değiştiğini mevsimlerin
Anlamıyorum seni, sensizliği
Anlamıyorum...
Caffee Kranzler'de yine yaşlılar oturuyor
Pientka'da ise gençler
Seni Pientka'da arıyorum
Kendimi Kranzler'de
Ve öylece geçiyor günler, geceler
Krauzberg'te her adımda bir Türk
Bir türkü tutturmuş geçiyor
Hasretlik üstüne, yokluk üstüne
Dindirmiyor acısını gazeteler, demeçler
Atıyor çöp tenekesine
Ben de mektubunu yırtıp atıyorum
Yakıyorum üstelik
Ama yetmiyor anılara gücüm
Bir Wansee, bir Grünewald, bir Tegel
Yürüyorum
Oysa arkada gözüm
<end>

<start>
Kapımın zilini söktüm
Gelen sen değilsin diye! 
Bütün perdeleri örttüm
Geçen sen değilsin diye!
Eşime dostuma küstüm
Selamı sabahı kestim
Nasılsın diyene sustum
Soran sen değilsin diye!
Doydum acılara doydum
İçimi hasretle oydum
Dudağıma yasak koydum
Öpen sen değilsin diye!
İçimde dağlar devirdim
Mutluluğu yere serdim
Gülen yüze yüz çevirdim
Gülen sen değilsin diye!
Şaşırıyor her postacı
Bakıp bana acı acı
Açmıyorum mektupları
Yazan sen değilsin diye!
<end>

<start>
Gittiğin yerlerden dönmedin geri
Yollara rest çektim isyanlardayım
Kırıldı sonunda sabrımın teli
Yıllara rest çektim isyanlardayım
Beklenen yarınlar kaybolmuş dünden
Ümitler selamı kesmişler benden
Nasılsa hayır yok gelecek günden
Kadere rest çektim isyanlardayım
Bu benim talihim sözüm yok sana
Payımı aldım ben sevdadan yana
Hasretinden başka ne verdin bana
Sana da rest çektim isyanlardayım
<end>

<start>
Bırak ellerimi 
Üç satır yazacağım
Üç satırda sen! ...
Bırak gözlerimi
Dört yana bakacağım
Dört yanda sen! ...
Bırak yüreğimi
Bin kere seveceğim
Bin kerede sen! ...
<end>

<start>
O ağlamazdı
Ağlattılar! 
Önce gözlerini çivilediler boşluğa
Ve kulaklarını çaldılar
Ne varsa ne yoksa
Bir bir anlattılar.
'sevmiyordu' dediler
Aldattılar
Ümitlerini, hayallerini
Özlemlerini, rüyalarını
Parça parça
Kopardılar! ..
Sonra unutulduğuna, terkedildiğine
İnandırdılar.
Dudaklarını ısırdı zavallı
Yumrukladı masayı olanca hıncıyla
Ve kalktı yerinen gitti o gidiş
Sevdiğinden
Ayırdılar...
<end>

<start>
Bakma öyle mutlu göründüğüme,
Yaşıyorum işte rolüm icabı.
Bir mutlu tebessüm koyup yüzüme; 
Taşıyorum işte rolüm icabı.
Attığım kahkaha gözyaşı oldu
Boynuma takılı kaderin kolu
Bende bilmiyorum gittiğim yolu
Yürüyorum işte rolüm icabı.
İçimde ne varsa aşkla bölüştüm,
Umut sırt çevirdi,dertle öpüştüm
Yağmurdan kaçarken karlara düştüm
Yaşıyorum işte rolüm icabı.
Bir bilsem zaman mı insan mı nankör
Şansımın şansı yok,gözleri de kör
Hayat bir oyunsa bende bir aktör
Oynuyorum işte rolüm icabı.
Bin söze bedelmiş bazen bir bakış
Yılların acısı içimde nakış
Gözlerimde bahar yüreğimde kış
Gizliyorum işte rolüm icabı.
Beni benden iyi tanır şarkılar.
Kemanlar,gitarlar,sazlar çalgılar
Bir bilseniz içimde ne acılar var,
Susuyorum işte ROLÜM İCABI..
<end>

<start>
Fenerli Sokak'ta gün altıda batar
Bir başka renge bürünür Fenerli Sokak
Fenerli Sokak'ta bütün adamlar
Konuşurlar benim gibi hep susarak
Seni Fenerli Sokak'ta bekliyorum.
Yağmurlar yağmaya görsün
Meyhanelerde cümbüş
Sen orada kimleri görürsün
Ben gibi sevdaya tutulmuş, düşmüş
Seni Fenerli Sokak'ta bekliyorum.
Kesilir çocuk sesi, kadın sesi
Fenerli Sokak'ta yanınca ışıklar
Benim gönlümde bir sarhoş neşesi
Bana ümitler taşır bu sakin akşamlar
Seni Fenerli Sokak'ta bekliyorum.
Dönemem bir adım geriye 
Biraz ötede belki sen varsın
Boşver aldırma sen hiç kimseye
Yolun düşerse beni meyhanede ararsın
Seni Fenerli Sokak'ta bekliyorum
Biraz da seninle dolaşalım bu sokağı
Aşkımı kaldırımlardan, parke taşlarından sor
Tanımaz gözlerim senden daha uzağı
Sensiz olmak senle olmaktan da zor
Seni Fenerli Sokak'ta bekliyorum.
Seni Fenerli Sokak'ta bekliyorum
Gönlüm Ümit pınarı, yüreğim sabır taşı
Bugün olmazsa yarın geleceksin biliyorum
Seneler silemeyecek asla bu aşkı
Seni Fenerli Sokak'tan daha çok seviyorum...
<end>

<start>
Değişen ben miyim öyle
Ben miyim eski sevdalara mendil sallayan
Şu eller
Şu gözler
Şu kalp benim mi yoksa
Ya şu gülen adam ben miyim? ..
Demek ki unutmuşum
Demek ki kurtulmuşum bütün acılarda
Geceler karanlık değil, uzun değil
Anlamsız değil şu dünya
Yaşamamak elde değil...
Ağaç ağaca benziyor artık
Deniz denize
Çiçek çiçeğe
Şiirler yazmıyorum artık bak
Gözlerinin güzelliğine...
Ohh! Ne iyi unutmuşum
Unutmuşum yıllanmış elbiselerim gibi seni
Çıkarıp atmışım sandık sandık kalbimden
Bütün kederlerden
Bütün üzüntülerden
Nihayet kurtulmuşum...
<end>

<start>
Bana aşktan hiç söz etme
Sen sevmeyi ne bilirsin
Bir aşk için ölesiye
Beklemeyi ne bilirsin
Düşündükçe içim yanar
Ders vermemiş sana yıllar
Taştan farksız kalbin mi var
Özlemeyi ne bilirsin
Ne gezer ki sende vefa
Aşk nerede sen nerede
Merhametsiz gecelerde
Yalnızlığı ne bilirsin
Sana kandım bunca zaman
Senden eyvah senden aman
Alev alev duman duman
Tutuşmayı ne bilirsin
Aldanmaktan yoruldun mu
Acılarla yoğruldun mu
Hiç sırtından vuruldun mu
İsyanları ne bilirsin
Ne bilirsin yağmur olup
Çağlamayı ne bilirsin
Kahkahalar savururken
Ağlamayı ne bilirsin
<end>

<start>
Yine yetişemedim son trene
Yie geç kaldım mutluluğa serena
Ardından
Boş bir bavul gibi braktım kendimi sokaklara
İçimdışım darmadağın
Sanki altında kaldım koskoca bir yanardağın
Hala inanamıyorum olanlara
Oysa
O değil ben olacaktım kollarında
Hani ben olacaktım serena
Bu sabah
Menekşe satan kızlara braktım gözlerini
Simit satan çocuklara o sımsıcak ellerini
Ve yaşlı bir eskiciye senli bütün hayallerimi
Bende hiçbir şeyin kalmadı bilesin
Artık kaderimi örmüyorum saçlarına
Oysa daha dün
Ben vardım çöl ateşi avuçlarında
Ben vardım serena....
Şimdi bir dağ başı yalnızlığı içimde
Gittiğin günden beri
Gölgemden bile saklanıyorum
Ve yinede
Gelip gelip seni bana sormuyorlar mı
Daha adının ilk hecesinde yıkılıyorum
Kaçsam olmuyor
Küssem olmuyor
Sussam olmuyor
Yüreğime taş basıyorum
Ve en acısı ne biliyormusun
Her sabah seni yüreğimdeki dar ağacına asıyorum
Ve sonunda oturup
İkimiz için çocuklar gibi ağlıyorum
Çocuklar gibi serena...
Duydumki
Yağmurlarını bile bilmediğim bir şehirdesin
Ve aşkımız bir şiirin en yanık mısralarında
Ve bir merdiven boşluğunda
Paramparça umutlarımız
Hani birlikte yaşlanacaktık? 
Hani birlikte ağaracaktı saçlarımız? 
Bak nasıl küskün ve mahsun bakıyor bize
Doğmamış çocuklarımız
Hala inanamıyurum yaptıklarına
Hala inanamıyorum serena....
Bir intihar mektubuduydu sanki son bakışın
Ve kör bir biçak gibi oydu yüreğimi
Böylesi kaçışın
Oysa 
Odeğil ben olacaktım kollarında
Hani hep ben olacaktım
Hani emindin
Hani yemindin
Hani hep benimdin serena
Hani hep benimdin? ..,
<end>

<start>
gönlüm kiralık üç oda bir hol
herkese yeter hemde bol bol
şehrin en güzel yeridir güzelliği eşsiz
yalnız bir şartım var o da onlara haktır 
şimdiden söyleyeyim kızlzr 
çıkış yasaktır
<end>

<start>
Sarı yaprakları saçlarında beliren hüzünlü bir sonbahar Yaşıyor istanbul gönülde...
Dışarda kopuk bir kalabalık hırıltısı duyulur.
Kimisi batık hayattan, kimisi asparagadan dem vuruyor...
Ve sen aklımdasın yine ansız amansız...
Bir zaman seçiyorum gelmiyorsun beklemek boş.
Sen gelmesende artık yalnız değilim yalnızlık zor geliyor...
Çünkü içimde yalnızlığa doymuş bir şehir büyüyor.elfida...
<end>

<start>
Acılar kalbime bir duvar ördü
Yıkmak istiyorum yıkamıyorum
Dertlerim önümde bir deniz oldu
İçinden bir türlü çıkamıyorum
Anlatsam derdimi kimse anlamaz
Perişan halime gölgem acımaz 
Ölsemde ardımdan bir kul ağlamaz
Bir dost arıyorum bulamıyorum
Öyle yalnızım ki yalan dünyada
Mutluluğa çoktan ettim elveda
Bir kere gülmedim ben bu hayatta
Suçum ne cezam ne bilemiyorum.
<end>

<start>
El etek öpmeden geldin bu günlere,
Küçülmeden tutkularına,
Yenilmeden ihtiraslarına,
Mahçup olmadan kendine,
Çocuklarına ve dostlarına.
Alnında ter,
Gözünde ışık,
Gönlünde gurur,
Olursa işte böylesi olur...
<end>

<start>
Ne kadar saklasan halinden belli 
Yanan her ateşi duman gösterir 
Boş yere gizleme pişmanlığını 
Suçlu kim, suçsuz kim zaman gösterir
Sığınma gerek yok bin bir yalana 
Teselli kar etmez seven insana 
Her şeyi bıraktım ben de zamana 
Haklı kim, haksız kim zaman gösterir
Diyecek sözüm var elbet benim de 
Ateş yüreğimde, sitem dilimde 
Oysa ne umutlar vardı içimde 
Yakan kim, yıkan kim zaman gösterir
<end>

<start>
Zamansız dolsa da saçlarına ak 
Kaderi zorlama zamana bırak 
Zaten bir rüyadır doğmak yaşamak 
Kaderi zorlama zamana bırak
Sevenler sabırla mutluluk bulur 
Gün gelir dikenler güller doğurur 
Her gecenin elbet sabahı olur 
Kaderi zorlama zamana bırak
Beklediğin her gün bir asır olsa 
Çektiğin dert değil bin kahır olsa 
Sen de güleceksin bir gün nasılsa 
Kaderi zorlama zamana bırak
<end>

<start>
Gidişin ecelim olsa da var git
Sanma ki diz çöküp yalvaracağım
Varsında kalmasın senden bir ümit
Sanma ki ardından ağlayacağım
Yalnız sen değilsin vefasız çıkan 
Yalnız ben değilim aşkta aldanan
Anlamsız dönüpte arkana bakman 
Sanma ki dur diye haykıracağım
Bilmedin aşkımı artık hiç bilme
Sevmedin ben gibi artık hiç sevme
İstemem pişmanlık duyupta dönme
Söz verdim kendime unutacağım...
<end>

<start>
Adını hasret koydum
Geleceğin yok senin 
Gittiğin o yerlerden
Döneceğin yok senin
Toprak oldum yolunda
Neler çektim uğrunda
Pişman ettin sonuda
Bileceğin yok senin
Ümit olsun içime
Işık olsan geceme
Yağmur olsan bahçeme
Yağacağın yok senin.
Ağıt yaksam dilime
Roman yazsam halime
Ellerini elime
Vereceğin yok senin
Vazgeçtim artık senden
Söyle ne gelir elden
Ayrılığı gönülden
Sileceğin yok senin
<end>

<start>
Ben hayat yumağını 
Sustum sabırla ördüm.. 
Oysa kısa ömrümde 
Ben ne insanlar gördüm..
Gördüm ahlar çekeni 
Gördüm boyun bükeni 
Bir yanda da her yeri 
Cennet sananlar gördüm..
İsyanlarım tarifsiz 
Acılarım sahipsiz 
Şerefini şerefsiz 
Ben ne satanlar gördüm..
Gördüm sevgiye muhtaç 
Gördüm şefkate muhtaç 
Gözü doymaz gönlü aç 
Ben ne yamyamlar gördüm..
Hayat bir çark dişinde 
Herkes umut peşinde 
İhtiras ateşinde 
Ben ne yananlar gördüm..
Oh çekilmez yaraya 
Kurşun düşmüş araya 
Tanrı diye paraya 
Ben ne tapanlar gördüm...
<end>

<start>
Bir bakış bedeldir binlerce söze 
Romanlar yazdırır gelse gözgöze 
Ne mağrur kalpleri getirir dize 
Aşkın dili birdir insan sevince
Bir bakış getirir mutlulukları 
Bir gülüş bitirir ayrılıkları 
Bir ümit götürür karanlıkları 
Aşkın dili birdir, kalpten sevince
Bir başka ateşle gönül tutuşur 
Bir başka ümitle eller buluşur 
Dudaklar susar da gözler konuşur 
Aşkın dili birdir candan sevince
<end>

<start>
Ey yalancı baharların düş gezgini
Sen kahkahalarınla yırtarken geceyi
Satarken anasını dünyanın
Gizli gizli bir kadın ağlar
Yoksul bir evde
Bir adam sabrının son çarşambasını yaşar
Atar kendisini umutların en son katından
Paramparça dağılır bedeni kaldırımlarda
Çocukları perperişan
Haberin olmaz
Sen o ucuz şarkıları mırıldanırken
Ağzında şımarık sakızı hayatın
Ve o umursamaz yüreğin
Bir hayatı daha çiğnerken bir delikanlı
Son mermisini sürer namluya son çığlığını basar tetiğe
Ve son nefesinde isyanı yalnızlığın, ihanetin
Haberin olmaz
Sen tozpembe düşler kurarken
Çizerken son model arabaların resmini
Dünya turuna uçarken hayallerin
Parçalarken ana lisanını türküsüz dilin
Bir öğretmen son dersini veri çocuklara
Anlatır dünyanın kaç bucak olduğunu
Ve insanların aslında ne kadar korkak
Ne kadar ahmak olduğunu
Vurur kendini sürgünlere
Haberin olmaz
Sen mışıl mışıl uyurken beşiğinde hayatın
Uyanırken taptaze sabahlara
İki genç dağlarda çarpışır
Ve paylarına bir mayın düşer kalleşçe
Bir şehit çocuğu babasına kavuşur solgun bir resimde
Diğeri bir yaban gülüne diker son bakışını
İkisinin anası ağlar öfkeli ama sessiz
Artık acılar yorgandır onların yüreklerine
Ve sadece
İki satır bir haber çıkar gazetelerde
Haberin olmaz
Ey sarhoş gecelerin vazgeçilmez sevdalısı
Sen kadeh kadeh tüketirken zamanı
Bir şair yakar bütün kitaplarını
Yırtar bütün yazdıklarını
Ve son şiirini yazar sokaklara
Ve tek satırlık bir mektup bırakır tanrıya
Yeter diye
Ve çekip gider bu dünyadan
Haberin olmaz
<end>

<start>
Ayrılıp gidişin bir çare değil 
Şaşırma gözlerim ıslandı diye 
Hep bu son saatler ağlatır beni 
Tutamam kendimi saklamak niye 
Hep bu ayrılıklar ağlatır beni.
İstemem alınma hiçbir sözümden 
Dönme kararından benim yüzümden 
Ne olur gözünü kaçır gözümden 
Hep bu son bakışlar ağlatır beni.
Unutma insanım bende bir yerde 
Kim olsa yıkılır böyle bir günde 
Bir daha görmemek varsa kaderde 
Hep bu son vedalar ağlatır beni
<end>

<start>
Biliyorum
Şimdi ne desem üzüleceksin
Git azad ettim seni
Nasılsa
Adımın geçtiği her yerde
Ezileceksin
<end>

<start>
Simsiyah bulutlar serdin ufkuma
Ah gece bakışlım ah gece gözlüm
Nasıl güneş doğsun karanlığıma
Ah gece bakışlım ah gece gözlüm
Hep aynı özleyiş böyle her gece
Yıkılır üstüme bir siyah gölge
Bu aşkın sabahı olur mu? Sence
Ah gece bakışlım ah gece gözlüm
Çok muydu? İstediğim bilmem ki senden
Bir ışık vermedin o gözlerin
Bütün sabahları çaldın ömrümden
Ah gece bakışlım ah gece gözlüm
Gitmemiş gibisin sanki bu yerden 
Hayalin gülümser pencerelerden
Bir dönsen tanırdım ayak sesinden
Ah gece bakışlım ah gece gözlüm
<end>

<start>
İlk kez kar düşmüş Adana'nın yollarına 
Beyazlara bürünmüş portakal ağaçları 
Bense hala seni düşünürüm adanalım
Bilirsin biterim ben o şarkıya 
O şarkıda seni bulurum sen olmadan 
Adananın yolları taştan Sen çıkardın beni baştan
Hani ya yalan değil baştan çıktığım 
Bak senden başka birşeyi almaz oldu aklım 
Allahıma seviyorum seni adanalım
Sen istersen Allahsız de bana istersen kitapsız 
Ben yine yemin ederim allahıma kitabıma 
Hele bir selam göndersen yokmu gireceksin sevabıma
Dinle bak, birde sana şiir döktürdüm
Öylesine sarhoşum ki aşkınla of Allah 
Senin (Allahına kurban) Öldür beni çek bana silah...
Daha ne olsun, söyle be Adanalım 
Sen Adanalı "(ben Allahına kadar Adanalı) " 
Gelde artık düğünümüz olsun 
Büyüsün çocuklarımız analı babalı
<end>

<start>
Gitmek istiyorsan gidebilirsin 
Yıkılmaya değmez olanlar için
Yalnız mutluluklar sevinçler değil
Nasılsa her acı insanlar için
Pişmanlık anlamsız aşkın sonunda
Yalnızda yürünür hayat yolunda
Düşmanım olsada artık kolunda
Kahrolmaya değmez olanlar için
Senin gibi kalpsiz insanlar için
Sanmaki zamanla yaş dolar gözüm
Kaybeden gönlümse kazanan özüm 
Ayrılıp gitmeden budur son sözüm 
Dünleri unutma yarınlar için 
Unutma her acı insanlar için
<end>

<start>
Aşkını hala koynun da bak saklar adalar
Andıkça gölde su gökte ay hayale dalar
Oysa maziye karıştı eski hatıralar
Andıkça gölde su gökte ay hayale dalar
<end>

<start>
Gün gelir gidersen çok şey istemem 
Bir resim, bir çiçek, bir anı yeter 
Senden bir teselli bil ki beklemem 
Bir kadeh, bir şişe, bir şarkı yeter
İstemem bir gölge düşsün sevdama 
Razıyım ömrümce gönül yarama 
Beni öldürmeye hançer arama 
Bir mektup bir mendil bir veda yeter
Oysa çok değildir isteğim senden 
Gönlüme aşk dolu bir ümit versen 
Başka bir hazine beklemem senden 
Bir bakış bir gülüş bir evet yeter
<end>

<start>
Bir adam gidiyor
Bu akşam bu kentten bir adam
Gözleri kandan
Elleri candan
Yüreği senden gidiyor
Bir adam gidiyor
Bu akşam bu kentten bir adam
Acılara savrulmuş
Dünyası dağılmış
Gençliği çalınmış bir adam
Sana yorgun
Sana dargın
Sana vurgun bir adam
Bir adam gidiyor
Bu kentten bu akşam bir adam
Bırakıp bütün anıları
Bırakıp bütün yarınları bir yana
Sana aç
Sana muhtaç
Sana kıskanç bir adam
Bir adam gidiyor
Bu kentten bu akşam bir adam
Yüreği cehennem
Yüzü kıyamet
Sevdası felaket bir adam
Bir adam gidiyor
Bu kentten bu akşam bir adam
O adam ki
Ayaklarına düşecek bir akşamüstü
Bir kar fırtınası
Bir çöl ayazı
Bir aşk hamalı bir adam
Ölümü utandıracak bu kavuşma
Ayrılık kahredecek
Taşları eritecek
Bir adam ki
Son nefesinde bir görse seni
Yeniden dirilecek
Dünyayı tersine çevirecek
<end>

<start>
Bilmem ki unuttu mu dudakların adımı
Gözlerinde anılar eskidi mi acaba? 
O en güzel ümitler o en güzel hayaller
Yılların gölgesinde kayboldu mu acaba
Oysa daha duruyor ağaçlarda ismimiz
Oysa daha solmadı duvarlarda resmimiz
Bir zaman eşsiz olan o en yüce sevgimiz
Yoksa senin kalbinde tükendi mi acaba?
En çılgını bak benim hala senin yolunda
Ne çıkar ki bu aşkın ölüm olsa sonunda
Sevgilim söyle bana yoksa senin gönlünde
Yıllar süren aşkımız silindi mi acaba?
<end>

<start>
Rüyamda görsem inanmazdım
Terkedipte gideceğini
Neden yıktın bu aşkı neden
Söyle söyle
Acelen neydi
Günler vardı yaşayacak
Çok şey vardı paylaşacak
Ne vardı ki ayrılacak
Acelen neydi?
Yalnız sana bağlamışken duygularımı
Yalnız sana adamışken yarınlarımı
Birer birer yıkıp gittin umutlarımı
Bu muydu canım aşkın bedeli
İçim yanıyor gittin
Yangından kendini kaçırır gibi
Söyle söyle acelen neydi?
<end>

<start>
Kalbine gömüp de dinmez acını 
Mutluyum deme hiç acırım sana 
Boş yere gizleyip gözyaşlarını 
Yanımda gülme hiç ağlarım sana
Bir nehir olup ta taşamadın ki 
Aşkının peşinden koşamadın ki 
Sen doğdun ama hiç yamaşadın ki 
Yaşadım deme hiç gülerim sana
Aynalar gösterir sana kendini 
İster kalbini kır ister elini 
Sen yazdın elinle sen kaderini 
Acırım sevgilim acırım sana 
Yanarım sevgilim yanarım sana
<end>

<start>
Senin yatağın yalan
Yastığın ihanet
İyi geceler sana
Ben gelemem artık
Affet
<end>

<start>
Daha durmam buralarda
Bu şehirde insan bitmiş
Yalan dolan bir arada
İnsaf bitmiş vicdan bitmiş
Hani nerde dost bir omuz
Burada hayat sudan ucuz
Bırak onu tuz kokmuş tuz
Devir bitmiş devran bitmiş
Sakın düşme burada dara
Yem olursun aç kurtlara
Burda kitap Allah para
Dostluk bitmiş vefa bitmiş
Can bildiğin cana düşman
Yar bildiğin sana düşman
Cehenneme dönmüş zaman
Ta yürekten seven bitmiş
Saygısızlık kalkmış şaha
İşimiz kalmış Allah’a
Ne bir sohbet ne merhaba
Selamını alan bitmiş
Vur patlasın çal oynasın
Söyle buna kim dayansın
Sen ki bilen bir insansın
Doğruları yazan bitmiş
Tarih olmuş burada sevmek
Kim biliyor aşk ne demek
Yazmaya da yürek gerek
Burada şair ozan bitmiş
<end>

<start>
Gönül defterime bir şiir gibi 
Yazarım seni ben böyle her akşam 
Sevdan yüreğimde bir roman gibi 
Okurum seni ben böyle her akşam
Umut dünyasında sendin umudum 
Sende doğmuştum ben sende kayboldum 
Şimdi gözyaşlarım bak yudum yudum 
İçerim seni ben böyle her akşam
Kaybolupta giden yıllar ardından 
Bahtıma gülmeyen fallar ardından 
Dönüşü olmayan yollar ardından 
Sorarım seni ben böyle her akşam 
Ararım seni ben böyle her akşam
<end>

<start>
Böyledir benim sevdalarım
Sevinci az kaderi çok
Hasreti var sonu yok
Vurdu mu acımasız
Sustu mu zamansız
Ama öylesine duru
Öylesine çoşkulu
Ve öylesine yalansız
Böyledir benim sevdalarım
Başları dumanlı dağlara benzer
Eksik olmaz üstünden 
Fırtına kar boran
Ne yıkan yorulur
Ne vuran
Hasretin en delisi
Okların en sivrisi
Acıarın bin türlüsü
Volta atıp gezer
En acemi ressam bile
Yalnızlığımın resmini çizer
En yeni şair bile
Hasretime yüzlerece ağıtlar dizer
Anlıyacağın değişeceği yok bu filmin
Böyle gelmiş böyle gider.
<end>

<start>
Bu hasret bitecek sevgilim bir gün 
Çaldığım kapıyı sen açacaksın 
Ansızın görünce karşında beni 
Kim bilir ne kadar şaşıracaksın! ...
Gözlerine birden yaşlar dolacak 
Ellerin boşlukta bir an kalacak 
Sevincin o kadar büyük olacak 
Hoş geldin demeyi unutacaksın! ...
Hasretle tükenen yıllara inat 
Seni benden alan yollara inat 
Kavuşmak yok diyen fallara inat 
Kavuştuk diyerek haykıracaksın! ... 
Bir daha bir daha sarılacaksın! ...
<end>

<start>
Bu kızlar hep böyle midir abla? 
Bir yanları ateş
Bir yanları buz
Bir yanları bal
Bir yanları tuz
Gün boyunca şen şakrak
Geceleri huzursuz
Bu kızlar hep böyle midir abla?
Bu kızlar hep böyle midir abla? 
Aynalar karşısında usta
Sokaklarda acemi
Evlerinde masum bir çiçek
Okullarında en deli en neşeli
Pastahanelerde ürkek aceleci
Bu kızlar hep böyle midir abla?
Bu kızlar hep böyle midir abla? 
Duvarlarında onlarca poster yakışıklı artist
Düşlerinde
Ya doktor- ya mühendis
Ben babadan "berber çırağı"
Tek sermayesi - makası -tarağı
Daha belli değil
Bir baltaya sap olacağı
Beni de bir seven çıkar mı be abla?
Bu kızlar hep böyle midir abla? 
Saçlarında gül kokusu
Yüreklerinde hep "eve geç kaldım" korkusu
Uzaklardan bir bakışsam
Can buluyor içim dışım
Yanlarına bir varsam
Bir hiddet bir hışım
Çözemedim doğrusu
Bu kızlar hep böyle midir abla?
Bu kızlar hep böyle midir abla? 
Bir yanları kapris
Bir yanları naz
Ne yapsam ne etsem
Az buluyorlar az
Geçen gün birine usulca yaklaştım
Açıldım sevdamı anlattım
Öyle bir güldü ki bana
Utancımdan ağladım
Meğer başka birisiyle çıkarmış
Hem de
Parası arabası daha neleri varmış
Dersine iyi çalış dedi bana giderken 
Ardından öylece baka kaldım
Anladım ki ben
Bu aşk dersinde
Daha ilk günde sınıfta kaldım
Daha ilk günde abla! ..
Senin de sevgilin zengin mi abla?
<end>

<start>
Koç, en bencil, en egoist
Boğa, ta doğuştan realist
İkizler, çözülmez bir bilmece
Yengeç, doktor ister her gece
Aslan, en önde en kibirli
Başak, titizlikte bir deli
Terazi, ölçüp biçmeye aç
Akrep, en ateşli en kıskanç
Yay, her şeyi gören bilen
Oğlak, insanı sinir eden
Kova, en dahi en inatçı
Balık, ya âşık ya sanatçı
<end>

<start>
Kader deyip de
Sakın bir masal anlatma bana
Tırnaktan ayrılan et gibi
Koptuk işte
Sen bir yana
Ben bir yana
Oysa umutlarımızın rengi yeşildi
Yollarımızın ışığı yeşil
Yaprakların
Çiçeklerin
Ağaçların yeşil
Gel gör ki
O en çok sevdiğim gözlerin bile
Artık yeşil değil
Hani aynı kadehte
Rakı ve su gibiydik ikimiz
Hani aynı ekmekte hamur
Aynı dudakta kiraz
Aynı ağaçta nar
Şimdi ayrıldık desek
Kim inanır bize
Kim inanır yar
Bilirsin ki
Kıyamete kadar unutamam seni
Bilirsin ki
Mahşer de bile
Seni bir bekleyen var
Canı cehenneme böyle kaderin
Canı cehenneme
Böylesi
Hangi kitapta var!
<end>

<start>
Unutup gitmişsin verdiğim gülü
Onu bir köşede bulup getirdim
Belki hatırlarsın diye o günü
Çiçek pasajından sana getirdim
Yine orda gördüm yaşlı kadını 
Anmadan gitmedi senin adını
Ayrıldık deyince kırdı sazını
Sana kemanından bir tel getirdim
Sen yoktun oturdum boynum bükülü
Hala duruyordu aşkının külü 
Ansızın görünce yerde o gülü
Gözümde yaşlarla sana getirdim...
Bu zahmet bu ısrar sorma ne diye 
Yaralı bir kalpten sanma hediye
Bir ömrü nasıl da sordun diye
O gülü bir daha sana getirdim.
<end>

<start>
Yeniden başlamak için çok geç
Aramıza asırlar girmiş
Hiçbir şey bıraktığın gibi değil
Ben benden
Sen senden gitmiş
Notaları kanatan bir şarkıda kalmış anılar
Dipsiz bir kuyuda boğulmuşuz
Yolunu kaybetmiş çocuklar gibi
Sen bir yana ben bir yana
Dağılmışız.
<end>

<start>
Görüyorsun işte deniz bitti
Karaya oturdu aşkımız
Ve kumlara gömüldü
Üstüne titrediğimiz umutlarımız
Batan bir geminin 
Top atan bir aşkın malları bunlar
Haraç- mezat dillerdeyiz
En yaban ellerdeyiz işte
Başın sağ olsun
Ve hatta gözün aydın 
Dün gece gözlerimden bir yıldız gibi kaydın
O büyük aşktan sadece 
Bir kırık ben
Bir yitik sen kaldın...
<end>

<start>
Ne zaman ağlayan bir çift göz görsem 
Aşk denen yalanı yakasım gelir.. 
Bir saltanat kurmuş dertler kederler 
Dünyayı bir pula satasım gelir
İnanmak aldanış sevmek aldanış 
Kalbimi göğsümden atasım gelir 
Yaşamak diyorlar böyle hayata 
Bir derin uykuya yatasım gelir
Ümitler hayaller hepsi bir masal 
Bir varmış bir yokmuş diyesim gelir 
Kalmamış dünyada ne dost ne seven 
Ben dostum diyene gülesim gelir! ...
<end>

<start>
Yolunu beklemek anlamsız artık
Gidipte dönmedin dönmeyeceksin
Zalimdende zalim çıktın vefasız
Söz verdin gelmedin gelmeyeceksin
Bir ömür boyunca verdiklerimi
Yoluna aşk diye serdiklerimi
Hasretinle neler çektiklerimi
Ne yazık görmedin görmeyeceksin
Ahımla inleyen kemanım oldun
Gönlümde ümitsiz romanım oldun
Özlemle tutuşan volkanım oldun
Sen bunu bilmedin bilmeyeceksin
<end>

<start>
Düştün Gözümden artık
Bana ait değilsin
Sen artık nazarımda
Bir yabancı gibisin
Aşk arama gönlümde
Yer yok sana ömrümde
Sen yaralı kalbimde
Eski bir pas gibisin
Son ümidi sen yıktın
Son alevi sen yaktın
Gözlerimde ışıktın
Şimdi bir sis gibisin
bir kalpsizsin aldatan
Bir zalimsin ağlatan
Sen dünyamı karartan
Kara bir is gibisin
Aşk arama gönlümde
Yer yok sana ömrümde
Sen yaralı kalbimde
Eski bir pas gibisin
<end>

<start>
Öldüğüm doğrudur
Ama kan kaybından değil
Sen kaybından
<end>

<start>
Bizim Niyazi
Köşebaşında bir dönerci ustası
Adam gibi yaşamak
Bütün sevdası
Tek derdi
Ekmek parası
Bir de 
Gözleri görmeyen anası
Nasılsın desem
Kan damlıyor hayatının her sayfası
Bırakıp gitmiş karısı
Evde kalmış bacısı
Ve üstelik
Bir türlü bitmeyen ev kirası
Sanki bir Türk filmi
Onun hayat kavgası
Ne zaman yanına uğrasam
Sırada
Ağısı beyi paşası
Memuru çırağı ustası
Hepsinde binbir kahır
Ve hepsinin aynı
Kederi hasreti tasası
Görüyorsun ya Niyazi
İş değil 
Dönüp dönüp döner vermek
Vereceksen
Bir parça umut ver
Hem sana hem de bize 
EKMEK ARASI
<end>

<start>
Dağbaşlarında donmuş bir kar tanesiydim
İçimde ateşler yakmasaydın
Bu gözler öylesine tenha-öyle ürkekti
Sen ki sevgiyle bakmasaydın
Nereden bilecektim bu fırtınayı
İçimde şimşekler çakmasaydın
Bir çölden farkı yoktu bu kalbin
İçime bir nehir gibi akmasaydın
Bir adım atmazdım imkansızlığa
Peşine gönlümü takmasaydın
Ben bu hayata hayat mı derdin
Eğer ki karşıma sen çıkmasaydın
<end>

<start>
Artık biz bir yabancıyız
Ne aşık ne sevdalıyız
İkimiz de yalancıyız
Elveda - elveda
Sende kalsın umutlarım
Sende kalsın yarınlarım
Seni bulur şarkılarım
Elveda- elveda
Çıldırdığım gözlerine
Sığındığım dizlerine 
Aşkların en güzeline
Elveda -elveda
Belki bugün belki yarın
Dökülecek gözyaşların
Sonu yok ki bu sevdanın
Elveda elveda
Neler çektim neler gördüm
Yüreğime neler gömdüm
Bir mum gibi yandım söndüm
Elveda- elveda
Gözümde yaş -saçımda ak
Soldu ömrüm yaprak yaprak
Bu son saat bu son durak
Elveda -elveda
Soranlara bitti dersin
Sustu öyle gitti dersin
Baktın olmaz öldü dersin
Elveda elveda
<end>

<start>
Mutluluğun resmini çizemedi Abidin
Ama sen
Kalbime
Acının resmini çizip de gittin
Bence bu resimle
Tarihe bile geçtin
<end>

<start>
Şu yalan dünyanın boş olduğunu
Bilip de yaşarsan en büyük sensin
Hissedip bir kalbin taş olduğunu
Yine de seversen en büyük sensin
Veysel olan bilir ne gördüğümü
Eyüp’ün sabrıyla ne ördüğümü
Sen de Yunus gibi şu kördüğümü
Çözüp de yaşarsan en büyük sensin
Adını yazsam da dağlara taşa
Ecel bu ne yapsam gelecek başa
Bakma ardından dökülen yaşa
Kalplerde yaşarsan en büyük sensin
<end>

<start>
Hayat kitaplarda yazılan gibi değilmiş. 
Kitaplarda her kelimenin altında başka bir kelime gizliymiş. 
Her yüzün altına başka bir yüz... 
Böyle gidiyormuş bunun sonu yokmuş. 
Geç de olsa şimdi anlıyorum. 
Beni aşar bu kelimelerin altındaki kelimeler, bu yüzlerin altındaki yüzler...
Ben içimdeki acıya bakarım. 
İçimdeki enayiliğe bakarım. 
Evet kelimelerin altındaki kelimeyi, yüzlerin altındaki yüzü biliyorum ama, ben seni içimde hissederken, 
sana inanmışken şehrin her tarafında yanan bir ışık vardı. 
Yollarda, bahçelerde, hiç durmadan yanan bir ışık... 
Sen bu hayatta her şeyi benden iyi bilirsin. 
Öyleyse açıkla seni içimde hissettiğim her an hayatı aydınlatan bu ışığı...
Yollarda, bahçelerde, evlerde gece ve gündüz durmadan yanan bu ışığı... 
Hadi böyle bir ışığın hiç olmadığına inandır beni. 
Enayisin de bana... 
Çocuklardan, sarhoşlardan, budalalardan bile daha enayi... 
Dünyayı, insanları, hayatları göründüğü gibi sandığım için... 
Herşeyin göründüğü gibi olduğuna inandığın ve öyle sevdiğim için enayisin de...
Ama açıkla bana bu ışığı...
<end>

<start>
Uçurum dibinde nasıl göründügümü
Merak edreim hep.
Yüzümün aynadaki boşluguna hep bakmak isterdim.
İnançlarımın kırık döküldügü yeri anlamak için
kalabalıklar içindeki yalnızlıgıma dokunmak isterdim...
Aşktı adın uçurumda, yanı başımda
aynadaki suretimdi yüzüm, 
aykırı kanardı bana.
İnançlarımın çogu yalanmış
alay ederdi benimle.
Çok geç anladım, kalabalıklar arasındaki
senmişsin dokunamadıgım...
Yalnızlıgım diye küçümsedigim senin sevginmiş, 
Geceleri ansızın uyanıp
incitilp durdugum senin yoklugunmuş...
Onca sevişmeden sonra degişememişsem, 
sihirli bir aydınlıkta, 
içimde bir yer sonsuz hasret kaldıgı içinmiş...
İşte onca yalan geçen hayatımda
buymuş tek gerçegim...
<end>

<start>
İnsan kendisini merak etmeli; 
hem de ölümüne merak etmeli.
Gün bitti işte...
Kim farkında bunun senden
                        başka...
Herkes bu yenilgiyi nasıl da
                        rahat kabulleniyor...
Vaatlerini tutmadı gün.
Kimse kendisini merak etmedi.
Sabırsızlığın bundan; 
                bundan çocuksu hasretin...
Kabullenince herkes yaşamını
sen ortaya kendini koydun...
ve bütün suçlarını üzerine
                        aldın sonra
Bundan işte
bu çocuksu hasretin
Ve ölümcül bir rulet oynadın
                        insanlarla
hadi dedin, hadi bulun
                         en zayıf yerimi...
Ve diktin gözlerini gözlerine
                        kastın bedenini
                        yükselttin omuzlarını
Öylece kaldın...
Baktılar sana... Baktılar...
Ama yüreğini bir türlü
                            göremediler.
<end>

<start>
Aşk için kötü olmayı seçtim
kavuşmaların önünden koştum hep
acısını senden çıkarttım
içine çekmeye unuttuğun kalbinden
Son gece anladım
bu sessizlikten bir yangın kuşu doğacak
çatlamaya koşan bir at, hırpalanmış
unutmuş yarışı
Aşk için kötü olmayı seçtim
sahipsiz yüzlerimin tuzağına düşürdüm seni
özlemini büyük tuttum tenimizin uyumundan
Sevdikçe öldüren aşk için
kötü olmayı seçtim...
<end>

<start>
Soğuktan korkarsan
küflenmiş gümüşle kaplanır bedenin
Kendine kışkırtılırsın
çiçekli mağarayı unutursan.
Sana ikindi odaları yok
anarşist ruhunu taşıyamazsan
Kalbin gözlerini örterse
flamalar düşer yerinden
Yüzeyde kalır sevgin
kendini abartırsan...
Yağmurdan korursan sedeflerini
kısalır ve karışır yollar.
Haksız olur hep güneşe uçan kız
kumların altında saklı kalır benlerin.
Şımart içindeki sızıyı
büyüklerin erişemeyeceği o yerde kal.
Bırak içindeki kuş sadece ellerinle
konuşsun...
Kendini dokunulmaz bir güzel bulursan
büyükler erişir sana
Eğer irkilirsen yılanların çığlığından
dünyayı kabullenirsin; 
dünya ki
sıkıntı, kasvet, zehir...günaşırı intihar...
Hadi önce benimle başla, 
gözlerime bak, kır beni
yoksa...yoksa
'çaylar içine buz gibi akar'
<end>

<start>
Gunah kokulu visne bahcesinde
yuzunun en eski haliydi
aldatan beni.
Acitmamakicin disi tas, ici su dolu kalbimi
bez bebegine en gizli adimi verdin.
Oysa kacislarina vurgundun sen.
Ask degildi ozgurlugundu
ruhunu bir visne bahcesi kadar
kaygan ve elegecmez yapan.
Cunku ozgurlugun ogretti sana
dayaniksiz ask ortulerinin altinda
en uzun omurlu intikamlarin uyudugunu
Gul kokulu guneste
kuruturken hayallerini ve kadife etegini
bana baglanmadigin icin
kirli bir sevdayla bagladin beni
o uzun omrune...
<end>

<start>
İyilikten, saflıktan ulaşamadım kendime burada… Burası durmadan hızlanan bir kent. Burada sonsuz arzu çarpışır. Sonsuz acı… Sonsuz hırs…
En başlarda ne istedim tam bilmiyorum. Ama öyle açık ve duruydu ki gördüğüm herşey, nereye ve kime baksam beni kendisine inandırıyordu. Henüz içimde bir başkası yoktu. İçimde benden ayrı, bana karşı bir ses yoktu. Gidemediğim yerleri mutlu özlerdim, çünkü gitmesem bile bilirdim ki oraları da benden bir parçaydı.
Çok az ve usulca konuşulurdu.
Çünkü sessizlik vardı ve ve bu sessizlikte en küçük sesler bile çabucak yayılırdı heryere. Sessizlik kutsaldı, çünkü bütün sesleri o saklardı koynunda.
Evlerin önünde küçük bahçeler vardı. Geceleri ışıl ışıl yanan küçük düş ağaçları vardı. Herşey bizim için yaratılmıştı sanki, göründüğü gibi olan ruhumuza göre. Geceler gündüzlere usulca sokulurdu. Yavaştı herşey. Çok yavaş…
Kutsal ve sonsuz bir aynaydı gökyüzü. Kendisine içtenlikle ve sabırla bakanların ismini sayıklardı…
O zaman da vardı kötülük ve şiddet… O zaman da vardı yalan ve sevgisizlik… Ama yavaş dönerdi dünya. Garip, kutsal bir sessizlik vardı heryerde. Utanırdı kötüler yaptıklarından. Pişmanlık duyulurdu her yalandan sonra. Sanki mecbur kalındığı için sevgisizdi insanlar.
Top oynardık mezarlıklarda. Ölüler dünyanın en sevecen insanlarıydılar. Hayatı onlar sevdirirdi bize. Aynı güneşin altına uzanırdık birlikte.
O zaman bir tek kalbim vardı benim. Gözlerim bana aitti nereye gitsem. İçimde kendi sesimden başka hiçbir ses yoktu.
Hayatın o dinmeyen ağrısıyla hatırlardım kendimi. Susar dinlerdim. O ağrıyı incitmemeye çalışırdım. Kaçmazdım ondan. Bilirdim ki istesem de kaçamam ondan. Güneşin doğuşu ya da batışına nasıl saygı duyuyorsam ona da öyle derin bir saygı duyardım…
Toprak, içimde sakladığım halde ulaşamadığım sevgiliydi… Kendimle değil, toprağın sırrıyla yarışırdım. Kendimden değil, toprağın sırrından ürkerdim… Bu ürküntüyle barışmak için sık sık toprağa yüz sürerdim. Koklardım onu. Çıplak bir hazla yürürdüm üzerinde. Kalbimin üzerinde yürür gibi…
Sonra sular geliyor aklıma. Aktıkça yüzün gibi aydınlanan sular. İlk orada hatırlıyorum seni. İçimde henüz başka bir ses yokken. Kalbim ve gözlerim sadece bana aitken…
O suların peşinde, hayatımın peşinde, yüzünün peşinde…
İlk orada akıp giden sularda seninle kendimi gördüm. En çok sende sevdim kendimi. Akıp giden sularda. İlk kez sende gördüm özlemlerimi… Akıp giden kalbimi… O parçalanmış ve sadece sana ait benliğimi ilk kez sende gördüm…
O yavaşça dönen dünyayı, bütün sesleri içinde saklayan o kutsal sessizliği… Kendisine sabırla ve içtenlikle bakanın adını sayıklayan o sonsuz gökyüzünü… Gökyüzünün el verdiği o küçük düş bahçelerini…
Toprakla sular arasındaydı kalbim. Bu yakınlıkta ne varsa, bu sır nereye varacaksa görmek isterdim. Çünkü öyle inanırdım ki kendime, nereye baksam seni görürdüm. Toprakla sular arasında giderek aydınlanan yüzünü.
Dalgaların aydınlığı vururdu terkedilmiş evlere. Bir kapı açılır, içeri üşümüş bir ışık girerdi. Dışarıda bir sonsuzluk  kimsesiz yanardı. Bir ceset vururdu sahile, ömrüm olurdu yorgun ve ıslak saçları… Sen olurdun yüzünü saklayan herkes… Sonra… Sonra biterdi toprak… Akmaz olurdu sular. Kirlenirdi o kutsal sessizlik… Düş ağaçları kesilirdi… Seni bekleyecek yer bırakmazlardı bana… Sürüklerdi beni peşinden hızlanan dünya, bu durmadan hızlanan kent… Sürüklerdi beni kalbimden ayrılan ikinci kalp, sürüklerdi beni gözümden ayrılan ikinci göz… Ruhumdan ayrılan öbür ruh, sürüklerdi beni…
Artık bu kent o kent değil, bu kalp o kalp değil, bu gözler o gözler değil… Seni sevdiğine inandığım o insan bu insan değil…
Burada gidilecek hiçbir yer yok. İnsan en fazla o öbür, o yalancı kalbine çarpıyor… Burada insan en fazla o sahte gözünü hissediyor içi acıyarak… Ne kadar sevse de dünyanın bütün sevgisizliğini üzerine alıyor burada insan… Hep başkalarının sahte yasını tutuyor…
Burada her sabah, her akşam insan yeniden, hep yeniden başlıyor hayatına. Sanki hiç yaşanmamış gibi, hiç gidilmemiş gibi, hiç ders alınmamış gibi… Burada insanın yalan yüzü değil, o en derinde sakladığı kalbi kararıyor önce…
Artık burası herhangi bir kent: Kalabalık, doyumsuz, aceleci, konuşkan, acımasız, telaşlı unutkan, intikam dolu ve hep kaybetmiş… Burada sistem, kirletilmiş arzularla içimize, beynimize sızıyor, o “kurtarılmış beyin hücrelerimize”. İşte sevgiyi, yitirdiğimiz ve özlediğimiz aşkımızı, işte en derinde yatan insanlığımızı aradığımız yer burası…
İşte seni aradığım yer burası: Herşey satılık burada, herşey ambalajlı. Sevgi, umut, ütopya, başkaldırı, inanç, ölüm, farklı hayatlar… Herşey, herşey satılık burada.. Burada herşeyin bir fiyatı var… Burası durmadan hızlanan bir kent… Aşk bile burada serbest piyasa kurallarına bağlı… Sahte bir kalple peşinden koştuğum bu dünya seni bana anlatmaz, artık biliyorum…
Burası benim önümden koşan bir kent… Burada ikinci kalbimle, ikinci gözümle, ikinci benliğimle yarışıyorum. Burada kendimle amansız kavgalıyım…
Seni sevdiğim kadar sevmedim bu hayatı, inan… Ne olur bir tek buna inan…
Çünkü sende gökyüzüm var. sende sonsuz yağmurlarım, kutsal sessizliklerim var… Sende o küçük düş ağaçlarım var… Affet bu küçük insanlığımı… Affet peşinden geldiğim bu kenti… Affet o derin doyumsuzluğumu…
Göremedim affet, sen bu kentte denizden çıkan bir cesettin. O yorgun ve ıslak saçları ömrüm olan bir ceset… Affet beni… Gidilecek başka bir yer yokmuş bu kentte… Toprakla akan su arasındaki yüzünden başka… İşte bunu öğrettin bana… O sessiz, o kutsal yüzünle bana bunu öğrettin. Bu kentte aşk olamayacağını… Beni kendine çağırdın. Akşamın o ıstıraplı eşiğine…
Son bir umutla sana sarılıyorum sevgili. Dünya nereye giderse gitsin, bir tek sen kaldın bu kentte, birtek sen kaldın içimdeki iyilik yüzünden utandırmayan beni…
Ben bu dünyadan kaçtım ve gidecek başka yerim yok…
Burası içimi kanatarak hızlanan bir kent…
Bir yanım ölü, bir yanım sen…
Sevgiliysen tanı beni, bil öyleyse…
Dediğin gibi sevgili, daha fazla yabancı ölmek istemiyorum sana….
<end>

<start>
Burası bir dünya… Burası kalabalık bir meyhane. Burada erkekler hep çoğunlukta. Umutsuzluk da öyle… 
Birileri camları kırıyor. Dışarı bakıyor bir adam. Sokağa, geceye bakıyor… Öldüğüne bir türlü inanmak istemediği sevgilisine bakar gibi bakıyor hayata… Öyle bir bakıyor ki, sevmeye hak kazanmak için bile savaşmak gerekiyor, gecikince insan ömür boyu ölü bir sevgiliyi kollarında taşımaya mecbur kalıyor, der gibi bakıyor…
Bir kadın kucağına gelen kedinin tüylerinde arıyor kaybettiği sevginin büyüsünü… Karşı köşedeki eski duvara vuran sarı ışığı seyrediyor iki adam. Sanki suçlu, sanki yasak bir sevişme yaşıyorlarmış gibi mahçup, ama yine de hiç konuşmadan seyrediyorlar duvardaki  o sarı ışığı.
Bu gece bana gelmeni istiyorum, ya da sana gelmeyi, ama telefonun hep meşgul. Böyle anlarda hep tasavvufa sarılırım ben. Sabrın yüceliğine…
Telefonun meşgul çalarken eski duvardaki sarı ışığı seyreden adamlara bakıyorum bir taraftan… Lodos rüzgarları vuruyor o sarı ışığa. Tenteler uçuşuyor. Biliyorum, boşuna bekliyorum bu telefonun önünde, burada, bu dünyada; ama olsun, yine de ümitsizce seviyorum seni…
Umudum olsaydı, inansaydım bu hayata, insana ve sana, önünde tükenmek isterdim, önünde veda ederdim bütün bildiklerime, herkesin bilip tanıdığı kendime.
Ben okullarda okurken, yine de hep böyleydim. Sevmezdim herkesin yaptığı şeyi. Sevmezdim müsamereleri. Çabucak biten, sınırları çizilmiş zavallı piknik gezilerini. Gökyüzünün mavisine bakıp terlerdim hep, kapana kısılmış gibi terlerdim.
Oysa görüp göreceğimiz en güzel yerdi dünya; ama bu dünyanın geçerli yasalarına göre en büyük suçtu bunun farkına varmak, okullarda ve her yerde… Sadece bu bile yetmişti zaten hasta biri olmama… Yetti bu zaten, sıradışı ve güvenilmez biri sayılmama…
Beni hasta, beni sıradışı, beni güvenilmez kılan bu yanım yüzünden tatmadığım acı kalmadı, tatmadığım kuşku ve belirsizlik…
Bir gökyüzüne bakıyordum, bir hayata, bir de insanlara… Dikkatim hep dağınıktı bu yüzden… Böyle olmaması gerekir, bu hayat yanlış diyordum acemi sesimle, çocuk sesimle… Yaşadıklarımı anlıyordum ama  tecrübe dedikleri o şey oluşmuyordu bir türlü bende… Etrafımdakiler öyle dikkatli ve öyle öfkesizdiler ki, onca yıl boşuna yaşadığımı hissettiriyorlardı  sanki bana… Konuşmak soyunmaktı benim için. Sılaya dönmek istemekti. Ne denli çok sıla hasreti çektiğimi hissettirmekti konuşmak.
Oysa sılama kavuşmak ister gibi konuştukça umut kesiliyordu benden. Hatta utanç vericiydi göründüğü gibi olması bir insanın. İnsanın ve hayatın değişebileceğine inanmak aptallık derecesinde ayıptı burada ve her yerde…
Anladım bunu, anladım. Kendim olduğum ve yaşadıkça tecrübe edinmediğim, onca yıl boyunca kendimi dünyanın soğuk gölgelerinin arkasına gizlemediğim için üşüdüm hep ve hiç olmadık zamanlarda utandırıldım; utandırıldım tecrübesiz kendimden…
İşte bu yüzden yıllarca kendimi sevmem için birine muhtaç oldum ben hep. Kendimi sevmem, hayata yeni bir başlangıç yapabilmem için hep birini kendimden çok sevmem, bu yüzden ona ümitsizce bağlanmam ve onun bana acı çektirmesi gerekiyordu, birine eksilmeden tutku duymam için de onun beni üzmesi gerekiyordu.
Öyle çok utandırmışlar, beni benimle öyle çok karşı karşıya bırakmışlardı ki, benim kendimi sevmem için beni benden kopartan, yolumu şaşırtan, sılamı unutturan, bana anlamsızca acı çektiren birine bağlanmam gerekiyordu…
İşte böylesin sen de… Beni benden koparttın. Asıl gitmem gereken yeri, sılamı unutturdun bana. Belki de en çok bu yüzden bağlandım sana. Yıllardır yanıbaşımda derinleşen boşluğumdan, kasvetli geçmişimden, kapana kısılmış gibi geçen döküntü günlerimden kurtardığın için bağlandım en çok sana…
Evet, ölecek kadar acı çekiyorum şu an. Ama bir taraftan bu acının ne denli anlamsız ve boşuna olduğunu biliyorum. Ve yine de engel olamıyorum bu acıya… Belki de engel olmak istemiyorum.
Bu boşluktan beni kurtardığın için herşeyi yapma hakkını tanıdın kendine. Bana da seni tanımanın, seni anlamanın o büyük yolculuğu, o büyük gizemi düştü… Kendimi unuttum, senin peşine düştüm.
Bir gece aramızda nasılsa bir suskunluk olmuştu.
Ne gördüysen gözlerimde, ne duyduysan suskunluğumda, seni kıskanıyorum, demiştin bana, hatırlıyor musun? Saflığımı kıskanmıştın, ne tuhaf; sana duyduğum aşkı kıskandığını söylemiştin… Beni kendinden kıskanmıştın.
Çünkü, hani bireydin ya sen. Kimseye ait olamazdın ya. Bedenin ve ruhun yalnızca sana aitti; hem Tanrı da yoktu gökyüzünde ve vaktin de çok azalmıştı ya…
Hiç düşündün mü peki, bir kez olsun düşündün mü, neden bu kadar doyumsuz ve aceleci olduğunu.
Eminim düşünmüşsündür. İsteklerinin sınırı olmadığını, kendini arzularının ve hazlarının rüzgarlarına niye bıraktığını düşünmüşsündür…
Biliyor musun, benim için bunların zerrece önemi yok! Kiminle istersen yat. İster kadın, ister erkek… İstediğinle seviş. Özgürlük bir tek geceleri, yatağında ve sadece sabaha kadar tanınıyor sana, bunu benden daha iyi biliyorsun.
İstediğin kadar seviş. Ve beni de arzuladığın zaman ara sadece… Ama bana bir kez olsun gerçekten anlat, neden bu kadar aceleci ve doyumsuzsun.
Neden böyle olduğunu ben çok iyi biliyorum aslında, ama sen anlat, senden duymak istiyorum…
Bazen, gecenin bir yarısı kalkıp bana geldiğine göre, sen de benim seni ümitsizce sevmeme bağlısın aslında.
Vazgeçemediğin tek şey bu belki de bende… Hayatındaki tek sahici şey…
Herşey sevişmek değildir, herşey ten değildir… Çünkü bir yanın hazzın ve arzuların peşinde koşarken, bir yanın giderek derinleşen o boşlukla savaşıyor… Senin aşk dediğin o boşluğu kapatmak, mümkünse unutmak istemek değildir, biliyor olmalısın…
Bak, bunu en çok da kendime söylüyorum. Bir gün arzuların ve hazların dinerse, anlatmak isterim sana neden en çok boşluğumuzdan kaçmak için aşık olmak istediğimizi…
Hatırla ne olur, hatırla, kimden ve neden kaçtığını hatırla… Kendimizden, yanıbaşımızda büyüyen boşluklardan kaçtığımız sürece gidecek bir yer yok aslında, anla…
Ve bu yüzden bana hiçbir şey ifade etmiyor, sen benim için fazla iyisin demen, hiçbir şey ifade etmiyor bana.
Ne olur yıllardır beni benimle karşı karşıya getiren, beni benden kopartan insanların diliyle konuşma…
Beni senden ayıran tek bir şey var oysa… Tek bir şey: Benim seni ümitsizce sevmem… Senin benim tarafımdan ümitsizce sevilmen… Bunun dışında birbirimize öyle çok benziyoruz ki, git gidebildiğin, kaç kaçabildiğin kadar…
Git, benden uzaklara git… Unut bütün değerlerini, değersiz ol. Hiç bir değerin olmasın. İster kadın, ister erkek önüne gelenle yat… Ne yaparsan yap, farkında olmadığını sanırken bile ele vereceksin yine. En güvenmediğin insanların yanında, belki de en çok onların yanında ağzından kaçıracaksın gerçekten seni ele verecek olan şeyleri.
Doyumsuzluğunun peşinde koştuğun anlarda, belki de en çok bu anlarda çarmıha gerilmek isteyeceksin… Biliyor musun, benim hiç bir değerim yok, derken bile, bir başına kaldığında, seni senden kurtaran kimse kalmayınca yanında, dünyanın bütün günahlarını üstüne almak isteyeceksin.
Tanıyorum seni. Tanıdığım için de kaçıyorsun benden, kaçtığın için de ümitsizce seviyorum seni ben…
Çünkü ben, seni sana hatırlatıyorum. Kendimden önce seni boşluğuna çağırıyorum. Bu dünya, bu hayat böyle olmasaydı, en çok beni severdin biliyorum; ve şimdi en çok bununla avunuyorum…
Seni ümitsizce sevdiğim için ne olur kızma, ne olur gücenme  bana… Bunu çok istedim. Benim yerimde sen de olabilirdin…
Kıskanırdım seni en fazla, ama kızmazdım, anlardım, hak verirdim, gücenmezdim…
Sürekli mağdur üretiyor bu hayat, sürekli yoksul, sürekli köle…
Herşeye sinmiş bu derin haksızlık, bu uçurum yasası. Biri efendi öbürü köle olmazsa aşk bile olmuyor bu hayatta… Ne olur kızma bana…Git kiminle istersen seviş, ne yaparsan yap; geceler senin, kimi arzularsan arzula, ister sevmediğin insanların bile seni sevmelerini bekle, durmadan onaylanmayı bekle onlardan; isterse durmadan derinleşsin o boşluğun; biliyor musun ümitsizce sevdiğim için seni, daha iyi anladım bu hayatı ben.
Bu imkansız aşk bana insanları ve hayatı daha iyi tanıttı… Bu ümitsiz aşk senin aslında ne denli yalnız ve ne kadar çaresiz olduğunu gösterdi bana…
Bu yüzden kabullendim işte; seni efendi yapan, seni değerlerinden kopartan, etrafındaki onca insana rağmen seni yapayalnız kılan bu aşkın kölesi olmayı kabullendim… Bana düşen de bu… Değiştirmek isterdim bu hayatı, ama değiştiremiyorum, gücüm yetmiyor…
Seni ümitsizce sevmeme kızma, kızma ne olur…
<end>

<start>
Akşamları boynundaki merhamete sıgınan
aşkın ölü kuşlar, 
daha sabah olmadan
seni tükettiklerini anlar anlamaz, 
kirli ve acımasız bir dalgınlıga uçarlardı.
Kıstırdıgın sokaga adını vermişlerdi: 
Melek çıkmazı...
Gidecek evi olmayan bulutsu bir misafirdin, 
ezilen kanatlarından sunulmuştu sana tek okşayış...
Öyle sert ve öyle belrsizdi ki her şey, 
ona uymayınca çogalırdı
dünyada hazır buldugun boşluk...
Tutundugunda boşluk sana, 
yüzünün ışıgını öperdi yüzün.
Yalnızlık küçümsediginde seni
gögün içindeki aslını görürdün.
Gögün içindeki, 
senden çıkan her şeyin konakladıgı o sonsuz evi...
<end>

<start>
Düşkün bir prenstin
muhtaç kalmıştın bu dünyada görünmeye
bitmeyen arzularına muhtaç kalmıştın
Sadece fakir biriydin sana göre
beni görünce öylesine kaptırmştın ki
o eski muhteşem günleri anmaya
fark edememiştin beni
Yine de küllerini getirdin bana
bu kayıp dünyanın sayıklıyan tarihine
benimle geçmek istedin...
Oysa düşkünde olsalar
prensesler iyi bilmeliydi
kimlerle tarihe geçeceklerini
vurulmuş bir insanla kurtulmayı düşlemenin
onu bir kez daha vurmak oldugunu...
Hem artık sayıklayan tarihin bile çok vakti yoktu
düşkün prenseslerin arkadaşlık hatlarını bagışlamaya...
<end>

<start>
Ellerinden utaniyorsun. 
Benim umutlu olmaktan utandigim gibi... 
Gösterisli bir vitrin gibisin. 
Agladigini bir tek sen biliyorsun 
Agladikca daha da isildiyor sahipsiz güzelligin. 
Bense hep yoldayim. 
Evim hiç olmadi. 
Kaçiyorum... 
Sahipsiz güzelligin verdigi acidan kaçiyorum. 
Kaçmaktan kaçiyorum. 
Hiçbir sey istemiyorum.
 Belki utandigin ellerini sadece... 
Ellerin vitrinin disinda, nasil da masum sicak.
 Alismamisim mutlu olmaya ben, 
Ellerini vitrine koyup, kendimden kaçiyorum
<end>

<start>
Cocukluk bahcendi sesin senin,
alevlerle mesut, cicekli aynandi.
Sizlattiginda karsiliksiz dusler bileklerii,
nefesini kanattiginda veda sozleri
yoruldugunda ayriliklardan,
artik hep boyle olacak, dediginde
sesine dondun hep.
Orada binlerce sevdali goz seni gorsun diye,
sesinin cocukluk bahcesine...
<end>

<start>
Kurtlarla ve Annenle Dans Et
İnsanın annesini sevmesi
Kendisini sevmesi değil midir aslında
Kendi hayalgücünü ve o korkunç düşlerini
Saatinin içini aç, annen sana bakacak
Öp anneni, tanrıyı anımsa
Beslenme çantana koymayı unutma karakutunu
Kurtlarla ve annenle her sabah dans et
Kurtlarla ve annenle her akşam dans et...
Sen oradasın
Yazılmamış bir şiir gibi...
Saf ve masum
Bütün öfkem bu sana
Başeğmem ve sonsuzca arzulamam.
Cezmi Ersöz
<end>

<start>
Sakat Süvarinin Karısı
Meğer çoktan dökülmüş
Aynalardan sırlar,
Çoktan yayılmış kanser kokusu
Apartman boşluklarına
ve karanlık pencerelerde
Eski bir çığlık gibi yaşıyormuş kadınlar...
Yoksa der miydim anneme
Küstah bir şaşkınlıkla,
Bırak artık bu beklemeleri, diye
Çünkü güzel günler geride kaldı,
Beklenen o güzel günler
O da biliyordu oysa
Bahtsız kadınlar kabilesinde ölümün
Sıradan günlere paylaştırıldığını,
Felaketlerin basit sezgilerle farkedilip
Yürek ağrılarını dindirdiğini.
Nitekim vazgeçmişti artık
İpekli kumaşlar dikip
Sakat süvariyi beklemekten...
Konuştuk uzun uzun
Balolar, danslar, şenlikler ve
Cumhuriyet...
Sonra başını açmasını söyledim ona
Durdu... düşündü...
ve karanlık anlamları
Bırakarak ardından
İncecik bir yalnızlık gibi
Sokaklara çıktı,
Hatırladı kendini... ürperdi...
Akşamdı... bizim gibi adamlar
Haber verdi
Ölüsünün mercan karakolunda bekletildiğini.
Başörtüsünü
ve amelelere harb-ı umumiyi anlatan
Sakat süvariyi kahveden aldım.
Ne babamın polislere anlattığı
Dokunaklı anılar,
Ne de kirli deniz kokan
Saçları tanık oldu ölümüne...
Onun ölümü ne kanser,
Ne kocası,
Ne komşular...
Ölümü, elimde buruşturduğum
Bu başörtü
Bu baş... bu örtü...
Bu baş... bu örtü...
Bu baş... bu örtü...
<end>

<start>
Mayıs, benim için öfke ve direniş ayıdır. Mayıs, benim için hüzün ve yenilgidir.
Mayıs ayı bitmez. Tam bitecekken yine gelir ve kendisini hatırlatır...
Mayıs ayı, eve geldiği ürpertici bir gecede, bizim çocukları astılar, diye kesik kesik ağlayan babamdır...
Bu ülkenin onuru, masumiyeti, direnişi, temiz kalmış son çocukları asılmıştır mayıs ayında, ama mayısın hıncı ve kurbanları bitmemiştir yine de...
Mayıs ayı, Almanya’nın Köln şehrinde bana sonsuz bir hasretle sarılıp, sen İstanbul kokuyorsun, diyen Atilla Keskin’dir en çok... Çünkü, mayısın bütün öfkesi, direnişi, hüznü, yenilgisi, bitmeyen istekleri ve son kurbanı onda toplanmıştır...
En sevdiği, canından çok sevdiği insanları hep mayıs ayı içinde yitirmiştir o...
Deniz Gezmiş, Yusuf Aslan ve Hüseyin İnan’la birlikte yola çıkmıştır. Aynı hareketin, Türkiye Halk Kurtuluş Ordusu’nun öncüleridir hepsi. Özgürlük ve adalet istemişlerdir. Bağımsız bir ülke ve o ülkede halkların kardeşçe yaşamasını istemişlerdir. Türkiye’yi yerinden oynatmışlardır...
Halklar inanmıştır bu çocukların haklılığına ve taleplerine. Bir subay olan babam dahi, bir mayıs gecesi, bizim çocukları astılar, diye ağlıyorsa, yeniden geri dönüp o günlere bir kez daha ve derinden bakılmalıdır... 
Ama kırılgandır tarih. İyilikler ve umutlar alınırsa elinden, aklı kötülüğe ve zulme çalışır. Nitekim öyle oldu... 
Yakalandı bizim çocuklar. Askeri mahkemelerde yargılandılar. Kalbi bu çocuklarla olanlar umutlarını ve heyecanlarını korkunun karanlığında gizlediler...
Askeri mahkemeden 18 idam çıkar... Hakkında idam kararı çıkanlardan biri de Atilla Keskin’dir... 
Deniz’i, Yusuf’u, Hüseyin’i Mamak Askeri Cezaevi’ndeki ön hücrelere tek tek koyarlar. Belli ki onların idamı kesindir artık. İntihar etmesinler diye de hücrelerindeki lambalar koridora alınmıştır. Hüseyin İnan’ın, yani herkesin benimsediği ismiyle Dede’nin elinde “Gerilla Savaşı ve Marksizm” adlı kitap vardır ve çok az bir zaman sonra idam edileceğine hiç aldırmadan, bütün dikkatiyle okumaktadır... Yusuf Aslan’ın hücresinin duvarında ise Pir Sultan Abdal’ın resmi asılıdır. Resimde, Pir Sultan Abdal’ın boynuna idam ilmeği geçirilmiştir. Tarihin kırılganlığı devam etmektedir...
Yusuf Aslan bir ara hücresinden arkadaşlarına seslenir: Biz gidiciyiz, bu kesin... Kendinizi sıkı tutmalısınız! Belli ki mapusluk süreci bu kez uzun olacak sizin için. Biz gittikten sonra üstünüze çok geleceklerdir. Kendinize bir uğraş bulun. Bol bol okuyun, hatta ikinci bir dil öğrenmeye çalışın. Yoksa zamanı tüketmeniz kolay olmayacaktır...
İdamla yargılandıkları halde, birbirleriyle şakalaşmaktan geri kalmayan, ölüme bile güle oynayarak, yaşam sevinçlerinden bir nebze bile yitirmeden giden insanlardır bunlar...
Hücrelerine dadanan ve yakalayıp Abdürrezzak adını verdikleri bir fareyi kuyruğundan iple asıp, fareden çok korktuğunu bildikleri Yusuf Aslan’ın hücresinin önünde sarkıtan, onu ranzasının en üst noktasına tırmandırıp arkadaşlarından can hıraş feryatlarla yardım istemesine en masum neşeleriyle gülen bu çocukları nasıl unutur ki insan...
O Yusuf ki, tutuklamalarından birinde polisler bıyıklarına bakıp, bunlar ne biçim bıyık ulan..., diyerek yoldukları için ve başka tutuklanışında polislere bu zevki bir daha tattırmamak için sorgudan önce, kendi bıyıklarını kendisi yolan; o Yusuf ki; elleriyle boğazını sıkıp, dilini dışarı çıkararak, bakın işte, beni astıklarında görüntüm böyle olacak! , diyerek kendi ölümüyle bile alay eden, yaşam dolu ve korkusuz bir insandı... 
Deniz, bambaşkaydı benim için. Herşeyden önce babası Cemil Gezmiş, babamın arkadaşıydı. Kadıköy’ün, masaları yeşil örtülü, o yoksul esnaf kahvelerinde buluşup, acı çaylar içer, idamların gerçekleşip gerçekleşmeyeceğini konuşurlardı...
Deniz bambaşkadır benim için. Atilla Keskin’in görüş günlerine gelen abisinden Rodrigez’in gitar konçertosunu getirmesini istemiştir... Sarıldığım devrimciliktir onunkisi... Hep sevgiden sözeden Che Guevera gibidir… Yaşam sevinci, coşku, espri, hüzün ve duygusallıktır o... Rodrigez, belki de ilk kez onun varlığında, aynı anda yaşama ve ölüme çalmıştır gitarını, son bir kez içilen bir bardak hapishane çayı, son kez ciğerlere çekilen bir nefes sigarayla birlikte...
Hüseyin İnan ise okur, düşünür ve yorumlar. Hareketin gizli öncüsü odur. Boşa konuşmaz, herkes ona inanma ihtiyacı duyar. Eylemleriyle kanıtlar düşüncelerini. Sakin ve bilgedir. Bu yüzden arkadaşları ona “Dede” derler...
Ama dedim ya, kırılgandır tarih, iyilikler ve umutlar alınırsa elinden, aklı kötülüğe ve zulme çalışır... 
Önce Deniz’i götürürler idam sehpasına… Deniz, masaya çıkmadan önce, orada hazır bulunanlara, bizi cezaevinden yangından mal kaçırır gibi kaptılar, havalandırarak getirdiler; ayakkabılarımızın bağlarını bile bağlamamıza fırsat vermediler; postallarımın bağlarını bağlasınlar; asıldığımda ayağımdan düşmesini istemem, diye bağırır. Sonra gardiyanlar onu masaya çıkartır. Bir gardiyan ilmeği açar, genişletip, boğazından geçirir. Deniz o anda son sözlerini söylemeye başlar: Yaşasın tam bağımsız Türkiye! Yaşasın Marksizm-Leninizm! Yaşasın Türk ve Kürt halklarının kardeşliği! Yaşasın işçiler, köylüler! Kahrolsun emperyalizm! .. 
Deniz asılırken Yusuf Aslan’ı getirirler oraya ve Yusuf Aslan oradakilere, duydum Deniz’in sesini, der. Darağacı bu defa onun için hazırlanır. Yusuf çıkar bu defa taburenin üzerine ve son kez şöyle der: Ben ülkemin bağımsızlığı ve halkımın mutluluğu için, bir defa, şerefimle ölüyorum. Sizler, bizi asanlar, şerefsizliğinizle hergün öleceksiniz! Bizler halkımızın hizmetindeyiz, sizler Amerika’nın… Yaşasın devrimciler! Kahrolsun faşizm! ..
(İnanın o yılları yaşayan biri olarak, bunları yazmak hiç kolay değil. Yirmi iki-yirmi üç yaşındaki o insanların bu sonsuz cesareti ve inancı karşısında hayranlıkla birlikte, derin bir utanç da duyuyorum. Utanıyorum, çünkü bugün ülkemizin üzerinde Çatlı’nın faşist ruhu dolaşıyor. Utanıyorum, çünkü bu ülkede birçok lisede gençler kendilerine örnek insan diye, Çatlı’yı seçmiş. Utanıyorum, çünkü Çatlı’nın ev arkadaşı, iş arkadaşı olduğunu söyleyen birileri, pervasızca ve sanki hiçbir şey olmamış, sanki onca insan boşuna ölmüş gibi, yanıbaşımızda ahkam kesebiliyor...)
Ve sonra sıra Dede’ye, Hüseyin İnan’a gelir. Sigara içip içmeyeceğini sorarlar. İçmeyeyim, der. Sonra orada bekleyenlere döner ve ayağındaki lastik ayakkabıları göstererek: Söyleyin babama, yarın ayağımdaki bu lastik ayakkabıları görüp, doğru dürüst bir ayakkabısı bile yokmuş diye, üzülmesin. Askeri cezaevinde, ayakkabılarımızı giymemize bile fırsat vermediler. Ayakkabılarım cezaevinde kaldı. Onlara hediyem olsun... Savcı, sözünü kesmek için, sehpaya çık, diye bağırır. Hüseyin İnan, masanın üzerinde, gayet sakin; sabırlı ol, çıkacağım, der. Ve tabureye çıkmadan, masanın üzerinde son sözlerini söyler yüreklice: Ben, şahsi hiçbir çıkar gözetmeden, halkımın mutluluğu ve bağımsızlığı için savaştım. Bu bayrağı bu ana kadar şerefle taşıdım. Bundan sonra bu bayrağı Türk halkına emanet ediyorum. Yaşasın işçiler, köylüler ve yaşasın devrimciler. Kahrolsun faşizm! ..
Diner ağır kapıların ve acımasız kilitlerin gürültüsü... Diner zincir şakırtılarının sesi...1972 yılının 6 Mayıs’ıdır... 
Bir kişi daha götürülse idama bu Atilla Keskin olacaktır. Ama daha başka kimse götürülmez. Son idam edilen Hüseyin İnan’dır. Ama vasiyeti kalır Atilla Keskin’de... İdama, darağacına götürülürken, Hüseyin İnan, can yoldaşından, Atilla Keskin’den tek bir şey ister: Eğer birgün kurtulursan bu zindanlardan, eğer birgün özgür olursan, bir sevdiğin olursa ve ondan da bir oğlun olursa, ne olur benim adımı koy… 
Ölmeden önceki son isteği budur Dede’nin...
Aylardan mayıstır. Zulüm ve dostluk; inanç ve erken ölüm birbirine karışmıştır, ama unutulmayan tek bir şey vardır: Verilen sözler... İnsanın alnına yazılır. Üstelik aylardan mayıssa ve darağacına giden insanlar en sevgili arkadaşlarsa, dostlarsa, umutlarsa, direnişlerse ve sözkonusu olan, onların son dileğiyse... 
Atilla Keskin, Mamak ve Niğde cezaevlerinde dört sene kaldıktan sonra,1977 yılında yurtdışına çıkar. Kendi gibi yürekli bir kadını sever. Bu kadından bir oğlu olur. Unutmak mümkün müdür o son sözleri: Eğer yaşarsan, eğer bir kadını seversen, eğer ondan bir oğlun olursa, ne olur benim adımı koy... 
Ve dünyaya gelir o çocuk. Hiç şüphesiz, adı Hüseyin İnan olur. Dede İnan...
Almanya’dır gurbetin adı… Aradan yıllar geçer, Hüseyin İnan büyür. Sürgünlük büyür, büyür vatan hasreti, büyür yirmi iki-yirmi üç yaşında asılan yoldaşların özlemi...
Ve birgün, küçük Hüseyin İnan, spor yaptığı yerden dönerken, sırt çantası yoldan geçen bir kamyona takılır. Tekerleklerin altına sürüklenir birden Dede İnan. Ve o an can verir... Ve ne acıdır ve ne tuhaftır ki, aylardan mayıstır... Oğluna benim adımı koy, diyen yoldaşın adını taşıyan ilk oğlu, ilk gözağrısı yine mayıs ayında alınmıştır Atilla Keskin’in elinden. Alınmıştır yaşamdan...
Mayıs devlet midir? … Mayıs öfke ve direniş midir? … Mayıs zulüm müdür? … Mayıs hüzün müdür? … Mayıs, bu ülkenin asılan son masum ve lekesiz çocukları mıdır; kırılan tarih mi, yoksa hayatın ta kendisi midir mayıs? … Nedir mayıs? ...
Masumken ölmüştür Hüseyin İnan, tıpkı ismini aldığı Hüseyin İnan gibi, onun yoldaşları gibi… Bu yüzden annesi, beyaz bir tabuta konulmalı, diye diretir. Almanya’da günlerce beyaz ve küçük bir tabut aranır. Sonunda bulunur o beyaz tabut. İçine Hüseyin İnan konur… İçine Türkiye konur… İçine, bu ülkenin yitip giden masumiyeti, darağacına korkusuzca, hatta güle oynaya giden ve kendi ölümleriyle bile alay eden lekesiz, yiğit çocukları konur...
12 yaşındaki İnan’ın arkadaşları, mezara o an üzerlerinde ne varsa, çiçeklerini, kasetlerini, ayakkabılarını, wolkmenlerini, şapkalarını atarlar...
Ağlamak ayıptır ya devrimciler için, hep içimize akıtırız ya o içimizi dağlayan gözyaşlarını… Yüreği avucunda bir şair bozar bu kalpsiz geleneği; Atilla Keskin’in en yakın dostlarından şair Nihat Behram bozar… Ben ağlıyorum ve kimseden izin almıyorum, der... Ve işte o an boşanır gözyaşları... Ve Atilla Keskin, yoldaşları birkaç metre ilerde asılırken ağlamayan Atilla Keskin, tam 21 yıl sonra, ilk oğlu Hüseyin İnan’ın mezarı başında ağlamaya başlar.
22 yıldır dönemediği ülkesi Türkiye için, o cesur ve yiğit yoldaşları için, hergeçen gün yokedilen masumiyetler ve inançlar için, kirletilen umutlar için ve bunların hepsini o kısacık, o ceylan ömründe taşıyan ilk oğlu Hüseyin İnan için ağlar. Doyasıya ve katıksız ağlar. Onca yıl, biriktirdiği herşey için, sustuğu ve içine attığı herşey için... Tıpkı babamın, bir mayıs ayında, bir gece vakti eve gelip ve hepimizi uyandırıp, biliyor musunuz, bizim çocukları astılar, diye ağlaması gibi...
Yine de özlenir hayat, yine de özlenir ne kadar kirlense de Türkiye ve İstanbul… Ve Atilla Keskin, bana memleket hasretiyle sarılıp, sen de İstanbul’un kokusu var, diye gözyaşlarıyla sarılır...
Bir kere gelenek bozulmuştur. Artık çok şey birikmiştir içimizde. Zehirlenmemek için, ne hissediyorsak öyle olmalıyız ve öyle davranmalıyızdır...
Ve Nihat Behram,12 yaşında, evine dönerken bir kamyon altında kalan Hüseyin İnan için şu dizeleri okur mezarının başında:
“Acıların sessiz, sözsüz kuşlarını bıraktın şarkılarımıza... 
Ölümlerde ağlanmasın diye ezberlemiştik; senin için ağladık... 
Çünkü, bahar günü yürek taşımanın ölçüsüydü senin için ağlamak... 
Can üstünde parçalamış senin gibi bir çiçeğe ağlanır...”
Anladım, mayıs herşeydi… Öfkeydi, direnişti, zulümdü, yenilgiydi; o cesur ve yiğit yoldaşlardı, ölümüyle alay eden Yusuf Aslan’dı, babası üzülmesin diye ayakkabılarını arkadaşlarına hediye ettiğini söyleyen Hüseyin İnan’dı; asılmadan önce son kez dinlenen Rodrigez’in gitar konçertosu eşliğinde içilen son çay ve son sigaraydı; babamın, bizim çocukları astılar, diye kesik kesik ağlamasıydı; Atilla Keskin’in, sen İstanbul kokuyorsun, diye bana sarılmasıydı mayıs ayı... Beyaz bir tabutun başında hep birlikte söylenen son dizelerdi...
Mayıs hayatımız gibiydi. Doyasıya aşık olduğumuz, tekrar tekrar sevişsek de o hep özlediğimiz yere bir türlü ulaşamadığımız, bu yüzden acı çektiğimiz, acı çektikçe hasretle bağlandığımız sevgilimiz gibiydi mayıs ayı... 
Mayıs hayatımız gibiydi...
<end>

<start>
Şehir tutkun, yaban ve sana aşıktı
Karlı bir nehir gibi uzayan dalgınlığından
uyandırmak için seni
siren sesleriyle ağlardı.
Oysa sen hep kalbine inerek sevdin
güzel ve sapık çocukları, 
polis ışıklarından dövmelerin oldu
süt teninde
kırgın ve içe dönük sevişmeden
Söz gelimi korkardın ölü kadınlara
kar topu atan çelimsiz çocuklardan
saçlarındaki şeffaf papatyalar bile korkardı.
Rakı şişelerine sarılan gazete kağıtları kadar
ürkektin...
Ama sen istemezsen kimse ölmezdi.
Ispanya'yı baştan başa dolaşan, ayakları
şimdi bir kurtlu
çınar gibi dökülen ve Che'nin resmini her
sabah yaşlı
bir Rum kadınına zorla öptüren
Fransız Nuri bile hiç
ölmeyecek gibiydi...
<end>

<start>
Kimsesizdi asilligin
Soyu tukenmis masal kuslari gibi
beklerdin beni dukkanlarin onunde
sokak koselerinde...
Kimse sigamazken kendi gecesine
sen kapilarin onundeki
sahipsiz dalginliga vurulurdun
Cok iyi bildigin bir meyhaneydi dunya
duslere karsi yasanan...
Tehlikeliydin, kimsesizdi asilligin
en kirli yerde
arardin sevgiyi...
en dipte...
Hayatin en unutulmus yerinde...
<end>

<start>
O akşam ne çok şey konuşmuştuk onunla... Filmlerden, Polonyalı yönetmen Kieslowski’den. Yakınlarda kaybetmiştik onu. Peki Kieslowski o özellikle Mavi filminde aradığı iyiliği bulmuş muydu? Neredeydi iyilik? Arınmak? Görünmeyen, saklı bir yerde miydi? En dipte miydi iyilik, düşkünlükte miydi? Yoksa iyilik, arınma diye bir şey yok muydu, biz dünya sürgünlerinin çektiğimiz aşk özlemi gibi bir şey miydi, iyiliğe, arınmaya duyduğumuz bu dinmez özlem...
Sahi, Metin Erksan’ın Sevmek Zamanı filmini de konuşmuştuk... İnsan bir fotoğrafa âşık olabilir miydi? Belki de bugüne dek yapılmış en umutsuz aşk filmiydi Sevmek Zamanı. Gerçekliğin acımasızlığından korkup suretlere sığınan kalplerimizin trajik bir özetiydi sanki...
Sonra Behçet Necatigil’i anmıştık, onun Kaçmalar şiirini: Sızlar ince içerlerde yara / Vurur yüzeylerde şeylere üzüntüsü, acısı / Elden kayar bir çatal / Ya da düşüncelerde erir boy’na sigara.../
Sonra ansızın başını örten şehirli kadınları konuşmuştuk, bir gece rüya görüp, sabah ansızın örtünen subay ve hakim eşlerini... Şehirlerin insanı yapayalnız bıraktığını, buralarda kimsenin kazanamayacağını, sürekli bir yenilgi duygusuyla yaşanacağını anlatmıştık birbirimize...
Anlamıştım. Ayrılığımız, geceye birbirimizi emanet edişimiz bu konuştuklarımızla bağdaşmayacak ölçüde yorgun ve ürkekti... Sanki bunca önemli duyguyu, sözü hakkımız olmadan konuşmuşuz gibi suçlu bir şekilde vedalaşmıştık...
Acemice kaçar gibi... Bütün bu zamansız vedalaşmaları bir gün konuşmayı düşünerek yatıştıracaktık sanki bu acemiliğin, bu birbirimizden ansızın kopmaların suçlu tedirginliğini... Eve gelince biraz kitap okudum. Bir iki satır bir şey yazdım. Eski yazılarımı gözden geçirdim. Bir türlü bitiremediğim şiirime birkaç dize ekledim... Ama ne yapsam onunla vedalaşırken yaşadığım o suçlu tedirginliğimi içimden atamadığımı hissettim... Bu tedirginlik yoruyordu beni, uyumaya çalışmalıydım...
Biraz müzik dinlersem rahatlarım diye düşündüm. Radyomu yanıma alıp yatak odama geçtim. Yatağıma uzandım, bütün gece yalnızları gibi kendime uygun bir radyo istasyonu aramaya başladım... Radyonun frekansları arasında rastgele dolaşırken bir frekanstan gelen sesle ansızın irkildim: “Benim adım Tülay. Sizin radyonuzu ilk kez dinliyorum. İnsanları birbirleriyle buluşturmanız ilgimi çekti. Bu şehirde insanlar çok yalnızlar... İnsanlar ne gariptir ki, sevgiye çok ihtiyaç duyuyorlar, ama sevgiden çok korkuyorlar, özgürlükten korktukları gibi...”
Evet, bu onun sesiydi. Birçok şeyi konuştuktan sonra suçlu bir tedirginlikle vedalaştığım insandı bu. Peki, onun ne işi vardı bu tuhaf radyoda? Bir anlam verememiştim. Tam bu sırada araya programcı girdi: “Tülay, sen bizim radyoya bir alış, bırakamazsın. Muhabbet FM tiryakilik yapar... Sen de yalnızlıktan yakınıyorsun değil mi? Benim bildiğim bir şey var, kaçan kovalanır, yani kendini ağıra satacaksın; bir de çok önemli bir kural var, kıskandıracaksın.” Programcı o bildik, o yapay, dahası alaycı ses tonuyla hızlı hızlı konuşurken, Tülay o mahcup sesiyle araya girmeye çalışıyordu: “Yo, tam böyle değil asıl söylemek istediğim benim... Biraz önce arayan bir arkadaş vardı, yalnızlıktan bahseden... Bence çok önemli şeyler söylüyordu, sözleri arada kaynadı gitti.”
Bu sırada programcı sıkılmış olmalıydı ki aynı alaycı ve küçümseyen ses tonuyla: “Bak Tülay istersen sana şöyle dertlerine uyan bir şarkı çalalım, ne dersin? Yoksa karşılıklı konuşacak birini mi istersin, karar ver, bize göre hava hoş.” Bunu duyunca can havliyle hemen yanıbaşımda duran telefonumun tuşlarına basmaya başladım. Meşgul çalıyordu. Tekrar tuşlara bastım. Bu sırada programcı Tülay’a hangi şarkıyı istediğini soruyordu bir taraftan. Tülay, Mahler’den Ölü Çocuklar Ağıdı’nı istedi... “Haydaaa, o da ne yahu? ” dedi programcı... “Gel sana Selami Şahin’den Özledim’i çalalım, ne dersin? Bak bu şarkı sana çok uyar, dinle beni...” İşte tam bu sırada radyonun telefonunu düşürmeyi başarmıştım. Telefonda karşıma çıkan kıza programa dahil olmak istediğimi söyleyince beni de hemen konuk ettiler. “Tülay, benim” dedim, “ne işin var senin bu radyoda, çok şaşırdım. Bu adam düpedüz seninle alay ediyor, buna nasıl izin verirsin? ” Önce bir sessizlik oldu. Tülay’ın sesi adeta titriyordu: “Ben... Öylesine frekansları dolaşırken rastlantı olarak yani. Şimdi sen karşıma çıkınca... Çok tuhaf oldum...” Programcı fırsatı kaçırmamıştı tabii: “Ooo, Tülay, yoksa eniştemiz mi, evet, şimdi de sizi tanıyalım. Muhabbet FM. İşte böyle buluşturur. Hadi bana dua edin yine... Siz konuşurken fona Devran Çağlar’dan Hep Seveceğim’i koyuyorum. Hadi iyisiniz, böyle hizmet hiçbir yerde yok...”
Öfkeden deliye dönmüştüm: “Ne bu rezalet? Bu adamla konuşacak ne buluyorsun” diye sordum...
Bir an bir sessizlik oldu. Sonra Tülay konuşmaya çalıştı, sesi güçlükle çıkıyordu ağzından: “İnsanları buluşturuyor o. Bence çok kötü biri değil... Sen de değilsin...” Tülay kesik sesle konuşuyordu. Sanki unutmuştu bir radyoda herkesin önünde olduğunu... Sanki kendisiyle konuşur gibiydi. Devam etti: “Sadece sen daha çok şey biliyorsun ondan... Ama o da olduğu gibi, farklı görünmeye çabalamıyor... Sen ve senin gibiler çok önemli, çok farklıymış gibi görünüyorsunuz, o görünenin altı bomboş, yüzeyin altında pek bir şey yok aslında...”
Bu sözler karşısında insan ne diyebilirdi ki susmaktan başka. Hayır görünenin altında yoğun derinlikler, büyük serüvenler, anlamlar mı var demeliydim? ..
Sadece şunu söyledim: “Bugüne dek konuştuğumuz hiçbir şeyin pek bir önemi yoktu sence öyle mi? ..” Yine bir sessizlik oldu, Tülay bugüne dek benimle hiç konuşmadığı düşünceleri anlatıyordu şimdi bana: “Bir anlamda yoktu evet, ne konuşursak konuşalım, ben yine evime aynı iç sızısı, aynı eksiklik duygularıyla dönüyordum. Aynı boşluk duygularıyla... Yetmeyen bir şeyler vardı hep. Her şey sadece sözlerdeydi sanki. Sanki: ‘Hadi hemen bir şeyler yapalım’ desem hiçbiriniz yanımda olmayacakmışsınız gibiydiniz... Hareketsizdiniz sanki hep. Bedenleriniz, elleriniz, ayaklarınız yok gibiydi... İçinizde kimse birbirine bir şey vermeye hazır değilken, herkes birbirinden bir şey alıyor, alamayınca da düşman oluyordu...”
Programcı yine araya girmişti: “Hadi yahu, bitmedi mi tartışmanız, bekleyenler var sırada, çabuk tutun elinizi...”
“Tülay, ” dedim, “deminden beri ne yaptığımızın farkında mısın? Herkes bizi dinliyor”. “Farkındayım” dedi, acı bir ses tonuyla... “Biliyor musun, benim için hiç önemi yok, ha seninle başbaşa konuşmuşum, ha bu radyoda, herkesin önünde. Biliyor musun ben geceleri belki beni anlayan bir insan, bir dost bulurum umuduyla bu radyo frekanslarını dolaşıp duruyorum... Ama pek bulduğum da söylenemez... Aslını söylemek gerekirse, herkes kendisini o kadar çok zaman gizlemiş ki, sonunda kaybolmuşlar galiba... Şimdi çok istese dahi kimse kimseyi bulamıyor... Kaybolduk! ”
Sonra sustu. Kısa bir sessizlikten sonra telefonunu kapattı. Ardından ben de...
Yarın yeniden konuşmayı denemeliydim onunla. İlk ve belki de son kez. Hem de bugüne dek bütün konuştuklarımızı unutarak... Buralardan çok uzakta, karanlık bir ormanda karşılaşan ve birbirini o ana dek hiç tanımayan kaybolmuş iki insan birbiriyle nasıl konuşmaya başlarsa öyle... Kurtulmaları, bütün deneyimlerini hiç saklamadan anlatmalarına bağlı olan iki kayıp gibi...
<end>

<start>
Yakınlaştıkça kaybolan
Bir kente dönüşürdün
Keşfedilmezim olurdun
İçinde yolculuk etsem de...
Günahkar mevsimimdin.
Hiç umut yoktu sende,
O yüzden vazgeçilmezdin,
Vazgeçilmezimdin...
<end>

<start>
Artık çok iyi anlıyorum. Aşk varsa; o asıl, sevişmeden sonra başlayandır... Peki başlamıyorsa; bir uçurum açılıyor ve orada, seviştikten önce ve sonra yitirilenler özleniyorsa...
Seni yargıladığımı düşünme; ama hissediyorum, görüyorum ve buna engel olamıyorum ne yazık ki... Ve gördüklerim acı veriyor bana...
Çünkü buraya geldiğinden beri benimle sevişmeyi aklından geç
irdiğin için, bana öylesine uzak ve öylesine yabancısın ki... Hem nasıl da aceleci, hoyrat, nasıl da dikkatsizsin...
Söylediklerimin hiçbiri geçmiyor sana... Bana değil, sanki benden çok uzaktaki garip bir boşluğa bakıyorsun... Orada bütün yitirdiklerini, ertelediklerini, isteyip de elinden kaçan bütün fırsatları görüyorsun sanki...
Fırın gibi sımsıcak bir odada, başsız, kolsuz, ayaksız bedenler hayal ediyorsun sanki...
Tarihsiz, itaatkâr, kimliksiz, kimliksiz olduğu için sonsuz cömert, sonsuz dilsiz bedenler... Bana ya da bir başkasına ait olup olmadığı bile önemli olmayan bedenler... Şu an abartılı, zorlama bir yakınlığın var bana karşı...
Beni tarihsiz, kimliksiz ve ruhu olmayan bir beden olarak düşünürken aslında kendini de öyle hissetmeye zorluyorsun...
Benimle, kaybettiğin benliğini yeniden bulmak için sevişmek istediğine inandırıyorsun kendini...
Oysa şu an beni duymadığın, beni geçiştirdiğin gibi, kendini de duymuyor, kendini de geçiştiriyorsun...
Ve kendine bunu nasıl yapabildiğini düşünmek bile istemiyorsun şimdi...
Bir yanın yaşımı, göğüslerimi düşünürken; bir yanın bana sonsuza dek âşık olmayı, ruhumda erimeyi, bütün bu arayışların ve savrulmaların son bulmasını istiyor...
Aşkı istiyorsun, ama bunun koşulu güzelliğim, gençliğim, diriliğim oluyor yine de...
Hep, ama hep ayırıyorsun ruhumu bedenimden... Ruhumu güzelliğimden, gençliğimden...
Beni imkânsız bir şekilde ikiye bölüyorsun; beni umutsuz bir şekilde benden kopartıyorsun...
Ruhum üşüyor; üşüyor, çünkü sen sadece bedenimle ilgileniyorsun...
Sana heyecan veren, gözünü karartan, ruhum, duygularım değil, bedenim... Düşüncelerim değil güzelliğim... Düşlerim değil gençliğim, çekiciliğim...
Beni bedenime, güzelliğime, gençliğime rakip kılıyorsun...
İkimizin arasına giriyor bedenim, gençliğim, diriliğim... Seni tanımakta, anlamakta zorlanıyorum... Beni gerçekten sevip sevmediğini anlamakta zorlanıyorum... Çünkü güzelliğim seni iki yüzlü bir köle yapıyor...
Hazlar ve duygusuz sevişmeler taciri yapıyor...
Seni böyle hoyrat, seni böyle maskeli görmeye dayanamıyorum. Ruhumdan böyle uzak... Kayboluşunu kanıksamış... Niye böyle susuz ve niye böyle düşkün olduğunu unutmuş görmeye dayanamıyorum...
Seni şu an, hiç sevişmeden, gerçek sen olarak görmek için yüzlerce yıl yaşlanmak ve nasıl oluyorsa, işte öyle çirkinleşmek isterdim... Bedenim, güzelliğim değil, sadece ruhum, o dinmeyen özlemim, o öksüz acım sana acı versin, seni duygulandırsın isterdim...
Ama olmayacak biliyorum. Olmayacak ve birazdan sevişeceğiz... Sana karşı koymayacağım; çünkü seni yitirmekten korkuyorum. Her şeye rağmen korkuyorum... Bunu düşünmenin seni sonsuza dek yitirmek olduğunu bile bile korkuyorum bundan....
Biliyorum, sevişmemiz bittikten sonra o yapay nezaketin, o zorlama coşkun yerini hoyrat bir suskunluğa ve kayıtsızlığa bırakacak... Zaten başından beri aramızda var olan o derin uçurumun bu defa üstü açılacak... Bu oyunu hep oynadık biz... Sen, sana verilmesini çok istediğin aşkla karşılaşmaktan çok korktuğun için; ben, seni yitirmemek için, her şeyi görmezlikten geldiğim için hep oynadık bu oyunu... Ve her defasında önümüzde o karanlık uçurum açıldı... Her defasında çok sarsılsam da, yabancısı değilim bu duygunun, bu uçurumun...
Masken düştü şimdi... Yolunu tamamen kaybettin... Kendinlesin şimdi...
Benimse, senin için bedenim bitti... Bitti güzelliğim, bitti seni benden uzaklaştıran her şey... Ama biliyor musun bu halini, bu pişmanlığını seviyorum senin... Çünkü sensin bu... Çıplak, mahcup, yenik ve en dipte... Bana şimdi nasıl davranacağını bilemiyorsun...
Ansızın, şu an, içinde bir ateş yansa ve keşke böyle anlarda hiç olmadığın kadar cesur olsan ve bana neden o çok özlediğin aşkından bu denli korktuğunu anlatabilsen.
Bu korkunun sende nasıl bir inançsızlığa yol açtığını tanımlayabilsen... Nasılsa çok seversem karşılık göremem, kırılırım; çok seversem, bu aşka layık olmadığım, bana benden çok güçlü biri tarafından bir gün mutlaka söylenir, diye sadece fiziksel güzelliğe tapınmayı, içindeki o sonsuz aşk özlemine rağmen nasıl sürdürebildiğini bana itiraf edebilsen...
O zaman, ben de seni yitirmemek için seninle her seviştiğimde, seni nasıl yitirdiğimi itiraf ederim...
Ve neden senin şu anki pişmanlığının ve düştüğün boşluğun sebebinin benim o bin yıllık korkularımdan ve alışkanlıklarımdan kaynaklandığını anlatırım sana...
Biliyorum, bir an önce giyinip evinden gitmemi istiyorsun... Bir an önce içindeki dramla, içindeki kırgınlıkla yapayalnız kalmak istiyorsun.
Birazdan, çekip kapıyı çıkacağım evinden... Biliyorum, birazdan, ben gidince, işte asıl o zaman beni gerçekten düşünmeye başlayacaksın... Bütün geceyi... Ve bütün hayatını.
Ruhumu değil, sadece bedenimi ele geçirerek kaybolduğun çölde, yolunu bulacağını sanırken nasıl da yanıldığını... Ve kimse acı çekmesin derken ve bu yüzden aşktan kaçarken, ikimizi de nasıl sonsuz bir yalnızlığa ve sonsuz bir üşümeye terk ettiğini ürpererek düşüneceksin... Her sevişmemizden sonra, sefaleti bir kez daha kanıtlanan birlikteliğimizi bütün o sahipsiz yüzleriyle düşüneceksin...
Ve şimdilik, ben seni en çok böyle anların için seveceğim... Böyle anların için özleyeceğim... Başka tutunacak bir şeyim yok bu hayatta...
Beni, en çok ben yanında yokken özleyişini özleyeceğim...
<end>

<start>
Geriye doğru baktığımda...
Geriye doğru baktığımda, çünkü ancak böyle anlaşılıyor bazı şeyler, ben aslında ilkokul 4.-5. sınıftan itibaren yazar olmayı kafama koymuşum. Ama bu ciddi, planlı projeli bir düşünce halinde değil. Tabi babamdan gelen Kuvay-ı Milliye, Kemalistlik, subaylık da var. Bu yüzden iyi, yardımsever, dürüst, çevresinde sayılan sevilen adam yani bir tür kahraman olmak üzere yetiştirildik biz. Çok küçük olanaklarla zengin çocuklarının önüne geçme projesi...Kemalizm biraz da böyle bir proje. Hadi bakalım kendinizi gösterin projesi, romantik bir proje bu. Öte yandan korkunç bir oyun bu. Baştan aşağı yanlış hesaplarla dolu. Belli olanaklar babanın maaşı belli, makarna yumurta yiyorsun, hadi bakalım benim çocuğum nasıl geçecek sizi projesi, üstelik iyi adam olacak ve onları da geçeceksiniz. Okuduğun okul belli, mahalle devlet okulları.
Hiç unutmuyorum...
Kabataş Erkek Lisesi’ne kaydımı yaptıracaktım. Babam hastaydı, ayakları şişmişti. Makasla pantolonunun paçalarını kesmişti ve ayağında terlik vardı. Çok komik görünüyordu. Emekli bir albay fakat cebinde parası yok. Müdür “çocuğu yatılı verin” demiş. Ev Suadiye’de okul Ortaköy’de. O zaman köprü de yok. Gidiş-dönüş 4 saat. Ama yatılı parası yok. “Gündüzcü olsun, gitsin-gelsin” demiş babam. Tartışmışlar. Müdür, “almıyoruz çocuğunuzu okula” deyince babam çıkarmış beylik tabancasını müdürün masasına koymuş. “Alıyor musun almıyor musun? ” odadan bir çıktı, kıpkırmızı bir surat. “Gemileri yaktık oğlum” dedi. “Baba ne gemileri...” dedi ki; “Oğlum durum ciddi”. Küçük çelimsiz bir çocuğum. Kaydımızı yaptırdık, girdik okula. İlk dönem iki zayıf geldi karneye. Hiç unutmuyorum, babam “teessüf ederim” dedi. “Ulan bu okulda birinci olcam” dedim. Çünkü baba senin adına gurur savaşı vermiş, gemiler yakmış, adamcağız onuruyla yaşamış ve sen onun misyonunu yükleniyorsun.
Can havliyle...
Memur ailelerinde bir çalkantı vardır. Can havliyle okursun, can havliyle yaşarsın. Uzun vadede ne olacak diye düşünemezsin. Lisede üniversiteye girebilmek için fen bölümlerinden mezun olmak gerekir. Ben de fen bölümündeydim. Arasıra edebiyat sınıfına giderdim. Millet orada Necatigil okuyor, Orhan Veli, Özdemir Asaf okuyor. Özeniyorum onlara, çünkü onlar edebiyat deyip kaybetmişler zaten. Üniversiteye giremeyecekler ama mutlular. Ben başarılı olmayı mutlu olmaya yeğ tuttum. Çünkü başarılı olmak zorundaydım. Ailenin seni bir kere daha okutma şansı yok. Sınıfı geçmek zorundasın. Halkalar çok gevşek yani. “Hadi lan bu sene de asayım, hayatın tadını çıkartayım biraz” dediğin anda kayarsın. Yani can havli söz konusu olduğunda kimse kimsenin bohem macera arayışını taşıyamaz. Böylece edebiyat hep gizli, yasak bir tutku olarak varoluyor bende. O da meğer yaşamının ta kendisi olmuş, meslek değil yani.
Kemalizm’e gönül bağlamış...
Kemalizm’e gönül bağlamış ve kaybetmiş bir aile benim ailem. Danslar, tangolar, radyo piyeslerine ağlamalar, arkası yarın’lar üzerine sohbetler... Bir ütopya yaşamışlar, ama ütopya duvara çarpmış. Benim babam o ütopyanın duvara çarptığını Özal’la anladı. Kemalizm’in kaybettiğini, Kemalizm’e gönülden bağlanan o samimi insanların kaybettiğini babamda gördüm. Babamla beraber ben de yenildim. Çünkü ben o tarihe ne, o insanların yenilmişliğine tanığım.
Cezmi Ersöz Kaybetmeye...
Cezmi Ersöz kaybetmeye mahkumdur. Kaybettikçe haz alıyorum. Mazoşizm değil bu. Benim ruhum böyle oluşmuş. Kaybetmek bana şiirsel bir tad veriyor. Ayağım kaydıkça, birileri tarafından kazandığım başarı elimden alındıkça ben kendime “Hah tamam şimdi sensin” diyorum. Ben kaybedince kazanıyorum. Kendimle buluşuyorum. Yenilgiyi öven birisi değilim. Ama bu kadar adaletsiz bir toplumda başarılı olmak bana “yanlış mı yaptım? ” sorusunu sorduruyor. Bu soruyu sorunca kendime tezgah açıp, kendime çelme takıyorum. Bunu yapıyorum ki beni okuyan, yazılarımı seven insanlara biraz daha yaklaşayım, hiç olmazsa onlardan kopmayayım. Başarıyı küçümsememizin bir nedeni de bilinçaltımızdaki korku ile ilgili. Başarıyı istemiyor muyduk? Hem de çok. Biz zaten başarıya koşullandırılmış çocuklardık. Ancak öte yandan kazandığımız başarının tadını biraz olsun yaşayamadan, zenginlerin, iktidar sahiplerinin, güçlü insanların gelip hemen elimizden alacağını düşündüğümüzden, belki de bu acıyı hafifletmek için başarıyı küçümsedik. Kendi oyununu, kendi başarını gölgeleme isteği.
İnsanlara bakıyorum...
İnsanlara bakıyorum, inanılmaz bir tutarlılık çizgisi izliyorlar. O insanlar kendi oyunlarını asla bozamazlar. Benim binlerce okurum var. Fakat hiçbir basın organı Cezmi Ersöz’den bahsetmiyor. Ben bunu kendim yaptım.28 yaşımda egemen medyaya tavır aldım. Yani tabancayı masaya koydum, gemileri yaktım. Onlar da benim ve benim gibilerin onların hamurundan olmadığımızı anladılar. Bugün paraya ihtiyacım olur, anlaşma yaparım, üç gün sonra herşeyi yazar çeker giderim, ellerinde patlarım yani. Ciddi bir misyonun sahibiyiz bu anlamda.
Açık konuşayım...
Bazı şeyler giderek netleşiyor. Eurogold bütün gazetelere tam sayfa, yarım sayfa ilanlar verdi. Açık konuşayım, Öküz ve Leman dergisi Eurogold’un ilanını alsaydı, ben bir daha oraya imzamı atmazdım. İnsan yazar arkadaşından da bu kadar dürüstlüğü bekliyor. Ama zaten holdingçiler bıçaklamadı bizi, en büyük darbeyi sağımızdan solumuzdan en yakın arkadaşlarımızdan yedik. Benim çok sevdiğim insanlar acı çekerek öldüler. Hayatlarını örnek aldığım, beslendiğim, gönül bağı kurduğum insanlar çok düşük maaşlarla, köşelerinde, hayattan istifa etmiş vaziyette çığlık çığlığa öldüler. Şimdi benim onların anılarına sadık olmak gibi bir misyonum var. Eğer ben Eurogold’un ilanını basan bir yerde yazarsam onlara haksızlık etmiş olurum. Bu dürüstlük anlayışına bugün aptallık gibi bakılıyor.
Tesadüfler, kaos...
Tesadüfler, kaos...bizim hayatlarımızı birisi filme alsa kimse inanmaz. Absürd, akıldışı, tuhaf... Mesela ben pazarcılık yapıyordum. Mahmutpaşa’dan elbezi, havlu filan aldım. Pazarın en kötü yerindeyim, mafya var orada, yağmur yağıyor, havlular ıslandı. Bir baktım bir müşteri geldi. Aaa annem! “Kaça havlular? ” dedi. Yarısını anneme sattım. Bir başka zaman salça aldım.25 kg. salça. Getirirken elimi kesti, yağmur yağdı, vapura zor attım kendimi. Açtım, bozuk çıktı. Zarar ettim. Akla mantığa uyan yanı yok yani. Beyoğlu Rumeli Han’da dayımın yanında ofisboyluk yaptım. Bankaya para yatırır, vergi dairesine, defterdarlığa giderdim. Çay, dosya, sigorta bildirgesi taşıdığım yerlerde şimdi imza istiyorlar. Her şey akıldışı gelişti çünkü. Mantığı yoktu. Hiç bir şey planlanmamıştı. Yine de ben o rastlantılardan, büyülerden, esinlerden yanayım. Sait Faik’de sistem mi vardı? O rastlantılarla yaşayan bir insandı. Hayatlar onu çekerdi, insan yüzleri onu çekerdi, bakışlar, adını koyamayacağımız bir takım insan davranışları, içsezişler ve yoğun duyarlılıklar onu çekerdi. Ekollerin adı sonradan konulmuştur. Oğuz Atay’ı da bu nedenden çok seviyorum. Küçük memur ailesi, plan program yok, anlık duygular...
<end>

<start>
Bir baş dönmesiydi bıraktıgın
içindeki bilgeligi taşırmak için
küçülüyordun karşımda
bütün suçlarımı üzerine alıyordun...
Anlatmaktan yorulmuş bir veda oluyordun
beni ölüme hazırlamak için
küçülüyordun karşımda
bütün suçlarımı üzerine alıyordun
Bir baş dönmesiydi bıraktıgın
kirli, susuz, kutsal sızı
küçülüyordun karşımda
karnındaki bıçak izi yastıgımdı...
<end>

<start>
'Simdi sen gideceksin, git'
guzelligini, ulasilmazligini al ve git.
Birak beni eski kisimda
yarinimi gotur.
Gencligin o yara almaz bencilligine git.
Icinde git gide buyuyen o yalnizlik kurdunu
guzelligine dadanan o hastalikli huznunu
birak ve git...
Kibirli arzularina, altin golgedeki kusursuz yuzune...
Yillar sonra yasayacagin
unutuluslari, o acimasiz kislari
bana birak ve git ...
<end>

<start>
En ayıp sözcüklerle soyardım bedenini, 
Düşlerimin teriyle kirletir, 
En sabırsız, en iştahlı, en yabancı yanımla girer, 
Arzularımın kanıyla kirletirdim onu.
Oysa kötülendikçe, kirlendikçe yüreğinden 
Işımaya başlayan 
Hissettiğim en kırılgan bedendi seninkisi
Biterdi sonra her şey... 
Asıl serüveni başlardı bedeninin, 
Çekilir bir köşeye seyrederdik...
Ayıp, kirli, kötü 
Ne varsa, 
Teninin içindeki pencerelerde yanan kutsal bir muma dönüşürdü... 
Çekilir bir köşeye seyrederdik
<end>

<start>
Ölümüm kandil olacak,
akşamlar akşamlar akşamlar olacak
Ben bu acılı baloda
Maskesini yitirmiş seferi şair
Ben inançsız yolcu
Bütün istasyonlarda
kanlı rütbeler takılacak omuzuma
Bir kuşluk vakti dalgın atların hıncını
düşünürken
sen'Yalnızlığın bahçesini sulamış olacaksın'
Ve gidiyorum...
Dudaklarımda bir nergis tadı
Bak,kar izleriörtü bile,
Kendini iyi koru, bu kış çok uzun sürebilir.
Anılarım tutkularıma bağlıydı bilirsin
Artık pişmanlık olsa da ılur olmasa da.
Ne olursun sen hep böyle kal
Varsın ellerim ellerinsiz kalsın.
'Ölümüm kandil olacak,
akşamlar akşamlar akşamlar olacak...'
<end>

<start>
Biliyorum konuşacak bir şeyimiz yok
Ama gözlerini al gel
Elindeki yarayı, suskunluğunu, acemiliğini
Beni birisi severse inanmam
Seni birisi severse utanırsın
Bilmediğin bir hastalığa acımak için bile olsa gel
Biliyorum, konuşacak bir şeyimiz yok
Ama ıstırabım sende, mutlaka al da gel
<end>

<start>
Uykunda ağlıyorsun...
Uykunda öpüyorum seni... Korkmadan ağlıyorum
seninle...
Senin için bir şey yapamayışıma, seni bu dünyada
yapayalnız, kimsesiz bırakışıma ağlıyorum...
Senin için gerçeklik yok, bu hayat, bu hayatın
kuralları yok... Kendine nasıl derinden ve katıksız
inanıyorsan, bu hayata, bu insanlara da öyle
inanıyorsun... Bunu sana ben anlatamam. Bak bu sensin, 
bak bu da hayat, bu da kuralları; bak, insanlar seni
aslında nasıl görüyor, yok bu hayatta duygularının
karşılığı, diyemem. Seni sevginden uyandıramam...
Yıllar önce senin olduğun yerdeydim ben de. Tam orta
yerde. Benim de saçlarım sevecen bir kardeşlik
kokardı.
Herkese koşarken açıkta kalırdı öldürülmeye en açık, 
en savunmasız yanlarım. Nereme bıçak saplanırdı
bilmezdim, ama hep yersiz kanayan o zavallı saçlarıma
dostluklara gölge düşürüyor, diye kızardım...Umudu
ürkütüyor diye yaralarıma kızardım... Ben en çok beni
yaralayanlara koşar; bir suç, bir yanılgı varsa, 
çoğunu omuzlamak için kendimden vazgeçerdim...
Sırf sevgiler bitmesin, sırf hayatın sevinci
gölgelenmesin, dostlukların son günü gelmesin diye
üstüme alırdım bütün günahları, bütün yanılgıları, 
geçmiş ve gelecek bütün kötülükleri... Sevginin
umutları sürsün diye, göze alırdım kalbime akıtılacak
zehirleri... Göze alırdım eksik yaşanmış bütün
sevgilerin tanığı ve sürgünü olmayı...
Sonra baktım kimsesiz ve tesellisiz ölüyorum... Gördüm
kendimi nasılsa. Gördüm anısız ve habersiz öldüğümü...
Son kez baktım etrafıma, bir yakın, bir içten ses, bir
kardeş kokusu aradım kendime. Bağlanmak istedikçe
öylesine kopmuştum ki insanlardan, öylesine çok
sevmiş, öylesine çok inanmıştım ki, nasıl oldu
bilmiyorum, içimden bir kötülük, bir acımasızlık; 
içimden zavallı bir intikam duygusu çıkartıp, o yaralı
kendimi, beni ben yapan o kimsesiz sevgimi o boşluktan
çekip aldım... Aldım onu ve korumaya başladım.. O
yaralı, o parçalanmış, o kimsesiz sevgimi, kötülükle, 
acımasızlıkla, hırsla, kıskançlıkla korumaya
başladım... O da yetmedi, yazmaya başladım sevgili.
Yazmaya... Ne hissedersem, ne hissedeceksem, hayatımda
ne varsa, her şeyi yazmaya başladım...
Yazmak, acılardan, aşklardan, yitirişlerden, itilip
kakılmalardan kurtulmanın en geçerli yolu oldu benim
için...
Kimse elimden söküp almasın diye o yaralı, o kimsesiz
sevgimi ve bir daha o karanlık boşluğa düşmemek için
yazmaya başladım...
Yıllar sonra şimdi sen o boşluktasın. O yaralı, o
kimsesiz sevginle bir zamanlar benim olduğum yerdesin.
Saçlarındaki kan kokusunu buradan duyabiliyorum. Bu
kokuyu iyi bilirim. Çünkü yıllarca, sevginin peşinden
koşulsuzca koştuğum o yıllar boyunca hep kendi kanımı, 
hep bu kokuyu koklamak zorunda kalmıştım...
Arzuladığım ne varsa her şey karşılıksız kaldı bu
hayatta. Saçlarımdaki kan kokusu şimdi içimde sahipsiz
bir nefrete dönüştü...
Kin öyle bir şeydir ki sevgili, her şeyi; yaşanmış ve
yaşanan bütün sevgileri, gerçek adına ne varsa her
şeyi çamurunda gizler.. Gün gelir, artık hiçbir şey
anlaşılmaz olur. Haklılar haksızlara, kurbanlar
cellatlara, sevgiler nefretlere karışır... Ve bir
bakarsın, sen de bu acımasız hayatın hakemliğini kabul
etmişsin. O kanlı nehrin kenarına gider ve günlerce, 
hatta yıllarca oradan düşmanının cesedinin geçmesini
beklersin... Bu bekleyişin sonu yoktur. Çünkü
düşmanlarının sonu yoktur... Biri biter, diğeri gelir
ardından. Ve sen düşmanlarınla uğraşmaktan bezgin ve
kimsesiz sevginle uğraşmaya dayanamaz, öylece
kalırsın...
Yalnızlığınla birlikte düşersiniz boşluğa. O çok
korktuğun boşluğa... Öyle kirletirsin ki yalnızlığını, 
o kirlettiğin yalnızlığını sevsinler diye, dünyanın en
samimiyetsiz insanlarına, kardeşim, diye sarılırsın...
Biliyor musun, sen benim o çok eski halimsin... Sana
bakıyorum yazılarımı yazdığım bu soğuk, bu uzak
odadan. Bana umutsuzca sevdalanmanı seyrediyorum.
Bende hiç umut yokken, beni vazgeçilmezin yapmanı
seyrediyorum... Seni seyrediyorum sevgili, seni...
Saçlarındaki kan kokusunu içime çekiyorum. Yıllar
önceki kendi kokumu içime çekiyorum... Hayır, 
acımıyorum sana, sendeki kendimi özlüyorum en çok.
Sendeki o çocuk cesaretini, o çıplak sevgiyi
özlüyorum. Sendeki o kanayan, o kimsesiz, ama saf, o
tepeden tırnağa sevgiye inanan kendimi özlüyorum...
Bedelsiz, acıtmayan, hesap sormayan ve çok savunmasız
bir güzelliğin vardı senin... Duygusuzlara göre çok
kolaydın. Kurbanın o doyumsuz şehveti vardı sende. En
kırgın, en yaralı insanları bile bir cellat yapardı o
saf, o gerçeküstü sevgin...
Seyrederdim seni o uzak odamda, bir şey yapamadan
seyrederdim seni yazarken...
Buruk bir sevinçle izlerdim cellatlarınla sevişirken
aldığın hazzı. Nasıl da kıskanırlardı seni, 
kendilerine duyduğun sevgiyi bile kıskanırlardı...
Seninle sevişirken aldığın o inanılmaz hazzı
kıskandıkları gibi... Sen o çıplak, o bedelsiz
sevginle bütün dengelerini bozardın onların. Aldığın o
hazla kendilerine duydukları o bütün sahte güvenlerini
derinden sarsardın... Senin bu sınırsız hazzı, bu
çıplak sevgiyi, bu derin ve çılgın bağlanışı onca
yitirişler, onca göze alışların sonucunda kazandığını
anlamazlıktan gelirlerdi... Ne kadar zevk alsalar da
bu kimsesiz sevginden, her yakınlığa hazır oluşundan, 
çabucak bağışlamandan, yine de seni kendilerine
benzetmek, dahası yorulmanı, güce ve gerçeğe teslim
olmanı, onları bütün o kayboluşlarında, 
tükenişlerinde, yani her durumda, her şekilde
kabullenmeni isterlerdi...
Onları her halleriyle kabul ettiğinde ise senden
korkmaya başlarlardı... Çünkü öylesine korunaklı, 
öylesine derinlerde saklıydı ki sevgileri, seni
anlaşılmaz, tuhaf, hatta bulaşıcı bir hastalığa
yakalanmış, tehlikeli biri gibi görmeye başlarlardı...
O çıplak, o sahipsiz sevgin yıllar önce terk ettikleri
kalplerini, düşlerini, inançlarını hatırlatırdı
onlara. Çekiciliğine kapılıp yanına geldikleri anda ve
seni anlar anlamaz ölümcül bir ürküntüye kapılmaları
bu yüzdendi...
Çünkü bugünün insanı kimden korkuyorsa, kim ona yok
ettiği kendisini hatırlatıyorsa onu öldürmek ister
sevgili.
Safı, çıplağı, koşulsuz seveni, kendisine yitirdiği
insanlığını hatırlatanı öldürmek ister...
Kabul et artık, kimi sevsen, kimin özgürlüğünü istesen
ölümünü istemedi mi senden. İstemedi mi... Kabul et
artık...
Ben onlardan hiç olmadım. Ben gözümü senden hiç
ayırmadım. Çünkü sen benim saf çocukluğumdun. Sen
benim o yaralı, o kimsesiz gençliğimdin...
Hayatı bitirdiğim yerde sen yeniden başlıyorsun..
Dokunurken içimi acıtan başında benim kanım var...
Anla artık, seni değil, en çok kendimi yalnız
bırakıyorum o rutubetli evde... Senin o affedemediğin
kalbinde yatıyor benim tek ve gerçek sevgim...
Tek umudum senin bu savunmasız halin. Senin bu
kimsesizliğin... Uyumsuzluğun. Tek çıkışım senin bu
deli, bu çıplak sevdan...
Kötülüklerin yok muydu, yok muydu hırsların... Vardı
elbet. Ama öylesine acemiydi ki hırsların; 
kötülüklerin bu hayat karşısında öylesine çaresiz ve
öylesine masum kalırdı ki, sonunda yine sana dokunurdu
zararı; karşındakileri değil seni engellerdi o
kimsesiz öfken... Kötülüklerinin zararı sonunda sana
dokunmasaydı, yenseydin karşına çıkanları, yenseydin
kalbini, hayat senin için hiçbir zaman böyle
olmayacaktı... O kutsal, o hiç sönmeyen ışık nereye
gitsen ardından gelmeyecekti... O sevinçli ıstırap
kalbini hiçbir zaman böylesine içtenlikle
ısıtmayacaktı.
Bu şehri ebediyen terk edip giderken, bana söylediğin
o son sözde saklı olmayacaktı hayatımızın gerçeği: 
'Hayatın kuralları derdin hep, biliyor musun, bu
hayatta hiçbir şeyi başaramadım ben...'
<end>

<start>
Oldum olası içsel yolculukları, bağlanmayı, mistisizmi ve aşkı severim. Aşkın insandaki en yoğun mistik duygu olduğuna inanırım. Âşık insanları bilge, derviş ve üçüncü gözü (feraset gözü)   açılmış insanlar olarak görürüm. Aşk acısının, evreni yaratan yüce bir güç varsa (kimse o)   onun tarafından verilmiş bir tılsım olduğuna inanarım.
Aslında hiçbir dine inanmam. Dinciliğin insanlığı yozlaştıran akımlar ve güçler olduğuna inanırım. Papazları, hahamları ve imamları hiç sevmem. Bu kişilerin dünyadaki yoksulluğun, baskıların ve can sıkıntısının bekçileri olduğunu düşünürüm. Kiliselerde, camilerde, sinagoglarda içim boğulur, duramam. Ama zaman zaman içim daralınca, aşk ırmakları tıkanınca, en yakın bildiğim insanların anlayışsızlıkları, bencillikleri ile karşılaşınca, hiçbir kadının benim sevgime layık olmadığını anladığımda, bir güce, esirgeyen, şefkatle koruyan, sonsuz hoş görülü bir güce yakarıp, ağlamak, ruhumu ona açıp, onunla dertleşip, birleşmek isterim.
Alkol içimdeki mistik duygularımın kapısını açan tılsımlı bir anahtardır. İçimdeki o uzun yolculuğa alkolle başlarım. Alkol içimdeki lambanın ışığını yakar. Alkolle, “ölmeden önce iyi insan” olurum. Hırslarım, kıskançlıklarım, dünyevi zaaflarım, bencilliklerim pençelerini içimden çeker. Alkolle aşkın ve bilgeliğin yolları açılır. Geriye doğru rüya görmeye başlarım. Sevdiğim bütün kadınlar, çocukluk arkadaşlarım, mücadele dostlarım, unuttuğum kardeşlerim hepsi aklımdan, rüyamın sahneleri içinden birer birer geçer. Kalbimin çektiği filmdir o. Sevdiklerim, dostlarım, yakınlarım beni istedikleri gibi kırabilirler. Bencil ve hoyrat olabilirler bana karşı, olsun ben aşk yoluna çıkmışımdır. Gözlerimi içime çevirmiş, alkolümü yudumlamış, içimdeki ışığı yakmış, rollerini sevgililerimin, dostlarımın kardeşlerimin oynadığı filmi seyre koyulmuşumdur. İçimdeki o büyük yolculuk başlamıştır.
Geçenlerde, yazdığım senaryoda geçen bir tarikata gittim. Tophane’deki Kadir-i tarikatında zikir vardı. İki katlı ahşap bir evin ikinci katına çıktığımda 40-50 adam, “Allah... Allah...” diyerek heyecanla büyükçe bir odanın ortasında dönüyor, dans ediyor, birbirlerine sarılıyor, heyecanlı sesler çıkararak kendilerinden geçiyorlardı. Zikirleri, yani mistik dansları iki, üç saat sürdü. Açıkçası bu adamların içinde bulunduğu ortamı, hiçbir şeye inanıp onun etrafındaki bu duygusal bütünleşmeyi tuhaf bir kıskançlıkla izledim. İşte kendilerine benim ve benim gibi birçok insanın bulamadığı bir manevi iklim yaratmışlardı. Kısa bir süre için de olsa birbirlerine derinden bağlanmışlardı...
Zikirden sonra hemen hepsinin yüzünde garip bir sevinç, bir hafiflik, bir arınmışlık vardı. Bizim gibi insanların arasında pek rastlanılmayan bir duygu iklimiydi söz konusu olan. Duydum ki bu tarikata meyhaneden gelip katılanlar varmış. Burada “meyhane ile Tanrı arasında güzel köprüler” kuruluyordu demek ki. Burada mezhebin, dinin katı kurallarının çokça önemi yoktu. Hoşuma gitti. Bir kez olsun bu coşku dolu zikri yaşamak istedim. Belki kendimi omuzlarıma binen endişe yüklerinden kurtarırdım. Yakınlarımın, arkadaşlarımın, bencil arzularını, hoyrat sözlerini, düşüncesiz hareketlerini biraz olsun yüreğimden atar, şu gelip geçici dünyada birkaç saat olsun, yerçekiminden kurtulabilirdim. Ama nerede? Zikir bitti. Adamlar yüreklerinde hafifliği, o mistik coşkuyu atar atmaz, hemen birbirleriyle polemiğe başladılar. “Sen niye iki adım öne çıktın? ”, “Siz arkadan geç geliyorsunuz.” “Ayaklar tempolu değil.” “İkinci grubun sesi duyulmuyor.” vs. vs. Tanrım meğerse o coşku yumağı hesaplı kitaplı bir folklor gösterisiymiş. Sıkıntılı bir müsamereymiş. Düşlerim alt üst oldu. Ben insanların kendi ışıklarıyla, ne hissediyorlarsa, içlerinden geldiğince zikir yaptıklarını ve özgürce hareket ettiklerini sanıyordum. Ama pek öyle değilmiş. Ben yakıştırmışım bütün bunları onlara. Üzüntüyle ayrıldım tarikattan. Bir meyhaneye girdim. Bir ufak rakı söyledim. İçimin ışığını yaktım. Başladım içimdeki rüyayı seyretmeye. Bugüne dek âşık olduğum kadınların yüzüne yaklaştırdım içimin ışığını. Tanrı da bendim, din de, aşk da bendim...
<end>

<start>
Sen oradasin
Yazilmamis bir siir gibi...
saf ve masum
butun ofkem bu sana
basegmem ve sonsuzca
      arzulamam.
<end>

<start>
Eski bir yalnızlıktan ödünç alınmış günlerle
Yaşadım gençliğimi ölü bir kadının saçlarını
Okşayarak ...
Yaşadım babamın ruhuma ithaf ettiği
Bütün pişmanlıkları ,
Bozgun bir kalp ve siyah bayraklı şiirlerle
Dolaştım bütün sahipsiz duyarlıkları...
Ömrümü kayda geçirdi bir sokak
Sokak ki vaiz ve ticaret 
Islak tül kokusu ve kömür.
Sokak ki hep kışa doğru yürür
<end>

<start>
Benim kaderim bu, 
öylece karşına oturup seyrediyorum
yüzünden geçen zamanları...
Küçük bir çocuk olan yüzün
annesinin kalbinin kapılarında kalmış...
Kırgın düşlerinde sakladıgın...
İlk gençlik oluyor sonra yüzün
öyle eksik, öyle yarım kalmış büyümelerden durgun...
Sevdayla ışıyan, 
çaresiz aşkların şiirlerinde mısra mısra yaşlanan yüzün...
Benim kaderim bu
öylece karşına oturup 
seyrediyorum zamanın içinden geçen yüzlerini...
Bana sevdalı bir yüzün vardı eskiden
o şimdi yalnız içimde saklı...
<end>

<start>
Kaçıp kaçıp sığındığımız o yaslı evdi hep
gözyaşı loşluğunda, yarım sıcaklıkta, 
kırgın perdeler, unutkan masamız, 
uzak sahillerde çekilmiş fotoğraflarımızdan
hep mahçup bir sevgi taşardı.
Alıngandı şarkılarımız, alkole dayanıksız
Saatler boyu, nefes nefese planlar yapardık, 
heyecanla yürürdük düşlerimizde, 
bu kadarı çoktu bize, yorulurduk
Birimizin bakışı yeterdi
hayallerimizin kanatlarını yakmaya...
Sonra önüne düşerdi saçları
gün biterdi
Hep o saatlerde yaşamaktan ölürüz diye 
korkardık.
Akşamın ıstıraplı eşiğini geçtikten sonra
mutfağa giderdi, çay yapmaya
çay yarım kalırdı, gider içeri
ölesiye sevişirdik...
O yaslı evden günlerce dışarı çıkmazdık
kaç gün, kaç ölüm, kaç öykü tükenip
biterdi ellerimizde.
Bir gün gelir o yaslı ev bize dar gelirdi
unutulmuş istasyonlara giderdik, ayrı ayrı
bizim gibi insanların yazdığı öyküleri
okurduk, yüreklerimiz
bir hüzün oyuncağıydı sanki, 
olmadık şeylere ağlardık.
Dokunaklı bir filmin sonu gibiydi
hayatımız
tekrar, tekrar, acıya doyana dek
<end>

<start>
Duydum ki yine umudunu kesmişsin insanlardan,
dostluklardan... Duydum ki yine acımaya başlamışsın
kendine...
Yolunu kimselerin bilmediği, bilmek de istemediği
sevginin o hayal ülkesinde birilerini beklerken çok
üşümüşsün...
İnsan ancak kendisine sevgili olabilir, diyormuşsun.
Şimdi artık yollarda ve binbir hayalin peşinde
sürüklediğin ve yıprattığın sevgine minnet borcunu
ödeyecekmişsin...
Acıyan sevgini şımartacak, onu örtülere saracakmışsın.
Onu kendini güçlü ve korunaklı olduğunu hissetmediğin
hiçbir yerde ortaya çıkarmayacakmışsın...
Sevgini yırtıcı bir kuş gibi yetiştiriyormuşsun.
En iyi savunmanın saldırı olduğunu ve yokolmamak için
yoketmek gerektiğini öğretiyormuşsun ona...
Ona onu, sabırlar, merhametler ve inceliklerle değil,
hazlar, hayranlıklar ve kıskanç ilgilerle
besleneceğini vadediyormuşsun.
Her gece uyumadan önce arkasında Che Guevera’nın resmi
olan aynanla konuşuyormuşsun: Bir sen varsın önemli
olan, bir sen varsın gerçek olan... Hem onca acıya
rağmen hala güzelim...
Ve artık kendime yasaklıyorum başkalarına acımayı ve
hayatın acısını...
Aynadaki nefesinin buğusunu görüyorum buradan.
Gözlerinle gözgöze gelemediğim için tutup aynadaki
buğuyu öpüyorsun.
Yaralı kendini öpüyorsun...
Çekmeceden cüzdanının çıkarıp içindeki kredi
kartlarını seyrediyorsun zoraki bir hayranlıkla.
İçinde sevgini sakladığğın kaleyi daha da
güçlendirmeyi geçiriyorsun aklından.
Kredi kartlarını yalıyorsun dilinle ve onların zehirli
tadını içine akıtıyorsun.
Bankamatikten her para çektiğinde kulağına gelen ölüm
çığlıklarına alıştırmak istiyorsun kendini böylece.
Hem senden güçsüzlerin ölümü, hem bu ölümleri gizleyen
ve bütün katliamları anında temize çeken teknolojinin
zehirli tadı sarıyor şimdi sevginin yaralarını.
Bankamatikten her para çektiğinde kulağına gelen
çocukların ve kimsesizlerin ölüm çığlıklarına
dayanamadığını hissettiğin anlar, senin için hayatta
sadece annenin babanın ve kardeşlerinin önemli
olduğunu söylüyorsun kendine ve akşam iş dönüşü onlara
hediyeler alarak evine dönüyorsun...
Ve eskiden, sevgini bir kalenin ardına saklamadan önce
sadece kendi çocuklarını sevenleri kınadığını unutmak
içinse bu defa başkaları değil kendin kanatıyorsun
sevgini.
Sonra küçük, tüylü bir köpek almak istiyorsun kendine.
Köpegi severken, kucaklarken sana acımasızlık eden
dostlarının, seni sevginin o hayal ülkesinde yıllarca
bekletip düşlerini ve ömrünü çalan sevgililerin
yüzleri geçsin istiyorsun karşından.
Onların yüzleri geçtikçe sahibin olduğun için senden
başka kimseyi sevmeyecek ve bağlanmayacak olan
köpeğine daha da sıkıca sarılmak istiyorsun, öpüp
koklamak.
Kendini öper gibi, yaralı ve belki de artık hiç
iyileşmeyecek olan kendini.
Hiç iyileşmeyeceğini artık kendinden bile
saklayamadığın böyle anlarda para kazanmak istiyorsun,
iş kurup daha çok para kazanmak.
Böyle anlarda bir kalenin ardında gizlediğin herşeye
yanlışlarla dolu olsa da senden izler taşıyan tarihine
bile düşman oluyorsun.
Seni bu hale getirenlerle bir olup bu belki de artık
hiç iyileşmeyecek yaralı kendini yoketmek
istiyorsun... Sonra yorgun düşüyorsun... Artık
dinlenmek istiyorsun. Yarına daha dinlenmiş ve
korkularından kurtulmuş olarak uyanmak istiyorsun...
Ve uykuya dalmadan önce vitrinlere bıraktığın
dalğınlığın geliyor aklına...Kendine bir kez daha
acıyorsun ve bu yüzden pahalı bulup da almadığın
giysileri almaya karar veriyorsun.
Bu pahalı giysiler sayesinde ilgilerin kölesi değil,
ilgilerin merkezi olmayı istiyorsun.
Bu giysiler sayesinde sızlayan sevgilerini örtmek,
örtmek, örtmek istiyorsun. Görünmez olmak istiyorsun.
Oysa senin gemin camdan sevgili...
İşte güçlü balığın güçsüz balığı yokettiği kanlı
denizin her tarafından seni görebiliyorum...
Sadece ben değil dost düşman herkes uykuya daldığını
görebiliyoruz buradan.
Çünkü senin gemin camdan sevgili.
Sıkıntından yediğin tırnaklarının kenarlarını...
Korkulu bir rüya gördüğünde birden silkinişini...
Yaralı sevgini korumak için aldığın onca kötücül
karara rağman nasılsa hep masum kalan sayıklamalarını
görüp duyuyorum buradan...
Kaleni ve kalenin ardında sakladığın yaralı sevgini.
Boşuna saklama sevgini. Senin gibiler hiç örtünemez
sevgili...
Seni bu kanlı deniz ve düşmanların da dostların da
hemen tanır.
Ya benzerini bulup gidersin buralardan.
Ya da seni yokederler sevgili...
Herkes gibi ve herşeyi bilerek yaşamaszın sen
Senin gibiler örtünemez...
Bu kanlı denizde senin gemin camdan sevgili.
<end>

<start>
Emerdim, emerdim gövdeni...
İçine girip, kendime boşalmak isterdim.
İsterdim ki teslim olmam yetmesin sana, 
seni sevdikçe büyüyen korkularımdan
beni sevdikçe çogolan inaçsızlıgından
bir ev yapayım kendime, 
bir ev, 
annemin talan edilmiş saf rahmi gibi
sonsuza kadar kendimi onunla yakacagım...
<end>

<start>
Pazar günleri içinizin sıkılması ne kötü, 
ne kötü sararmış perdeler, gizli aşk, 
televizyon taksitleri.
Hem kocanız bile anlıyormuş artık sizi...
Benimse uzun süren ergenliğim
henüz bitmedi...
oysa çoktan yitirmişim kadınlık nüansını
kauçuk yastıklarla sevişmekten...
Ve yıllardır
o uzun öğle sonları
annemin çamaşırdan kurumuş ellerine
dokununca ellerim, 
parçalanmış hayatımızı aydınlatırdı
hüznümüz...
Pazar günleri içinizin sıkılması ne kötü, 
ne kötü sürmenaj, yağlı saçlar, takıntılar.
Hem artık kocanız bile anlıyormuş sizi
benimse uzun süren ergenliğim birtürlü
bitmedi...
Ruhumda kanadı kırık bir kartal, 
kurumuş düş kanatları
Oysa geç kaldım, yoruldum, 
karıştırdım birbirine yalnızlıklarla, 
kadınları
Artık bir başka iklimde üşüyorum
<end>

<start>
Tesadüf perisi dün yine beni şaşırttı. Aksaray’da Kafka isimli bir markete rastladım. Kafka’nın üstündeki bez afişte de “Kafka Market’te et ve şarküteri satışına başlandığı” yazıyordu. Randevuma gecikmek pahasına hemen otobüsten indim. Heyecan ve şaşkınlıkla Kafka Market’e girdim...
Kapının hemen yanında oturan kasiyer kızlar beni soluk soluğa görünce telaşlandılar. Onlara hemen Kafka Market’in sahibi ile görüşmek istediğimi söyledim. “Hemen şimdi! ” Kasiyer kızların telaşı daha da arttı. Yarattığım panik, diğer market görevlileri ve alışveriş eden birkaç müşterinin de dikkatini çekti. Herkes bana doğru yöneldi. “Ne oldu beyefendi, nedir bu telaşınız? ” diyerek yanıma geldiler. “Derhal! ” dedim. “Derhal buranın sahibiyle görüşmek istiyorum.”
O sırada kravatlı, bıyıklı, esmer bir adam depodan koşarak çıkageldi. “Buyrun beyefendi, kusura bakmayın”, dedi: “Otobüsten gördüm. Marketinizin addı beni çok etkiledi. Kafka benim en sevdiğim romancıdır. Aslında ona romancı da dememeli. Çağdaş bir mesihtir o bana göre. Milan Kundera da onun geleceği gören şair-romancı olduğunu söyler. Bilirsiniz. ‘Roman Sanatı’ adlı kitabında...”
Sorumlu müdür şaşkınlık içindeydi: “Ne romancısı, ne Milan Kundera’sı beyefendi... Bir yanlışlık var galiba”, dedi, kibar, ama gergin bir ses tonuyla.
“Nasıl yanlışlık olur? ” dedim. “Dünyada kaç tane Kafka var ki. İşte siz de o büyük romancının adını marketinize koymuşsunuz, bundan daha ilginç, çarpıcı ne olabilir? ” Artık sorumlu müdür sinirlenmişti: “Beyefendi, ben Kafka’yı tanımam, kendisini de hiç görmedim”, dedi.
Ben hayal kırıklığının kıyılarında dolaşırken, bu arada içeri Kafka Market’in sahibi girdi. Kahvede okey oynuyormuş, kasiyer kızlardan biri koşarak gidip çağırmış. Herhalde “Market’e tuhaf biri geldi. Kafka diye bir romancıyı sorup duruyor” demiştir. Marketin sahibi yüzündeki teri silerken, “Buyurun beyefendi, sorun nedir? ” diye sordu. “Efendim” dedim. “Marketinize ünlü romancı Kafka’nın adını koymanız beni çok heyecanlandırdı ve çok sevindirdi de, sizi tebrik etmek için geldim” dedim. Market sahibi zararsız bir deli olduğuma kanaat getirmiş olacak ki, derin bir soluk aldı: “Yok kardeşim, ne romancı Kafka’sı diyorsun sen. Bu Kafka, Kafkas Kartalı’nın kısaltılmışıdır. O kadar. Ben esasen o kartalı çok severim de. Gökyüzünde öyle bir süzülüşü vardır ki, bir görseniz. Ah Kafkas Kartalı ah. Ya canım, böyle işte...”
Marketten boynum bükük çıkarken, şu tesadüf perisinin son günlerde bana pek de olumlu sürprizler yapmadığını düşündüm. Ama olsun. Yine de ben onu şaşırtmaya devam edeceğim. Yeter ki o şımarmasın; ben bu şehirde ve bu ülkede hayal dünyamı hor görmeye devam ederim...
<end>

<start>
Nilgün Marmara’ya
Sevgi en solgun mevsiminden
geçiyor belki de
ve biterken bir kahramanlık çağı
bu kanlı operayı seyrettiğim
alevlerle gölgelenmiş aynadan
kendime tutkun ayrılıyorum.
Loş ışıkların altında
birbirlerine kırık dökük
aşk öyküleri anlatan
orospu mesihlerden geçerken...
Bu artık son kez dokunuşum
akşamın parmak uçlarına.
Ey uyumlu şizofrenler
hüzünlü benciller
bağışlayın bana bu akşamı...
Kimsesiz çocukların gözlerinde
seyrettiğim bu akşamı.
Birkaç randevu için beklettiğim intiharım
ve umudun kan kıyısından gelen kadın
için bağışlayın.
O esirgeyen gülüşü ve köpüklü eşarbıyla
gelirdi çünkü
umudun kan kıyısından gelirdi.
Ve artık cüzzamlı çocukların yüzlerini
okşayan elleri
savruk yılların soldurduğu bedenime
dokunsa kaygılanmazdı...
Sevgi en solgun mevsiminden
geçiyor belki de
çünkü dönemem bir sokak köpeği gibi
zehirlediğim yalnızlığıma...
Ve karşılıksız acılarda boğulurken gülüşüm
beni sana gittikçe bağlayan utancına sakla
hüznünü, 
bana çirkinliğimden ve tarihimden uzak
bir ölüm getir...
özentisiz ve kendine hayran olmayan
bir ölüm
gözlerin ve sesin kadar kesin olan
bir ölüm...
En solgun mevsiminden geçiyor sevgi
unut beni unut, belki de terk ettiğin son
cehennemdir bu.
Ve akşam... yoksul anıları aydınlatırken
ansızın sesine vurulan kör bir kemancı
kadar
ince ve dokunaklı olan bu akşam
başka kıyılarda güneşlenen bir
alacakaranlık olsam da
savruk yılların soldurduğu bedenime dokun
Sesini bağışla bana
dağılan hayatıma bu akşamı bağışla...
<end>

<start>
''Unutuş saatleriydi bunlar, 
insan kardeşlerindi sana seni unutturan...
Ölüm vardı herşeyin sonunda, 
ama ölümün arkasında hiç ölmeyen aşkın vardı...
Sevinirdin bazen, gülerdin, 
ama içinde bir yer hiç durmadan kanardı...
Sen kendini ne kadar çok unutsan da, 
o dinmeyen sızı sana yine seni hatırlatırdı...
Koşardın sevgili sanıp dünyaya, 
koşardın ondaki kendini tamamlamaya...
Ve sevgili seni eksik tanıdıkça, 
sen onu daha eksiksiz severdin...''
<end>

<start>
Hayat soğuk, yağmurlu ve vurdumduymaz bir İstanbul gecesiydi... Ve gece yağan yağmur hep ürkütürdü beni. Yağmur değil yalnızlığımdı pencereleri damla damla yalayan, yıllarımı dolduran sensizlikti... Hep bir yanı yarımlık, hep senden uzaktalık, hayattaki tek 'kimse'mden yoksunluk, yani kimsesizlikti. Bir kavuşma mucizesine inanma yolunda harcanmış bir hayatın ansızın sonuna gelme, ve o mucizeyi yaşayamadan bir başına ölme korkusuydu yağmur…
Yine yağmur yağıyor, yine gece... Yine İstanbul... Ve sen kollarımın arasından sıyrılıp kalkıyorsun yataktan. Nereye gidiyorsun sevgilim?
Sadece sana sarılarak uyuduğumda nefes alabiliyordum. Beni kollarına aldığında, yüzümü masumiyetinin yurduna, o kimsesiz boynuna dayadığımda, kokunu kalbimle soluduğumda... Uykun benim cennetimdi. Çünkü cennet sadece ikimizin olabildiği yerdi benim için. Ne sana aşık kadınlar, ne sevdiklerin, ne geçmişin, ne yarının...Uykunda sadece ikimiz vardık. Aşkıma dar gelen sevgi sözcüklerine ihtiyacım yoktu orada. Sana sevgimi anlatmaya, ispat etmeye ihtiyacım yoktu artık. Aşkımızın kokusuydu sana beni anlatan, sana seni anlatan.... Beni gerçekliğin o soğuk, o köpüklü dalgalarıyla yutan ve alıp alıp senden ötelere savuran hayatın dışındaki tek kaçış tünelimdi uykun.
Önce kolunu çekerdin başımın altından, sonra sırtını dönerdin. Usulca sarılırdım sana arkandan, seninle ya da sensiz geçen yılların hasretiyle... Ardından yavaş yavaş kollarımın arasından sıyrılırdın...Yıllardır taşımaktan yorulmadığım hasretin, tenimden tenime akan o ateş, ağır gelirdi bedenine... Uyuyamıyorum, nefes alamıyorum, lütfen sarılma, derdin... Yatağın bir ucuna sığınmış bedeninden kovulmak, hayatından kovulmak gibiydi benim için. Sığındığım, soluk aldığım tek cennetten kovulmak gibiydi. Beni uykunda terk etmen, gerçek hayatta terk edişinden bile ağır gelirdi. Yanıbaşındaki sensizlik, o rutubetli evimdeki, o baştan ayağa sen olan evimdeki unutulmuşluğumdan çok daha ağır gelirdi.
Seni kaybetme korkusu öyle işlemişti ki hücrelerime...Yataktan doğrulduğun anda bu korkuyla açılırdı gözlerim. Bilinçaltım konuşurdu benim yerime... Su içmek ya da tuvalete gitmek için kalktığın asla aklıma gelmezdi. Gittiğini düşünürdüm yalnızca... O saatte kendi evini terk edip, nereye gidebileceğini sorgulamadan, sadece beni o sonsuz hiçlikte, o en masum rüyada, cennetimizde, uykumuzda bir başına bırakıp, kaybolacağından korkardım. Bana hep aynı soruyu sorduran bu yüzyıllık korkuydu işte: Nereye gidiyorsun sevgilim?
Beni yeniden hayatın içinde, gerçeklerin ortasında bir başına mı bırakıyorsun? Beni yeniden unutuluş sürgünlerine mi gönderiyorsun? Nereye gidiyorsun sevgilim?
Oysa seni uyutmayan içindeki o yangınlı hesaplaşmaydı. Gece iner, aşıklar, yüzler, bedenler, anılar kaybolurdu; sadece ikimiz kalırdık. Ve sen uykunda sevgimle hesaplaşmaya dalardın. Cennette cehennemi hatırlardın.
Dönüp geriye bakıyorum da, sanki yıllar değil yüzyıllar geçmiş aramızdan... Aramızdan ayrılıklar, ihanetler, kayboluşlar, vazgeçişler, yeniden bulmalar, korkular, yalnızlıklar, savrulmalar geçmiş. Ve bu ilişki ne çok biçim değiştirmiş...
Seni yollarca, şehirlerce uzağından sevdim. Seni kelimelerce, şiirlerce yakınından sevdim. Seni dünya üzerinde sanki ilk kez benim için kalemi eline alıp da yazdığın mektuplarca sevdim. Seni umutsuzca, beklentisizce, hayallerce sevdim uzağından. Hayatımı öyle olduğu gibi bıraktım. Şehrine geldim, ama kalbine giremeden sevdim. Neydik biz o yıllarda hiç düşündün mü? Neydik birbirimiz için sevgili?
Geldim. Bana destek olacak, sırtımı vereceğim bir aşkın yoktu arkamda. Kendime yeni bir hayat kuracağım yalanını, kendim dahil, sen dahil herkese söyledim. Oysa tek istediğim seninle birlikte bir hayattı. Öyle cesaretsizdim ki karşında ve öyle açık sözlüydün ki bana karşı, ancak iddiasız bir sığınmacı olabildim hayatında. Hayatına iltica etmek isteyen bir yürek sürgünü... Bir aşk meczubu sadece...
Dürüstlük kimi zaman yalanlardan çok daha acımasızmış, sevgili... Gerçeğin buzdan ülkesinde yapayalnız kalan yürek, hayatta kalabilmek için yalanları bile özleyebilirmiş kimi zaman... Bana aksini ispat etmek için elinden geleni yaptığın o yıllarda, buzlar ülkesinde biraz olsun ısınabilmek için, aslında beni sevdiğin yalanına inandırmıştım ben de kendimi...
Aşkıma kapalı bir kapının önüne bırakılmış yaralı bir kuş gibiydim. İnanacak, bir ibadet gibi yaşayacak tek şeyimdi senin aşkın. Karşılıksız, güvensiz, sessizce yaşanan bir aşk... Nasıl da hoyrattın bana karşı... Kalbinde değil miydim gerçekten? Neydik biz söylesene? O yıllarda senin neyindim ben sevgili? Can yoldaşın mı? Yol arkadaşın mı? Dostun mu? Sevgilin mi? ..
Sonra bir gün geldi ve unutuldum. Ve bu sorular birer birer bıçak gibi saplandı yüreğime ve yüreğimde yanıtlarını buldu. Unutuluş hepsinin acımasız cevabı oldu. Sonrası dipsiz bir karanlık... Sonrası çaresiz bir çıldırış...
Hayata karışmamak için tek kalkanım, tek sığınağımdı aşkın. Tek silahımı yitirdim ve hayata teslim oldum. Aldı beni savurdu başka bedenlere, parçası olamadığım o kırık dökük öykülere...
Kırgınlık kimlik değiştirdi ve vazgeçiş oldu benim için. Unutmanın en ağırı unutamadan unutmaktır. Seni sonsuza kadar kaybetmek kimlik değiştirdi ve unutmak oldu benim için. Seni unuttuğum yalanıyla hayatı kandırmaya çalışınca hayat hiç olmadığı kadar acımasız tokatlar indirdi yüzüme... Sonrası dipsiz karanlık... Sonrası hatırlamaya bile dayanamadığım düş yıkımları... Sonrası kesif, karanlık ve rutubetli bir kuyu... Koskoca bir boşluk... Sonrası 'yalnızlık' kelimesine sığmayacak kadar derin bir yalnızlık...
Kaç zaman sonra bilmiyorum, bir gün geldi ve beni yeniden hatırladın. Yokluğumda kendine kurduğun hayat, beni yasak bir ilişki haline getirdi bu kez de... Ve bu ilişki bir kez daha kimlik değiştirdi. Seni, bir başkasıyla birleştirdiğin hayatına uzaktan bakarak, kalbimi kıskançlığın lanetli hırsına teslim ederek, kısıtlı zamanlarda, gizli saklı buluşmalarda, o doyumsuz kaçamaklarda sevmeyi de öğrendim... Hasretinin o tarifsiz kokusu burnumu sızlatırken yapayalnız uyumayı da öğrendim. Yağmurlu İstanbul gecelerinde o baştan ayağa sen olan evimde kaderimle kıyasıya yaşamayı da öğrendim, sevgili...
O zamansız unutuluşun ardından yeniden hatırlanmanın sevinci, seni paylaşmaya boyun eğmenin ve hep gizliliğin gölgesinde kalacak olmanın acısına büründü. Uykunda soluğunun bir başka soluğa karıştığını bilerek geçirdiğim sayısız gecelerde, gururumu parça parça bölüp aşkıma kurban verdim. O tarifsiz ağrıyı uyuşturmak için ruhumdan, kimliğimden, kadınlık onurumdan vazgeçtim. Her şeye rağmen direnebilmek için kendimden vazgeçtim. Geriye dönüş kapılarını sonsuza kadar kapatmış oldum böylece. Ruhumdan kendimi kovup, tüm hücrelerime sadece aşkını yerleştirdim. İşte o andan itibaren, sensizlik artık bensizlik oldu sevgili...
Nasıl da telaşlı, nasıl da soluk soluğa yaşardık o kaçamak anları... Aşkımızın en karanlık, en gerçek, ama en yoğun anlarıymış onlar... Sensiz geçen gecelerde yüreğimde biriken kıskançlığın, öfkenin, kırgınlığın ve hasretin hummalı karanlığı, sana kavuştuğum anlarda sevinçten çıldırmanın eşiğinde tarifsiz bir hazza dönüşürdü... Nasıl da ateşliydi sevişmelerimiz... Sana yeniden dokunmak, sanki bulutlara öpücükler kondurmak gibiydi... Huzurla huzursuzluk, hasret ve kavuşma, aşk ve öfke, merhamet ve acımasızlık, kırgınlık ve bağışlama her şey ama her şey sevgimizin taşkın sularında birbirine karışırdı. İki kalbin bir ömre sığdırabileceği tüm duyguları biz o kısacık anlarda soluk soluğa yaşardık...
Sonra hayatını değiştirdin. Yeniden özgürlüğüne kavuştun. Ve bu ilişki bir kez daha biçim değiştirdi. Yıllardır bir savruluş halinde aramızdan akıp giden aşkımız, nihayet dingin, doygun ve emin bir sığınak bulmuştu kendine. O savruk yıllar bile koparamamıştı ya bizi birbirimizden, artık hiçbir şey bu aşkı yıkamazdı. İhanetlerin, unutuluşun, hayatın sınavından geçmişti aşkımız. Tam da birbirimizi hayattan çok uzakta, dokunulmaz bir boyutta sevdiğimize inanmaya başlamışken, dudaklarından dökülen o lanetli cümle korkularımı yeniden uyandırdı, geçmişi zamandan koparıp aramıza soktu yeniden: 'Varlığın artık bana acı vermiyor...'
Ah sevgilim, ayrılık trenini çoktan kaçırmadık mı biz? Bulup bulup kaybetme oyunlarını çoktan tüketmedik mi? O dünyevi aşk oyunlarından, kıskandırmalardan, kaçamaklardan çoktan vazgeçmedik mi? Birbirimizi en ağır ihanetlerde sınamadık mı? Anlamadın mı artık, varlığım sana acı vermek için değil... Sadece seni sevmek için yaşadım ben!
Senin için bir ilişkide girilebilecek bütün kimliklere bürünmedim mi? Önce aşkla değil kalbinin boşluğuyla tutunduğun bir can yoldaşıydım... Yüreğin bir başkasına kapılarını açtığında hayatından dışlanıp unuttuğun oldum sonra... Başka hayatlarda, başka ilişkilerde seni unutmaya çalışırken, belki de aslında sadece seni ararken kıskançlıktan deliye döndüğün oldum... Kalbime geri dönmek istediğinde gururumun gemilerini yakıp, metresin oldum... Vicdanın oldum senin... Merhametin oldum... Pişmanlığın oldum... Hazzın en sıradışı boyutlarını seninle paylaşan fahişen oldum... Arkadaşın oldum... Kardeşin oldum... Sevgilin oldum... Söylesene kaç kez biçim değiştirdi bu ilişki? Kaç kez kimlik değiştirdim seni sevebilmek için...
Anlamadın mı artık, varlığım sana acı vermek için değil. Sadece seni sevebilmek için yaşadım ben... Hala seninle geçireceğim anların telaşıyla tüketir gibi yaşıyorum sensiz geçen günlerimi. Yıllar geçti, hala seni görecek olmanın kalp çarpıntılarıyla, yalnız senin için giyiniyorum en güzel giysilerimi. Sen güzel bulasın diye geçiyorum aynaların karşısına.
Seninle geçen zaman bir daha tekrarı olmayan, doğaçlama bir melodi gibi benim için... Sanki birlikte yazılmış kaderimizin sayılı dakikalarından an çalıyorum. Öylece karşında oturup seni seyretmeyi, sana yemek hazırlamayı, seninle sohbet etmeyi, dostlarını ağırlamayı, seninle birlikte uyumayı, yani paylaştığımız ne varsa hepsini bir daha asla okuyamayacağım bir şiiri kelime kelime içime sindirir gibi, soluk soluğa hissederek yaşıyorum... Öyle birikmişsin ki içimde... Seni yaşamakla tüketmem, seni sıradanlaştırmam mümkün değil. İçime çektikçe çoğalıyorsun...
Şimdi varlığım her geçen dakika daha da daralan gizli bir çember örüyor etrafına. Her geçen gün biraz daha uzaklaşıyor, biraz daha kanıksıyorsun beni... O peşini bırakmayan yaralı geçmişin aramıza korku duvarları örüyor. Hayatını tüm kalbimle kucakladığımı hissettiğim anda ansızın yüzünde beliren o eski kaygıların alıp seni benden çok uzaklara, derinlere, yalnızlık kuyularına sürüklüyor. Yeni isimler, yeni aşk öyküleri, başka yüzler, başka bedenlerle kaçış planları yapıyorsun kendine... Gece ansızın seni uyandıran, kolunu başımın altından çeken, seni yatağın ucuna kadar götüren, uykunu bölüp ayağa kaldıran ve bana hep o aynı soruyu sorduran bu korkular değil mi...: 'Sevgilim nereye gidiyorsun? '
Sevgilim nereye gidiyorsun? Orada ne var? Benliğini kıstırdığın duvarların arkasında soğuk, uçsuz bucaksız bir yalnızlıktan başka ne var? Neden kaçıyorsun? Neden bu aşkı sonsuzluğa, özgürlüğe, daha önce hiç yaşamadığın sınırsızlığa bir kapı olarak görmüyorsun? Ben senden gitme ihtimalini hiçbir zaman çalmaya yeltenmedim ki... Sevgim seni tüketmek değil, çoğaltmak içindi... Sevgim dünyanın yaşanılası bir yer olduğuna inanman, inanmamız içindi... Yüreğimizin çok derinlerinde yaşayan o iki masum çocuğun soluk alabilmesi için bir gökyüzüydü sevgim... Ben senin kanatlarını hiçbir zaman çalmadım ki...
Öyle çok reddedildim ki, öyle çok unutuldum ki senin tarafından, sensiz kalmak yüreğimi ezen tek korku artık. Öyle ki hayatım yalnız bir korku halinde ayakta duruyor şimdi... Korkumu gerçeğe büründürdüğün anda yıkılıp gideceğim. Her şeyi tükettim. Hayata tutunmak adına ne varsa her şeyi yaktım seni sevebilmek için... Tüm sabrımı, kendime ve insanlara güvenimi, sevginin hayatın tek harcı olduğuna olan inancımı... Artık senden başkasına verecek enerjim, sevgim ve hayatla hesaplaşacak bir benliğim kalmadı. Geriye dönüp sığınacak bir kendim kalmadı...
Şimdi bana varlığımın sana acı vermediğini söylüyorsun. Gitmemi istiyorsun, sonra yeniden gelmemi... Ve sonra yeniden gitmemi... Beni sensizliğin o dipsiz çukuruna önce sarkıtıp, sonra yeniden gün ışığına çıkarıyorsun. Sevgimi, yokluğumu hissettiğin yerde bulmak istiyorsun. Aşkımın benliğini ve hayatını ele geçirmesinden duyduğun o sebepsiz korkuyu yenmek için, bana seninleyken tekrarı olmayan bir şiiri hatırlatan zamanın, sana benimleyken gösterdiği monoton ve tüketici yüzünü yok etmek için oynadığın bir oyun bu belki de... Beni deliliğin sürgünlerine yollayıp, sonra yeniden kalbine çağırıyorsun.
Korkuyu beklemenin telaşı korkunun kendisinden çok daha ürkütücü biliyor musun? İşte bu yüzden sensizliğin karanlık kuyusuna kendi ellerimle bırakıyorum kaderimi. Korkuyu beklemekten vazgeçiyorum, ama asla seni sevmekten değil, sevgili... Sana veda etmeden kayboluşa karışmam da aslında sadece bunun için...
Madem varlığım acı vermiyor sana, madem ki ancak yokluğumda sevgimi hissedebiliyorsun, öyleyse yokluğumla kal sevgili... Madem ki yokluğumla daha mutlusun, o halde yokluk benim bu aşk için büründüğüm son kimlik olsun...
<end>

<start>
Söylemiştim sana, aşk benim kurtuluşum, soluğum, özgürlüğümdür, diye. Bu sıradan, bu bayağı hayattan, bu günlük, bu insanı haysiyetsiz bırakan korku ve kaygılardan, hesaplardan, kendimi korumak için girdiğim rollerden, baskılardan, aşkımla çıkabilirim ancak; aşk benim için ya hep ya hiçtir, diye. 
Çünkü ben sizler gibi olamadım bir türlü.
Sizler çok “duygusalsınız! ” Hormonlarınızın size her mevsim oynadığı küçük oyunlara kapılıp âşık olduğunuza inanıyor ve hemen kapılıp gidiyorsunuz; ya da sizler aşk diye birbirinizi kulllanarak hayatın sizde açtığı yaraları iyileştiriyor, yıpranmış benliklerinizi onarıyorsunuz. Sonra da geçip giden yazların ardından ve güçlenmiş egolarınızla hesaplı ve korunaklı ilişkilerinize geri dönüyorsunuz. Beraberliklerinizin ya da aşk sandıklarınızın ardında hep bir dönüş kapınız açık sizin. Sizler mevsimlik aşklarınızdan geriye olduğunuz gibi geri dönersiniz. Bense çıktığım yolculuktan sakatlanmış olarak dönerim! Hiçliğe... ve bir kez daha ölmüş olarak. Tıpkı seninle yaşadıklarımdan sonra hissettiğim gibi... Söylemiştim, sana duyduğum aşk, içimde derin ve ölümüne bir kök saldı diye. Sense benimleyken hayatın sende açtığı yaraları iyileştirmiş, yıpranmış benliğini onarmış, kırgınlıklarını, korkularını, zaaflarını bana yüklemiş, sana güven veren, korunaklı ilişkine geri dönmüştün. O kötü enerjini geçirdiğin sahipsiz bir toprak olmuştum sana...
Onu sevdiğimi anladım, ona dönmeliyim, demiştin. Şimdi benim kanımla yeniden güçleniyor ilişkiniz. Şimdi ona okuduğun, ama benim sana yazdığım aşk şiirleriyle, öyküler ve yenidendoğuş efsaneleriyle besleniyor yakınlığınız. Şimdi ilişkinize benim çaresizliğim, itilmişliğim heyecan katıyor. Benden sevgini esirgeyerek, beni ölümün kucağına bırakarak ona döndün. Ne farkı var öyleyse beraberliklerinizin, ilişkilerinizin bu aşağılık, bu adaletsiz, bu esaret dolu hayattan? İlişkiniz benim safdışı edilmemle taçlanıyor şimdi... Safdışı etmek! .. Bu hayatı ne güzel özetliyor! ..
Bilmeni isterim, sandığın gibi sadece kadınlar aşkla seviştikleri erkeklere bağlanmaz, kimi erkekler de aşkla seviştikleri kadınlara bağlanırlar. Savruk yılların soldurduğu bedenimin şimdi sana umutsuzca bağlandığı gibi...
Uzun süre sana âşık olmamak için direndim. Sonra bu direnmeye daha fazla dayanamayacağımı anlayınca açtım kapılarımı. Ve kendimi hiç korumadan yaşamaya başladım seninle. Çünkü buydu benim için aşkın doğası. Kimse kendini korumaz. Ya hep ya hiçtir aşk. Ve aşkta yarın yoktur. Birlikte yolculuğa başlanır: İçerilere, kalplere, çocukluğa. Şefkatin ve sevginin esirgendiği günlere. Sonra o sevinçli ıstıraba... Bense sana inanmış, kalplerimize bu yolculuğu yaparken seni yanımda sanmıştım. Oysa sen benimle bu yolculuğa çıkarken ardında hep açık bir kapı bırakmıştın; kaybolmamak ve çok acı çekmemek için ve sonra güvenli, korunaklı ilişkine geri dönebilmek için. Oysa sevgili, böylesi yolculuklara çıkarken geriye bakılmaz, tereddütlere düşülmez... Yitirmeyi ve çok acı çekmeyi göze almadan kimse kurtulamaz bu adaletsiz hayattan, bu sefil esaretten... Kimse gerçekten âşık olamaz.
Ben yitirmeyi ve çok acı çekmeyi göze aldığım bu yolculukta, bu inancımın coşkusunu yeniden yaşamak için her defasında gözlerine bakmıştım. Yazık, görememişim, gözlerinin birinde kamera varmış! ..
Şimdi sen hiçliğe bıraktın beni. Ben bu hiçliğin içinden çıkıp çok güç de olsa varlığımı, yani özgürlüğü yeniden bulabilirim. Ya sen sevgili, gözünden hiç çıkarmadığın o kamerayla ve çok acı çekmekten ve yitirmekten hep korkarak yaşarsan nasıl kurtulacaksın bu esaretten, bu adaletsiz dünyadan? ..
<end>

<start>
Trafik kazasında sevgilisini kaybetmiş birinin televizyon muhabiriyle konuşmasını seyrediyordum. Öylesine doğal, öylesine sıradan bir şeymiş gibi anlatıyordu ki sevgilisinin ölümünü, sanki üzerinden büyük bir yük kalkmış, rahatlamış gibiydi. Gözlerindeki o donuk pırıltıda ölen sevgilisini çoktan unuttuğu, asıl önemli olanın kendisi, kendi varlığı olduğu anlaşılıyordu... O ayaktaydı, o yaşıyordu, o iyiydi... Sevgilisi için, sanki onu hiç tanımıyormuş gibi bir ifadeyle; O artık içimde yaşayacak, diyordu, sonsuza dek içimde yaşayacak...
Kamera üzeri beyaz bir çarşafla örtülü olan ölüyü yakın plan göstermeye başlayınca bütün benliğimi derin bir sızı kapladı. Beyaz çarşafın altında hareketsiz yatan o insana sımsıkı sarılmak istedim... Sanki bendim orada yatan. Anlatacakları eksik kalmış, yaraları öylece açıkta, kapatılmadan; kim olduğunu anlatamadan susmak zorunda kalmıştı... Artık onun öyküsünü başkaları anlatacaktı... Onun anlatılan, hakkında söylenilen hiçbir şeye müdahale etme hakkı yoktu... Sonsuza dek susturulmuştu. Ölümden bile daha acı bir gerçekti bu. Ölümden bile adaletsiz...
Çoğu kez ölümün bu hayattan bir kurtuluş olduğunu sanırdım. Ama değilmiş, anladım. İnsanın asıl öyküsünü anlatmadan ölmesinin, onu aslında hiç tanımayan, ama çok iyi tanıdıklarını iddia edenlerin insafına kalmasının sonsuz bir esaret olduğunu belki de ilk kez bu kadar derinden hissettim... Ve bu hissediş anından itibaren ölümle aramda korkunç bir yarış başladı... Aslında beni hiç tanımayan, ama tanıdıklarını iddia edenlerin insafına bırakmayacaktım hayatımı... Ölmeden önce öykümü anlatmalıydım. Sonsuza dek susturulmadan önce kim olduğumu bilmeliydi tanıyan, tanımayan...
Peki bu mümkün müydü... İnsan birini deliler gibi severken kim olduğunu anlayabilir miydi... Sanmıyorum, insan bu haldeyken, sadece şunu söyler: Ne oldu bana, ne oldu...
Kendisiyle ilgili bütün doğrularını kaybeder. Bir başka akışa, damarında kapkara akan bir kana teslim olur... Çünkü dört sıvı vardır insan vücudunda. Biri de sevdadır. Sevda dedikleri kara, küçük bir kan pıhtısıdır. Gelir kalbin en içteki, en gizli bir yerine saplanır kalır. Ve oradan bütün vücuda yayılır. İşte o andan itibaren kan simsiyah akmaya başlar. Buna Süveydâ, denir... İçinizde, damarlarınızda bu kan aktığı sürece artık iflah olmazsınız. Kendinizden koparsınız. Bildiğiniz bütün zamanlardan. Gerçekliğinizden, dünya görüşünüzden, beklentilerinizden... Uyku tutmaz olur geceleri. Bitkin düşüp uyuduğunuzda yine onu görürsünüz o simsiyah kana bulanmış rüyalarınızda. Uyandığınızda yine onun ismiyle uyanırsınız. Mıh gibi saplanmıştır yüzü yüzünüze... Giderek delirdiğinizi, onu aklınızdan atamazsanız mahvolup gideceğinizi, artık buna bir son vermek gerektiğini söyleseniz bile nafiledir. İçinizdeki o ses ne derse desin, siz doğru bildiğinize değil, mahvoluşunuza doğru koşarsınız. Yanlışınıza... Bütün dünyevi arzularınızdan kopmuşsunuzdur. Beklentilerinizi, umutlarınızı, ihtiyaçlarınızı kendinizi silmişsinizdir. Bütün zamanların dışına çıkmışsınızdır... Hayatınız ortalık bir yerde kalmış, siz onun tersine doğru koşmaya başlamışsınızdır... Bilirsiniz, sizin için dünyanın en yanlış insanıdır o... Gerçekte sizi sevmiyordur. Sevmeyi bırakın, kim olduğunuzu bile bilmiyordur. Aşkınızın önünde küçük düşmemek için durmadan ona kendinizi anlatmaya çalışırsınız bu yüzden. Duymaz bile. O sürekli kendisiyle meşguldür çünkü. Dünyaya nasıl baktığınızın, düşlerinizin, arzularınızın, ihtiyaçlarınızın onun gözünde hiç önemi yoktur. Sizin ayrı, farklı bir insan olduğunuzun bile farkında değildir. O dünyayı kendi zihninde taşır. Ve sizi bu dünyasının parçası kılmaya çalışır... 
Hatta siz ben ayrı birisiyim, benim umutlarım, beklentilerim, düşlerim var, dedikçe kendisini yeterince sevmemekle, uzak kalmakla suçlar... Bu yüzden durmadan incitir sizi, küçümser, aşağılar... Sevmeyi bilmemekle, bencillikle suçlar... Bunu öylesine etkili bir şekilde yapar, size bunu öylesine derinden hissettirir ki, kendinizi değil, onu haklı bulmaya başlarsınız... Onu eksik sevdiğiniz, ona yeterince kendinizi vermediğiniz için suçluluk duymaya başlarsınız... İşte o zaman damarlarınızda kan daha siyah akmaya başlar. O siyah kanda sadece onu görürsünüz. O aynada kendini seyreder.Siz durmadan aynaya bakan onu seyredersiniz... Karşıtınıza dönmüşsünüzdür.Onun gözünden kendinizi görmeye başlamışsınızdır, yargılamaya... Artık eksilmeye başlamışsınızdır. Umutlarınızı, düşlerinizi, beklentilerinizi bilinmez bir tarihe erteledikçe ona direnme gücünüzün azaldığınızı hissedersiniz... O kendini üstün gördükçe siz kendinizi küçük görürsünüz. O sizi incittikçe, küçümsedikçe ona biraz daha bağlandığınızı hissedersiniz... Ona her teslim oluşunuzda kendinizi ömrünüzden bir kez daha düşersiniz...Gelip açtığı yara sizin elinizden çıkmıştır. Yaranızın sızısı size ait değildir sanki... O yıllardır herkeslerden gizlediğiniz, gelip kimseler kanatmasın diye büyük bir çabayla üzerini örttüğünüz yaranızı sizi hiç tanımayan birine göstermiş, onun kanatmasına izin vermişsinizdir...
Artık onun elindedir yaranız. Onun insafındadır...
Hayatınızın onun elinde mahvoluşuna durmadan anlamlar yüklemeye çalışırsınız... Bugüne dek kimse değil, bir tek o yaranızı kanattığına göre onunla aranızda mutlaka büyülü bir bağ vardır. Kaderinizdir o sizin... Kendinizde yıllardır eksik bulduğunuz, yanlış bulduğunuz ne varsa o tamamlayacaktır.O büyük boşluğunuzu o kapatacaktır... O iflah olmaz can sıkıntınızı, o nereye gitseniz, kimle olsanız, burası olmak istediğim yer değil, bu o kişi değil, dediğiniz yerde çıkmıştır karşınıza...Bir duvarın dibinde sıkışıp kalmışlığınızı, bir türlü ilerlemeyen zamanınızı o çıkartacaktır sonsuz bir açıklığa, yolunuzu enginlere o açacaktır...
Yarayı o açtığına göre yaranızın anlamını, tedavisini bir tek o biliyordur diye düşünürsünüz...
Çocukluğunuzda maruz kaldığınız haksızlıkları, acıları; sizi sevmesi gerekenlerin sevmeyip açıkta bıraktığı yerleri, yıllardır yaşadığınız onca istismarı o giderecek, o kapatacak, o silecektir...
Sizi sevmesi gerekenlerden zamanında alamadığınız ne varsa cömert bir anne gibi o size verecektir...
İçinizde yıllardır gizlediğiniz hayal kırıklıkları onunla açığa çıkmıştır... Onunla açığa çıkmış hayal kırıklıklarınızı ona duyduğunuz sevgi zannedersiniz.. Size uyguladığı her şiddeti aşkının ne kadar derin olduğuna, sizi ne kadar yoğun sevdiğine yorarsınız...
Siz onu ne kadar sevmeye çalışırsanız çalışın onun gözünde hep yetersiz kalacaktır... Sevdiğinizi ne kadar kanıtlamaya uğraşırsanız uğraşın, o yine de sevmeyi bilmediğinize inandıracaktır sizi... Bu yüzden sizi incitip küçümsedikçe onu eksik sevdiğinize yorar, durmadan bir köle gibi sevginizi kırbaçlarsınız... Ona duyduğunuz hayranlık arttıkça yaranızı daha çok kanatmasını istersiniz ondan... Onu güçlü ve cömert buldukça kendinizi güçsüz ve çaresiz bulmaya başlarsınız...
Oysa ne cömert bir annedir o, ne de sevmeyi herkesten iyi bilen büyük bir sevdalıdır...O aslında sizden daha çaresizdir, sizden daha güçsüzdür... Sevgi dediği, aşk dediği kendisine duyduğu o büyük güvensizliktir aslında... Bu büyük güvensizliği gizleyebilmek için durmadan kılıktan kılığa girer... Bazen sevgi dolu, cömert bir anne; bazen acımasız ve bencil biri olur. Önce kanatır yaralarınızı, sonra kanattığı yerleri öpüp okşamaya başlar... Birden hiç ummadığınız kadar yaklaşır size, sonsuz bağlılık vaat eder... Hep böyle olacak zannedersiniz.... Hep böyle ışıl ışıl bakacak, sizi hep anlayacak, hiç gitmeyecek...Sonra birden aşk dolu yüzü silinir, bilinmez bir uzaklığın ardından bakmaya başlar size. Sizi birkaç gün önce göklere çıkartıp yüceltirken bir anda küçümsemeye, aşağılamaya, kırıp incitmeye başlar. Sizden çok şey beklerken, sizi hayatının anlamı sayarken, birden bire size son derece kayıtsız davranır... Davranışları tutarsızlaşır, gerçekte ne isteğini anlamakta zorluk çekersiniz...
Neden böyle yaptığını, sorduğunuzda; Beni bu hale sen getirdin, beni kendinden sen uzaklaştırdın, der...
Ve artık öylesine yenilmişsinizdir ki ona, bu sözlerinin altında derin, hiç bilmediğiniz anlamlar aramaya, dahası onu haklı bulmaya ve hep olduğu gibi onu yeterince sevmediğinize; onu yitirdiğinizde sonsuza dek kimseyi sevemeyeceğinize, kimselerin de sizi sevmeyeceğine bir kez daha inandırırsınız kendinizi...
Oysa o sizi bırakıp gitmemiştir. Sizi belli bir uzaklıktan izlemekte, direncinizin ne zaman kırılacağını beklemektedir... Sizi kontrol çemberinize almış, sizi oradan gizlice seyretmektedir... Çünkü sizde açtığı yaranın farkındadır.Bu yarayla tek başına kalmanın ne denli acı verdiğini iyi bilmektedir... Çünkü kendisi de yıllardır o yarayla yaşamaktadır... Kendi yarasını başkalarının yarasını kanatarak iyileştirdiğini de...Onun da yarası ağırdır...Onun da tahammül gücü sınırlıdır aslında... Sizin ondan beklediğinizi o da sizden beklemektedir aslında: Çocukluğunda maruz kaldığı haksızlıkların, acıların; onu sevmesi gerekenlerin sevmeyip açıkta bıraktığı boşlukların, yıllardır yaşadığı istismarların bedelini size ödetmeye çalışmaktadır...
Bu yüzden sizin ona geri dönmenizi beklerken yeni kurbanlar aramaya başlamıştır çoktan... Ama siz ona direndiğiniz, ona tamamen teslim olmadığınız, ona karşı çıktığınız için unutamaz sizi... Çünkü sizi teslim almaya çalışırken farkında olmadan siz de onun yarasını derinden kanatmışsınızdır...Sizin geri dönmemek üzere gitmeniz kendisine duyduğu güvensizliği daha da büyütecektir...
Zaten siz biraz güçlü olsanız, yaranızı asla onun kapatamayacağını anlayıp kendinize geri dönmeye başlasanız hiç beklemediğiniz anda karşınıza çıkacak, yine size o cömert anne yüzüyle bakacak; Hadi kaldığımız yerden devam edelim, yitirmeyelim bu aşkı diyecektir... Ama her defasında önce sizin direnciniz kırılır; arasa dersiniz, dönüp gelse, gelse de açtığı bu yarayı kapatsa... Sizle konuşmasa da, sizden uzakta olsa da bunları söylediğinizi hisseder...Çünkü sizin yaranız ne zaman sızlasa, onun da yarası sızlar... Çünkü onun isteklerine tamamen boyun eğmediğiniz, zaman zaman geri çekildiğiniz için benlikleriniz çoktan birbirine kaynaşmıştır... Sizin vücudunuz onun vücudu, onun vücudu sizin vücudunuz olmuştur.... Yaralar birbirine karışmıştır... Sızılar birbirine...
Ve o ölümcül dans yeniden başlar. O uzaklaşmasın, kanattığı yaranızla birlikte sizi öylece terk edip bırakıp gitmesin, diye elinizdeki son umutlarınızı, son beklentilerinizi, düşlerinizi onu geri çağırmak için harcarsınız... Onun geri gelmesi için bütün varlığınızı ona adamaya başlarsınız... Kendinizi bir kez daha siler, ömrünüzden düşebildiğiniz kadar düşmeyi göze alırsınız...Öyle ki o yine geri döndüğünde artık sizden bir şey kalmamış olur size... Çünkü ancak öyle geri gelir o... Hayatınızın kontrolünü tamamen eline geçirmek için geri gelir... Artık siz ondan ayrı birisi değil, onun bir parçası haline gelmişsinizdir. Sizi böylesine derinden seven biriyle çatışmanın anlamsız olduğunu düşünürsünüz... Hiç direnmeden hayatınızın kontrolünü onun eline bırakırsınız... Artık sizi istediği gibi acıtır, kırıp incitir. Sizin benliğinizi kendi benliğinin içine almıştır.Mahremiyetinizin, özelinizin onun ve sizin için artık hiçbir anlamı kalmamıştır... Hem sizi bu denli seven birinden ayrı, özel, gizli neyiniz olabilir ki... Telefonunuza gelen mesajlarınızı kontrol eder, mektuplarınızı açar, kimle görüşüp görüşmeyeceğinizi o tayin eder... Gönderilmiş maillerinize bakar... Bütün kapılarınızın, bütün çekmecelerinizin anahtarlarını alır sizden...Ona verdiğiniz benliğinizin, kişiliğinizin anahtarlarının yanında kapılarınızın, çekmecelerinizin anahtarlarını vermişsiniz, çok mudur? ...
Artık istediği olmuştur. O derin güvensizliğini sizin teslimiyetinizle kapatmış; o itaatkar, o hayran bakışlarınızda kendi yarasını sarmıştır... Hiçbir direnç görmeden içine almıştır sizi... Onun için hiçbir anlamı yoktur varlığınızın... İçindeki o büyük boşlukta kaybolmuşsunuzdur... Artık gönül rahatlığıyla ve arkasına bir daha hiç bakmadan terk edip gider... Sizi soranlara da, tıpkı o trafik kazasında sevgilisi ölmüş insan gibi, gözlerindeki o donuk parıltıyla; aslında onu hiç tanımamışım, der...
Belki de ilk kez doğruyu söyler... Kendisini bunca yıldır nasıl tanımadıysa sizi de gerçekte hiç tanımamış, dahası tanımak için hiç uğraşmamıştır... Çünkü bu dünyada kendisinden, o büyük boşluğundan başka kimse yoktur onun için... Bu yüzden onun için katlanılan hiçbir acı, ona yapılan hiçbir iyilik iz bırakmaz onda...
Sizse onun açtığı yarayla bir başınıza kalırsınız... Üstelik eskisinden daha çaresiz, daha güçsüz... Onunla birlikteyken durmadan kırbaçladığınız sevginizle kan içinde kalırsınız...
Daha da ıssız, daha da anlamsız bir dünyada kalırsınız...Yaranız süveydâyla, o simsiyah kan pıhtısıyla hala kanayıp durduğu, bıraktığı sızı hala acıttığı için kimseleri sevemeden, bir hayalet gibi kalırsınız...Yaranızı kanatıp gitmiştir işte... O açılan yaranın hayatınızın kara kutusu olduğunu, bütün hakikatinizin, doğrularınızın ve yanlışlarınızın o yarada yattığını bildiğiniz için onun bıraktığı yerden siz yaranızı hala kanatmaya devam edersiniz... Bu karşılıksız aşkın lanetini tek başınıza üstlenirsiniz...
O ise içine alıp öldürdüğü için sizi unutup gitmiştir çoktan... Ölmemek için öldürmüştür sizi kafasında... Çünkü artık ondan ayrı, ondan farklı bir kişiliğiniz, varlığınız kalmamıştır... Aynadaki yüzünü, içindeki boşluğu haklı çıkartacak başka kurbanlara ihtiyacı vardır onun..
Ama siz ona hep yaşatırsınız içinde... Ölmesini ya da kalbinizde unutulup gitmesine bir türlü izin vermezsiniz... Çektirdiği acıların, verdiği eziyetlerin hesabını sormak, intikam almak için değil...
Kimseler değil, neden sizin için dünyanın en yanlış insanı olan o açmıştı yaranızı, işte bir gün bunu anlayabilmek için hep yaşamasını istersiniz onun...
Ve bunu anladıktan sonra, onda kalmış öykünüzü, onda kalmış aşkınızı geri alabilmek için onun hep yaşamasını istersiniz...
<end>

<start>
Dayanamadın, çıktın artık
seni sakladıgım derinliklerden
ışık yagıyor, şimdi mutlu yagmurlar
kan sızan tebessüme...
Öyle yitiksin ki
alıp götürebilirmisin beni ve hayatımı
ardımızda ne bu akşam
ne de kan sızan tebessümün...
<end>

<start>
Karşılıksız aşkının zehrini taşıyordu bana 
Kokusu sinmişti inatçı ruhuma, kitalarıma, ellerime... 
Öyle çok öpüşürdük ki, 
Ağzının tadıyla yerdim yemeklerimi... 
Öylesine inanıyordu ki dünyadaki son aşkla beni sevdiğine, 
Bir gün ansızın korkunç bir özlem duymaya başlamıştım 
Kim olduğunu bilmediğim birine... 
Şimdi ağzımda karşılıksız aşkın o aç tadı... 
Karşımda o... 
Yine hüzünlü, yine yenik... 
Ama eşitiz artık, 
Damarlarımızda karşılıkız aşkın o zehirli kanı...
<end>

<start>
Biz seninle hep bayağılıktan kaçtık... Sıradan, basit, gündelik olandan. Küçük mutlulukları, hayatın içindeki o kanaatkar doyumları değil, hep trajediyi aradık. Mükemmeli... Biz seninle hep kusursuzluğu aradık. 
Bizi birbirimize yakınlaştıran ne varsa hep kutsaldı, özeldi, ayrıcalıklıydı. İlişkimizden aslında ikimize de ait olmayan, kutsal ve kusursuz bir imge yarattık. Hayatımızda eksik kalmış ne varsa, o yarım kalmış tutkularımızı o yaralı arzularımızı, eksik çocukluğumuza ait ve içtenlikle koruyamadığımız bütün duygularımızı bu imgeye ödünç verdik. Artık yaşayan gerçek kişiliklerimiz değil, sanki bu kutsal, bu kusursuz imgeydi. 
Bu imge lekelenmesin, bu düş bozulmasın diye öyle çok şey gizlerdim ki senden. İçim ürperirdi böyle anlarda, kendimden çok uzak bir yere çekilirdim sanki, bilinmezliğe... Aramızda öyle çok tanımlanmamış anlar, öyle kopuk, öyle başıboş duygular, bana o denli ait olduğu halde nasıl anlatacağımı bilemediğim öylesine derin savruluşlarım vardı ki...
Yarattığımız ve aşk adını verdiğimiz bu kutsal imgeye sadık kalabilmek için kendime karşı sadakatsiz davranıyordum. 
Seninle yanyana uzanırdık, dünyanın dışındaki yaz bahçelerinde, o gerçekdışı mevsimlerin kıyılarında... Üzüntülerimiz, içimizdeki yaralar yanyana dururdu öyle. Bizden çok bu yaralar özlerdi birbirini, o kimsesiz üzüntülerimiz...
İçimdeki yaram senin yaranı özledikçe ruhumun gurbetlerinde daha çok hissederdim kendimi... Asıl çektiğim acı buydu aslında, yanındayken kendimi yine de senden çok uzaklarda hissetmemdi. 
Farkederdin sürükleniş suskunluklarımı. Böyle anlarda zamanı durdurmak isterdin. Zamanı dondurdukça içimizdeki boşlukların kapanacağını, o gizli ürpertilerin dineceğini, tanımlanmamış anların ve o kopuk, o başıboş duyguların tanımlanacağını, savrulmaların biteceğini düşünürdün. Zamanı dondurunca hep iyi ve mükemmel insanlar olarak kalacağımızı sanırdın. Hayata bu donmuş zamandan, bu mağrur ve korunaklı kristalin ardından bakınca hiç kirlenmeden ve ebedi bir saflık halinde yaşayacağımızı hayal ederdin. 
Oysa ne zamandan kopabiliyor, ne de hayattan gizlenebiliyorduk. Biz zamandan kopmak istedikçe zaman bizi daha çok acıtıyor; hayattan gizlendikçe o kendisini daha çok hatırlatıyordu. Hayattan ve kendimizden korktukça kendimizi aşkın kutsal acısına kapatıyorduk. Hayat acı verdikçe biz o kutsal, o ayrıcalıklı kıldığımız acımıza daha bir sarılıyorduk. Bu kutsal ıstırap bizi hayattan korurken başkalarından üstün kılıyordu. 
Oysa kutsallık hiç saf değildir sevgili; gücünü zayıfların kanından alır. Mükemmellik, kaybedeni çok, anlamsız ve haksız bir yarıştır. Saflığın içinde birçok günah gizlidir. Ben bu kutsal aşkın kan kaybeden zayıfıydım işte. Bu kötü yarışta hep kaybedendim. Saflıktı benden istediğin, ama saklayamazdım kendimden, içimde birçok günah gizliydi. Ben kaybettikçe yarattığımız o kutsal imge sana ait oldu. Ben günahı kabullendikçe kusursuz ve mükemmel olan sen oldun. Oysa kendisini diğer insanlardan biraz olsun farklı ve özel sayan her insana zor gelir hayatın o basit, o sıradan dertleri, doğal acıları, lekelenmiş tutkuları. Böyle insanlar ya kutsal olmaya soyunurlar, ya da kutsal birine adarlar kendilerini. Hayatın içinde çırılçıplak varolmak gururunu incitir böyle insanların. Gerçek bayağı gelir. Mükemmelin kölesi olmak, hayatın sıradanlığını yaşamaktan daha gözalıcıdır çoğu kez. Kendi sıradanlığından tiksinince hayallerinde yarattıkları gerçekdışı bir trajediye sığınırlar. 
Başta bende böyleydim. O dokunulmaz güzelliğini, o ulaşılmaz kutsallığını gördükçe sıradanlığımdan tiksiniyordum ve yaşadığım gerçek giderek daha çok bayağı geliyordu bana. Sıradan biri olmaktansa, mükemmelin kölesi olmak istiyordum. Bildiğim ve bilmediğim bütün zaaflarımı gizleyip, bu trajedinin cesur ve ölümsüz kahramanı olmak istiyordum. 
Oysa gerçek hiç böyle değildi. Sadece seni yitirmekten korkuyordum. Çünkü sen özlediğim herşeydin. Mükemmeldin, kusursuzdun, sıradanlığı aşmıştın, en önemlisi kutsaldın. Sana ulaşmam, seni etkilemem için yaşadığım herşeyi inkar etmem gerekti bu yüzden. Hiç olmadığım kadar iyi, hiç olmadığım kadar ince, hiç olmadığım kadar derin gözükmem gerekiyordu. Hissetmediğim şeyleri hissediyormuş gibi gözükmem gerekiyordu. 
O kutsal güzelliğin benden herşeyimi istiyordu. Oysa ben o herşeyim neydi bilmiyordum ki... Tamamlanmamış, eksik bir varlıktım. Tıpkı hayat gibiydim. İstediğin şeyleri verebilmem için hissetmediğim şeyleri hissediyor gibi söylemem gerekiyordu. 
O kutsal aşk için sana yalan da söyledim. Seni yitirmemek içinde hepsi. En zor, en gizli, en iflah olmaz yaralarımı gizleyerek anlattım sana kendimi. Seni kazanırsam bu yaralarımdan kurtulurum sanıyordum. Oysa sen o dokunulmaz güzelliğine, o ulaşılmaz kutsallığına sığındıkça hayattan gizlenirken, ben sana ulaşmaya çalıştıkça kendi hayatımdan, kendi gerçekliğimden daha geriye, daha aşağıya düşüyordum. İkimiz de kendi gurbetimizde yaşıyorduk oysa. Ne yapsak, ne etsek kendimizi özlüyorduk. Yaşadığımız acı hayatlarımız gibi gerçekdışıydı. Ama acıydı sonuçta...
Sen hayatın bayağılığından kaçıyordun, bense kendimden. Ama buluştuğumuz yer aynı acıydı. Bizi hayattan kopartan, bizi hiç ummadığımız kadar bencil kılan bir acıydı bu. Ve hayatla sınanmayan bu içe dönük acı bizi hep yüzeyde tutuyordu. Çünkü en derinde yatan gerçeğimize insek ne olacağımızı bilmiyorduk. Oysa belki çıldıracak, belki de gerçekten değişecektik. Tabiatımız değişecekti. Oysa biz kendimizi kutsala adadıkça, mükemmelin, kusursuzluğun peşinden koştukça, hayat bize dokunmadan, içimize hiç sızmadan geçip gidiyordu uzaklara. Tıpkı bize dokunmadan geçip giden hayat gibi. Aslında biz de birbirimize dokunmadan geçip gidiyorduk. 
Sana taptığımı söylüyordum, ama seni gerçekten tanımıyordum. Sen beni hayatın bayağılığından, sıradanlığından yanına çağırıyordun, ama aslında beni pek tanımıyordun. Bu yüzden inanmıyordum yaşadığımız hiçbir şeye. Bizi başkalarından üstün kıldığını sandığımız bu acının hayatta bir karşılığı yoktu, inan...
Seni unutmam mümkün değil, ama ben geldiğim yere geri dönüyorum. Bu kusursuzluk senin olsun. Birgün kendimi inkar etmeye karar verirsem bunu sadece kendim için yapmalıyım: Mükemmellik senin olsun. Sana herşeyimi vermemi istiyorsun. Oysa ne seni, ne de kendimi tanıyorum: Kutsallık senin olsun. Bu aşk beni tutuk, ezik, korkak biri yaptı. Seni biraz olsun etkileyebilmek için yaptığım bütün fedakarlıkların, hayatımın en büyük bencillikleri olduğunu anladığım an kendimden kaçıp kurtulmak istedim. 
O an anladım ki, fırından aldığım ekmeğin sıcaklığı bu aşktan daha kutsaldı. Yüzümü ısıtan mütevazi güneş, evlerine ekmek götürdüğüm çocukların sevinci, çay bardaklarındaki kaşık sesi daha kutsaldı. O küçük mutluluklar, o eksik, o kanaatkar doyumlar daha kutsaldı...
Evet, hayat karanlık, bayağı, acımasız, kirli, sıradan, incitici; ama gerçek sevgili... Ona dokunabiliyorsun. Ama ben senin kutsal ve mükemmel saydığın hiçbir şeye ulaşamadım. Sana ulaşamadığım için duyduğum kaygı ve pişmanlıklar da bana ait değildi. Çektiğim acıysa yıllardır sakladığım yaraları biraz daha gizlemeye yarıyordu. Oysa hayat çok basit sevgili... Bunu bir anlayabilsek herşey çok farklı olacak. Ve hayatın o basitliği içinde saklı derinliği, vazgeçilmezliği...
Artık kutsal olan hiçbir şeye inanmadığım için daha berrak ve açık görüyorum çarşıdan eli boş dönenleri... Şehirleri hızla saran açlar ordusunu... Dünyayla aramdaki o sahte acıları ortadan kaldırdığım için tanık oluyorum herşeye: İşte dün gece TEM karayolunda bir travestiyi daha ezip geçti; sürücüsü karanlık ve sarhoş bir araba... İzmir'de bir kafeteryada garsonluk yapan Dersim'li Gökhan bugün, tıpkı dün ve önceki günlerde olduğu gibi tam onbeş saat ayakta servis yapacak müşterilere ve onca yorgunluktan sonra evine döndüğünde, Jack London gibi sabah dek ezilen insanların öyküsünü yazacak. Eskiden olsa çok romantik gelirdi bu gencin hali bana. Ama değil, çok sert, çok acımasız bir hayatı var; ama yine de gözlerinden o sımsıcak gülümsemesi hiç eksik olmuyor. 
Yıllardır görmediğim üniversiteden bir arkadaşımın matbaasına uğradım geçenlerde. Devrimci bir belediye başkanının afişiyle aynı makinede bastığı porno dergileri kurusunlar diye birlikte ipe asıyordu. Bunu yaparken de bütün içtenliğiyle, bu düzeni değiştirmeliyiz arkadaş, diyordu. 
Cezaevindeki çocukları için direniş yaptıklarından karakola götürülüp gözaltına aldıkları yaşlı anneleri polis gecenin bir yarısı sokağa bırakıyor. Ceplerinde neredeyse hiç para olmadığından şehrin çok uzağında olan evlerine gitmek için yürümekten başka çareleri yok bu çilekeş kadınların. Neredeyse sabaha dek yürüyecek olan bu yaşlı kadınların çektiklerini mutlaka içimizde hissetmezsek yaşadığımız hayatın hiçbir anlamı olmaz. Çünkü çoğu kez biz farketmesek de bu hayatta acı tek... Istırap tek... Aşk ve iyilik tek bir yerden akıyor kalplerimize...
Aynı saatlerde başka bir yerde, yaşlı ve eşcinsel bir tiyatrocu iki kimsesiz sokak çocuğunu zorla evine götürmek istiyor; onunla birlikte olurlarsa çok para vereceğini iddia ediyor. Evet, hayat hiç romantik değil; ama yargılamadan önce onu anlamalıyız sonuna dek... Belki de tam bu sırada lekesiz bir aşkı özleyen ve yalnızlığın o korkunç kaderiyle boğuşan Serpil öğretmeni çalıştığı kasabada, çocuklarını okuttuğu adamlar telefonla arayıp, yanına gelelim mi, boş musun, diye taciz ediyorlardır. 
Asıl trajedi hayatın ta kendisi sevgili...
Hayat karanlık, acımasız, bayağı ve kirli; ama bizim erdem sayıp abarttığımız duygusallıklardan, kendimizi başkalarından üstün kılmak için sığındığımız kutsallıklardan daha gerçek, daha sahici.
Yıllardır ruhumun gurbetinde yaşamaktan tükendim. Kendi yaramı görüp, ona sarılamadığım için, ondan akan kanla yıllardır zehirleniyorum. Yıllardır senin yanında, ama senden çok uzakta kalmaktan sevgim acıyor. Birlikte yarattığımız bu hayattan kopuk imgeyi bırakıp, kendime doğru yürüyorum. 
Hayatı ve seni buradan seyrediyorum. Odandasın ve tek başına dans ediyorsun....
İyilik ve sevgiyle gülümsüyorum; seni sevip hissetmem için seni sahiplenmem gerekmiyor. Oradasın ve varsın işte. Nereye gitsem içimde hissediyorum seni...
Hayatın bütün renkleri yüzünde...
Odanda tek başına dans ediyorsun...
İlk kez acı çekmeden özlüyorum seni...
<end>

<start>
Yaktın masum hırslarını geliyorsun
oysa bir bilsen, seni ona taşıyan şehir
saçını bağladığın iple bile alay ediyor
Ah! bir bilsen herkes tetikte;
sense böyle hesapsız, böyle sevinçle
Ah! bir bilsen
sadece güzelliğin tutuyor acımasızlığın
kapılarını
Yaktın masum hırslarını geliyorsun,
şehirden bir çocuk sevdin yine...
<end>

<start>
Kaçak Sevişmenle
Güneşin Doğuşunu Seyrettim
Gözlerin En İçten Yuvamdı
Şeytanın Öpücüğüydü Sabah Uykum
Adındaki Uçuruma Taptım
Adındaki Denize
Ömrüm Bitti Dedim
Aşkın Başladı
Düşerken Sana
Ve Düşerken Aşka
Gözlerindeki Israrın Peşinde
Yuvan Şeytanımı Özletti
Birimizin Uyanık Olması Gerekli
14.02.2001
<end>

<start>
Gittin ve her şey olduğu gibi duruyor bu hayatta... Her şey bıraktığın gibi... Seni tanımadan, bilmeden önce nasılsa yine öyle hazin, öyle buruk, öyle paramparça... Bir bilgeden okumuştum çok önceden: Siz bu hayatta iyi başlayıp kötü bitmeyen bir şey gördünüz mü? diyordu... İnanmamış, yırtıp atmıştım o kitabı. Meğer ne haklıymış.Bu hayatta iyi başlayıp kötü bitmeyen hiçbir şey yokmuş... Haklıymış, kimse düzeltemezmiş bu hayatın adaletsizliğini... Oysa her büyümemiş insan gibi inanmıştım yaşadığım bu aşkın dünyanın ilk aşkı olduğuna, bu aşkın bütün çağların aşkı olduğuna... Bu aşkın biz istersek dünyanın bütün adaletsizliklerini düzeltebileceğine inanmıştım... 
Ne kadar çocukmuşum. Meğerse bu hayatın bütün adaletsizlikleri bizim aşkımızdan başlayıp yayılmış her yere... 
Gittin ve her şey olduğu gibi duruyor bu hayatta... Kırgın ve gücenik anneler yine çocuklarını özlüyor. Yine onların arkalarından boşluğa el sallıyorlar.Yine mahkumlar üşüyor... Yoksullar eskisinden daha çok acı çekiyor yine... İnsanlar ilerliyor sansın, herşey başladığı yere geri dönüyor... Mevsimler senin o durmadan üşüdüğün kış mevsimine doğru dönüyor... Yaza, yaz mutluluklarına kanmıştın, işte kış yine geldi...
Peki, kim ısıtacak şimdi seni... Ben ki seni ısıtırken, senin üşümenden hiç bitmeyecek, hep sürecek bir yaz hayal ederdim. İçinin ürpermesinden hiç lekelenmeyecek bir mutluluk yaratmayı düşlerdim... 
Seni ısıtırken gülümserdin bana... O gülümseyişinde derin sulara gömülmüş bütün aşklarımın yüzleri belirirdi usulca. O yüzlerin hepsini birden senin yüzünde görmek isterdim. Bu yüzden yorulmadan, bıkmadan, usanmadan ısıtırdım seni. Sen, tamam, yorulma, geçti üşümem, desen de, duymazdım seni. Çünkü sadece seni ısıtmak değildi isteğim... Aşklarımın sulara batmış bütün o yüzlerini senin yüzünde birer birer ortaya çıkartmaktı... Hepsini, hepsini belki de son ve ilk kez senin yüzünde yaşarken görmekti... Senin de sulara batmış aşklarının yüzlerini ortaya çıkartmak için yapardım bunu en çok... 
Ölüm saplantımı bilirdin, ama seni ısıtırken bu saplantıdan bile kurtulmuştum... Yaşadığımız bütün aşklarımızı senin yüzünde görebilmek, onları senin yüzünde öpüp koklayabilmek, onlardan senin yüzüne sarılarak özür dilemek istiyordum. Bu yüzden yaşamalıydım... Onca acıdan, onca yıkımdan sonra bu yaşama isteğim bana göre bir mucizeydi ve mucizenin sırrı sendeydi... Yüzünün ardında gizlediğin esrardaydı... O esrarın bütün bilinmezliğini üstlenmek ve bu bilinmezliğin bütün sonuçlarını ödemeye hazır hissediyordum kendimi... Bu aşktan kurtulmak istediğinde, zamanın kurallarına kapılmaya başladığında, en çok yokluğunda fark ediyordum o esrarı... 
Sana söylemiştim, ben bu dünya zamanının efendisi değilim, diye. Görünenlerle, güvencelerle, kendimi sağlama almakla ilgili beklentilerim yok, diye... Söylemiştim sana, ben sadece aşkla mümkünüm, diye... Söylemiştim sana, aşk yoksa benim için hayat bir yanılsamadan ibarettir, diye..
Söylemiştim sana, benim iki kapım var, diye. Biri doğum, biri ölümdür, diye... Doğarsın, aşkın içinden geçersin ve ölürsün... 
Buraya, bu dünyaya beni kimin gönderdiğini bilmiyorum. Böyle kırılgan, böyle savrulmaya hazır, böyle açık yaralar içinde... Kim, neden gönderir benim gibileri bu dünyaya bilmiyorum, ama oluyor işte... Birilerinin bu dünyanın haksızlıklarını, adaletsizliklerini tek başına yüklenmesi gerekiyor sanıyorum. Hayat normal yolunda aksın, binalar yükselsin, dükkanlar açılsın, alışverişler yapılsın, şehirler büyüsün, insanlar bir yerden bir yere gidip dönebilsin diye, benim gibilerin bu görevi üstlenmesi gerekiyor belki de... 
Neden ben, diye sormuyorum ne zamandır.Yazgıma asla lanet okumuyorum. Böyle olması gerekiyormuş... Bu yazgıyı değiştiremeyeceğimi biliyorum artık... 
Peki seni nasıl kabul etmeliyim, benimleyken mi, yoksa, gidişindeki o her şeyi kabullenmiş, bu hayata razı olmuş halinle mi... Seni böyle kabul etmek, senden ayrılırken çektiğim acıdan daha büyük inan. Senin sandığım insan olmadığını bilmek, senin o diğerleri gibi olduğunu bilmek ölümünü yaşamaktan daha büyük bir ıstırap. Senin benim için hiç doğmadığını, beni hiç hissetmediğini, sadece bana yazdığın o çok bilindik, o çok klişe senaryonda basit bir rol verdiğine inanmak ve onu istediğin gibi oynayamadığımda başkasına dönmen sanki hayatımı ve onca aşkı boşuna yaşamışım gibi derin bir hayal kırıklığı şimdi bana... 
Sen bu hayata sımsıkı sarılırken sadece aşkı özledin. Ama küçük, kısa bir soluklanmaya çıkıp tekrar dönecek kadar özledin... Bu hayatın can sıkıcılığından, her şeyin o çok önceden bilinip ona göre yaşanmasından, çok önceden çizilmiş çizgilerin o adaletsiz sınırlarından biraz olsun çıkıp, saçının birkaç telini yakıp yeniden kendini toparlayıp, bu kadar yeter, artık kendimi korumalıyım, diyene kadar özledin... 
Sen doğdun ve orada hayatı gördün ve ona sımsıkı sarıldın. Ölüm, diye bir kapın yok senin. Hep bu hayatın içinde sonsuza dek yaşayacağına inanıyorsun. Bu yüzden senin iyi ve korunaklı yaşaman gerekli. Yıpranmaman ve huzur içinde olman, seni hep koruyacak, geriye döndüğünde koşulsuz kabul edecek güçlü ve sağlam kapıların olmalı... Bu yüzden sen sırtını o güçlü ve sağlam kapılara dayayıp, bir gün geri döneceğine bilerek uzaktaki aşklara kibarca el sallamalı, onlar için zarifçe gözyaşı dökmelisin... Aşk diye yaşadıklarından geriye, o sağlam, o korunaklı evlerinden birine, sanki çok renkli bir panayırdan, oldukça heyecanlı gösterilerin yaşandığı bir sirkten geri döner gibi dönmelisin... 
Oysa aşk doğum ve ölüm kapısının ortasında yaşanan en hakiki geçittir. Bu geçitten geçilirken asla arkaya bakılmaz. Asla ileriye bakılmaz. Bu geçitte bütün zamanların hükmü biter. Aşkın kendi zamanı başlar. Ve bu zaman ileriye, geleceğe doğru değil, içerlere, derinlere doğru işlemeye başlar. Orada artık bu zamanın kuralları yoktur, orada bu hayatın korkuları biter, orada insan kendi yokluğundan yeni anlamlar çıkarır, hiç gitmediği yollar çıkarır... Aşkın o geçidinde bir an yüzlerce yıla bedeldir... 
Bu geçitte geçmişin ne ağır kanlı korkuları, ne de basit, çıkarcı saplantıları vardır. Bu geçitten geçerken kimse kimseye bir gelecek vaat edemez. Bu geçitte aşkın kendi zamanı, kendi büyüsü, kendi gerçekliği vardır. Çünkü aşkın bir anın da yüzlerce yıl yaşayan bir insan ne geçmişten ne de gelecekten bir şeyler ummayı aklına getirebilir... Hiç bilinmedik, hiç tadılmadık bir ateşle yanarsın orada; bütün bildiklerini, bütün öğrendiklerini unuta unuta yanarsın, içindeki o hazin ıssızlıkla birlikte, bu hayatın sana dayattığı umutlarla, bütün yanılsamalarınla birlikte, yanarsın... Nafile yanarsın... 
Ve oradan bu hayatın kurallarıyla yaşarken arayıp bulamadığın her şeyi bambaşka bir yüz ve bambaşka bir kalple bulup çıkarsın... 
Aşk yaşarken ölümü göze almaktır. Aşk bu ölümü göze alanlara gülümseyebilir ancak. Hayatında bir kez olsun bile bu ölümü göze almamış bir insan yaşamaya hiç başlamamış demektir.
Sense bana gelirken, ölümü hiçbir zaman göze alamadan çıktın yola... Bana gelirken bir gözün hep arkada, o güçlü, o sağlam kapıdaydı... Hiç düşünmediğin, hiç beklemediğin şeylerle karşılaştığında yeniden geri dönebilmek için bir gözün hep arkandaydı... Bana gelirken gözünün birinde kamera vardı... Sen hayatını sağlama alırken, aynı anda aşkın büyüsünü yaşamak istedin... 
Çokları öyle yapıyor. Ne bu hayattan vazgeçiyorlar, ne de aşkın heyecanından. Kısa, küçük, basit ve heyecanlı yolculuklar yapıp yine evlerine, korunaklı dünyalarına dönüyorlar... Hiç aç kalmamak ve hep geleceklerini garanti altına almak için... 
Oysa aç kalabilmeyi bile göze almaktır aşk... 
Bu bedeli göze alamadıkları için bir çoğu zavallı, sefil bir oyuna çevirirler aşk diye yaşadıklarını... Bu yüzden hep sığ kalır gönül dünyaları, hep fakir... Gönül dünyaları sığ kalanlar bu yüzden hayata ve paraya sımsıkı sarılırlar... Güneşten ve yıldızlardan çok paraya taparlar... Her şeyin fiyatını bilirler, ama anlamlı hiçbir şeyin değerini bilmezler..
Artık kalplerindeki esin ve ışık değildir onlara bir gün aşık olacakları umudunu veren... Ne kadar çok para biriktirirlerse; ne kadar çok mala ve mülke sahip olurlarsa o kadar çok güvenirler kalplerine... O rüyasız, ışıksız, o ziyan olmuş kalplerine... 
İşte ben yıllardır senin o rüyasız, ışıksız, o ziyan olmuş kalbini sevmişim meğer... Nasıl kendi yazgımı değiştiremiyorsam, bu yazgıyı da değiştiremem artık... Nasıl kendi yazgımı sonuna kadar yaşayacaksam, bu yanılgının yazgısını da sonuna kadar yaşayacağım... 
Bu aşkın bittiği yerden hiç ayrılmayacağım... Çünkü artık gidebilecek hiçbir yerim yok.
Bu dünyaya niye gönderildiğini bilmeyen ben, hem nereye gidebilirim ki... 
Aslında bilmediğim yerlere çekip gitmeyi çok isterdim. Beklentisiz ve özgür olmayı... 
Ama buradan gidemem hiçbir yere... Burada senin o rüyasız, ışıksız kalmış, o ziyan olmuş kalbinin yasını tutacağım... Aşkımızın yasını... Bu mahvoluşta kendi suçlarımı düşünerek tutacağım bu yası... Tutkuları yüzünden kabilesinin yok oluşuna neden olmuş, asi ve gururlu bir kızıl derili savaşçısı gibi, kanlar içinde kalmış topraklarımızda hep seni bekleyeceğim... 
Döndüğün hayattan hiçbir nasibim yok artık benim. Orada bir şeyleri umut etmek tarifsiz yaralanmaktan başka bir şey değil. Orada mutlu olduğunu sanmak ve bu oyunu sürdürmek öylesine acı vermişti ki bana, dönsem şu anda olduğundan daha büyük acı çekeceğim, inan... 
Artık mutluluğu olmadığı yerde aramaktan çoktan vazgeçtim... Burada, bu kanlar içindeki topraklarda beni görmek istediğin gibi görmeyi yasak ettim kendime. Artık senin aynanda görmüyorum kendimi... Beni benden koparan zayıflıklarımı yaralı bir kol gibi kesip attım... Burada kimseye haksızlık etmiyorum, bu yüzden bu kederli halim... Çünkü döndüğün yerde insanlar birilerine haksızlık ettikçe hep kazandıklarını ve ölümsüz olduklarını sanıyor... Bir tek onlar arkalarına bakmadan çekip gidebiliyor istedikleri yere... Ne yaşarlarsa yaşasınlar hiç bir şey onlarda iz bırakmıyor, bir tek onlar özgür... 
Hiç umma, hiç ürkme, asla ardından gelmem. Döndüğün yerleri çok iyi biliyorum... O kasveti, o köleliği, o can sıkıntısını... 
Hiç merak etme, sevginin büyüsünü hiç olmadığı yerlerde aramayacağım artık... Döndüğün yerlerde onun olmadığını iyi biliyorum... 
Sen hep yaptığın gibi bir kez daha dön oralara... Açgözlülükle sarıl o korunaklı mutluluğuna... Ama şunu iyi bil ki ona hiç doyamayacaksın... Kalbin rüyasız, kalbin ziyan oldukça, kalbin ışıksız kaldıkça o sahte mutluluklara daha bir aç gözlülükle saldıracaksın... Onu hiç olmadığı yerlerde arayacaksın
Ama ne yaparsan yap hiç yalnız kalmayacaksın... O ışıksız kalbinin içinde küçük bir ışık, o rüyasız kalmış, o ziyan olmuş kalbinin içinde seni sana hatırlatacak can çekişen bir rüya, kanayan bir soru hep acı verecek sana... 
Arkadaşlarınla düzenlediğiniz o sahte mutluluk partilerinden çok sıkıldığın bir gece; kim bunlar, ben burada ne arıyorum, dediğin anlarda, parfüm, alkol ve sigara dumanı kokularından sıyrılıp balkona çıkacaksın. Serin ve arınmış bir acı vuracak yüzüne... Yıllardır susuz kalmış gibi uzaklara, ormanlara, uzaktaki dağların doruklarına bakacaksın... Bağırmak isteyeceksin, bağıramayacaksın... Ağlamak isteyeceksin, ağlayamayacaksın... İşte o zaman daha iyi anlayacaksın bu hayatın kurallarına göre yaşandığında iyi başlayıp kötü bitmeyen hiç bir şey olamayacağını... İşte o zaman anlayacaksın mutluluğu hiç olmadığı yerlerde aramanın içini nasıl daha da acıttığını... Bu dünyada içinden sadece aşkın geçtiği iki kapı olduğunu, bunun doğum ve ölüm kapısı olduğunu anlayacaksın... 
İşte o zaman anlayacaksın sadece haksızlık edenlerin bu hayatta kazandığını ve ne yaşarlarsa yaşasınlar arkalarına bakmadan istediklerini yere çekip gidebileceklerini... İşte o zaman anlayacaksın sadece kötülerin özgür olduğunu... 
İşte o zaman kalbin sığındığın bu hayatın hücrelerine çarpıp geri dönecek... Uzaklarda yakılmış bir titrek alev göreceksin, ben diye bakacaksın o titrek aleve... O alevi görünce yıllardır içinin ne kadar üşüdüğünü hatırlayacaksın... O alevi görünce mevsimlerin hiç ilerlemediğini, nereye gidersen git, başladığın yere geri döndüğünü anlayacaksın... Mevsimlerin hep üşüyen kalbine geri döndüğünü anlayacaksın... 
O titrek alevi gördüğünde o ziyan olmuş kalbini sonsuza dek benimle, bu uzaktaki dağ başında bıraktığını anlayacaksın... 
Oysa ne çok isterdin kalbinin yanında olmasını, sana sarılıp seni ısıtmasını... Oysa çok isterdin ne denli kirletmiş olsan da yalnızlığının seninle birlikte olmasını... 
Ama artık yalnızlığının yerinde koca bir boşluk olacak... Nereye gidersen git, yanında o boşluğu götüreceksin... Eğlenirken, sevişirken, bir şeyler hayal ederken, bakkaldan sigara isterken bile yalnız olmadığını hissedeceksin, dönüp ona sarılmak isteyeceksin, ama onun yerine koca bir boşluğa sarılacaksın....
Çünkü ben bir yere gitmedim. Burada aşkımızın bittiği yerde o rüyasız, ışıksız, o ziyan olmuş kalbini bekliyorum... Kendi kalbimi bekler gibi... Ben seni özledikçe, ben senin kalbini bekledikçe sen de hiç özgür olamayacaksın... 
Çünkü 'sadece kötüler özgürdür... '
<end>

<start>
Kanaatkâr ve sakaci bir gece lambasi gibisin ...
Yaniyorsun sevismelerin en koyusunda,
sonuyorsun binlerce bilmeceyle.
Disarda magrur,basibos, ahlaksiz.
Iyi kalpli gunahkârlari
aydinlatan bir gece lambasi gibisin...
Kendi yanginina asik...
<end>

<start>
'Bu gece sende kalabilir miyim? ...'
Lokalden henüz çıkmış, sokağın köşesindeki küçük büfeden sigara ve bira alıyordum. Eve mi dönecektim? Aslında hiçbir yere gitmek istemiyordum. Eskiden nedense hep benim gibi insanların gittiği yerlerden incinmiş, yaralanmış dönerdim evime. Evim yaralarımı sardığım yerdi. Şimdiyse evim her gün biraz daha yabancılaşıyor bana. Evimde yaralarım iyileşmiyor artık...
Beni evine götür ne olur, çok üşüyorum...
Dönüp baktım; genç, zenci bir kadın vardı yanımda. Soğuktan titreyen kalın alt dudağını dişleriyle eziyordu. Bütün bedeniyle üşüyordu. Bütün tarihiyle. Sanki bir tek gözleri üşümüyordu. Hesap soran, insanın ta içine saplanan, bütün yalanlara doymuş olan gözlerden kimse kaçamazdı... Omuzunda çuval bezinden yapılmış büyükçe bir çanta vardı... Eski moda çizmeleri çamurlanmıştı. Üzerinde tek göz alıcı ve en yeni şey boynundaki gökkuşağı rengindeki fularıydı...
Gözlerinden kendimi zor alıp: 
'Daha önce hiç tanıştık mı, kim olduğumu biliyor musunuz? ' diye sordum...
Simsiyah yüzünde sıcacık bir gülümseme dolaştı. Gözlerindeki keskin hüzün bir an yumuşadı. Dişleri titreyen alt dudağını serbest bıraktı: 'Hayır tanımıyorum sizi, hiçbir yerde de tanışmadık...'
Sesinde sanki bir alay gizliydi. Anlamıştım tanıdığını. 'Peki, neden ben? Neden benim evimde kalmak istiyorsunuz? '
Durdu, o yalana doymuş gözleriyle içime bir kez daha baktı. Omuzundaki çantayı hafifçe düzeltti ve vurgulayarak: 
'Çünkü sen diğerlerine göre bana daha az zarar verirsin...'
Üşüme sırası bendeydi. 'Daha az zarar öyle mi? '
Sanki şu bugüne dek hayatıma giren bütün kadınları simgeliyordu bu siyah derili kadın. Sanki onlar adına konuşuyordu. Daha az zarar verirsin, derken, onlar adına çok eski ve belki de hiç ödenmeyecek bir sitemi dile getiriyordu. Onlar adına üşüyordu, üşütüyordu. Seni tanımıyorum derken, hayatıma giren bütün kadınlardan sakladığım o karanlık, o gizli yanıma dokunmak istiyordu... Onu yargılıyordu...
Sevdiğim, hayatıma giren kadınların neredeyse hiçbiri egemen, burjuva sınıfından değildi. Hiçbiri güçlü, korunaklı, varlıklı olmak istememişti. Hiçbiri bu hayatta iyi ve güçlü bir yer edinmek derdinde değildi. Sevmekti asıl hırsları, asıl dertleri. Sevmekte kaybolmak isterlerdi. Sevildiklerini hissettiklerinde onlar için zaman hep sonsuz şimdiki an'dı... Ruhları ve bedenleri zenciydi... Uyumsuzdular ve derilerini koruyan hiçbir kalkan, hiçbir yapay deri yoktu.
Belki de hepimiz zenci doğuyorduk, kimimiz uyum sağlıyor, güçleniyor, kazanıyor, kazandıkça siyah derisinin üzeri beyaz, parlak, güvenli bir deriyle örtülüyordu...
Ailesi hakkında hiç bir şey öğrenemedim. Söylemiyordu. Ailesiyle olan bütün bağlarını koparmıştı. 'Merak et, ' diyordu sadece. 'Merak et.' İstanbul'da doğmuştu. Okuduğu üniversiteyi yarım bırakmıştı. Geçinmek için çalışmak zorunda kalmıştı hep. Geçinmek... Bütün tutkularını, arzularını, düşlerini gölgelemişti, bastırmıştı. Geçinmek. Ev kirası ödeyebilmek, karnını doyurmak, ayakkabı almak, mavi kart çıkartabilmek... Geçinmek! .. Bu kelime, kronik bir hastalık; acımasız bir kabus gibi yıllarca başka bir şey düşünmesine izin vermemişti...
Apartmanın merdivenlerini çıkarken adımlarına, ayaklarına baktım göz ucuyla. Öyle yavaş, neredeyse ürkek denilebilecek bir şekilde çıkıyordu ki merdivenleri, uzun süre hep yabancı evlerde konakladığı hemen belli oluyordu... Onu sokaklardan kurtarıp, bir gece de olsa misafir eden birine minnetini ödemeye önce merdivenleri olabilecek en sessiz adımlarla çıkarak ödüyordu sanki...
Evime girdik. Salona, odalara tedirgin bakışlarla baktı; 'Evde kimse yok, doğru söyledin değil mi? ' diye sordu... Emin olunca salonun duvarındaki fotoğraflara bakmaya başladı. İçi pembe, dışı siyah ve soğuktan şişmiş olan ellerini, bir yere çarparlar, bir şey düşüp kırılır endişesiyle arkadan birbirine kenetlemişti.
Mutfağa gidip, bira şişelerini açtım ve tabaklara kuruyemiş doldurdum. Bunları salondaki sehpaya bıraktım sonra da teybe bir kaset koydum... Bütün bunlar benim için çok sıradan şeylerdi. Evimin olması, evimde rahatça içki içebilmem, müzik dinleyebilmem, misafir ağırlamam... O ise beni şefkat dolu hayranlıkla, gizemli bir merakla izliyordu...
Bir ara; 'İnsanın kapısını açıp girebildiği bir evi olması nasıl bir şey? ' diye sordu...
Ne diyeceğimi bilememiştim o an... Evsiz kaldığım günleri, arkadaş evlerinde gecelediğim geceleri, otel odalarını çoktan unutmuştum, öylesine sıkıntılı, çekilmez günlerdi ki, aslında unutmak istemiştim...
O ise yıllardır hep başkalarının evinde kalıyor, kendine bir ev tutamıyordu. Çünkü sürekli bir işi olamıyordu hiçbir zaman.
Çok kısa sürelerde yayınevlerinde, pazarlama şirketlerinde çalışmıştı. Onun deyişiyle, bu kadar beyaz işsiz genç varken, bir siyaha, bir zenciye bu şehirde kim sürekli iş verirdi... İçine girilmeyecek evlerin kiraları elli milyondan başlıyordu. Depozit, iki, üç aylık peşin para istemeleri de cabası... Üstelik hiç eşyası da yoktu. Bütün her şeyi, dahası evi sırtında taşıdığı o çuval bezinden çantasının içindeydi... Bütün gün gazete ilanlarında iş arıyor, akşam olunca da umutlarını bir sonraki güne erteleyip kafelerde, barlarda, köşebaşlarında kendisine 'az zararı' dokunabilecek birini bulmaya ve onun evine o gecelik davet ettirmeye çalışıyordu...
İçinde boğulmuş ıstırapların kanı, içinde sahici acıların kıvılcımları olan gözleri insanın ruhunu ne kadar didik didik edip okumaya çalışsa da sonuçta o da yanılıyordu...
'Az zararı' dokunur diye kendisini davet ettirdiği ya da çağrıldığı erkeklerin evlerindeki kadınların çoğunlukla kendilerine ait bir evleri olmuyordu, sandığından daha büyük, daha derin zararları oluyordu ona... Tahmin ettiğim gibi 'az zararı' dokunmak sözü onun dilinde gizli bir alayla çıkıyordu...
Böyle insanlar derisinin rengi yüzünden onu ruhu olan bir insan olarak görmüyorlardı: Yarı hayvandı, ya da ruhsuz bir cinsel objeydi onların gözünde... Bir kere hemen hepsi onunla zorla da olsa yatmak istiyorlardı... O da içini acıtsa da, bedeni buz kesse de bu tekliflere çok da direnmiyordu zaten. Sokaklarda tecavüz edilirken öldürülmekle kıyasladığında bunu artık daha katlanılır bulmaya başlamıştı... Sevişmeyi çaresiz kabul ettiğini anladıkları anda kimi erkeklerin inanılması güç, akıldışı, iyilikleriyle, jestleriyle karşılaşıyordu... Ama çoğu boşaldıktan, işini bitirdikten sonra birdenbire garip bir acımasızlığa, gaddarlığa bürünüyordu... Aynı insanda bu iki zıt duygunun nasıl olup bir arada bulunduğuna her defasında ürpererek şaşırıyordu... Bazıları onu ruhu olan, iğrenme duygusu olan bir insan olarak görmediği için tuvalete kapısını örtmeden giriyor, bazısı yakın bir erkek arkadaşını; 'Şu an evimde zenci bir kız var, istersen gel, hep söyler dururdun, bir de sen dene, ' diye telefonla evine çağırıyordu...
Çoğu kez uğradığı aşağılanmalar o çok derin olan tahammül sınırını bile aştığında, sırtında taşıdığı evi olan çantasını alıp o evi terk etmek istediğinde derisi siyah olan birinin kanayan gururundan kendisine hakaret payı çıkartan kimileri tarafından kıyasıya dövülüyordu...
Derisi siyah olduğu için evine gittiği, yatağına girdiği erkekler içlerinde taşıdıkları hastalıklı, iğrenç, zayıf, sapkın, ahlakdışı, sakat saydıkları ve taşımaktan korktukları bütün duygularını, her eğilimlerini ona yansıtıyor, onda görüyor bu yüzden kişiliğini ve gururunu biraz olsun korumak için yaptığı davranış bu insanlarda akıldışı bir vahşete, inanılması güç bir gaddarlığa neden oluyordu...
Bunları uzun zamandır kimseyle paylaşmamıştı. Beni biraz olsun tanıdığı için adeta zincirlerinden boşanmışcasına, bir duygu patlaması halinde, hatta zaman zaman benim varlığımı bile unuturcasına anlatıyordu... Bazen kendisine benim yerime soru soruyor, benim yerime kendi yanıtlıyordu...
Yaşadığı eziyetler onu bu dünyadan kopartıyordu. Kendisine, içindeki o çok gizli yuvasına gizleniyordu... Artık bencilleştiğinden ya da kendine kilitlenmiş olduğundan değil, acıların durmaksızın üzerine yağmasından bazen her şey onda başlıyor yine onda bitiyordu... Böylesi anlarda yanındakini bir an unutup kendisiyle konuşması bu yüzdendi...
O kendisiyle gözyaşlarıyla konuşurken bir ara kalkıp yatağını hazırlamaya başladım, ayrı yatak hazırladığımı görünce çok şaşırmıştı, o insanın içini acıtan kocaman gözleriyle beni bir süre izledikten sonra; 'Birlikte yatmayacak mıyız, içime girmeyecek misin? ' diye merak, öfke ve düş kırıklığıyla harmanlanmış, kırık bir ses tonuyla sordu...
Evet, bana bütün yaşadıklarını, acılarını, uğradığı aşağılanmaları geçirebiliyordu bu an. Başarmak istediği buysa başarıyordu işte... Bütün sevdiğim kadınlardan gizlediğim ve garip bir korkuyla savunduğum karanlık yanıma dokunabiliyor, onun kapısını öfkeyle zorluyordu... Vahşetim, çaresizliğim, köleliğim ismimin arkasına sakladığım ve görülmesinden korktuğum, utandığım bütün duygularım, bütün korkularım, bütün saplantılarım o gizli yerdeydi işte... Ve o bunu çok iyi biliyordu. Beni bu hayatta, şu birkaç saat önce tanıdığım kimsesiz, işsiz, evsiz, bu itilmiş siyah derili kadın kadar gerçekten tanımak isteyen kimse çıkmamıştı karşıma...
O bugüne dek sevip bağlandığım ve hep 'az zarar' verdiğini düşündüğüm ve bununla kendimi avuttuğum bütün kadınların ortak ruhu, ruhlarının toplamıydı sanki...
Kendisini kaybetmişcesine ve yıllar öncesinden, bütün geçmişimi bilircesine bakıyordu bana...
Birden fermuarını çözdü, pantolonunu aşağıya indirdi. Sonra da külodunu çıkarttı. Beni nasıl aşağılayacağını biliyordu, ama öfkesini kontrol edemiyordu da: 'Hadi gel, gir içime, hadi hakkındır, beni evine aldın ya, beni o soğuk sokaklardan kurtarıp getirdin ya buraya, gir içime hadi...' diye bağırmaya başladı... Karanlık yerimin bu denli zorlanması öfkeden deliye döndürmüştü beni. Ona tam, 'Yeter artık, yeter, bitir bu oyunu, ' diye bağırırken, cinsel organının çevresinde, kasıklarında, karnının altında derin sigara yanıklarını fark ettim... İşte o an da öfkem gülünç geldi bana, gülünç ve acınası... O ise adeta acıyla kıvranarak ve soluk soluğa, kendiyle konuşmaya devam ediyordu. 'Gir içime, ama sigara söndürme oramda, duyarlı yazarsın ya sen de içime gir, hadi...' Yıllardır biriktirdikleri dökülüyordu ağzından.
Yavaşça koluna girdim. Yatağına kadar götürdüm. Hatırladığı her şey onu bitkin düşürmüştü. Pijamasını giydirdim. Üzerini örttüm, gözyaşlarını sildim... 'Hadi içime gir, içime girmiyorsan, gömleklerini ütülerim, bulaşıklarını yıkarım istersen, ' diyen dudaklarını susturdum. Yüzünü hiçbir zaman unutmamak için ona bütün benliğimle, ruhumla baktım. Sevdiğim kadınlara verdiğim bütün o 'az zarar'lar onun yüzünde kaskatı, tesellisi imkânsız bir acıya, acının gerçek, sahici imgesine dönüşmüştü. Eğildim ve o acıyı öptüm, dudaklarım parçalansın, bu acı beni ne yapacaksa yapsın ve ben artık böyle kalmalıyım, diye öptüm...
Odama çekildim sonra. Ben de onun kadar bitkin düşmüştüm. Sıkıntılı bir uykuya daldım.
Sabah uyandığımda ilk fark ettiğim yanımdaki yastığın üzerindeki en yeni ve en gözalıcı şeyi olan fularıydı... Yastığa boylu boyunca uzatmıştı gökkuşağı rengindeki fularını. Yanımda küçük bir de not vardı: 'Her şey için sağ ol. Giderken uyandırmaya kıyamadım. Seni daha fazla rahatsız etmek istemiyorum. Hem yazarların herkesten daha çok yalnızlığa ihtiyacı vardır. Senden ricam, biraz daha umutlu, iyimser şeyler yaz. Benim gibi insanların buna çok ihtiyacı var...'
<end>

<start>
Bu gece konuğumsun.
Karanlık, yırtıcı düşler ve küçük ölümlerle dolu bir ormandan geldin bana...
Perdenin aralığından sızan mahcup ay ışığı yorgun bedenini okşuyor...
Yanımda uyuyorsun. Kollarındaki, bacaklarındaki izleri, yaraları seyrediyorum.
Alımlı, uçumlu bedenine, diriliğine, büyülü gençliğine tutkuyla bağlı olduğun adamdan geliyorsun bana...
Dilsiz sevişmelerinden...
Onu başından beri hiç saklamadın benden.
Zaten ben yüzündeki solgunluktan, düş kırıklığından, gözlerinin sık sık boşluğa düşmesinden anlamıştım hemen.
Zaten yalanlarla yaşayamazsın sen...
Ama gerçeği anlayınca içimdeki resim darmadağın olmuştu bir anda. Resimdeki kırmızı ev yıkılmış, çiçekler ezilmiş, resimdeki bahçenin kapısı kırılmıştı...
Neden, demiştim sana, son bir umutla ve belki bir mucize olur, bana hiç beklemediğim bir gerekçe söylersin diye, tıpkı ölüm mahkumlarının son anda bir kurtuluş haberi beklemeleri gibi...
Gözlerime baktın. Evladını terk etmeye hazırlanan bir anne gibi baktın bana. Bir yalan aradın, buldun belki, ama söyleyemedin.
Yalanlarla yaşayamazsın sen...
İçimdeki resim tutuşmaya başlamıştı. Resimdeki küçük çelimsiz, siyah önlüklü çocuk ağlıyordu umutsuzca...
İçimdeki resim yanıyordu. Çocukluk sevinçleri, düşler inançlar yanıyordu. Resimdeki siyah önlüklü çocuk nereye kaçacağını bilmiyordu...
Yakana sarıldım ve neden? diye bağırdım seni sarsarak: Neden seviştin onunla? ..
Seni sarsmam, yakana sarılmam, sana bağırmam senden güçlü olduğum için değildi. Tam aksine uçuruma düşüyordum, elimi tutup, bırakmaman içindi...
Gözlerin yine bilinmeyen bir boşluğa takılmıştı. Bir süre sustun. Sonra konuştun. Sesin hayat kadar yabancıydı, hayat kadar acımasız, hayat kadar gerçekti...
İçimde tanıyamadığım bir başka kadın daha var, dedin. Ve o kadın onun çekiciliğine karşı koyamıyor... Öylesine büyülü bir yakışıklığı, öylesine küstah bir kendini beğenmişliği var ki kendime engel olamıyorum...
Bu gece konuğumsun...
Karanlık, yırtıcı düşler, küçük ölümlerle dolu bir ormandan geldin yanıma...
Perdenin aralığından sızan mahcup ay ışığı yorgun bedenini okşuyor...
Kollarındaki, bacaklarındaki yaraları, izleri seyrediyorum...
Yanımda, öylesine masum uyuyorsun ki... Bu masumiyetinin arkasında nelerin saklı olduğunu, içinde, sana da yabancı olan o kadını bilmeyi öyle çok isterdim ki...
Sahi, kimdi o kadın? Güçlü, yakışıklı, kıskanç, sahiplenen, hatta küstah, seni inciten, üzen ve kendini beğenmiş erkeklere bu denli çeken neydi onu... O kadını bu parçalanmışlığa sürükleyen kirli ve hastalıklı merak neydi? ..
İçindeki o bin yıllık ezilmişlik bu ezilmişliğin hastalıklı hazzı mıydı karşı koyamadığı...
Kişiliğini parçalayan, iradeni felce uğratan, gururunu tamamen teslim alan bu ruhsuz sevişmelere onu hangi derin eksiklik çağırıyordu...
Sahi, kimdi o içindeki senin bile tanıyamadığın kadın? ...
Bana çekiciliğine karşı koyamadığın bir başkasıyla seviştiğini söylediğin günden sonra haftalarca görüşmemiştik.
Aşkınla çok derinlere gömdüğümü sandığım güvensizliklerim, komplekslerim, korkularım gömüldükleri yerden hiç olmadıkları kadar güçlenmiş ve acımasız inatlarıyla ortaya çıkmışlardı yeniden...
Haklı olmanın, bir suçlu bulup yargılamanın rahatlığını hiç tatmamıştım ki...
Ortada bir yıkım, bir ihanet, bir suç varsa kimsede değil, hep kendimde arardım ben...
Günlerce seni değil, kendimi yargılayıp durmuştum.
Bedenimi aşağılamıştım acımasızca.
Neden ben de içindeki kadını büyüleyen o adam gibi yakışıklı, güçlü, gösterişli bir bedene sahip değildim? ...
Neden bağlandığın o genç adam gibi seni sınırlayıp sahiplenmiyor, üzüp incitmiyor, içindeki o bin yıllık ezilmişliği tahrik etmiyordum? ...
Neden benim de dudaklarımın kenarında kendini beğenmiş ve küstâh bir gülümseyiş yoktu onun gibi...
O görmüştü de, neden ben seninle onca yıl beraber olduğum halde içindeki sana yabancı olduğunu söylediğin kadını görmemiştim...
Saçma, rezil, karanlık düşüncelerdi, ama ne yazık ki gerçekti...
Ama en çok neyini kıskandım biliyor musun? Onun önünde elbiselerini çıkartıp soyunmanı, sevişirken adeta sayıklar gibi söylediğin ve bana dünyanın en masum sözleri gibi gelen o ayıp sözcükleri ona da söylüyor olmanı ve bir de onun yanında uykuya dalışını kıskandım...
Ama asıl acı olan bir gün ansızın seni kıskanmaktan vazgeçişimdi...
Bir gün ansızın öyle büyük bir yokluğa düşmüştüm ki, bu yoklukta her şeye olan inancımı yitirmiştim...
İnsan ancak birine inanıyorsa onu kıskanırdı...
Sen yokken her sabah dünyaya gözlerimi açıp, etrafıma baktığımda, burası neresi, diyordum, kimim ben, kim bu insanlar, şimdi ben bu koca gün ne yapacağım? diye düşünüyordum. Sanki bu hayatla ilgili bildiğim her şeyi unutmuştum...
Ta ki sen bir gece vakti gözyaşlarıyla kapımı çalıncaya kadar...
Öylesine bağlılıkla, öylesine susamışlıkla sarılıyordun ki bana, sanki birden rollerimiz değişmişti, şimdi sen uçurumun kenarındaydın, seni tutması, koruması gereken annen bendim senin...
Sana, senin bana sarıldığın gibi sarılmasam senin resmin dağılacaktı...
İçindeki kadın sana büyük bir tuzak hazırlamıştı. Bedenin, ezilmişliğin, karanlık önyargılarla koşullanmış güdülerin doyuyordu, ama ruhun öylesine susuz kalmış, kişiliğin öylesine parçalanmıştı ki...
Çünkü yakışıklı bedenine vurulduğun, dudağının kenarındaki o küstah ve kendini beğenmiş gülüşüne hayran olduğun genç adamla ruhunla, duygularınla ilgili konuşacak, paylaşacak hiçbir şeyin yoktu...
Bedeninin onu özlüyordu, ruhun beni...
İçindeki, o yabancın olan kadın, arzuladığında genç adama, onun iri, gösterişli bedenine, ipeksi, gergin kaslarına, bitip tükenmek bilmeyen cinsel enerjisine, seni küçümseyen, acıtan o küstah yakışıklılığına gidiyor, susuz kalan ruhun içinse bana geliyordun...
Peki, beni seninle birlikte olmaya iten neydi? Neden bırakıp gidemiyordum seni? ..
Aşkta yasak olana, imkansızlığa, mutsuzluğa duyduğum merak mı çekiyordu şimdi seni bana...
Yoksa ne ondan, ne de benden vazgeçemediğin için yaşadığın acıya, parçalanmışlığa duyduğum merhamet için mi bırakamıyordum seni...
Artık benimle o bir zamanlar tutkuyla bağlandığım bedenini paylaşamıyordun.
Artık sevişmiyorduk seninle. En azından dürüsttük bu kadar kendimize ve bir başkasına...
Ama çıplak bedeninden çok daha mahrem ve sahici olan düşlerini, duygularını, acılarını paylaşıyordun benimle...
Çok küçükken, dayının sana yaptığı cinsel tacizi mesela. Bugüne dek kimselere anlatamamıştın bunu...
Aramızda cinsellik olmayınca artık ben de seninle her şeyimi korusuzca konuşabiliyordum... Düşlerimi, annemi nasıl derin bir sevgiyle sevdiğimi, rüyalarımda onunla nasıl seviştiğimi, o büyük utancımı, karanlık iç dünyamı, doyumsuzluklarımı hasta, yaralı ruhumu...
Aramızda cinsellik olmayınca artık üzerinde iktidar kurmayı asla düşünmüyor, seni denetlemiyor, seninle gizliden gizliye rekabet etmiyordum...
Olmadığımız gibi görünmeye çalışmıyor, güvensizlikten kaynaklanan sahte üstünlük duygularımızı tatmin etmek için birbirimize kapris yapmıyorduk.
Sıradanlığın o büyülü içtenliğini yakalamıştık...
Kendimizle, hayatla, her şeyle alay ediyorduk...
Karanlık ormanından bana geldiğin bir geceydi, hiç unutmuyorum. Yatak odasına girecektim ki, içerden, çocuksu ve adeta mahcup bir sesle: Soyunuyorum, içeri gelme, demiştin...
Önce, böyle deyişine çok şaşırmıştım. Sen benim yıllardır birlikte olduğum bir insandın. İlk anda mahcubiyetine bir anlam verememiştim. İçeri salona geçtim. Sonra bir sigara yakıp düşündüm... Düşündüm... Bu mahcubiyetin, soyunuyorum, içeri gelme deyişin, bana çok anlamlı geldi birden... İçim sevinçle, umutla doldu... Ve o an seninle her şeye yeniden başlamaya karar verdim...
Buna hazırdım...
Seninle ölmeye bile hazırdım...
Soyunuyorum, içeri gelme, deyişin, bir kez daha aşık etmişti beni sana... İlk kez gibi... Ve bütün ilkler gibi sonsuz bir arzuyla...
<end>

<start>
İncitir tenini 
Kim olursa olsun sevişmek, 
İncitir yüzleri olmayan bedenlerin 
Kimsesiz hazları... 
Çarmıha gerilmiş ruhlar 
Döner boşluğun çarkında. 
Bir elin burada, bu aşksız zamanlarda, 
Bir elin yorgun kalbinde, 
Döner bir gün döner diye beklersin, 
Tenini incitmeden kalbinin kapısını açacak el, 
Eldeki incetilmiş büyü, sabır, yangın... 
Beklersin, beklersin... 
Beklerken, 
Kalbini bir ıssızlığa, umut dolu bir yokluğa emzirirsin...
<end>

<start>
Siz hâlâ ölmediniz mi? ’
“Muş-Tatvan yolunda güllere ve
devlete inanırsan
eşkıyalar kanar
kötü donatımlı askerler kanar.”
Şırnak’ta neredeyse iki gün süren yoğun ateş kesildikten sonra bir öğretmen yarı çıplak sokaklara fırlamış, zafer işareti yapıyor ve garip sesler çıkarıp, arada bir de “Yaşasın kahraman Türk ordusu” diye bağırıyormuş... Şırnak’taki öğretmen çıldırmış! .. Kıyamet yaşanmış ve şimdilik bitmişti, ama buraya gelen bizler bu vahşetin boyutu karşısında adeta çocuklar gibi şaşkındık. İnsan insana bunu nasıl reva görür? İçimizde acıyla yanan ve yanıtsız kalınca bizi yaşam acemisi yapan soru buydu işte. Şırnak’ta bıçak sırtında yaşanan tarih duygularımızı katılaştırmıştı adeta. Evlerdeki hasarı ölçüyor, yerlerdeki mermileri topluyor, özel tim görevlilerinin ağzından vahşeti açıklayıcı sözcükler almaya çalışıyorduk. Biliyordum, her birimiz bu vahşetin içinden çıktıktan sonra, olmadık yerlerde, bir sabah kahvaltısı sırasında, bir bankta oturmuş denizi seyrederken, sevgilimizle telefon konuşması yaparken, evet olmadık bir anda durup dururken derin bir acıyla ağlayacaktık, sessizce...
Şırnak’ta Yaşadığımız Utanç Duygusu
Öncelikle acımasızca varoluşu, insanlık hakları ayaklar altına alan Şırnaklı için, köyleri, evleri bombalanan, taranan, yağma edilen Kürt insanı için ağlayacaktık. Sonra da bu vahşete bizi tanık eden tarihe ve o tarihi yaşayan kendimize ağlayacaktık. Çünkü Batı’dan gelen bizler için evleri yakılmış, yıkılmış Kürt insanından durum daha acıtıcıydı sanki. O mahvedici çaresizlik yok muydu? Yakıcı güneşin altında, yırtık bir çarşafı korunak edinen ve vücudu yara dökmüş bebeğini avutmaya çalışan annenin karşısında yaşadığımız o ne diyeceğini bilememe, o telafisi mümkün olmayan utanç duygusu yok muydu?
Havada uçuşan yüzlere eskimiş sözcüklerimiz karşısında sanki o mazlum Kürt insanı yüzümüze “Kendini yorma, boşver, biz alışığız” der gibi bakıyordu...
Bu kadarını beklemiyorduk. Yalanın ve alçalmanın bu kadarını. Basın, TV, resmi ve özel çevreler günlerdir Şırnak’ta devlet güçleri ile PKK arasında şiddetli çatışmalar olduğunu yazmıştı. Şiddetli çatışma denen olayın pek izi yoktu ortada. Evlerin yatak odalarının parçalanmış duvarlarının ardında Şırnaklı insanların yatakları, yoksul dolapları görülüyordu. Duvarları parçalanmış pencerelerden uçuşan perdeler, çaresiz bir ağız gibi açılmış yanmış kapılar, yağmalandıktan sonra yakılmış dükkânlar, delik deşik edilmiş cami duvarları, parti binaları, müftülük, yanmış ya da kurşunlanmış özel otomobiller, kamyonlar, şiddetli çatışmanın aslında tek taraflı olduğunu gösteriyordu. Eczaneler bile yağmalanmış ve sonra da yakılıp yıkılmıştı. Oysa artık adı çoktan bu bıçak sırtında yaşanan tarihin kayıtlarına girmiş Tugay Komutanlığı binasında tek bir mermi izi yoktu. Emniyet Müdürlüğü, Valilik, Merkez Polis Karakolu, Adliye binalarında da mermi izleri pek görülmüyordu. Polis lojmanlarındaki kırılmış birkaç pencere camı günlerdir Şırnak’tan aktarılan düzmece haberlere ancak komik bir unsur olarak katılabilirdi. İki gün süren ve ağır silahların konuştuğu çatışma sırasında Tugay binasına hiçbir şey olmuyor, Valiliğe bir tek kurşun bile isabet etmiyordu!
“Şırnaklı Vatandaş Şımarmıştı”
Aklı korumak sözkonusu olunca hemen Şırnak’ın girişindeki noktada bekleyen özel tim görevlilerini düşünüyorum. Kimisi Rambo kıyafetli, kimisi sivil olan bu görevliler akıllarını koruyamadıklarını kendileri itiraf ediyorlardı zaten. Akıllarını korusalar şöyle konuşurlar mıydı?
“Şırnaklı vatandaş zaten şımarmıştı. Hükümetler bunları şımartmış.”
“Buranın halkı senden, benden zengin. Hepsinin altında en iyi marka kamyonlar, Toros marka arabalar var. Benim niye yok? ” (Heyetimize)   “Hepiniz bölücüsünüz.”
Akıllarını yitirmeyen, her şeye karşın duyguları yaşayan polis görevlileri de vardı. Bazı polisler olaydan sonra komşuları Şırnaklılardan özür diliyorlardı. Bir polis eşi özür dilemenin artık manasız kaçacağını farkettiği için komşusu Şırnaklı kadına sarılarak hıçkırarak ağlıyordu. Bir başka polis ise bir gazeteciye askeri kontrol edemediklerini söylüyordu. Yine “aklını yitirmeyen” birkaç tim görevlisi “Bu iş silahla çözülmez, masaya oturup konuşmak gerekir” diyordu. Onlar da öldürmekten yakıp yıkmaktan, her an ölüm korkusunu hissederek yaşamaktan tükenip, usanmışlar, insani duygularını yitirmişlerdi.
Halk: “Gerilla Şırnak’a Girmedi”
Evet Şırnak’ta tartışılması gereken şuydu: PKK ile devlet arasında iki gün süren bir çatışma yoktu. Halktan kimse, bir Allahın kulu şehirde asla PKK gerillası görmemişti. Akla en yakın gelen ihtimal ise gerillaların şehre girmeden, dışarıdan bazı yerlerde bir süre taciz ateşi açtıktan sonra hemen dağlara çekilmeleriydi. Asker bu gerilimin de etkisiyle kontrolden çıkmıştı, çıkmaya da hazırdı. Yani çatışma denen şey,48 saat boyunca savunmasız Şırnak halkına ateş yağdırılmasıydı...
“Siz Hâlâ Ölmediniz mi? ”
Evlerin bodrum katlarında, sığınaklarında iki gün boyunca ıstırabın, korkunun ve çaresizliğin gömleğini giyen Şırnaklılar, ateş kesildikten sonra çok daha acı şeylerle karşılaşmışlardı. Ateşe tuttukları evlerdeki insanları öldü sanıp yağmaya gelenler, sığınaktan çıkan insanları görünce derin bir şaşkınlığa düşmüşler ve şöyle demişlerdi: “Yahu siz ölmediniz mi, hâlâ yaşıyor musunuz? ” İnanın, bunu birçok Şırnaklıdan duydum. İfadelerinde, yüzlerinde hiçbir abartının, yalanın izi yoktu. Kimse bu denli oynayamaz. Evet, “Siz hâlâ yaşıyor musunuz? ” Evet, yaşıyorlardı, ama çaresizdiler ve yenilmişlerdi, silahları yoktu. Öyleyse para ve ziynet eşyaları gasp edilebilirdi! Onlar da öyle yaptılar zaten!
“Devleti Devlete mi Şikâyet Edeceğim? ”
Yeni bir işhanı yaptıran, bu hanın altındaki dükkânları ise çalıştıran ve bir de eczanesi olan Kâmil İlhan, başına gelen yağma olayını şöyle alatıyordu: “İşhanımı yeni yaptırıyordum, görüyorsunuz ne hale gelmiş, her yer tank mermileriyle delik deşik. Eczanenin içine girip milyonlarca liralık ilacımı götürmüşler. Ayrıca kasadaki iki milyon para da kayıp. Eczanenin yanındaki elektronik eşya dükkânına da girmişler. Orada da birçok malım çalınıp götürülmüş. Nasıl yağmalandığını pencereden gözümle gördüm. Kalın bir halatın bir ucunu dükkânın kapısına öbür ucunu da 8 tekerlekli askeri bir araca bağlıyorlardı, sonra da araç hareket edince kapı büyük bir gürültüyle sökülüp çıkartılıyordu. Sonra da yağma başlıyordu.”
5-6 katlı yeni bir işhanı yaptıran, birkaç dükkânın sahibi olan hali vakti yerinde bir insan askeri binalara neden ateş etsin? Diyelim etti. Ve o “korkunç çatışmadan” sağ olarak kurtuldu. Bizlere bütün bu olanları öfke ve çaresizlikle niye anlatsın? Zararlarını karşılamak için tazminat davası açmasını öneriyoruz. Yanıtı kısa ve net oluyor: “Devleti, devlete mi şikâyet edeceğim? ” Evet, Şırnaklı açılan yoğun ateş karşısında yenilmişti belki, çaresizliğe boyun eğmişti, ama bu işten asıl kaybeden yakıp yıkanlar, yaralayıp öldürenlere bu vahşetlerini yalanlarla örtbas edenler olmuşlardı. Onlar sonsuza dek erdemlerini ve masumiyetlerini kaybetmişlerdi. Artık onların hiçbir haklı öfkeleri, onurlu bir sevdaları, arınmış sevgileri olamayacaktı...
28 Kişi 48 Saat Boyunca Bir Odada
Şırnak’ın hayalet sokaklarında dolaşırken orta yaşlı bir adam bizi büyük istekle çağırıyor evine. Minibüsümüzden inip yanına gidiyoruz, hemen önümüze düşüp evinin içini gösteriyor. Evinin arka tarafında hemen hiç duvar yoktu. Sadece kocaman bir yarık vardı, burası yatak odasıydı. Odanın tavanı delik deşik olmuştu. Demirlerin arasından alt kat görünüyor. Orası da böyleydi. Top mermileri alttan ve üstten girmişti. Evin sadece ön tarafındaki küçük bir oda sağlam kalmıştı. Buzdolabı ve TV de param parça olmuştu.25 kişilik Mağrur ailesi ateş başlayınca hemen evin altındaki bir odaya sığınmışlardı. Halil Mağrur buraya sığınan 25 kişiye duvarın birinde delik açarak hava girmesini sağlamıştı.25 kişi 48 saat boyunca bu 7-8 metrekarelik odada ölüm ve yaşam arasında gidip gelmişlerdi. Bir ara saklandıkları yere kadar askerler gelmiş, hatta biri odada sığınanları görüp toplu halde öldürmek istemiş, ama yanındakiler buna izin vermemişler, galiba aralarında bu konuda bir tartışma çıkmıştı. Mağrur ailesi bu tartışmaları nefeslerini tutarak dinlemişlerdi.
Belediye Başkanı: “Devlet Güçlerinin Yaptığı İzlenimini Edindim”
Halil Mağrur, Türkiye Kömür İşletmeleri’nden birkaç ay önce emekli olmuş. Aldığı emekli ikramiyesiyle artık sadece bir odası oturulabilen bu evi yaptırmış. Emekli aylığı ise 1,5 milyon. “Bu parayla harap olan evimi nasıl onarabilirim” diyordu bizlere yana yakıla. Evet, TKİ’den henüz emekli olmuş, aldığı ikramiyeyle ailesine yeni bir ev yaptırmış orta yaşlı bir adam devlete niçin kurşun sıksın?
Şırnak’a bizden daha önce gitmiş bazı gazeteci arkadaşlardan Şırnak Valisi Mustafa Malay’ın basın danışmanı Bahattin Özdemir’in yaşanan kıyametten önce aynı zamanda inşaat malzemeleri satışıyla uğraştığını, ama olayda dükkânı yandığı için ailesini alıp Şırnak’tan, belki de bir daha dönmemek üzere ayrıldığını öğreniyoruz...
Vali Mustafa Malay’la konuşmak için valilik binasının önüne geliyoruz. Ancak vali yerinde yok. Kalem müdürüne konuşma talebimizi iletiyoruz. Ertesi gün (3 Eylül)   saat 15.00’e kadar arayacaklarını söylüyorlar. Bu sırada valilik binasının bahçesine kırmızı bir minibüs Cizre’den ekmek getiriyor. Şırnak’ın tek can dostu Cizreliler ve Cizre Belediyesi. Devletin yaptığı sadece telefon hatlarını onarmak. Elektrikler hâlâ kesik. Su ise akıyor. Biz Cizre’den gelen parasız ekmekleri paylaşan Şırnaklılarla konuşurken Belediye Başkanı ANAP’lı Ahmet Hamdi Yıldırım’ı yardımcılarıyla beraber son derece üzgün bir şekilde yürürken görüyoruz. Daha önceki günler basın mesuplarıyla görüşmesi engellenen Yıldırım’a kıyameti soruyoruz. Olay sırasında şehir dışındaymış. Eşi ve çocuklarıyla yaşadığı evi ateş altında kalmış. “Bu olayı devlet güçlerinin yaptığı izlenimini edindim” diyordu, aynen kelimesi kelimesine. Ve ekliyordu: “Bu bir vahşettir. Uğradığımız zararların tazmini için çeşitli taleplerimiz var. Birçok yetkiliye çağrı yaptık, gelip görsünler.”
Şırnak’ta garip bir trafik vardı. Bazı aileler kaçtıkları yerlerden geri dönüyordu, ama şehre dönmek için değildi, kıyametten geriye kalan eşyalarını alıp, şehri tamamen terk etmek için bu. Bunlar nispeten hali vakti yerinde insanlardı ve genellikle Adana ve Mersin’e gidiyorlardı. Cizre ve Silopi şehirlerinde yaşayan ailelerinin yanına sığınanlar henüz dönmüyorlardı. Cizre yakınlarındaki Kumçatı’da çorak arazilerin, kurumuş derelerin ortasına kıl çadırlarını kuran ve geceleri ateş yakmaktan bile korkan yoksul Şırnaklılar ise dönüp dönmemekte kararsızdılar.
Afyon Devlet Su İşleri’nden taşınmaları için gönderilen kamyonlara pek ilgiyle bakmıyorlardı. Kamyonların şoförleri ürkerek çadırlardan başını uzatıyor: “Kamyon geldi, eşyanızı taşırız, Şırnak’a dönmek ister misiniz? ” diyordu ama Şırnaklıların öfke dolu bakışlarını görünce ürküntüsü artıyor, sorusundan hemen vazgeçiyordu.2 Eylül’de Bölge Valisi, Emniyet Müdürü ve bazı askeri yetkililer çadırlarda kalan Şırnaklılara biraz da gözdağı vererek geri dönmelerini istemişlerdi. Bu kıl çadırlarda açlık ve hastalıkla boğuşurken de ölüm tehlikesi vardı anlaşılan. Şırnak’a gidip orada, belki biraz daha korunaklı bir şekilde ölümü beklemek daha mı hayırlıydı! ...
“Avustralya’ya Bile Gideriz, Burada Kalmak İstemiyoruz”
Kumçatı’da kalan bazı Şırnaklı gençlerle konuşuyorum. Hemen hepsi ağız birliği etmişcesine “Artık bu ülkede yaşamak istemiyoruz. Bizi hangi ülke isterse oraya gideriz. Avustralya’ya, Amerika’ya gideriz. Hatta Irak’a gitmek isteyenimiz bile var, ama Irak’a bizi bırakmıyorlar. Biz burada ölmüşüz. Yaşamıyoruz” diyorlardı. Kimisinin elinde el radyoları vardı. “Hangi haberi bekliyorsunuz? ” diye sorunca “Bizi isteyecek bir ülke çıktı mı, onun haberini bekliyoruz” diyorlardı. Kulaklar daha çok BBC’nin Türkçe yayınları servisindeydi. Ayrıca kulakları onların deyişiyle “Alman sesi”, “Amerikan sesi”ndeydi aynı zamanda.
Cudi’de Tarih Bıçak Sırtında
Şırnak’ta, Cizre köylerinde, Botan’da, o acılı coğrafyada insanlık bıçak sırtındaydı. Benim için de o an, bu çaresiz, yanıklar içindeki köylü kadının acısını en derinimde hissedebilmek bütün temalardan, sloganlardan, sosyolojik analizlerden, basın demeçlerinden, raporlardan, iddialardan çok daha önemliydi. Çünkü bu acıyı hissedebilmekle başlayacaktı her şey.
Yanlarında ne kadar para olduğunu sordum. Birinin cebinde bin lira, diğerinin 10 bin, bir başkasının da 20 bin lira çıktı. Bu hayattaki son paralarıydı bunlar. Maddi varlıkları işte o kadardı ancak. Bu sorumdan etkilenmiş olacaklar ki başka gençler de yanıma gelip ceplerindeki son birkaç kuruşlarını bana gösterip duruyorlardı. İnsanın içini burkan bir gösteriydi bu. Bu sırada Cudi Dağı’ndaki bazı köylerden acı dumanlar yükseliyordu. Köyler ve bazı gerilla kampları aralıksız bombalanıyordu. Cudi’de tarih bıçak sırtında yaşanıyordu.
PKK’nin Kürt Halkına Yüklediği Sorumluluk
PKK hareketi, içinden çıktığı halka çok ağır bedeller ödetiyor ve sorumluluklar yüklüyordu. Bu ağır bedeli kaldıramayanlar da vardı. Kumçatı’da, çadırların önünde konuştuğum bir genç, adeta öfkeden patlayacak şekilde: “Bir taraftan PKK, bir taraftan devlet, Allah kahretsin, ne yapacağımızı şaşırdık, mahvolduk, yeter artık, ” diyordu. Bu söz üzerine kendi yaşında birkaç genç yanına gelip, “PKK’ye niye sövüyorsun, PKK ne yaptı, bizi bu hale sokan devlet değil miydi” diye onu tersliyordu. Bu çıkıştan mahçup olan çocuk, üzüntüyle çadırların arasında kaybolup gidiyordu. Şırnaklı gençler PKK aleyhine konuşmamaya dikkat ediyorlardı. PKK Şırnak’a girmiş olsa bile onlar PKK prestij kaybetmesin diye söz birliği etmişcesine “şehre PKK girmedi, görmedik onları” diyorlardı. Sadece gençler değildi böyle diyen; her yaştan, her meslekten Şırnaklı böyle konuşuyordu.
“Yakası Kirli Olanlar” Gözaltında
Gözaltındakilere gelince ortada birçok sayı dolaşıyordu. Belediye Başkanı Ahmet Hamdi Yıldırım’a göre bu sayı 80 kişiydi. Konuştuğum bazı kişiler ilk gün “yakası kirli olanların” gözaltına alındığını söylüyorlardı. Yani işçiler, emekçiler. Cizre’den Şırnak’a çalışmaya gelen demirci ustaları, yapı işçileri, ameleler... Cizre’de konuştuğumuz bir Şırnaklı ise gözaltına alınanların önüne korucuların silahları ve mermilerinin konup TV’de öyle gösterildiğini, gözaltından çıkan bir yakınının ise güvenlik güçlerinin kendisine “Evlerinizi PKK’nin yaktığını, yıktığını söyleyeceksiniz” diye baskı yaptıklarını söylüyordu. Bu Şırnaklı genç adam aydın heyetiyle konuşurken son derece tedirgindi. Herkesin yüzüne endişeyle bakıyor, konuşmaktan çekiniyor, adını söylemiyor, “Kimseye güvenemiyorum, adımı vermek istemiyorum, buralarda kanun yok, her şey çok korkunç” derken kendisine daha fazla soru sormamamız için adeta yalvarıyordu. Olaydan sonra Şırnak’tan pijamalarıyla, terlikleriyle bile kaçanlardan bahsediyordu. Yakınlarının, akrabalarının akıbetinin ne olduğunu hâlâ öğrenememişti.
Cizre’de 2 Eylül akşamüstü bombalandıktan sonra yakılan Çağlayan köyünden biri ölmüş, öbürü yaralı iki kadın getiriyorlardı. Cizreli arkadaşlar bizi otelden alıp bu evlere götürüyorlar. Karanlık, korku dolu ve tozlu Cizre sokaklarında önce ölen kadının getirildiği evi arıyoruz. Bir süre sonra tek katlı bir evin balkonunda 15-20 kadının çıplak bir ampulün altında ağlaşıp Kuran okuduklarını görüyoruz. Yanlarına gittiğimizde ölen kadın aralarında solgun bir battaniyeye sarılmış duruyordu. Yanımdaki iki gazeteci arkadaş kadınlardan battaniyeyi açmalarını istedi. Kadınlar hiç çekinmeden battaniyeyi açtılar. Bence Özdemir, ateş alan evinde dumandan boğularak ölmüştü. Yüzü acıyla kasılmıştı. Yaşını tahmin etmek imkânsızdı. Masum bir kız çocuğu ve aynı zamanda acılarla bilgeleşmiş yaşlı bir Kürt aydınıydı. Arkamızda yaslı insanlar bırakıp bu defa yine aynı köyden tutuşan evini söndürmek için çabalarken elleri ve ayakları yanan bir başka kadının yanına gidiyoruz. Salima Özdemir acılar içinde kıvranıyordu. Ayağındaki iltihap olmuş yanıklarına yapraklardan sargı bezi yapmıştı. Yaralarının fotoğraflarının çekilmesi isteniyor, kadıncağız da acılar içinde yaralarının üzerindeki yaprakları kaldırıp gösteriyordu. Şırnak’ta, Cizre köylerinde, yani Botan’da, o acılı coğrafyada insanlık bıçak sırtındaydı. Benim için de o an, bu çaresiz, yanıklar içindeki köylü kadının acısını en derinimde hissedebilmek bütün temalardan, sloganlardan, sosyolojik analizlerden, basın demeçlerinden, raporlardan, iddialardan, çok daha önemliydi. Bu acıyı hissedebilmekle başlayacaktı her şey. Korkunun, çaresizliğin, Cizre’nin, Şırnak’ın karanlık sokaklarında kurşunlanıp ölmenin kendi başına ayrı bir anlamı vardı. Ölenler hangi taraftan olursa olsun aynı meçhul ülkeye gidiyorlar, kurşun bedenimize saplandığında, ellerimiz, ayaklarımız yanınca hangi taraftan olursak olalım benzer acılar, sızılar yaşıyorduk...
“Güneşten Bize Ne? ”
Cizre’de bir bakkala kalem almaya girmiştim. Bu sırada biraz sohbet etmiştik. Bakkala, Cizre’de herkesin evinin önünde, bahçesinde hızla sığınak yaptığını söyledim. Bu konuda kendisinin nasıl davrandığını sordum. “Ben, kurşun girmesin diye, odalarımın penceresini duvarla öreceğim” dedi. Bense bu söz üzerine şaşkın, “Peki, karanlıkta kalmaz mısınız? Güneş girmez eve” deyince, bakkal son derece kırgın ve anlamlı bir şekilde, “Bize ne güneşten” diye yanıtlıyordu beni. Evet, “Bize ne güneşten.”
Güneydoğu’da, o acılı coğrafyada pencereler taşlarla örülürken Türkiye’nin dört bir tarafında her kafadan bir ses çıkıyor. Devlet bir şey söylüyor, basın yalan yanlış haberler yazıyor, köşe yazarları atıp tutuyor, resmi ve özel demeçler birbirini geçersiz kılıyor; kimi yakalım yıkalım, diyor, kimi açıktan toplu katliamlar öneriyor. Aslında bunlara hiç gerek yok. Kendilerini bu konularda yetkili sanan kişilere bir önerim var: Ateş altına gönderdikleri ve her şeye rağmen akıl ve ruh sağlıklarını korumuş olan bazı polis, jandarma, özel tim görevlisi, hatta erlere bu işin nasıl çözümlenebileceğini bir sorsunlar bakalım. Sorsunlar ve insanların kanı üzerinden yapılan planların, hedeflerin ne denli taşınması ağır bir insanlık suçu olduğunu görsünler. Konuştuğum birçok güvenlik görevlisi Kürt meselesinin silahla, zorbalıkla, baskıyla asla çözümlenemeyeceğini Kürt insanını düşündüklerinden, inançlarından vazgeçirmenin asla mümkün olmayacağını söylediler. Üstelik kendileri de tükenmişler, çaresizliğin sınırına gelmişlerdi. Geceleri ölümü düşünmeksizin bir saniyeleri geçmiyordu...
<end>

<start>
'Bu gece sende kalabilir miyim? ...'
Lokalden henüz çıkmış, sokağın köşesindeki küçük büfeden sigara ve bira alıyordum. Eve mi dönecektim? Aslında hiçbir yere gitmek istemiyordum. Eskiden nedense hep benim gibi insanların gittiği yerlerden incinmiş, yaralanmış dönerdim evime. Evim yaralarımı sardığım yerdi. Şimdiyse evim her gün biraz daha yabancılaşıyor bana. Evimde yaralarım iyileşmiyor artık...
Beni evine götür ne olur, çok üşüyorum...
Dönüp baktım; genç, zenci bir kadın vardı yanımda. Soğuktan titreyen kalın alt dudağını dişleriyle eziyordu. Bütün bedeniyle üşüyordu. Bütün tarihiyle. Sanki bir tek gözleri üşümüyordu. Hesap soran, insanın ta içine saplanan, bütün yalanlara doymuş olan gözlerden kimse kaçamazdı... Omuzunda çuval bezinden yapılmış büyükçe bir çanta vardı... Eski moda çizmeleri çamurlanmıştı. Üzerinde tek göz alıcı ve en yeni şey boynundaki gökkuşağı rengindeki fularıydı...
Gözlerinden kendimi zor alıp: 
'Daha önce hiç tanıştık mı, kim olduğumu biliyor musunuz? ' diye sordum...
Simsiyah yüzünde sıcacık bir gülümseme dolaştı. Gözlerindeki keskin hüzün bir an yumuşadı. Dişleri titreyen alt dudağını serbest bıraktı: 'Hayır tanımıyorum sizi, hiçbir yerde de tanışmadık...'
Sesinde sanki bir alay gizliydi. Anlamıştım tanıdığını. 'Peki, neden ben? Neden benim evimde kalmak istiyorsunuz? '
Durdu, o yalana doymuş gözleriyle içime bir kez daha baktı. Omuzundaki çantayı hafifçe düzeltti ve vurgulayarak: 
'Çünkü sen diğerlerine göre bana daha az zarar verirsin...'
Üşüme sırası bendeydi. 'Daha az zarar öyle mi? '
Sanki şu bugüne dek hayatıma giren bütün kadınları simgeliyordu bu siyah derili kadın. Sanki onlar adına konuşuyordu. Daha az zarar verirsin, derken, onlar adına çok eski ve belki de hiç ödenmeyecek bir sitemi dile getiriyordu. Onlar adına üşüyordu, üşütüyordu. Seni tanımıyorum derken, hayatıma giren bütün kadınlardan sakladığım o karanlık, o gizli yanıma dokunmak istiyordu... Onu yargılıyordu...
Sevdiğim, hayatıma giren kadınların neredeyse hiçbiri egemen, burjuva sınıfından değildi. Hiçbiri güçlü, korunaklı, varlıklı olmak istememişti. Hiçbiri bu hayatta iyi ve güçlü bir yer edinmek derdinde değildi. Sevmekti asıl hırsları, asıl dertleri. Sevmekte kaybolmak isterlerdi. Sevildiklerini hissettiklerinde onlar için zaman hep sonsuz şimdiki an'dı... Ruhları ve bedenleri zenciydi... Uyumsuzdular ve derilerini koruyan hiçbir kalkan, hiçbir yapay deri yoktu.
Belki de hepimiz zenci doğuyorduk, kimimiz uyum sağlıyor, güçleniyor, kazanıyor, kazandıkça siyah derisinin üzeri beyaz, parlak, güvenli bir deriyle örtülüyordu...
Ailesi hakkında hiç bir şey öğrenemedim. Söylemiyordu. Ailesiyle olan bütün bağlarını koparmıştı. 'Merak et, ' diyordu sadece. 'Merak et.' İstanbul'da doğmuştu. Okuduğu üniversiteyi yarım bırakmıştı. Geçinmek için çalışmak zorunda kalmıştı hep. Geçinmek... Bütün tutkularını, arzularını, düşlerini gölgelemişti, bastırmıştı. Geçinmek. Ev kirası ödeyebilmek, karnını doyurmak, ayakkabı almak, mavi kart çıkartabilmek... Geçinmek! .. Bu kelime, kronik bir hastalık; acımasız bir kabus gibi yıllarca başka bir şey düşünmesine izin vermemişti...
Apartmanın merdivenlerini çıkarken adımlarına, ayaklarına baktım göz ucuyla. Öyle yavaş, neredeyse ürkek denilebilecek bir şekilde çıkıyordu ki merdivenleri, uzun süre hep yabancı evlerde konakladığı hemen belli oluyordu... Onu sokaklardan kurtarıp, bir gece de olsa misafir eden birine minnetini ödemeye önce merdivenleri olabilecek en sessiz adımlarla çıkarak ödüyordu sanki...
Evime girdik. Salona, odalara tedirgin bakışlarla baktı; 'Evde kimse yok, doğru söyledin değil mi? ' diye sordu... Emin olunca salonun duvarındaki fotoğraflara bakmaya başladı. İçi pembe, dışı siyah ve soğuktan şişmiş olan ellerini, bir yere çarparlar, bir şey düşüp kırılır endişesiyle arkadan birbirine kenetlemişti.
Mutfağa gidip, bira şişelerini açtım ve tabaklara kuruyemiş doldurdum. Bunları salondaki sehpaya bıraktım sonra da teybe bir kaset koydum... Bütün bunlar benim için çok sıradan şeylerdi. Evimin olması, evimde rahatça içki içebilmem, müzik dinleyebilmem, misafir ağırlamam... O ise beni şefkat dolu hayranlıkla, gizemli bir merakla izliyordu...
Bir ara; 'İnsanın kapısını açıp girebildiği bir evi olması nasıl bir şey? ' diye sordu...
Ne diyeceğimi bilememiştim o an... Evsiz kaldığım günleri, arkadaş evlerinde gecelediğim geceleri, otel odalarını çoktan unutmuştum, öylesine sıkıntılı, çekilmez günlerdi ki, aslında unutmak istemiştim...
O ise yıllardır hep başkalarının evinde kalıyor, kendine bir ev tutamıyordu. Çünkü sürekli bir işi olamıyordu hiçbir zaman.
Çok kısa sürelerde yayınevlerinde, pazarlama şirketlerinde çalışmıştı. Onun deyişiyle, bu kadar beyaz işsiz genç varken, bir siyaha, bir zenciye bu şehirde kim sürekli iş verirdi... İçine girilmeyecek evlerin kiraları elli milyondan başlıyordu. Depozit, iki, üç aylık peşin para istemeleri de cabası... Üstelik hiç eşyası da yoktu. Bütün her şeyi, dahası evi sırtında taşıdığı o çuval bezinden çantasının içindeydi... Bütün gün gazete ilanlarında iş arıyor, akşam olunca da umutlarını bir sonraki güne erteleyip kafelerde, barlarda, köşebaşlarında kendisine 'az zararı' dokunabilecek birini bulmaya ve onun evine o gecelik davet ettirmeye çalışıyordu...
İçinde boğulmuş ıstırapların kanı, içinde sahici acıların kıvılcımları olan gözleri insanın ruhunu ne kadar didik didik edip okumaya çalışsa da sonuçta o da yanılıyordu...
'Az zararı' dokunur diye kendisini davet ettirdiği ya da çağrıldığı erkeklerin evlerindeki kadınların çoğunlukla kendilerine ait bir evleri olmuyordu, sandığından daha büyük, daha derin zararları oluyordu ona... Tahmin ettiğim gibi 'az zararı' dokunmak sözü onun dilinde gizli bir alayla çıkıyordu...
Böyle insanlar derisinin rengi yüzünden onu ruhu olan bir insan olarak görmüyorlardı: Yarı hayvandı, ya da ruhsuz bir cinsel objeydi onların gözünde... Bir kere hemen hepsi onunla zorla da olsa yatmak istiyorlardı... O da içini acıtsa da, bedeni buz kesse de bu tekliflere çok da direnmiyordu zaten. Sokaklarda tecavüz edilirken öldürülmekle kıyasladığında bunu artık daha katlanılır bulmaya başlamıştı... Sevişmeyi çaresiz kabul ettiğini anladıkları anda kimi erkeklerin inanılması güç, akıldışı, iyilikleriyle, jestleriyle karşılaşıyordu... Ama çoğu boşaldıktan, işini bitirdikten sonra birdenbire garip bir acımasızlığa, gaddarlığa bürünüyordu... Aynı insanda bu iki zıt duygunun nasıl olup bir arada bulunduğuna her defasında ürpererek şaşırıyordu... Bazıları onu ruhu olan, iğrenme duygusu olan bir insan olarak görmediği için tuvalete kapısını örtmeden giriyor, bazısı yakın bir erkek arkadaşını; 'Şu an evimde zenci bir kız var, istersen gel, hep söyler dururdun, bir de sen dene, ' diye telefonla evine çağırıyordu...
Çoğu kez uğradığı aşağılanmalar o çok derin olan tahammül sınırını bile aştığında, sırtında taşıdığı evi olan çantasını alıp o evi terk etmek istediğinde derisi siyah olan birinin kanayan gururundan kendisine hakaret payı çıkartan kimileri tarafından kıyasıya dövülüyordu...
Derisi siyah olduğu için evine gittiği, yatağına girdiği erkekler içlerinde taşıdıkları hastalıklı, iğrenç, zayıf, sapkın, ahlakdışı, sakat saydıkları ve taşımaktan korktukları bütün duygularını, her eğilimlerini ona yansıtıyor, onda görüyor bu yüzden kişiliğini ve gururunu biraz olsun korumak için yaptığı davranış bu insanlarda akıldışı bir vahşete, inanılması güç bir gaddarlığa neden oluyordu...
Bunları uzun zamandır kimseyle paylaşmamıştı. Beni biraz olsun tanıdığı için adeta zincirlerinden boşanmışcasına, bir duygu patlaması halinde, hatta zaman zaman benim varlığımı bile unuturcasına anlatıyordu... Bazen kendisine benim yerime soru soruyor, benim yerime kendi yanıtlıyordu...
Yaşadığı eziyetler onu bu dünyadan kopartıyordu. Kendisine, içindeki o çok gizli yuvasına gizleniyordu... Artık bencilleştiğinden ya da kendine kilitlenmiş olduğundan değil, acıların durmaksızın üzerine yağmasından bazen her şey onda başlıyor yine onda bitiyordu... Böylesi anlarda yanındakini bir an unutup kendisiyle konuşması bu yüzdendi...
O kendisiyle gözyaşlarıyla konuşurken bir ara kalkıp yatağını hazırlamaya başladım, ayrı yatak hazırladığımı görünce çok şaşırmıştı, o insanın içini acıtan kocaman gözleriyle beni bir süre izledikten sonra; 'Birlikte yatmayacak mıyız, içime girmeyecek misin? ' diye merak, öfke ve düş kırıklığıyla harmanlanmış, kırık bir ses tonuyla sordu...
Evet, bana bütün yaşadıklarını, acılarını, uğradığı aşağılanmaları geçirebiliyordu bu an. Başarmak istediği buysa başarıyordu işte... Bütün sevdiğim kadınlardan gizlediğim ve garip bir korkuyla savunduğum karanlık yanıma dokunabiliyor, onun kapısını öfkeyle zorluyordu... Vahşetim, çaresizliğim, köleliğim ismimin arkasına sakladığım ve görülmesinden korktuğum, utandığım bütün duygularım, bütün korkularım, bütün saplantılarım o gizli yerdeydi işte... Ve o bunu çok iyi biliyordu. Beni bu hayatta, şu birkaç saat önce tanıdığım kimsesiz, işsiz, evsiz, bu itilmiş siyah derili kadın kadar gerçekten tanımak isteyen kimse çıkmamıştı karşıma...
O bugüne dek sevip bağlandığım ve hep 'az zarar' verdiğini düşündüğüm ve bununla kendimi avuttuğum bütün kadınların ortak ruhu, ruhlarının toplamıydı sanki...
Kendisini kaybetmişcesine ve yıllar öncesinden, bütün geçmişimi bilircesine bakıyordu bana...
Birden fermuarını çözdü, pantolonunu aşağıya indirdi. Sonra da külodunu çıkarttı. Beni nasıl aşağılayacağını biliyordu, ama öfkesini kontrol edemiyordu da: 'Hadi gel, gir içime, hadi hakkındır, beni evine aldın ya, beni o soğuk sokaklardan kurtarıp getirdin ya buraya, gir içime hadi...' diye bağırmaya başladı... Karanlık yerimin bu denli zorlanması öfkeden deliye döndürmüştü beni. Ona tam, 'Yeter artık, yeter, bitir bu oyunu, ' diye bağırırken, cinsel organının çevresinde, kasıklarında, karnının altında derin sigara yanıklarını fark ettim... İşte o an da öfkem gülünç geldi bana, gülünç ve acınası... O ise adeta acıyla kıvranarak ve soluk soluğa, kendiyle konuşmaya devam ediyordu. 'Gir içime, ama sigara söndürme oramda, duyarlı yazarsın ya sen de içime gir, hadi...' Yıllardır biriktirdikleri dökülüyordu ağzından.
Yavaşça koluna girdim. Yatağına kadar götürdüm. Hatırladığı her şey onu bitkin düşürmüştü. Pijamasını giydirdim. Üzerini örttüm, gözyaşlarını sildim... 'Hadi içime gir, içime girmiyorsan, gömleklerini ütülerim, bulaşıklarını yıkarım istersen, ' diyen dudaklarını susturdum. Yüzünü hiçbir zaman unutmamak için ona bütün benliğimle, ruhumla baktım. Sevdiğim kadınlara verdiğim bütün o 'az zarar'lar onun yüzünde kaskatı, tesellisi imkânsız bir acıya, acının gerçek, sahici imgesine dönüşmüştü. Eğildim ve o acıyı öptüm, dudaklarım parçalansın, bu acı beni ne yapacaksa yapsın ve ben artık böyle kalmalıyım, diye öptüm...
Odama çekildim sonra. Ben de onun kadar bitkin düşmüştüm. Sıkıntılı bir uykuya daldım.
Sabah uyandığımda ilk fark ettiğim yanımdaki yastığın üzerindeki en yeni ve en gözalıcı şeyi olan fularıydı... Yastığa boylu boyunca uzatmıştı gökkuşağı rengindeki fularını. Yanımda küçük bir de not vardı: 'Her şey için sağ ol. Giderken uyandırmaya kıyamadım. Seni daha fazla rahatsız etmek istemiyorum. Hem yazarların herkesten daha çok yalnızlığa ihtiyacı vardır. Senden ricam, biraz daha umutlu, iyimser şeyler yaz. Benim gibi insanların buna çok ihtiyacı var...'
<end>

<start>
Martilarin sana dogruyu soyleyecekti
arzu tramvaylarina binmeseydin...
Acilarin seni yeni bir sehre goturecekti
yuruyusune vurulmasaydin...
Tuhaf, ele gecmez, tehlikeli bir hayvandin.
Sehrin yaban adamlari sana oyle bakmasaydi,
uyur, bir daha uyanmazdin...
<end>

<start>
Nasil da unuttuk,
kimsesiz odalarda
iste vaktidir kendimizden kopmanin,
dedigimiz o sonsuzluk anlarinin
bizi herkesten ayirdigini...
Nasil da unuttuk,
mutluluktan,hazdan,sevincten
daha cok bizi hayata baglayan
o istirap dolu hayaletin,
o kara hulyanin
bizi herkesten ayirdigini...
Simdi yetim sevincli askimiz
buyulenmis,hayran kendine,
simdi vakitsiz, belki cok gec, kayitsiz
                                                     kendine...
Atiyor tenini, tenindeki ruhu
atiyor,
kor ve iradesiz bir sehvetin atesine...
<end>

<start>
Siyam balıkları olsalardı belki okyanusa kaçabilirlerdi, ama değildiler. İnsandılar. Üstelik üçü de erdi. Aileleri yoksuldu. Kimsesizdiler... Arkalarında onları koruyan güçlü, nüfuzlu kişiler yoktu... Birliklerinden kaçıp Rum kesimine sığınmak istiyorlardı... En güvendikleri subay bendim, öyle ki; kaçın, kurtulursunuz, desem hemen o gece her şeyi göze alarak karşı tarafa geçerlerdi...
Kuzey Kıbrıs'ta çok sıcak bir yaz gecesiydi. Nöbetçi subayıydım, odamda tek başıma oturmuş bu cehennemden kurtulmak için gün sayıyordum... Ama onların durumu benimkiyle asla kıyaslanamazdı. Aylardır aldıkları emirlerin sızısı adeta derilerinin içine işlemişti... Bu sızılar gözlerinden okunuyordu. Artık dayanacak güçleri kalmamıştı. En küçük hatalarında subaylardan dayak yiyor, durmadan aşağılanıyor, hakarete maruz kalıyorlardı. Hatta bu davranışlara maruz kalmaları için hata yapmalarına bile gerek yoktu. Onları sırf karanlık zevkleri için, dahası can sıkıntısından döven, aşağılayan subaylar vardı...
Üçü de karşımda duruyor o acının siyahı vurmuş gözleriyle benden bir umut bekliyorlardı. Onları bu korkunç durumdan kurtarmak için neler vermezdim. Ama ortasından bir sınır geçen ve sınırların iki yanında iki ayrı devletin bayrakları olan bir adadaydık... Dedim ya, Siyam balıkları olsalardı, üzerlerinde o üniformalar olmasaydı okyanusa kaçarlardı, diye. Ama ne yazık ki Siyam balıkları değildiler. Kaçmak o kadar kolay değildi... Türk ve Rum devletleri neredeyse hiçbir konuda anlaşamasalar da sadece birbirlerinden firar eden askerleri geri teslim etme konusunda anlaşmışlardı... Üstelik iki devlet de kaçan erleri onlara akla hayale gelmeyen acımasızlıklar yaptıktan sonra geri gönderiyorlardı...
Örneğin Türk birliklerinden kaçan erler çöl ikliminin geçerli olduğu Rum sınırının hemen yakınındaki maden ocaklarında bin bir eziyet altında ve karın tokluğuna birkaç ay çalıştırıldıktan sonra Türk kolordusuna teslim ediliyordu. Firar eden erler kolorduda günlerce dayak yedikten ve bir süre hapis yattıktan sonra Türkiye'deki sürgün birliklerinden birine geri gönderiliyordu. Sürgün birlikleri en kötü iklim koşullarının ve en ağır baskıların olduğu yerlerdi... Ve en acısı askerlik yaptıkları süre siliniyor ve bütün bu eziyete yeniden başlamış oluyorlardı...
Bunları anlattım onlara... Kaçmakla ne kadar haklı olduklarını, ama kaçtıklarında nelerle karşılaşacaklarını... Kararı onlar vereceklerdi...
Bir anda bütün umutlarının yıkıldığını hissettim. Gözlerindeki o tesellisiz hüznü anlatmak çok güç... Çocukluklarından beri içlerine işlemiş emirlerin sızısı bir anda açığa çıktı sanki. O her bir taraftan kuşatılmış hayatları bulunduğumuz odayı kapladı... Hiçbir kaçma fikrim olmadığı halde bir anda onların kaderi benim de kaderim olmuştu...
Biz biraz düşünelim, deyip odamdan dışarı çıktılar. Bir süre sonra geri geldiklerinde yüzlerindeki o yaralı isyan duygusu çaresiz bir kabullenmeye dönüşmüştü...
Vazgeçtik, kalıyoruz, dediler...Ve sonra görecekleri eziyetlere, maruz kalacakları aşağılanmalara, yiyecekleri dayaklara, alacakları emirlere, geri döndüler... Kaçma fikri kafalarında belirdiğinde biraz olsun unuttukları sızılarına yine geri döndüler...
Bense o an orada olmaktan derin bir pişmanlık duymuştum. Bu üç erin bugüne dek çektikleri ve çekecekleri zulümlerin bir ortağı gibi hissetmiştim kendimi...
Köleler ve tiranlardan oluşmuş bu sistemin bir parçası gibiydim orada... Hayatım boyunca baskıdan ve acıdan kaçmanın yollarını düşünmüş, ama kaçışın bedellerini bildiğim ve bunu göze alamadığım için, hep istemediğim yerlerde, istemediğim koşulların arasında sıkışıp kaldığım için kendi köleliğime onları da ortak etmiştim sanki...
Sanki beni birileri durmadan kırbaçlıyordu; bense kırbaçlandığım için benden daha zor, daha umutsuz durumda olanları kırbaçlıyordum... Onlar da bir gün kendilerinden daha zor durumda olacak olanları kırbaçlayacak ve bu böyle sürüp gidecekti...
Varlığım başka birilerinin can çekişmesinin üzerinde yükseliyordu sanki. O altımda can çekişenlerin sayesinde biraz daha üstte duruyordum ve bu durum beni biraz daha avantajlı bir köle durumuna sokuyordu.
Köleler biraz daha avantajlı duruma geçebilmek için, birbirinin üzerine çıkmaya çabaladıkça, tiranlarının yanına ulaşabilmek için kendilerinden daha da aşağıda olanları kırbaçladıkça sistem biraz daha güçleniyor ve yıkılması biraz daha zorlaşıyordu...
Sanki söylediğimiz her söz, yaptığımız her davranış, verdiğimiz her oy bu sisteme yarıyordu...
Evet, verdiğimiz her oy...
Çok yakında yeni bir sefalet oyunu başlayacak. Birileri meydanlara, televizyon ekranlarına çıkıp kendilerine oy vermemizi isteyecekler... Bizim çıkarlarımız adına konuştuklarını, bizi düşündüklerini söyleyerek olmadık vaatlerle sürdürüp duracaklar bu sefalet oyununu... Kendilerinin dürüst, güvenilir, doğru, rakiplerinin ise yalancı, güvenilmez, sahtekar olduklarını söyleyecekler... Yaşadığımız bu derin yoksulluktan, korkunç baskılardan, zulümlerden kurtulabilmemiz için kendi partilerine bir oy atmamızın yeterli olacağını müjdeleyecekler... O bir oyla hayatımızın değişeceği yalanını hırsla söyleyecekler... Partiler bu yalan yarışında öyle çok ileri gidecekler ki, bir süre sonra ülkede gerçek diye bir şey kalmayacak... 
Akvaryuma kapatıldıklarında intihar eden ve hep özgürlüğü, hep okyanusları özleyen Siyam balıkları değildik ki bizler... Biz bu coğrafyada yaşamak zorunda bırakılmış, alınlarımıza köleliğin damgası kazınmış, ayakta kalabilmemiz için bizden biraz daha zor durumda olanları kırbaçlamak zorunda olan çaresiz insanlardık...
Partiler de tıpkı birbirleriyle neredeyse hiçbir konuda anlaşamayan, ama kendilerinden kaçmak isteyen köleleri, onlara olmadık eziyetler yaptıktan sonra geri teslim eden devletler gibiler... Tek anlaştıkları nokta bu sanki: Köleleri kaçtıkları yere geri göndermek...
Çoğu insan partiler arasındaki bu gizli ve temel anlaşmayı içten içe bilse de bilmezlikten geliyormuş gibi davranır nedense... Hangi partiye oy verse, aslında sonucun değişmeyeceğine, yoksulluğunun bitmeyeceğine, varlığının üzerine acımasızca yağan emirlerin kesilmeyeceğine inansa da, kaçıp kurtulacağına inandırır kendini... Akvaryumdan çıkabileceği umudu yeter bile onlara, kölelik o kadar içlerine işlemiştir ki, hadi çık, git istediğin yere, deseler, çıkıp gidecek gücü bulamaz çoğu... Birkaçı dışında dönüp yine gelirler akvaryumlarına. Çünkü sızılarından daha baskın çıkar özgürlük korkusu...
Onlar için önemli olan bu kaçıp kurtulma oyunudur... Çünkü bu oyuna kendilerini ne kadar kaptırırlarsa sızılarından biraz olsun kurtulmuş olurlar da ondan... Üstelik çoğu seçim sonuçlarının açıklandığı sabah; inanmış, güvenmiş gibi yaptıkları, oy verdikleri partileri iktidara gelse bile, yeniden bir iş sabahına, bir emir gününe, baskı altına alınmaya kaldıkları yerden başlayacaklarını ve neredeyse derilerinin altına işlemiş olan sızılarını eskisinden daha güçlü hissedeceklerini bile bile kaptırır kendini bu oyuna...
Seçim sandığının önünde birkaç dakikalığına bile olsa kölelikten kurtulmuş olduğuna kendini inandırabilmek için yapar bunu... Bir an için bile olsa kaderinin elindeki oy pusulasında saklı olduğunu sanma umuduna kaptırabilmektir tek arzusu... Hayatını değiştirme gücünün elindeki oy pusulasında olduğunu sanarak, kendisini artık emir alan değil, emir veren biri sayarak bir an için efendi olduğu yanılsaması yaşar... Bu yanılsamasının gerçek olmasını dileyerek oyunu atar sandığa...Bu yanılsama bile ona o kadar iyi gelir ki, yaptığı bu eylemden öylesine hoşnut olur ki, oy sandığına büyülü bir gücü varmış gibi bakar... Sanki onu büyülü kılan ona oy atan eliymiş gibi, eline büyülüymüş gibi bakar...
Oysa kaçı bilir o sandığın düşlerinin tabutu olduğunu? Kaç kişi mutsuzluğuyla, köleliğiyle, sızılarıyla yüzleşmeyi göze alabilirse, o kadar kişi bilebilir onun düşlerinin, umutlarının tabutu olduğunu... Çünkü yüzleşse hayatı umutlarının değil, adaletsizliğin yönettiğini anlar. Bu adaletsizliği yıkacak gücü asla kendinde bulamayacağı için bu yüzleşmekten hep kaçınır.
Tabutlara atılan düşlerle sürer demokrasi oyunu... Demokrasi oyunu köleler olmadan, zalimler, emirler, sızılar, ötekiler, mağluplar, tiranlar olmadan oynanamaz. Kaçıp kurtulmak serbesttir, denir bu demokrasi oyununda... Ama sınırın öbür tarafında birileri sizi bekleyecektir, bunu hiç unutmadan kaçmak isteyen kaçabilir istediği yere. Sınırın öbür tarafında birileri sizi teslim alacak, sizi orada insafsızca çalıştıracak, sonra da kaçtığınız yere yine geri teslim edeceklerdir... Teslim edildiğiniz zaman da onca zaman çektikleriniz yok sayılacak, sizse bir daha kaçmamanız için pişman edilecek, eskisinden daha büyük cezalara çarptırılacaksınız... Geri gönderildiğiniz bu yerde uyandığınız her işgünü kaçıp geldiğiniz günlerden daha zor, daha acımasız, daha ağır emirlerle dolu olacaktır... Sızılarınızın üstüne daha yeni sızılar eklenecektir... Hem siyaset meydanı, adı üstünde insanların terbiye edildiği yer, değil midir? Kimse kaçıp kurtulmayı aklından geçirmesin diye meydanlarda kurulan idam sehpaları değil midir? Çok değil, l960'lara kadar görenler ibret alsın diye 'suçlu' insanlar herkesin önünde asılırdı. Sehpaların kurulduğu yere de 'siyaset meydanı' denirdi. Ortaokul, hatta ilkokul çocukları Yurttaşlık Bilgisi derslerinde Türkiye'nin birçok yerinde belli günlerde kurulan bu meydanlara getirilir, onlara idam sahneleri bütün detaylarıyla gösterilirdi. Yurttaşlık Bilgisi öğretmenleri öğrencilerini okula geri getirdikten sonra konu defterlerine, bugün çocuklara idam edilen bir adam izlettirilmiş, gereken ders verilmiştir, diye yazarlardı...
Artık idam kalkmış olabilir. Bugün öğretmenler öğrencilerine asılan bir insanın boynunun kırılışını, o yağlı sicimin etrafındaki dönüşünü seyrettirmiyor olabilirler... Ama düşler, umutlar, hayatlar yine idam ediliyor... Köleler biraz daha iyi yaşayabilmek telaşıyla kendilerinden daha zor durumda olan köleleri kırbaçlamaya devam ediyor... Oy sandıkları köleleri bir an için kaçıp kurtulma ümidine sürüklüyor ve asıl kaçıp kurtulma düşlerini bir sonraki seçime kadar tahta bir tabuta gömüyor...
Yıllardır diğer köleler gibi ben de bu oyuna kendimi kaptırmış gibi yapmıştım. Ben de onlar gibi oy sandığının önünde birkaç dakikalığına bile olsa kendimi hayatımın efendisi sanıp, 
ellerimin büyülü olduğuna inanmıştım... Ama seçim sonuçlarının açıklandığı her sabah eskisinden daha acımasız bir kölelik gününe uyanmış, bir önceki günden daha ağır baskılara, daha derine işleyen emirlere maruz kalmak üzere işyerimin yolunu tutmuştum...
Buralardan kaçıp kurtulacak bir yer olmalı, ama ben şimdiye dek bulamadım... Nereye kaçsam orada köleler ve tiranlar vardı... Her yerde zalimler birbirine benziyordu... Birbirinin rakibi gibi görünseler de bizim gibileri kaçtığımız yere geri göndermek konusunda çoktan anlaşmışlardı...
Nereye gitsem orada hayatı tabutlara atılan düşler değil, adaletsizlik yönetiyordu... Nereye gitsem orada da söylenen her söz, yapılan her davranış verilen her oy bu adaletsizliği biraz daha güçlendiriyordu...
İşte bu yüzden seçimlerde hiçbir partiye oy kullanmak istemiyorum. Çünkü kime oy versem, aslında bir diğerine oy vermiş gibi olacağım... Bütün oy sandıkları aynı havuzun içinde duruyor. Bu havuz ömürlerimizin, umutlarımızın, düşlerimizin gömüldüğü bir bataklıktan başka bir şey değil...
Bizi birkaç dakikalığına düşlerimizin efendisi yapacaklar, ama sonra o bataklıkta boğulurken çıkarttığımız çığlıkların eşliğinde onlara verdiğimiz oyların dökümünü yapacaklar... Çünkü kaçıp kurtulmak için verdiğimiz her oy hepsinin işine gelecek... Söylediğimiz her söz, yaptığımız her davranış, onların çizdiği sınırlarda öğrendiğimiz her şey kurdukları bu adaletsiz sistemi biraz daha güçlendirecek... Köleler kendilerinden daha zor durumda olan köleleri eskisinden daha acımasızca kırbaçlayıp duracak. Hepimiz kendimizden biraz daha altta duranın çırpınışıyla üstte durmaya çabalayıp duracağız...
Bu yüzden seçim sabahı düşlerimin gömüleceği sandık başına değil, bir deniz kıyısına gideceğim... O deniz kıyısında seçim afişi, oy pusulası, parti bildirisi olmaktan kurtulan bir ağaca yıllardır kırbaçlanıp duran sırtımı dayayıp, uzayıp giden denizi seyredeceğim... (1) 
Orada başka köleleri kırbaçlayan ellerimin körelmiş şefkatinden utanıp asıl kurtuluşun nerede olacağını düşüneceğim...
Orada yaralı düşlerimi, bastırılmış çığlıklarımı sevip okşayacağım...
Orada umutsuzluğumun içinden çıkarttığım umudun büyüsüyle yıllardır lekelediğim yalnızlığımı teselli edeceğim... 
Oradan hep okyanusa karışıp gitmeyi özleyen Siyam balıklarına selam göndereceğim...
(1)  Bu seçimlerde 40 milyon seçmenin kullanacağı oy pusulası, seçim afişi ve zarflar için tam 5385 ağacın kesilerek yok edileceği söyleniliyor...
<end>

<start>
Hiçbir sevgi yetmiyordu bize... Başkalarının kalplerinde yarattığımız, ateşlediğimiz sevgilerle yaşayabiliyorduk ancak... Çünkü birileri bizi ilk ve gerçek sevgiden yoksun bırakmıştı... Ve bu boşluk hiçbir aşkla, hiçbir sevgiyle dolacak gibi değildi... Birinden, öbürüne, sonra bir başkası daha... İşte tam bulduk, derken, elimizde soluk, hüzünlü cam kırıkları kalıyordu... 
Sevgi arsızıydık sanki... Doğumumuzla birlikte verilmemiş olan o ilk ve gerçek sevginin yeri hiçbir insanın sevgisiyle dolacak gibi değildi... 
Dünyanı zihnimizde taşıyorduk sanki... Karşılaştığımız, bizi sevsinler, bize bağlansınlar, diye uğraştığımız insanları ayrı birer varlık olarak tanımaya, anlamaya çalışmıyorduk... Onlardan isteğimiz sadece içimizdeki o büyük boşluğu doldurmalarıydı... 
Bu boşluğu doldurmaları için bize hayran, sonsuz sevgili dolu, ve itaatkar insanlar olmaları gerekiyordu... Bir uzantımız olmaları... 
Belki bu güne dek gerçek anlamda hiç varolmadığımız için, kendimizden kurtulup başkalarının hayatlarına, kalplerine girmediğimiz, yüreklerimiz hep bizde kaldığı için çekici, parıltılı insanlardık... O yaralı, o hasta varlığımız çekiyordu sanki insanları bize... Hiç gerçek anlamda yaşamamışlığımız... 
Gerçek anlamda yaşamadığımız için bize yaklaşan insanı önce hiç olmadığı kadar yüceleştiriyor, kafamızda yarattığımız o sahte idollerden birinin yerine koyuyorduk... Çünkü onu olduğu haliyle anlayıp sevmek çaba isterdi... Onu zayıflıklarıyla sevmek bizi kendimizden kuşkuya düşürürdü... Bir insanı zayıflıklarıyla sevmek bize o derin boşluğumuzu hatırlatırdı... 
Bu karşılaşmada içini açmayan, kendinden vazgeçmeyen, adını hiç unutmayan taraf biz olmalıydık... Çünkü içimizi açarsak, kendimizden vazgeçersek, adımızı unutursak içimizdeki o büyük boşluk görünebilirdi... Hiç varolmadığımız... Kendimizi bugüne dek bir başkası için hiç feda edemediğimiz o hiç yaşamamışlığımız ortaya çıkardı... İçimizdeki o katil ortaya çıkardı... Onla yaşamaya mecbur olduğumuz... Mahvolmamak için mahvetmek zorunda olduğumuz... 
Evet... İçimizdeki katil... Çünkü bizi sevenlerin sevgisini onları öldürmek için kullanıyorduk... Onların önce varlıklarını gizleyen perdelerini, kapaklarını, zırhlarını açmalarını sağlıyor, çırılçıplak bırakıyor, sonra en zayıf, en kırılgan yerlerinden zehirli dudaklarımızla öpüyor ve o halde bırakıyorduk... Sonra da bir daha hiç aramıyorduk... Onlardan avuçlarımıza dökülen cam kırıklarına bakıp: Hayır aradığım bu değildi, o da diğerleri gibiydi, beni istediğim gibi sevmedi, deyip bir başkasına gidiyorduk... 
Birkaç gün önce yüceleştirdiğimiz insanları bize koşulsuz bağlandıklarını hissettikleri anda istediğimize kavuşuyor ve onu beklemediği bir anda küçümseyip aşağılıyor, sonra yolumuza devam ediyorduk... Aradığımız o değildi, diyorduk, o uymuyor yarattığımız idolümüze, o içimizdeki boşluğu dolduramazdı diyorduk... 
Öyleyse bir başkasını, bir başkası daha denemeliydik... a ki içimizdeki boşluk dolana dek... Ama dolacak gibi değildi... Bize kendisini sunan her sevginin bir buz kovasına atılmış küçücük bir kor parçası kadar hükmü oluyordu ancak... Ama biz kazanmayı terk etmek sanırken içimizdeki boşluk daha da büyüyordu... 
Bize sevgiyle yaklaşan insanları öylesine çaresiz, öylesine çıplak anlarında terk ediyorduk ki, birçoğu adeta sevme yeteneğini yitiriyordu... Önce bir süre o zehirli ateşle bir başlarına için için yanıyorlar, ateşleri dinerken bize ışıkla açılan kalplerine kasvetli bir gölge iniyor ve ardından içlerine doğru kırgın bir nefretle dönüyorlardı... 
Kimi geceler boşluğumuza aşık ettiğimiz, sonra da yapayalnız bıraktığımız kurbanlarımızın çığlıklarıyla uyanıyorduk.
İşte biz birbirimizle böylesi gecelerden birinde karşılaştık... 
İkimizde birbirimiz için fazlasıyla çekici ve parıltılıydık. Kafamızda yıllardır gezdirdiğimiz idollerin içine hemen yerleştirdik birbirimizi... Sanki daha yüz yüze gelmeden önce böyle bir şeyin olacağını sezmiş gibiydik... İkimizde güçlü, sevecen ve kendimizden emin gözüküyorduk... Fark etmiyorduk daha birbirimizin içindeki o derin boşlukları... Ama birbirimize öyle çekici ve parıltılı görünüyorduk ki içimizdeki boşluklar henüz acı vermeye başlamamıştı... 
İkimizde birbirimizi hiç olmadığı kadar yüceltiyorduk... Henüz, bu aradığım insan değil, bu o değil, aşamasına gelmemiştik. İki karanlık orman birbirini ne kadar severse o kadar seviyorduk işte... Daha önceleri başkalarına yaptığımız gibi, birbirimizi tanımaya, anlamaya, öğrenmeye çalışmıyor, durmadan kendimizi anlatıyorduk... Başkaları için ne kadar önemli ve vazgeçilmez olduğumuzu... Ne çok sevildiğimizi, ama gerçek anlamda bizim sevgimize kimselerin layık olmadığını... Gerçekte kim olduğumuzu, ne olduğumuzu, ne için yaşadığımızı anlamaya çalışmadan birbirimizin aynasında kendimize hayran olup duruyorduk.
Sonra biz değil, söylediklerimiz değil, hayatın kendisini usulca hissettirmeye başladı, başka dünyaların insanı olduğumuzu, çok başka şeyler özlediğimizi... 
İşte o zaman birbirimizi kendimiz için değiştirmeye başladık... 
Kim kimi kendisi için daha uysal, daha itaatkar, daha evcil yapacaktı... Herkes kendisini diğerinden daha kusursuz buluyor, böyle gördüğü için her şeyi kendisinde hak olarak görüyordu... O beni kıskandığı zaman bunu sevgi diye gösteriyor, ben onu kıskandığım zaman bu onun gözün hiç de soylu bir davranış olmuyordu... Durmadan birbirimizde suçluluk duyguları uyandırmaya çalışıyorduk... 
Aramızdaki gizli bir savaş başlamıştı... Birbirimiz için yarattığımız o sahte idoller çatlamaya başlamıştı bir yerlerinden...
Çünkü ne o benim istediğim gibi oluyordu, ne de ben onun istediği gibi... Kimse kendi düzenini değiştirmiyordu. Ben böyleyim beni böyle kabul et, sen bana uy, diyorduk birbirimize durmadan... 
Kimse bir diğerine içini açmıyor, zayıflığını, çaresizliğini, asıl önemlisi o büyük boşluğunu göstermeye yanaşmıyordu.
Zayıflıklarımızı birbirimize göstermemek için usta bir taklitçi gibi kılıktan kılığa giriyor, durmadan benlik değiştiriyorduk... 
Kendimiz için acı çekiyorduk, birbirimiz için değil. Anlamak değil, anlaşılmak istiyorduk. Bu trajik karşılaşma değil, o deva bulmaz dertlerimiz için değil kendimiz için ağlıyorduk, ağladığımız zamanlarda... 
Birbirimizi özlediğimiz için değil, kendimize duyduğumuz o derin hasretle koşuyorduk buluşma yerlerine... 
Yorulmaya, tükenmeye başlamıştık... İkimizin de beklediği o an yavaş yavaş gelmeye başlamıştı... 
Kim kimi en çıplak, en zayıf anında o zehirli öpücüğüyle öpecek ve onu orada bir başına, o en çaresiz anında bırakıp gidecekti... Kim kazandığı anda öbürünü terk edip gidecek ve bir daha aramayacaktı... 
Durmadan birbirimizin en kırılgan, en çaresiz anlarını gözlüyorduk. Benliklerimizi zayıflatmak, güçsüz bırakmak için hiç olmadık sebepler yaratıp birbirimize ayrılık senaryoları hazırlıyor, bu senaryolarda karşımızdakine terk edilmiş rolü veriyor, onun bu roldeki gücünü sınıyorduk, ama bunlar hiçbir işe yaramayınca yeniden bir araya geliyorduk.
Kimse yenik ayrılmak istemiyordu... Kimse bu beraberlikte katilinden, kazanma hırsından ve adından vazgeçmek istemiyordu..
Bu oyunları oynarken, kanlarımızı kimsesiz gecelere akıtırken gizliden gizliye birbirimize bağlandığımızı anlayamıyorduk bile..
Çünkü asli rollerimiz vardı bizim... Kazandığımızı anladığımız anda terk edip gitmekti bu... İçimizdeki o büyük üşümeye küçücük bir kor parçası daha atıp yürüyüp gitmek.
Nasılsa geride bizi her şeyimizle kabullenip ömür boyu koşulsuz sevmeye hazır insanlar vardı. Kolay kolay boşluğa düşmezdik.
Kim daha önce davrandı bilmiyorum, ama artık şimdi bunun ne önemi var ki....Bir gün birbirimizi o en zayıf, o kırılgan yanlarımızdan öptük... O zehirli öpücüklerimizle... İşte o zaman anladık birbirimize ne kadar çok benzediğimizi.
O zehirli kanlarımız birbirine bulaştı... Hastalıklarımızın birbirine bulaştığını anlamadan kazanmış olmanın verdiği o lekeli gururla bizi koşulsuz sevenlerin yanına koştuk hemen. Birbirimizde açtığımız yaraları sarmaları için... Onlar yaralarınızı sararken biz birbirimizi en derin mezarlara gömdüğümüzü düşünüyor, bu işten yakamızı sıyırmış ve sanki hiçbir şey olmamış gibi her şeye yeniden başlayacağımızı sanırken geceleri ansızın birbirimizin çığlıklarıyla uyanmaya başlamıştık... 
Birbirimizi gömdüğümüz yerden yükselen ve bizi geceleri hiç uyutmayan çığlıklarla.
Bazen bu çığlıklara daha önce terk edip gittiğimiz insanların çığlıkları da karışıyordu... Sanki bizim de kendileri gibi zehirlendiğimizi anlamışlar gibi... 
Benim boşluğum ona geçmiş, onu boşluğun bana geçmişti... 
Artık çaresizliklerimiz, zayıflıklarımız bize ait değildi, bizde sır değildi..
O kendimize sevdalı, kendimize saplantılı kanlarımız birbirine karışmıştı... 
Birbirimizdeki o uzun, o büyük geceyi öpmüştük... Gecelerimiz birbirimize karışmıştı.
Senin yüreğin benim olmuştu, benim yüreğim senin olmuştu... 
İsimlerimiz birbirine karışmıştı... Artık kendimi sen, diye anar olmuştum. Sen kendini ben, diye sorar olmuştun....
Birbirimizi öperken görmüştük o büyük boşluklarımızı... Birbirimizi zehirleyip gidecekken aslında hiçbir yere gidemeyeceğimizi anlamıştık... 
Baksana günler ne çabuk kararıyor artık... Sonra o uzun geceler başlıyor. Asıl dayanılmazı bu... Hep soruyorum kendime şimdi benim gecemle, benim yüreğimle, benim kanımla orada, uzaklarda ne yapıyorsun, diye... Asıl dayanılmazı bu... 
Geceleri çığlıklarını duyup birden uyanıyorum yatağımdan... Çünkü aynı soruları sen de bana soruyorsun, biliyorum... Benim gecemle, benim yüreğimle, benim kanımla orada, o uzaklarda ne yapıyorsun, diye... 
Yüzümün yarısı sende kaldı... Yüzümün yarısı öbür yarısına ağlayıp duruyor şimdi... 
Benim zamanım sen de kaldı, senin zamanın bende kaldı.
Benim geçmişim senin geleceğinde, benim geleceğim senin geçmişinde kaldı... Başlangıçlarım sende kaldı, bitişlerin bende.
Sığındığımız limanlardaki bizi koşulsuz seven hiçbir sevgili teselli edemez artık bizi..
İçimizdeki o büyük boşluğu onlar bilemez ki... Doğumumuzla birlikte verilmesi bize verilmesi gereken o ilk ve gerçek sevginin yokluğunu onlar ne yapsalar kapatamaz ki.
Geceleri birbirimizi gömdüğümüz mezarlardan yükselen çığlıkları onlar duyamaz ki..
Onlar sadece geçecek, derler... Zaten olmayacak bir ilişkiydi, sürmezdi, sürmeyecekti, bekle, zamanla unutursun, derler... 
Yüreklerimizin birbirimizde kaldığını onlar bilemezler ki.
Kiminle öpüşsem sende ki yüreğimi seyrettiğimi, sen kiminle öpüşsen bende ki yüreğini seyrettiğini onlar hissedemezler ki... 
Yokluğunu varlığa çevirirsem, biliyorum o artık ben olmayacağım.
Ama sensiz mahvolmaktansa seninle mahvolurum, daha iyi... 
Sensiz isimsiz kalacağıma seninle isimsiz kalırım daha iyi.
Bu hayatta yapmak istediğimiz her şey eksik, her şey yarım kaldı.
Artık birbirimizden başka kim tamamlayabilir ki bu eksikliği, bu yarım kalmışlığı... Bu büyük boşluğu... 
Çok kırdık, çok incittik, çok insanın sevgisinin önünü kestik, onları yarı yolda bıraktık... 
Şimdi onları ödüyoruz..
Artık hiçbir ev, hiçbir yuva almaz bizi içine..
Lanetlendik... Artık nereye gitsek yokluğumuz karşılayacak bizi... Nereye gitsek dışarıda kalacağız... 
Yokluğumu varlığa çevir, gel artık benimle mahvol... Bensiz isimsiz kalmaktansa, benimle isimsiz kal, daha iyi... Bak yüzünün yarısı öbür yarısına ağlıyor.
Eksik ve yarım kalmasın artık hayatımızda hiçbir şey... 
Bari bunu tamamlayalım... 
Gel birlikte mahvolalım... 
'Yüzünün yarısı çocuk / yarısı geçkin bir kadın / yüzünün yarısı öbür yarısına ağlıyor / yüzün kendisini arıyor... / Aşk kaçmış gözlerine / yaşanmamış yılların sana ağlıyor / zaman parçalanırken ellerinde / ölü kelebekler yastığın oluyor... / Ölü kelebekler / hepsi daha değerli erkeklerinden erkeklerinin kanıyla beslenen / ölü kelebekler... / hepsi daha değerli ömründen....'
<end>

<start>
Hava güneşliydi,ama ılık bir kan gibi yağıyordu
yağmur yine de...
İki büklüm olmuştuk,başımızın üzerinde incecik,
bembeyaz ve yorgun bir tülbent vardı...
Kimdin sen,annem miydin,sevgilim mi, o an tanıştığım birimiydin,
yoksa hepsi birden mi,bilmiyordum.
Bildiğim,hava güneşliydi,iki büklüm olmuştuk,
başımızın üzerinde
bembeyaz,sevinçli bir tülbent vardı ve bize
amansızca vuruyorlardı.
Yüzünde anlamlı bir korku ve çok sevdiğim bir
koku vardı...Çünkü bize vurdukça onlar,gerçek
kokumuz çıkıyordu ortaya ve bu koku bizi birbirimize
daha çok bağlıyordu...
Hava güneşliydi,ılık bir kan gibi yağıyordu yağmur
ve amansızca vuruyorlardı bize.
Bense bu anı çok uzun yıllar öncesinden hatırlar
gibiydim.
Zaten ben bu ülkede ne yaşadıysam onu uzun
yıllar öncesinden hissetmiş gibi yaşardım.
Ne yaşadıysam çok uzak yerlerden görür gibi
yaşardım.
Bana benzemeyenlere yakında buralardan gideceğimi
kanıtlamakla geçmişti ömrüm...
Hava güneşliydi,ama ılık bir kan gibi yağıyordu
yağmur yine de...
Ve onlar vurdukça bize alışkanlıklarımız çözülüyordu
böylelikle.
Küçümsediğimiz yollar açılıyordu önümüzde.
Çiçeklerin dudaklarındaki sıcak rüya korkularımızı
dolduruyordu...
Çünkü saf hiçbir şey yoktu bu dünyada.
Kötülükler bile terkederken bir kalbi geride buruk
bir üşüme bırakıyordu.
Zulüm bile saf değildi,bize vuranlar yitirdikleri
masala vuruyorlardı aslında...Hiç bilmedikleri sırlara,hissetmekten korktukları sevgilerine...
İnsan ancak kendi cesedine bu kadar acımasız
olurdu,
ve biz onların hiç yaşamadıkları masallarda,hiç 
bilmedikleri sırlarıyla ve hissetmekten korktukları
sevgileriyle birlikte ölmüş cesetleriydik
aslında...
Çünkü saf hiçbir şey yoktu bu dünyada...
Bir ara yüzüne baktım,acıya dayanamayacak gibiydin,
aşk gibiydin,saf bir güzellik gibiydin,olmayacak
birşeydin.
Sonra geçti,gülmeye başladın,bana mutluluklar,
sonsuz mutluluklar diledin,sonra gözlerimden
öptün,şükür dedin,şükür bu hayat bizim değil,
bizim değil bu dünya...Bizim değil bu sınırları kayıp
cesetlerle dolu ülke...
Bize vuranlara hiçbir borcumuz yoktu artık,
çünkü ancak zulüm altındakiler barışabilirdi
cesetleriyle.
Kimdin sen,annem mi,sevgilim mi,o an tanıştığım
biri mi,yoksa hepsi birden mi,bilmiyordum...
Önce kendimle kucaklaştım,sonra senle,çünkü
kendini hiç bulamayan,kayıp insanların eseriydi
bu ülke,bu dünya,bu sınırları kayıp cesetlerle dolu
hayat...
Dışındaydık artık cam fanusun ve başındaydık
henüz fanusun içindeyken küçümsediğimiz yolların...
Kimsem kalmamıştı artık uzağımda.
Kimsem kalmamıştı artık kendisine benzemeyenlere
birgün mutlaka buralardan çıkıp gideceğini
kanıtlamaya çalışan...
Senden başka kimsem kalmamıştı...
Çünkü zulme borçluyduk bizi birbirimize bağlayan
gerçek kokumuzu...
<end>

<start>
Ahmet Oktay’la, rahmetli Edip Cansever’in şiir tiplerini konuşuyorduk. Oktay’a göre, Edip Cansever’in yarattığı şiir tiplerini gerçek hayatta bulmamız pek olanaklı değildi. Çünkü bu tipler öncelikle duyarlı, yetkin bir gözlem gücüne sahip, kendilerinin ruhsal analizini titizlikle gerçekleştiren, dahası, bilgili ve kültürlü kişilerdi. Böylesine gelişkin bir oltacı, garson, otelci, gül satıcısı, genelev kadını vb. görmek, hiç kuşkusuz mümkün değildi. Biz de katıldık bu görüşe, sonuçta, bu tiplerin Edip Cansever’in kendi düşüncesini açıklamak için kullandığı motif tipler olduğuna karar verdik. Bu kişiler, Edip Cansever’in düşünce katlarından başka bir şey değildi; dahası, konuşan, Edip Cansever’in kendisiydi...
Her şey buraya kadar iyi hoş da, siz, ayakkabılarınızı boyattığınız boyacının kültürlü bir varoluşçu olduğunu öğrenirseniz ne yaparsınız? Tabii ben da şaşırdım. Ve aklıma Edip Cansever’in yarattığı şiir tiplerinin gerçek olabileceği geldi. Demek böyle insanlarla karşılaşmak hiç de olanaksız değildi.
Genellikle ayakkabı boyacılarıyla sıradan şeyler konuşulur. Ben de Taksim’deki bir boyacıya, 'Nerelisin? Nerede oturuyorsun? Nasıl geçiniyorsun? ' gibi sıradan şeyler sordum. Adının Hayri Tonozlu (58)   olduğunu öğrendiğim ayakkabı boyacısı sorularıma, 'Hususi hayatım sizi niye ilgilendiriyor? Öyle olmuş, böyle olmuş, ne fark eder? ' diye cevap verdi. Onun ciddi bir boyacı olduğunu düşünerek, farklı şeyler sormaya başladım. 'Eskiden İstanbul’da ne kadar seçkin yerler varmış, şimdi hiçbiri kalmadı. Her şey yozlaştı, ' dedim. Hayri Bey, bunun üzerine 'Evet, Markiz, Baylan, High-life vardı. Ben eskiden hep High-life’e giderdim, ' demez mi, şaşırıp kalmıştım. Ama Hayri Bey, hem ayakkabımı boyuyor, hem de İstanbul’un sanatçı mekânlarını anlatıyordu. Bir ara 'Siz hangi felsefi ekole yakınlık duyarsınız? ' dedi. Onun hafife alma isteği, şaşkınlığımı bastırdı, 'eksistansiyalistim, ' dedim. Hayri Bey’in gözlerinin içi güldü: 'Ne güzel, ben de varoluşçuyum, ' dedi. Elimde olmayarak ayağımı boya sandığının üzerinden çektim. Şaşkınlığım henüz geçmemişti; ama o devam ediyordu: 'Bakın, varoluşçuluk deyince akla hemen Sartre gelir; oysa Sartre, parlak cümleler, gösterişli buluşlardan başka bir şey değildir. Gerçekte varoluşçuluğu sistemleştiren Heidegger'dir. Sartre, Heidegger’in yanında garnitürden başka bir şey değildir.'
Bir şok yaşıyorum âdeta. Zaman kazanıp Hayri Bey’in üstüne başına bakmaya çalıştım. Üstünde siyah bir kaban vardı. Pantolonu yazlıktı ve çok eskimişti. Başında limon küfü renginde yazlık, keten bir şapka vardı; yüzü çökmüştü. Eğer çok dikkatli bakılırsa gözlerinde olgunluk ve zekâ belirtisi bir ışık fark edilebiliyordu.
Hayri Bey’le tartışamayacak kadar donatımsızdım. Heidegger’in hiçbir kitabını okumamıştım. Çünkü Hayri Bey gibi Almanca bilmiyordum. Bu arada Hayri Bey, canlı el kol hareketleriyle varoluşçuluğu tanımlamaya çalışıyordu bana. Her şey bir yana, beni tanıdığına sevinmişti. Hiç değilse bazı ortak bilgilere sahiptik. Bir ara 'Başlangıcından bugüne kadar felsefe bir arpa boyu yol katetmiştir, ' dedi. Artık her şey kabulümdü. 'Ya öyle mi? ' demekle yetindim. Ayakkabı boyacılarını hafife almanın cezasını çekmeye hazırdım. Beriki devam ediyordu: 'Kant ne yaptı, insan beynini 12 kategoriye ayırmaktan başka? Spinoza yok güzellikmiş, yok ahlâkmış, bir yığın metafizik şey attı ortaya. Dogmatikler keza öyle...'
Bir ara Hayri Bey’e Marksist felsefeyi soracak oldum. Önce kısa bir açıklama yaptı. Daha sonra Marksist felsefenin ferdi yanının olmadığını iddia etti. Daha sonra söz Troçki ile Lenin’e geldi. 'Bunların ikisi de aynıdır. Aralarında hizipleşme vardır o kadar. Bu kişiler, şartlar neyi gerektirirse onu yaparlar. Yaratıcı değildirler.'
Varoluşçu Boyacı: 'Kendi kendimizi yaratmanın imkânı bizim elimizdedir' 
'Unutmadan söyleyeyim, ben Kapital’i de okudum, Kapital çok sıkıcıdır. Rakamlar, misaller falan filan.'
Cezamın hiç de hafif olduğunu sanmıyordum. Bu işkence ne zaman bitecek, diye düşünüyordum. Başlangıcından bugüne kadar felsefede bir arpa boyu yol alınmadığını söyleyen Hayri Bey, Nietzsche ve Kafka’nın, bilmeden varoluşçu felsefeye katkıda bulunduklarını iddia ettikten sonra bana, 'Peki siz varoluşunuzu gerçekleştirdiniz mi? ' diye sordu. Afalladığımı görünce konuşmasına devam etti: 'Kendi kendimizi yaratmanın imkânı bizim elimizdedir, ' dedi. Bir ara üstün insan teorisiyle, varoluşçu düşünce arasında yakınmaya başlamıştı. Her şeyi oluruna bırakmıştım.
Hayri Bey’in felsefe bilgisinin altında daha fazla ezilmemek için sık sık konuyu değiştiriyordum. Sözü dönüp dolaştırıp güncel bir konuya getirdim. Türkiye’de son günlerde sık sık konuşulan irticayı nasıl değerlendirdiğini sordum ona. 'Bakın bu politik sahaya girer. Din, yöneticilerin işine geliyor. Böylelikle halkı daha kolay isteklerine boyun eğdiriyorlar. Aslında din bir imajdır ve insan, kendisi yaratır bu imajı; insan yine düşünmelidir ve yoğunlaşmalıdır, ama düşüncesinin içinde Allah, peygamber gibi imajları çıkarmalıdır. En eski din olan Budizm 5000 yıllıktır. Musevilik 3000, Hıristiyanlık 2000, İslamiyet ise 1400 yıllıktır; ama insanlığın tarihi 50 000 yıllıktır. Peki 45 000 yıldır ne oldu, onu soran yok. Ne yazık ki milyonlarca insan dine inanıyor ve onlara kimse ışık tutmuyor. İşin doğrusu din zararlı bir şeydir. Ama insan bir şeye inanmak zorunda. İnançsız olmak da benim hayatımı hafifletiyor.'
Hayri Bey’in dünya görüşüne hiçbir idealist ve metafizik düşünce sızmamış. Kader, şans gibi toplumsal yaşantımızı yönlendiren kavramlarla hiçbir alışverişi yok, öyle ki bir ara bu durumu 'ideolojinin ölümü' diye nitelendirdim.
Hayri Bey felsefe bilgisinin yanı sıra, geniş edebiyat bilgisine sahip, en çok O’Henry’yi sevdiğini söylüyor. O’Henry’nin, Quartet’ini, Viyana’da sinemaya uyarlanmış haliyle seyretmiş ve hayran kalmış. Dostoyevski, Hayri Bey’in başucu yazarıymış. Tolstoy, Bernard Shaw, Jean Jacques Rousseau ve Voltaire’i ilgiyle okuyormuş.
Hayri Bey, özel hayatların öyle rastgele anlatılmasına karşı; ama bu kadar uzun konuştuktan sonra, beni kırmayarak hayatının bazı dönemlerini bana kısaca anlattı. Hayri Bey, genç yaşında Avrupa’ya gitmiş. Almanya’da yaklaşık 14 yıl kalmış, bu süre içinde devlet dairelerine, hastanelere cam çerçeve monte etmiş. Daha sonra Avusturya ve İsviçre’de kalan Hayri Bey, buralarda uzun süre Dolçe Vita bir hayat sürmüş. 'Avrupa’da hayat o kadar güzel ki, kopmak imkânsızdı. İnsanı hep içine çekerdi. Bu yüzden az kalsın sağlığımı kaybediyordum, ' diyor.1975 yılında İstanbul’a dönmüş Hayri Bey. Kendisi kabul etmese de, şimdiki hayatı tam bir sefalet. Ayda yaklaşık 50 bin lira kazanıyor, kaldığı otele günde 1200 lira veriyor, otel parası olmadığı günler parklarda yatıyormuş. Almanya’dan getirdiği bir miktar parayı harcadığı için bu durumu kaçınılmaz buluyor. 'Her şey olması gerektiği gibi, ' diyor. 'Dolçe Vita yaşamaktan, evlenmeye zaman bulamadım, ' derken bile, kimsesizliğinin nedenini başkasında aramaya çalışmıyordu.
Hayri Bey, beni bilgisiyle olduğu kadar, kişiliğiyle de etkilemişti. Ayakkabılarımın boyanması bitmişti. Parayı uzattım. Teşekkür etti. Yeniden görüşmek üzere vedalaşırken, bir daha hiçbir ayakkabı boyacısını hafife almamaya söz veriyordum.
<end>

<start>
Kutuplarda ayı avcıları buzların içine jilet kadar keskin bir baltayı yerleştirir, keskin tarafın üzerine biraz kan sürerlermiş. Bunu bilmeyen ayı gelip kanı yalarken kendi dili kesilirmiş. Ama kanın tadından dilinin acısını fark edemez, kendi kanını yalamaya başlarmış. Damarlarındaki kan tükenince olduğu yere yığılırmış. Avcıda gelip derisini yüzermiş. Avcılar ayıları kurşunla vururlarsa ayının postu delinir ve bu yüzden çok para etmeyeceği için bu yolu denerlermiş.
Şimdi o kan tadını kendi dilimde hisseder gibiyim.Bu bilgiyi öğrenince anladım dilim yıllardır kesikmiş benim... Yıllardır ben de kendi dilimden akan kanı emip duruyormuşum... 
Başlarda gücümün tükendiğini, kan kaybettiğimi fark etmiyordum. Ama artık ediyorum. Kanım tükeniyor ne zamandır. Böyle giderse yere yığılmam ve birilerinin gelip derimi yüzmesi yakındır... 
Yıllardır kendi kanımı emmekten bu hayatta kabul gören her şeye meydan okuyacak cesareti bir türlü bulamadım kendimde... Oysa kurtuluşum bu cesareti bulmamdan geçiyordu... 
Bu cesareti bulamadığım için çareyi kendi kanımı emmekte bulmuştum. Tükeneceğimi bile bile... 
Dilimi kesen o keskin bıçağın ne olduğunu anlamaya kalkışmadığım için... Varoluşunun o arka bahçesine hep gözlerimi kapattım. Küçük bir inanç yeterdi yaşamam için. O yaşayabilmek ve ayakta kalabilmek için ihtiyacım olan kendimi aldatma inancı... Bu küçük ve zavallı inanç kendi kanımı emerken kendimi unutmama yeterdi. Böyle yaptım.
Hayatı o keskin bıçaktan değil, okullarda bana öğretilenlerde arayıp bulmaya çalışmıştım. Kanım tükenmeye yüz tutunca anlamıştım, okullarda hayatı öğretmiyorlardı, aksine okullarda hayatı olduğu gibi görmemem için gözlerimi bağlıyorlardı. Eğitim başımı eğip dilimi o keskin bıçağın üzerine sürmemi öğretmişti bana... 
Gözlerim bağlıyken öğrendiğim şey hep suçlu olduğum ve hiçbir zaman bu suçtan kurtulamayacağımdı... Gözümdeki bağı çıkarıp atmaya her kalktığımda suçlu hissediyordum kendimi. Gözlerim bağlıyken yaşamanın ve bu suçtan kurtulmamın bedeli alçaklığı ve ikiyüzlülüğü becerebilmekti... Aç kalmamak istiyorsam ikiyüzlü ve alçak olmam gerekiyordu... Ve durmadan kendi kanımı emmem.
Bu yüzden beni kim mutsuz ediyorsa, kim gözlerimi bağlayıp usul usul kanımı emiyorsa ona tapıyordum... Bildiklerimi unutturanlara... Bak sana doğruları öğretiyoruz, sarıl onlara ve geleceğe hazırlan, diyorlardı bana... Gözlerimi bağlayanların doğrularına sarılıyordum ben de. Kendi kanımın kokusundan o bu doğruların içindeki hile ve ihtiras kokusunu duyamıyordum... Geleceğim, diye sarıldığımın usul usul bir tükeniş, bir harcanma olduğu fark edemiyordum. Ben kendi kanımı emerken gözlerimi bağlayanlar da düşlerimi emiyorlardı. Bana ne sunarlarsa, ne gösterirlerse ona inanmakla ve bağlanmakla görevli sayıyordum kendimi... Bir zeka tutulmasıydı yaşadığım, budala bir inanıştı... İşte zaman zaman kendime duyduğum hayranlığın temelinde bu zeka tutulması, bu budala inanışlar vardı. Kendime hayran oldukça kendi kanımı daha bir iştahla emiyordum... 
Bazen gözlerimdeki bağlardan sıkılır, onu hafifçe aralar, hayatın nasıl bir yer olduğuna ve varlıkların ardında nelerin saklı olduğuna bakardım... İşte o zaman ne denli ikiyüzlü ve alçakca bir yaşam sürdürdüğüme bir kez daha tanık olurdum. İşte o zaman hiçbir acımasız zenginin suratına cesurca tükürmediğimi ve gözlerimdeki bağı sonsuza dek atamadığım sürece bunu hiçbir zaman yapamayacağımı anlardım... İşte o zaman aklıma şairler bilgeler, deliler, cesur nihilistler gelirdi, o soylu yoksullar gelirdi, gözlerim bağlı olmadığımda gizli gizli okuduğum: Eski Yunan'da yaşamış ve kendi kanını emmemek bir fıçıda yaşamayı göze alan, karnı acıkınca ise karnını sıvazlayıp; bakın ne güzel doydum, diyen ve onu ondan kopartacak her şeyle bağını kopartmış Diyojen gelirdi... 
Bir gün zenginin biri Diyojen'i evine götürmüş, adamın evi çok lüks ve tertemizmiş: Yerlere sakın tükürme, her yer çok temiz demiş, adam Diyojen'e... Diyojen, kalkıp adamın yüzünün ortasına tükürmüş ve: Bu evdeki en pis yer senin yüzün, o yüzden tükürdüm yüzüne, demiş... 
Gözlerim bağlıyken Dijonen'in hep bu sözünü düşünür kalbim çaresiz bir umutla çarpardı... Kalbim, uzağımda kalmış cesur çıkışlara, hep ertelediğim yolculuklara, bir yerim var bana çok yakın, ama benden uzakta diyen o hasretime çarpardı... 
Ben Diyojen gibi yaşamak isterdim, ama okullarda bana ve benim gibilere ya zengin, zengin olamazsanız, dilenci olacaksınız, diye öğretirlerdi... 
Zengin ve dilenci... Lüks içinde ve asalak... Ortası yoktu sanki. Hayatı, düşleri, anlamları omuzlarında taşıyan başkaları yoktu. Diyojenler, şairler, deliler, bilgeler, isyankarlar ve o soylu yoksulların yeri yoktu bana sundukları bu toplum haritasında... Çünkü cesaret isterdi şair, bilge, deli, isyankar ve soylu bir yoksul olmak için... Bu hayatın arka bahçesini, varlıkların ve görünenlerin ardındakileri görebilmek için çok cesur ve çılgın olmam gerekiyordu... Gözlerimi bağlayarak bana kabul ettirmek istedikleri her şeye koşulsuz meydan okumam gerekiyordu... 
Kabul etmek ve boyun eğmek içinse sadece sahte bir yaşam umudu, giderek karaktere dönüşen bir ikiyüzlülük ve bolca alçaklık yeter artardı bile... Bunlar da bende çokça vardı zaten. Kanımın tadını sevmeyi öğrenmiştim çoktan. Gözlerim bağlıyken daha huzurluydum... Gözlerim bağlıyken kendimi saf ve ahlaklı buluyordum. Gözlerim bağlıyken çirkeften ve kötülükten uzak sanıyordum kendimi... İyiliklerim dakik ve planlıydı. İyi olma günlerim vardı... Ahlaklı ve örnek insan olma haftalarım vardı... Beni mutsuz edenlere ve harcanmak için ellerine geleceğimi teslim ettiğim insanlara tapma mevsimlerim vardı... 
Hiçliğin silahları gelip içimdeki boşluklardan vurmasın beni diye, daha uzun aralıklarla açıyordum gözlerimdeki bağları... Kalbime benden çok uzaktaki, ama bana çok yakın olan o yaralı ve o uyumsuz yanımı küçümsemeyi öğretiyordum durmadan... 
Kaçış günlerimi, yalan yere umutlandığım yılların içinde görünmez kılıyordum... Edindiğim en büyük tecrübe kendimi aldatmada gösterdiğim o denenmiş, o büyük tecrübeydi... 
Kendimi aldatmamamın bir sınırı yoktu... Çoğu kez yoksullardan yana gözükürdüm, ama hiçbir şeyden korkmadığım kadar korkardım yoksulluktan... Yoksulluk bana yaşamadan ölmeyi hatırlatırdı hep... 
Hatta o çamurlu kaldırımlar, karanlık sokaklar, izbe ve metruk evler, o hastalık taşıyan evler ölümden daha çok ürkütürdü beni... 
Kendimi kendi gözümde aklayabilmek için ideolojilere bağlanırdım, kuramlara, öğretilere... Çıkar gözetmeyen duygular içinde olduğuma inandırırdım kendimi... Oysa en çıkar gözetmeyen duygular içindeyken bile bilirdim ki ne yapıyorsam hep kendim için yapıyordum. Kendimi daha çok sevmek için... Kendime duyduğum hayranlığı biraz daha pekiştirmek, güce ve daha çok önemsenmeye duyduğum ihtiyacımı giderebilmek için... 
Oysa kendi kanını emen ve emdikçe tükenen biri için kendini sevmek ne kadar mümkün olabilirdi ki... Gözleri bağlı olduğu için hayatın arka bahçesini ve varlıkların görünmeyen yüzünü görmekten hep korkan biri giderebilir miydi hayran olunmaya duyduğu o hastalıklı ihtiyacı... Güce ve önemsenmeye duyduğu açlık, daha derin ve daha onulmaz boşluklar açarak büyümez miydi insanın içinde.
Gerçek yüzünü göstermeden sevilebilmek... Hayranlık ihtiyacı... Güce ve önemsenmeye duyulan saplantılı arzu... Bütün bunlar toplumsal bir sahtekar olmadan elde edilebilir miydi... 
Ben ne istiyorsam, onlar da onu istiyordu görüştüğüm, birlikte olduğum insanlar... Hepimiz sahtekar olduğumuz için birbirimize katlanıyorduk... Bir alışveriş dünyasıydı kurduğumuz dünya. Ben onları önemsiyor, seviyor, hayranlık duyuyor gibi yapıyordum, onlar da aynısı bana yapıyorlardı... Birbirimizi seviyor gibi yapıyorduk... Yaşamıyorduk sanki... Söylediğimiz yalanlarla birbirimizi yaşatmaya çalışıyor, boşluklarımızı kapatmak için bir araya geliyor, bir araya geldikçe daha sona kapatma vaatleriyle birlikte boşluklarımızı daha da büyütüyorduk... 
Boşluklarım büyüdükçe güce ve önemsenmeye duyduğum ihtirasım daha da artardı... Bana dayatılan doğrular nasıl birer hileyse, içimde büyüyen ihtiraslar da kötülük yapma arzusu olarak belirirdi içimde... 
Şehirde böyle bir moda yayılmıştı çünkü. Kötüler daha çok ilgi görüyordu. Kötüler daha çekici geliyordu insanlara. İyilik hep yedekteydi. Kötülük afişlere yazılıyordu... Birbirimizi önce zor duruma düşürecek, aldatacak, kırıp incitecek, sonra birbirimizde açtığımız yaraları sarmaya çalışacaktık. Nasıl birbirimizi seviyor gibi yapıyorsak, işte yaralarımızı öyle sararmış gibi yapacaktık... Duruma göre, gücü gücüne yetene göre, bazen kurban, bazen cellat olacaktık... İlişkilerde bazen minnettar kalıyormuş gibi yapacaktık birbirimize, ama hiç beklemedik anlarda birbirimize gerçekten acımasız despotlar gibi davranacaktık... 
Bir araya geldiğimizde sevgi, dostluk, fedakarlık gibi sözcükler uçuşup duracaktı aramızda... Bu sözcükleri kanı çekilene kadar birbirimize söylemekten hiç usanmayacaktık... 
Oysa gözlerimiz ne kadar bağlı olursa olsun, kendi kanımızı emmekten ne kadar zevk alırsak alalım, kalbimizin arkasında başka bir kalp, ruhumuzun arkasındaki bir başka ruh birbirimizin arkasından söylenenleri eğer bilebilecek olsaydık bu sözcüklerin aslında ne kadar anlamsız olduğunu hatırlatacaktı bize... 
Sevgi, dostluk, fedakarlık sözcükleri aramızda ne kadar uçuşursa uçsun aslında nereye doğru yolculuk yaptığımızı, gözlerimizin hangi hedefe takılı kaldığını biliyorduk... Zenginliğin kalbine, lüksün içine... İşte bu yüzden hayranlık duyduklarımızın önünde köle, küçümsediklerimizin karşısında şeytan rolüyle çıkardık... 
Oysa ne köle olmayı başarabiliyorduk, ne de şeytan... Sadece birer köle taklidi, sadece birer şeytan taklidiydik. Sıradanlıktan kurtulabilmek için birbirimize yaptığımız kötülükler hayatın bize yaptığı kötülükleri değiştirmeye yetmeyecek kadar aciz ve sıradandı... Birbirimize yaptığımız kötülükler sadece önünde diz çöktüklerimizin işine yarıyordu... Birbirimize yaptığımız ve yapmayı düşündüğümüz kötülükler, biz o zavallı rollerimizin içinde kıvranıp dururken sadece hayatın o büyük kötülüğünü çoğaltmaktan başka bir işe yaramıyordu oysa... 
Hayatın o büyük kötülüğü çoğaldıkça zengin olma umutlarımız giderek azalıyor, bu umut azaldıkça gözlerimiz acı çekmeden dilenci olmanın yollarına çevriliyordu... Çünkü tarihin bütün kötü zamanlarını içine alarak ve çağların arasında gitgide kaybolan ülkemiz sadece iki şekilde yaşamanın yollarını gösteriyordu bizlere: Ya lüks içinde yaşayacaktık ya da asalaklığı tercih edecek, sadaka alarak yaşayacaktık... Ve arada kalanları hep unutarak... Arada kalanları unutarak yaşamanın yolu ise her geçen gün daha da yırtıcı olmanın yollarını öğrenmekten geçiyordu... Yırtıcı, ama hiç fark edilmeyecekti... Yıkıcı, ama kibarlıkla süslü. Acımasız, ama kültürle boyanmış ve gizlenmiş olacaktı... Birileri yok edilecekti, ama bu yok ediliş hemen gözlerden kaçırılacaktı. Çatışmalar çıkacak, hayatlar söndürülecekti, ama trafik aksamayacak, mahvedilen hayatların önüne hemen bir paravan çekilip; hiç şey yok, herkes eğlencesine devam etsin, denilecek ve hayat kaldığı yerden yine akmaya devam edecekti... 
Kimse yaptığı kötülükten kendisini sorumlu tutulmayacaktı... Caniler geçmişte anneleri tarafından az sevildikleri için yaptıklarından dolayı sorumlu olmayacaktı... Zenginliği elde edebilmek için kendilerinden güçsüzleri hınçla ezip geçtiklerinde, çocukluklarında mağduriyet yaşadıkları için böyle davrandıkları söylenip bağışlanacaklardı... 
İsyankarlıkları ancak düzenin bir parçası olduğunda hoş görülebilecekti... Kimsenin üzerinde kalmayacaktı kötülük... Şeytan dünyayı terk edip gidecekti.Ya afişlerde kalacaktı adı, ya da şehrin en kalabalık, ama insanların kendisini en yalnız hissettiği meydanlarda sevimli bir palyaço gibi gezdirilecekti... Ölüm bizden hep uzakta, ölüm sadece çamurlu ve yoksul sokaklara yakışan iğrenç bir durum olarak hissedilecekti... Annemizin sütünden sonraki en helal şey olan ölüm sadece başkalarının başına gelen kötü bir skandal sayılacaktı... İyilik kötülüğe eşdeğer olacaktı, hayat ölüme... İnsanlar vatanlarını çok sevdiklerini söyleseler de, onu her geçen gün biraz daha az tanıyacaklardı... 
Tıpkı kendilerini daha çok sevdiklerini sandıkça kendilerinden nasıl biraz daha uzaklaşıyorlarsa öyle yanlış, öyle eksik seveceklerdi vatanlarını... 
Gözümdeki bağı kaldırıp hayata baktığım o kısacık anlarda görmüştüm işte bunları... Bir de uykusuz kaldığım gecelerde... Dilimdeki kesik en çok böyle zamanlarda acı verdi bana... Bu yüzden artık onu bana çok uzak, ama çok yakın kendimi geri çağırmak için kullanmalıyım... Ne kadar acırsa acısın bana bugüne dek ne kabul ettirilmeye çalışılmışsa onlara meydan okuyabilmek için varolmalı o benim için... 
Bu azalmış kanımla ne kadar uzağa gidebilirim ki; ama artık başkaları değil, tüketeceksem ben tüketmeliyim onu..
Başkalarına acı ve mutsuzluk vermediğim bir yer olmalı... Yıkıcı ve acımasız olmadığım... Varsın kimse hatırlamasın beni... Artık gözlerimdeki bağa değil, kafamdaki karışıklığa tapmalıyım..Kendi kanıma değil, Diyojenlere, şairlere, bilgelere, delilere, o soylu yoksullara tapmalıyım..
Yalan söylediğimde en dilimdeki kesik hep sızlamalı... Lüks içinde yaşamak ya da sadaka almak için birilerine yalvardığımda daha çok sızlamalı... Böyle anlarda bana hep kendisini hatırlatmalı... 
Beni bilmeden yaşadığım bu ısmarlama hayatım değil, her şeye rağmen öğrendiklerim mahvetmeli... 
Avcılar değil, beni gözümü bağlayanlar yüzünden değil, mahvolacaksam ben kendi istediğim için mahvolmalıyım.
Çünkü ben kendi kanımı emerken hayatın arka bahçesinde, varlıkların ardında ne olmuşsa biliyorum ki benim yüzümden oldu... Biliyorum artık dünyadaki bütün yıkımlar, bütün katliamlar dilimdeki bu kesik yüzünden oldu...
<end>

<start>
Ben, yine de vazgeçmedim seni sevmekten.
Eskisi gibi değil ama.
Biraz buruk, biraz küs, biraz sitemkâr seviyorum artık seni...
Dudaklarımı ısırıyorum artık adın geçince.
Kavga falan çıkarıyorum.
Eskisi gibi sakin değilim ama olsun...
<end>

<start>
Kimi sevsem,
onun hep uzakta bir sevdiği vardı,
unutamadığı ilk aşkı ya da onu ter...k edip giden sevgilisi…
Kimi derinden sevsem,
o bir başkasını derinden hatırlardı.
Öylesine çok sevdim ki onları,
başkalarına duydukları sevgileri anlatmalarını
sessizce, içim acıyla kanayarak dinledim.
Beni yitirmekten hiç korkmadılar; 
çünkü onlara göre fazla iyiydim; 
bu yüzden ilk anda vazgeçilebilirdi benden.
Beni terk edenlerden tek bir dileğim olurdu.
“"Ne olur, bir daha beni aramayın! 
Çünkü ben kolay unutamıyorum.
Çünkü ben size duyduğum o akıl dışı aşk yüzünden keder bahçemi dağıtıyorum. Çocukluğumun o güzel bahçesini”"
böyle derdim onlara ama yine de ararlardı beni…
Soluksuz ve umutsuz kaldığı bir gecede mutlaka akıllarına ben gelirdim…
O, yedek sevgili! …
<end>

<start>
Beni rahmetle anarsın ya, işitsen, bir gün,
Şu sağır kubbede, haib, sesimin dindiğini? 
Bu heyulaya da bir kerrecik olsun bak ki,
Ebediyyen duyayım kabrime nur indiğini.
Hilvan, 10 Teşrînisânî 1347 (10 Kasım 1931)
<end>

<start>
Muslumanlik sizi gayet siki, gayet saglam, 
Baglamak lazim iken, anlamadim, anliyamam,
Ayrilik hissi nasil girdi sizin beyninize? 
Fikr-i kavmiyyeti seytan mi sokan zihninize?
Birbirinden muteferrik bu kadar akvami, 
Ayni milliyetin atlinda tutan islam'i,
Temelinden yikacak zelzele, kavmiyettir.
Bunu bir lahza unutmak ebedi haybettir...
Arnavutlukla, Araplikla bu millet yurumez..
Son siyasetse bu! Hic boyle siyaset yurumez!
Sizi bir aile efradi yaratmis Yaradan; 
Kaldirin ayrilik esbabini artik aradan.
Siz bu davada iken yoksa, iyazen-billah, 
Ecnebiler olacak sahibi mulkun nagah.
Diye dursun atalar: 'Kal'a icinden alinir.'
Yok ki hicbir isiden... Millet-i merhume sagir!
Bir degil mahvedilen devlet-i islamiyye...
Girdiler ayni siyasetle butun makbereye.
Girmeden tefrika bir millete, dusman giremez; 
Toplu vurdukca yurekler, onu top sindiremez.
Birakin eski hukumetleri meydandakiler
Yetisir, soyle bakip ibret alan varsa eger.
iste Fas, iste Tunus, iste Cezayir, gitti! 
iste irak'i da taksim ediyorlar simdi.

				  30 Muharrem 1331
				   27 Kanunuevvel 1328
				    1913
<end>

<start>
Sabah iskambil atar kahvede, aksam domina...
..........
Koylunun bir seyi yok, sihhati, ahlaki bitik; 
Bak o sirtindaki mintan bile tiftik tiftik.
Bir kemik, bir deridir olmedi kaldiysa diri; 
Nerde evvelki refahin ancak onda biri?
Dam cokuk, arsa rehin, bahceyi icra ister; 
Bir kalem borca bedel faizi defter defter!
Hic bakim gormediginden mi nedendir, toprak, 
Verilen tohmu da inkar edecek, oyle corak,
Bire dort aldigi yil koylu emin ol, kudurur:
Har vurur bitmeyecekmis gibi, harman savurur.
Ugramaz, gun kavusur, citine yahut evine; 
Sabah iskambil atar kahvede, aksam domine.
Muhtasar, gayr-i mufid ilmi kadardir dini; 
Ne evamir, ne nevahi, secemez hicbirini.
Namazin semtine bayramlarda ugrar sade; 
Hic su gormez yuzunun dusmanidir seccade.
Hani, uc bes kisiden fazla musalli arama; 
Mescid ambarlik eder, baska ne yapsin, imama!
Okumak bahsini gec, Cunku o defter kapali, 
Bir redif zabiti mektepleri debboy yapali,
Sitma, fuhus, icki, kumar, turlu fecayi' salgin...
Sonra soylenmiyecek sekli de var hastaligin.
Bir taraftan bulanir levse hesapsiz namus; 
Bir taraftan serilir topraga milyonla nufus.
..........
                              ASiM: SAFAHAT-6.Kitap
                              1919
<end>

<start>
Umidin her zaman haib, nasibin daima nekbet; 
Hayatin gecti husranlarla ey gun gormeyen millet! 
Ne devletsiz basin varmis, ne mel'un tali'in, hayret! 
Muebbed bir hayat ummus da icmistin.. Fakat seyret:
Nasil zehr oldu birden diktigin sahba-yi hurriyet!
Meger altust olurmus en muazzam ars-i istiklal; 
Meger pamal edermis en bulend akvami izmihlal; 
Meger birden olurmus altiyuz yil beslenen amal, 
Ufuklar, bak, adem rendinde zulmetlerle malamal..
Ne beklerdik, nasil ciktin sen ey ferda-yi istikbal!
Bu istikbali ruyamizda gorseydik inanmazdik! 
'Sabah olmus' dedik, sezmekle bir avare aydinlik.
Ne haybettir: degilmis fecr-i kazibler kadar sadik! 
Cahimi bin hatar kat kat yigilmis, gelde yirtip cik! 
ilahi! Bir isik goster, bunaldik busbutun artik!
Fakat hey saskin, istimdad icin Hak'dan yuzun var mi? 
Kitabullah'a yuksekten bakan gozler de aglar mi? 
Muhakkar gordugun kuvvet bu gun bir bak, muhakkar mi? 
Demezdin, ruhu Kur'an'in o lakaydiyle muztar mi? 
Ya sen muztar kalir, feryad edersen, aldirirlar mi!
Evet, sen boyle bir ferda-yi mahser-hizi ummazdin, 
Haberdar eyleyenler oldu; guldun. Pek de kurnazdin! 
Kudurmustan beter bir hale geldin, durmadin azdin! 
Dusen ma'suma cikmak gayr-i kaabil bin cukur kazdin:
Gomup ahlaki, artik fuhs icin bah-name'ler yazdin!
Utanmak bilmiyorsun, anladik, lakin ne isterdin:
Su milletin ki levsiyyati bir 'meslek' deyip verdin? 
ibadullahi saptirdin, fakat bir yol mu gosterdin? 
Gorursen nerden bir namus, fush-abada gonderdin; 
Sezersen kimde na-merdane bir fitrat, kanat gerdin!
*
                      * *
Biyik kirpik, sakal yontuk da tirnaklar birer parmak; 
Yikanmaz bir surat, sol gozde beyzi cam, fakat parlak; 
Hamamsiz ensenin sirtinda bir yag var: kayar yavsak! 
Su, kalcinlarla kivrik pantalon altinda, kiskivrak
Seken Osmanli centilmeninde hicbir duygu yok mutlak...
Utanmak ver, yeter, kaabilse Allah'im, utandirmak!
Mehmet Akif ERSOY
                                     29 Tesrinisani 1328
                                     (1912)
<end>

<start>
O yeşil toprağın ey yüzler ağartan Karesi,
Şimdi binlerce şehîdin kanayan makberesi.
Sana hasret kalan evlâdın için dünyâda
Varsa kahrolmadan ârâm edecek yer neresi? 
Hani gökkubbenin altında görülmüş mü eşin? 
Dağların bağ, hele vâdîlerin altın deresi! 
Ey benim her taşı bir ma’bed-i îman yurdum,
Seni er geç bana mutlak verecek Ma’bûd’um!
30 Haziran 1922
<end>

<start>
Bana sor sevgili kâri’, sana ben söyleyeyim,
Ne hüviyyette şu karşında duran eş’ârım:
Bir yığın söz ki, samîmiyyeti ancak hüneri; 
Ne tasannu’ bilirim, çünkü, ne san’atkârım.
Şi’r için “gözyaşı” derler; onu bilmem, yalnız,
Aczimin giryesidir bence bütün âsârım! 
Ağlarım, ağlatamam; hissederim, söyleyemem; 
Dili yok kalbimin, ondan ne kadar bîzârım! 
Oku, şâyed sana bir hisli yürek lâzımsa; 
Oku, zîrâ onu yazdım, iki söz yazdımsa.
Hayır, hayal ile yoktur benim alışverişim, 
İnan ki her ne demişsem görüp de söylemişim. 
Şudur cihanda benim en beğendiğim meslek: 
Sözüm odun gibi olsun, hakikat olsun tek.
<end>

<start>
Yâ Rab ne hatîbdir ki makber:
İnsanlara en derin meâli,
Bir vahy-i bülend kudretiyle,
Telkîn ediyor lisân-ı hâli! 
Ondan da alınmıyorsa ibret,
Yok bir daha almak ihtimâli! 
Binlerce vücûd-i nâzenînin
Bir servi hayâl-i yâl ü bâli,
Binlerce ser-i semâ-güzînin
Bir kabza türâb olur zevâli.
Her seng-i mezâr bin hayâtın
Fânîlere karşı infiâli.
Görsün de bu inkılâbı insan,
Dehrin nedir anlasın kemâli! 
Zâir bu hakâikin önünde
Hâlâ mı bırakmadın hayâli?
<end>

<start>
Beden hazzeyler amma rûh zevk almaz atâletten:
Çalışmak sonra dinlenmektir ancak kârı dünyânın.
Eğer eğlence iş olmaz da iş eğlence olmuşsa,
Güzâr etmiş demektir zevk içinde ömrü insânın.
21 Mart 1905
<end>

<start>
Nasılsa ismini duymuş ki bendegânından,
Hüsâm Efendi’yi aldırmak istemiş Sultan.
İrâdeler geledursun, o, i’tizâr ederek,
Saray civârına yaklaşmamış, değil gitmek.
Bu izz ü nâz üzerinden epey zaman geçmiş; 
Günün birinde, Beşiktaş taraflarında bir iş,
Sürüklemiş o havâlîye Mesnevî-hânı.
Duyunca vak’ayı Abdülmecîd’in erkânı,
«Çağırtalım mı? » demişler; «evet» demiş, Hünkâr; 
Takım takım yola çıkmış hemen silâhşorlar.
Hüsâm Efendi henüz Dolmabahçe’lerde iken,
Gelip yetişmiş adamlar, üçer beşer, geriden.
— Efendimiz bizi gönderdi, çok selâm ediyor; 
«Görüşmek istiyorum, kendi istemez mi? » diyor.
Uzun değil ki saray, işte dört adımlık yer; 
Hemen dönün, gidelim, hiç düşünmeyin bu sefer! 
Dönün, ricâ ederiz...
— Dinleyin, sabırlı olun:
Ben elli beş senedir teptiğim yegâne yolun,
Henüz sonundan uzakken, tükendi gitti ömür; 
Tutup da bir geri döndüm mü, yandığım gündür!
Hilvan, 4 Şubat 1341 (1925)
<end>

<start>
Üç beyinsiz kafanın derdine, üç milyon halk
Bak nasıl doğranıyor? Kalk, baba, kabrinden kalk!
Diriler koşmadı imdâdına, sen bâri yetiş...
Arnavutluk yanıyor... Hem bu sefer pek müdhiş!
Tek kıvılcım kabarıp öyle cehennem kustu:
Ki hemen kol kol olup sardı bütün bir yurdu.
O ne yangın ki: Ocak kalmadı söndürmediği! 
O ne tûfan ki: Yakıp yıktı bütün vâdîyi!
Âşinâ çehre arandım... O, meğer, hiç yokmuş...
Yalınız bir kuru çöl var ki, ne sorsan: Hâmûş!
Âşinâ çehre de yok hiçbirinin yâdı da yok; 
Yakılan bunca hayâtın, hani, ecsâdı da yok!
Yoklasan külleri, altından, emînim, ancak
Kömür olmuş iki üç parça kemiktir çıkacak!
Baba! En sevgili annen, o senin öz vatanın
Olacak mıydı fedâ hırsına üç kaltabanın?
Dedemin sürdüğü, can ektiği toprak gitti...
Öyle bir gitti ki hem: Bir daha gelmez ebedî!
Ne olurdun bunu kalkıp da göreydin acaba? 
"Meşhed"in beynine haç saplanacak mıydı baba!
Ne felâket: Dönüversin de mesâcid ahıra,
Hırvat´ın askeri tepsin çıkıp üstünde hora!
Bâri bir hâtıra kalsaydı şu toprakta diri...
Yer yarılmış, yere geçmiş, şühedâ türbeleri!
Nerde olsam çıkıyor karşıma bir kanlı ova...
Sen misin, yoksa hayâlin mi? Vefâsız Kosova!
Hani binlerce mefâhirdi senin her adımın? 
Hani sînende yarıp geçtiği yol "Yıldırım "ın?
Hani asker? Hani kalbinde yatan Şâh-ı Şehîd? 
Ah o kurbân-ı zafer nerde bugün? Nerde o iyi?
Söyle, Meşhed, öpeyim secde edip toprağını; 
Yok mudur sende Murâd´ın iki üç damla kanı?
Âh Meşhed! O ne? Sâhandaki meyhâne midir? 
Kandilin, görmüyorum, nerde? Şu peymâne midir?
Ya harîminde yatan,şapkalı sarhoşlar kim? 
Yoksa yanlış mı? Hayır, söyleme, bildim... Bildim!
Basacak mıydı, fakat, göğsüne Sırb´ın çarığı? 
Serilip yerlere binlerce şehîdin sarığı,
Silecek miydi en alçak neferin çizmesini? 
Dürtecek miydi geçen, leş gibi her lîmesini?
Ya şu üç parçalı bayrak dikilirken tepene,
Niye indirmedi, kim çıktı bu halkın önüne?
Hani, milletlere meydan okuyan kavm-i necîb? 
Görmedim bir kişi, tek bir kişi meydanda...Garîb!
Hani, haysiyyetinin gölgesi çiğnense eğer; 
-Olmadan üç kişinin, beş kişinin, hûnu heder-
Kahraman gayzı yatışmaz, kanı coşkun efrâd? 
İşte haysiyyet-i kavmiyye muhakkar, berbâd!
Hani "Nâ-mahreme ben söyliyemem kızlarımın,
Karımın ismini... Hem öldürürüm, sorma sakın!
Diye, tahrîr-i nüfûs istemiyen er kişiler! 
Hani, göstermediler eski celâdetten eser;
Fuhşu i´lâya koşan bir sürü nâ-merd öteden,
Ne selâmlık ne harem dinlemeyip çiğnerken!
Hani, ey kavm-i esâret-zede, muhtâriyyet? 
Korkarım,,şimdi nasîbin mütemâdî haybet!
Hani, ey unsur-i bî-râbıta, istiklâlin? 
Ebediyyen, sanırım, söndü bütün âmâlin!
Hani "Başkım" cıların kurduğu yüksek hülyâ? 
Seni yıllarca avutmuş da o mel´un rü´yâ,
Uyumuştun... Ya uyansaydın eder miydi tebâh,
Mülkü, birdenbire âfâka çöken kanlı sabah?
Karadağ haydudu, Sırp eşşeği, Bulgar yılanı,
Sonra Yunan iti, çepçevre kuşatsın vatanı...
Târümâr eyleyiversin de bütün ordumuzu,
Bizi kovsun elimizden alarak yurdumuzu.
Kimsesiz ailelerden kimi gitsin bıçağa
Kimi bin türlü fecâ'atle çekilsin kucağa...
Birinin ırzı heder, diğerinin hûnı helâl...
İşte, ey unsur-i isyan, bu elîm izmihlâl,
Seni tahrîk eden üç beş alığın ma´rifeti! 
Ya neden beklemiyordun bu rezîl âkıbeti?
Hani, milliyyetin İslâm idi... Kavmiyyet ne! 
Sarılıp sımsıkı dursaydın a milliyyetine.
"Arnavutluk" ne demek? Var mı şerîatte yeri? 
Küfr olur, başka değil, kavmini sürmek ileri!
Arabın Türke; Lâzın Çerkese, yâhud Kürde; 
Acemin Çinliye rüchânı mı varmış? Nerde!
Müslümanlık´ta "anâsır"mı olurmuş? Ne gezer! 
Fikr-i kavmiyyeti tel´în ediyor Peygamber.
En büyük düşmanıdır rûh-i Nebî tefrikanın; 
Adı batsın onu İslâm´a sokan kaltabanın!
Şu senin âkıbetin bin bu kadar yıl evvel,
Sana söylenmiş iken doğru mudur şimdi cedel?
Artık ey millet-i merhûme, sabâh oldu uyan! 
Sana az geldi ezanlar, diye ötsün mü bu çan?
Ne Araplık ne de Türklük kalacak aç gözünü! 
Dinle Peygamber-i Zîşân´ın İlâhî sözünü.
Türk Arapsız yaşamaz, kim ki  yaşar der delidir, 
Arab ın, Türk ise hem sağ gözü, hem sağ elidir.
Veriniz baş başa; zîrâ sonu hüsrân-ı mübin:
Ne hilafet kalıyor ortada billâhi, ne din!
"Medeniyyet! " size çoktan beridir diş biliyor; 
Evvela parçalamak sonra da yutmak diliyor:
Arnavutlar size ibret olacakken, hâlâ,
Ne bu şûrîde siyâset, ne bu fâsid da´vâ?
Görmüyor gittiği yanlış yolu, zannım, çoğunuz...
Size rehberlik eden haydudu artık kovunuz!
Bunu benden duyunuz, ben ki, evet, Arnavudum...
Başka bir şey diyemem... İşte perişan yurdum! ..
(Babam Fâtih müderrislerinden İpekli Hoca Tâhir Efendi merhumdur ki, benim hem babam, hem hocamda. Ne biliyorsam kendisinden öğrendim. Şiirin daha iyi anlaşılmasına merhumun da rahmetle anılmasına vesîle olur diye şu haşiyeyi yazmaya mecbur oldum.)
<end>

<start>
Gürz-i girân-ı zulmünü ey kanlı nâsiye; 
Eyvân-ı zer-cidârına as ziynetin diye! 
Al kanlı bir kefenle donat hayme-gâhını, 
Canlarla yak meşâil-i mâtem-penâhını! 
Makberlerin hufeyre-i muzlim-dehanları, 
Dendân-ı gayz u kahra şebîh üstühanları 
Yâd eylesin mezâlimini tâ ebed senin, 
Ey cebhesi kitâbesi bin kanlı medfenin! 
Ey bir hayâle tuhfe kılan bin hakîkati, 
Ey âhenîn eliyle kazıp kabr-i milleti, 
Nûr-i hayât ufuklarını herc ü merc eden, 
Leylin şedîd zulmetini rûha mezc eden! 
Envâr-ı mihr-i fikri sen ey hâksâr eden, 
Meyyitlerin izâmı gibi târumâr eden! 
Ey hâdimi serâçe-i mâtem-feşanların! 
Rahş-ı akûr-i zulmüne pâmâl olanların 
Gül-gonce-i mezârı mıdır tâc-ı devletin? 
Tutmuşsa da avâlim-i efkârı şöhretin, 
Zannetme ki hükûmetinin efseriyledir... 
Sa’dî’lerin mezâr-ı çemen-ber-seriyledir. 
Sa’dî’lerin mezârı, evet, bir avuç türâb... 
Tahtınsa bir cihan ki senin âsüman-meâb! 
Lâkin o kabre bence fedâ taht ü efserin...
Makber-güzîn olup da sükût eyleyenlerin 
Feryâd-ı vâpesînine değmez bu velvelen... 
Mudhik gelir nigâh-ı temâşâma hâilen! 
Bin mülkü, milleti yok eden pençe-i felek, 
Bir şahsı şüphesiz ebedî kılmamak gerek. 
Mâzî ki işte makbereler mâverâsıdır, 
Milletlerin haziyre-i zâir-cüdâsıdır, 
Atfeylesen nigâhını ka’r-ı zalâmına: 
Milletlere gözün ilişir na’ş nâmına! 
Dârâ’ların o nâsiye-i târumârını, 
Ecdâdının izâmını, çökmüş mezârını 
Pîş-i nigâh-i ibretine al da bir düşün... 
Çoktur bu rütbe dağdağa bir kabza hâk için! 
İklîmler alan o muazzam Napolyon’un 
Bir hufredir kazandığı şey. İşte bak onun 
En son serîri makbere-i mâtemîsidir, 
Akreplerin nedîmi, yılanlar enîsidir! 
Yer kalmamış sarây-ı muallâna bak utan: 
Mâtem-sarâylarla dolu sâha-i vatan! 
Emr-i cihan-mutâı bu dünyâyı râm eden 
Eslâfının -bugün düşünürsen- değil iken 
Toprak dolan dehenleri feryâda muktedir, 
Hâlâ senin bu velvele-i nahvetin nedir?
Bu müdhiş velvelen Îrân’ı dâim inletir sanma. 
«Muzaffersin! » diyen sesler bütün hâindir, aldanma. 
Zafer-yâb olduğun kimdir? Düşün bir kerre, millet mi? 
Adâlet isteyen bir kavmi vurmak gâlibiyyet mi? 
Nasîbin yok mudur bir parça olsun âdemiyyetten? 
Nasıl aldırmıyorsun yükselen feryâda milletten? 
Emîn ol bunca mazlûmun yüreklerden kopan âhı, 
Tependen indirir, elbette birgün lâ’netu’llâhı! 
Sığınmış olduğun şevket-sarây-ı zulmü pek muhkem 
Hayâl etmektesin... Lâkin ne bârûlar, ne müstahkem 
Penâh-ı bî-emanlar, heybet-i Kahhâr-ı Mutlak’la, 
Kökünden devrilip bir anda yeksân oldu toprakla! 
O, bir çok memleket vîran edip yaptırdığın eyvan 
Harâb olmaz mı? Kabristâna dönmüşken bütün Îran? 
Evet, Îrân’ı kabristâna döndürdün, helâk ettin; 
Kefen yaptın girîbân-ı ümîdi çâk çâk ettin! 
«Bütün dünyâ için bir damla kan çoktur» diyorlar, sen, 
Şu ma’sûm ümmetin seller akıttın hûn-i pâkinden! 
Yüzünden perde-i temkîni artık kaldırıp attın: 
Ne mâhiyyet, nasıl fıtrattasın, dünyâya anlattın! 
Livâü’l-hamd-i hürriyyet iken İslâm için gâyet, 
Nedir pâmâl-i istibdâdın olmak öyle bir râyet? 
Kazak celbeyleyip tâ Rusya’dan sâdâtı çiğnettin; 
Yezîd’in rûhu şâd olsun... Emînim çünkü şâd ettin! 
Şehâmet gösterip binlerce beytullâhı bastırdın; 
Şecâat arz edip birçok ricâlullâhı astırdın! 
Ne Allah’tan hayâ ettin, ne Peygamber’den âr ettin: 
Devirdin kâ’be-i ulyâ-yı dîni, hâk-sâr ettin! 
Hamâset-perverân-ı kavmi tuttun bir bir öldürdün, 
Umûmen Şark’ı ağlattın, umûmen Garb’ı güldürdün... 
Hayır, hiçbir gülen yok, sızlıyor Garb’ın da vicdânı, 
Görüp ecsâd-ı mazlûmîne meşher hâk-i Îrân’ı! 
O Sa’dî’ler, o Hâfız’lar, o Firdevsî, o Râzî’ler, 
Gazâlî’ler, o Kutbüddîn, o Sa’düddîn, o Kàdî’ler 
Yetiştirmiş; o Örfî’nin, o birçok şems-i irfânın 
Ziyâsından tenevvür eylemiş iklîmi dünyânın, 
Bugün makhûr-i nâdânîsidir bir fırka haydûdun! 
Nedir pinhân olan esrârı bilmem bunda Ma’bûd’un? 
Hayır, Ma’bûd’a ircâında yoktur bunların ma’nâ: 
Yataklık eylemez cânîye -hâşâ- bir zaman Mevlâ. 
Şehâmet-perverâ, Şâhâ! Zaman, bî-dâdı kaldırmaz; 
Hatâ etmektesin şâyed diyorsan «Kimse aldırmaz.» 
Bu istibdâda artık bir nihâyet ver ki: İstikbâl 
Karanlık derler amma işte pek meydanda: İzmihlâl!
<end>

<start>
Şu fânî zindegâniyle hayât-ı câvidânînin,
Telâkî-gâhıdır makber denen son menzil-i ârâm.
Hayat ölmekle bitmiş olsa bir şey anlaşılmazdı,
Evet, bir ömr-i sânî var: Değil hilkat abes mâdâm.
Sen ey gâfil beşer, âlemde bir te’mîn-i istikbâl
Edeydim, der çekersin ihtiyârî bir yığın âlâm.
Eğer üç günlük istikbâl için ferdâyı anmazsan,
Hederdir, korkarım, dünyâda imrâr ettiğin eyyâm.
Hakîkî bahtiyâr ancak o âdemdir ki, dünyâdan
Giderken mâmelek nâmıyle terk eyler büyük bir nâm.
İlâhî! Doğru bir meslek nasıl bulsunlar insanlar,
Hakàik hep dururken perde-pûş-i zulmet-i evhâm?
<end>

<start>
Üç yüz milyon sahîfelik, bir
Mecmûa demekse müslümanlar; 
Şîrâze-i ictimâ’ı dindir.
Yok râbıta başka, varsa din var.
«Bayram! » diye ey kucaklaşan halk,
İnsanları hangi kayd bağlar? 
Sen din ile pâyidâr olursun; 
Din gitti mi târumâr olursun!
6 Ekim 1910
<end>

<start>
«Bir kere de azmettin mi, artık Allah’a dayan...»
— «Allâh’a dayanmak mı? Asırlarca dayandık! 
Düştükse bu hüsrâna, onun nârına yandık! 
Yetmez mi çocukluktaki efsâneye hürmet? 
Hâlâ mı reşîd olmadı, hâlâ mı bu ümmet? 
Dersen ki: Ufuklarda bir aydınlık uyansın; 
Mâzîye ateş vermeli, baştan başa yansın! 
Şaşkınlık olur köhne telâkkîleri ihyâ; 
Şeydâ-yı terâkkî, koşuyor, baksana dünyâ.
Elverdi masal dinlediğim bunca zamandır; 
Ben kanmıyorum, git de sen aptalları kandır! »
— Allâh’a değil, taptığın evhâma dayandın; 
Yandınsa eğer, hakk-ı sarîhindi ki yandın.
Meflûc ederek azmini bir felc-i irâdî,
Yattın, kötürümler gibi, yattın mütemâdî! 
Mâdem ki didinmez, edemez, uğraşamazsın; 
İksîr-i bekà içsen, emîn ol, yaşamazsın.
Mevcûd ise bir hakk-ı hayât ortada, şâyed,
Mutlak değil elbette, vazîfeyle mukayyed.
Takyîd-i İlâhî ki: Bilâ-kayd ona münkàd,
Kalbinde cihanlar darabân eyleyen eb’âd.
Lâ-kayd olamazdın, biraz insâfın olaydı,
Duydukça bütün sîne-i hilkatten o kaydı.
«Allâh’a dayandım! » diye sen çıkma yataktan...
Ma’nâ-yı tevekkül bu mudur? Hey gidi nâdan! 
Ecdâdını, zannetme, asırlarca uyurdu; 
Nerden bulacaktın o zaman eldeki yurdu? 
Üç kıt’ada, yer yer, kanayan izleri şâhid:
Dinlenmedi bir gün o büyük nesl-i mücâhid.
Âlemde «tevekkül» demek olsaydı «atâlet»,
Mîrâs-ı diyânetle yaşar mıydı bu millet? 
Çoktan kürenin meş’al-i tevhîdi sönerdi; 
Kur’an duramaz, nezd-i İlâhî’ye dönerdi.
«Dünya koşuyor» söz mü? Berâber koşacaktın; 
Heyhât, bütün azmi sen arkanda bıraktın! 
Mâdem ki uyandın o medîd uykularından,
Bir parçacık olsun, hadi, hiç yoksa, kımıldan.
Ensendekiler «leş» diye çiğner seni sonra; 
Ba’sin de kalır tâ gelecek nefha-i Sûr’a! 
Çiğner ya, tabî’î, ne düşünsün de bıraksın? 
Bir parça kımıldan, diyorum, mahvolacaksın! 
Dünyâ koşuyorken yolun üstünde yatılmaz; 
Davranmayacak kimse bu meydâna atılmaz.
Müstakbeli bul, sen de koşanlarla bir ol da; 
Mâzîyi, fakat, yıkmaya kalkışma bu yolda.
Ahlâfa döner, korkarım, eslâfa hücûmu:
Mâzîsi yıkık milletin âtîsi olur mu?
Ey yolcu, uyan! Yoksa çıkarsın ki sabâha:
Bir kupkuru çöl var; ne ışık var, ne de vâha!
İstanbul, 13 Teşrînisânî 1335
(13 Kasım 1919)
<end>

<start>
«Gözüm ki kana boyandı, şarâbı neyleyeyim? 
Şarâbı neyleyeyim? 
Ciğer ki odlara yandı, kebâbı neyleyeyim? 
Kebâbı neyleyeyim? 
Ne yâre yaradı cismim, ne bana, bilmem hiç! 
İlâhî ben bu bir avuç türâbı neyleyeyim? 
Türâbı neyleyeyim? Âmin! Âmin! » (1)
En önde, rahlesi âgûş-i ihtirâmında,
Ağır ağır yürüyen bir dokuz yaşında melek; 
Beş on adım geriden, pîş-i ihtişâmında,
Şafak ziyâları hattâ ufûl edip gidecek
Kadar lâtîf, iki ma’sûmu bir açık payton
Vakàr u nâz ile çekmekte; arkasında bunun,
Küçük adımlı yaman bir tabur ki hayli uzun!
O rûhtan daha sâfî olan yüreklerden,
Zaman zaman bir İlâhî terâne yükseliyor; 
Bu cûş-i safvetin aksiyle tâ meleklerden
Zemîne doğru bir «âmin! » sadâsıdır geliyor.
Muhîti her birinin bir sabâh-ı nûrânûr,
Bütün bu kàfile efrâdı, pür-sürûd-i sürûr,
Yarıp önünde duran halkı muttasıl gidiyor!
Bu bir ketîbe-i ma’sûmedir ki, ey millet:
Selâma durmalısın şanlı rehgüzârında; 
Bu bir cenâh ki: Âtîde bir ufak hareket
Yapıp cihanları oynatmak iktidârında! 
Gelir de sâye-i imdâd-ı Hak’ta bir gün, bu,
Girer diyâr-ı meâlîye doğrudan doğru.
Bu ancak işte, eğer varsa, şanlı bir ordu!
Evet, ilerlemek isterse kârvân-ı şebâb,
Yolunda durmaya gelmez. O, çünkü durmayarak,
Sabâh-ı sermed-i âtîye eylemekte şitâb; 
O çünkü isteyemez hâle katlanıp durmak! 
Onun kudûmü için nâzenîn-i istikbâl,
Açar da sîne, o olmaz mı per-güşâ-yi visâl? 
Durur mu artık onun karşısında mâzî, hâl?
Fakat o zemzemeler uçtu hep dudaklardan...
Sürûd-i neşve bu âlemde pek süreksizdir! 
Ağır ağır geçiyorken alay sokaklardan,
Gelir de caddenin ağzında mıhlanır, dikilir,
Mehîb-manzara bir anlı şanlı gerdûne; 
İçinde pudralı üç kanlı çehre! Neyse yine,
Yol açtı bir iri ses mevkibin geçip önüne:
— Siz ey heyâkil-i bî-rûhu devr-i mâzînin,
Dikilmeyin yoluna kârvân-ı âtînin; 
Nedir tarîkini kesmekte böyle isti’câl? 
Durun, ilerlesin Allâh için, şu istikbâl.
(1)   “Hüzzâm makàmında olan bu ilâhîyi Üstad hiç dilinden düşürmezdi. Hemen her günokurdu. Ve okudukça heyecâna gelirdi.” Eşref Edib, Mehmed Âkif, c. 2, s. 30, 1939.“Vefatından üç dört gün evvel (en çok sevdiği şiiri)  yine sordum. Yine bunu okudu…Öyle bir nefesle okudu ki… İnşâdında bile îman.” Fuad Şemsi, Âkifnâme, s. 243, 1966.“Şiir Safvet’in imiş. Son beyti şöyle:O günde bîçâre Safvet/Hesâbı neyleyeyim? ”H. BasriÇantay, Âkifnâme, s. 130.
<end>

<start>
Kardeşim Fuad Şemsî’ye
HOCAZÂDE Merhum Hoca Tâhir Efendi’nin oğlu.
KÖSE İMAM Merhum Hoca Tâhir Efendi’nin şâkirdlerinden.
ÂSIM Köse İmam’ın oğlu.
EMİN Hocazâde’nin oğlu.
— Vay Hocam! Vay gözümün nûru efendim, buyurun! 
Hangi rüzgârdır atan sizleri? .. Lûtfen oturun.
Mütehassirdik efendim, ne inâyet! Ne kerem! 
Öpmedik afvediniz...
— Çok yaşa... Lâkin... Veremem.
— Bütün İstanbul’un ağzında gezen elleriniz,
Bize nâz etmese olmaz mı efendim? Veriniz.
— Döktüğün dillere bittim, seni çok sözlü seni! 
Ayda, âlemde bir olsun aramazsın Köse’ni.
Bu herif öldü mü, sağ kaldı mı, derler de ayol,
Baba dostuysam eğer kalkıp ararlar bir yol.
Yoksa yaşlanmaya görsün, adamın hâli yaman...
Ne fenâ günlere kaldık, aman Allâh’ım aman! 
«Nesl-i hâzır» denilen şey pek acâib bir şey:
Hoca rahmetliye bak, oğluna bak, hey gidi hey! ..
— Amma tekdîr ediyorsun, canım ilkin adamı...
Bir selâm ver bakalım, böyle Selâmsız’dan mı? 
— Selâmun aleyküm.
— Aleyküm selâm...
Barıştık, yüzün gülsün artık, İmam.
— Hele dur, öfkemi tekmilleyeyim...
— Tekmille! 
Zâten eksik bir o kalmıştı: Hudâyî sille.
— Sanki dövsem ne yaparsın? Hocayız biz, döveriz...
Gül biter aşk ile vurduk mu...
— İnandım, câiz.
— Pek cılız çıktı bu «câiz», demek îmânın yok? 
— Dayak «Âmentü»ye girdiyse, benim karnım tok.
Gül değil, kıl bile bitmez sopa altında! 
— Hele! 
— Öyle olsaydı, şu karşındaki yalçın kelle,
Fark olunmazdı Kızanlık’taki güllüklerden! 
Bu dayak faslı da aç karnına bilmem nerden? 
Dur ki çay demleyelim, nargile gelsin, kerem et.
— Söyle gelsin, hadi, zahmetse de...
— Hâşâ, rahmet.
— Enfiyen var ya? 
— Tabî’î.
— Çekilir boydan mı? 
— Burun aldatmaya kâfî.
— Bu nedir? Cerman mı? 
— Karışık.
— Neyse, zarûrette pek a’lâ gidecek.
Hocazâdem, bakalım, bir de bizimkinden çek.
— Yerli mahsûlüne benzer mi desem? ..
— Kendisidir.
— Sen de tiryâki değilsin ya, pek a’lâ yetişir.
— Baban olsaydı da görseydi, işin vardı.
— Neyi? 
— Çektiğin murdarı.
— Sevmezdi, evet, böyle şeyi.
— Neydi rahmetlide, lâkin, o temizlik, vay vay! 
Azıcık benzemiş olsaydı ya mahdûmu da...
— Ay? 
Şu babamdan nerem eksik, hadi, göster bakayım? 
— Ama hiddetleneceksen ne suyum var, ne sayım? 
Yok, eğer mum gibi dosdoğru cevâb istersen:
Babanın kestiği tırnak bile olmazsın sen.
— Ne nezâketli beyan: Hay gidi mum, tıpkı odun! 
— Böyle hiddetlenecektin, neye râzî oldun? 
— Oldum amma bu kadar doğrunun olmaz ki tadı...
«Selâmun aleyküm behey Kör Kadı! »
Seni çok sözlü dedin, yetmedi; tekdîr ettin,
Yine az geldi...
— Hayır, söylemedim, söylettin.
— Başladın şimdi de tahkîre... Kızılmaz mı Hoca? 
— Zübbelik yok! 
— O ne? Ben zübbe miyim? 
— Oldukça.
— Vâkıâ çok severim, her ne desen aldırmam; 
Bu, fakat hazmolunur parça değil... Pîr ol İmam! 
— Sen de pîr ol.
— Ama kızdım.
— Ne tuhaf şeysin be:
Bir sözümden kızıyorsun.
— Kime derler zübbe? 
— Sana derler.
— Niye? 
— Hem benzemedin merhûma; 
Hem neden benzemedin, dersen, efendim, sorma,
O ne hiddet, o ne şiddet! Çalışıp benzesene! 
İlme vakfettiği dirsek babanın: Elli sene.
— Biz de az çok pala sürttük...
— Sana câhil demedik,
Yalınız zübbe dedik... Bak yine baktın dik dik.
Hoca rahmetli yetişmişti, düşün hem, nereden? 
Kimin oğluydu baban? Kimdi unuttun mu deden? 
İpek’in köylüsü, ümmî, yarı vahşî bir adam...
— Bâri yamyam de! Ne mâni’ ki, evet, ak yamyam! 
— Dinle oğlum...
— Ne nezâhet bu Hocam? Hayrânım! 
— Lâfı ağzımda bıraktın be kuzum, dur be canım...
— Cümle bitseydi, emînim ki, dedem gitmişti...
Dar yetiştim! 
— Ne o, sırtlan da mı olduk şimdi? 
— Neyse bahsinde devam et bakalım...
— İşte baban,
Bir şey öğrenmedi elbette o ümmî babadan.
Ne kazanmışsa, bütün, kendi kazanmış, kendi.
Zât-ı devletleri, lâkin azıcık çöplendi.
Sen duâ et babadan topladığın mîrâsa,
Hep onun himmetidir üç satır ilmin varsa.
— Üç satır hem de, İlâhî, ne tükenmez irfan! 
— Hadi üç yüz satır olsun mütehammilse kafan.
Hoca’nın kâ’bına yükselmen için dağlar var.
— Tırmanırsam? 
— Hadi tırman, bakalım, işte duvar.
— Göreceksin.
— Bu bacaklarla mı? 
— Hay hay! 
— Belli! 
Yaşınız kaçtı paşam, elli mi? 
— Yoktur elli.
— Aştınız kırkı ya? 
— Kırk altıyı bulduk.
— A’lâ...
Yüzü bulsan, yine «hâlâ mı bu mektub, hâlâ! »
Arzı olmazsa hayâtın ne çıkar tûlünden? 
Hani kırk altı yılın eldeki mahsûlünden? 
Hangi bir fende teâlî edebildin, evlât? 
Hangi san’atte rüsûhun göze çarpar? Anlat! 
Ulemâdan mı sayıldın? Fukahâdan mı? 
— Hayır.
— Ya siyâsî mi nesin? Kendine bir meslek ayır.
— Şâirim.
— Olmaz olaydın: O ne yüzler karası! 
Bence dünyâdaki işsizlerin en maskarası.
— Afedersin onu! 
— İmkânı yok etmem, ne demek! 
Şi’re meslek diye, oğlum, verilir miydi emek? 
Âh, vaktiyle gelip bir danışaydın Köse’ne,
Senin olmuştu bugün belki o kırk altı sene.
— Ama pek hırpaladın şi’ri...
— Evet, hırpaladım:
Çünkü merkep değilim, ben de mürekkep yaladım,
Ben de târîh okudum; âlemi az çok bilirim.
«Şuarâ» dendi mi, birdenbire oynar sinirim.
İyi gün dostu herifler, o ne yardakçı gürûh,
O ne müstekreh adamlar! Hani bakmak mekrûh.
Dalkavukluktaki idmanları sermâyeleri...
Onlar azdırdı, evet, başlıca pespâyeleri.
Bu sıkılmazlara «medh et! » diye, mangır sunarak,
Ne erâzil adam olmuş, oku târîhi de bak! 
Edebiyyâta edebsizliği onlar soktu,
Yoksa, din perdesi altında bu isyan yoktu:
Sürdüler Türk’e «tasavvuf» diye olgun şırayı; 
Muttasıl şimdi «hakîkat» kusuyor Sıdkı Dayı! 
Bu cihan boş, yalınız bir rakı hak, bir de şarab; 
Kıble: Tezgâh başı, meyhâneci oğlan: Mihrab.
Git o «dîvan» mı ne karn’ağrısıdır, aç da onu,
Kokla bir kerre, kokar mis gibi «Sandıkburnu! »
(*) 
(1) 
Beni söyletme neler var daha! 
— Tekmilleyiver...
Sâde pek sövme ki, Peygamberimiz şi’ri sever.
— Vâkıâ «inne mine’ş-şi’ri...» büyük bir ni’met; 
Dikkat etsen: Yine sevdikleri, lâkin, hikmet.
(*) 
(2) 
Ben ki Attâr ile Sa’dî’yi okur, hem severim; 
Başka vâdîleri tutmuşlara ancak söverim.
Hem senin şi’re müdâfi’ çıkışın ma’nâsız:
Sana şâir diyen, oğlum, seni gördüm yalnız:
Kimi Mevlidci diyor...
— Âh olabilsem, nerde! 
Yetişilmez ki: Süleyman Dede yükseklerde.
— Kimi bid’atçi diyor... Duyduğum en çok bunlar.
— Daha var mıydı, İmam? 
— Var ya, unuttum: Baytar.
— Keşke baytarlık edeydim...
— Yine et mümkünse.
— Yapamam.
— Belki yapardın be...
— Unuttum, be Köse! 
— Keşke zihninde kalaymış, ne kadar lâzımmış; 
Beni dinler misin evlâd? Yine kàbilse çalış:
Çünkü bir tecrübe etsen senin aklın da yatar,
Bize insan hekiminden daha lâzım baytar.
— Hele bir çek bakalım! 
— Sen de bizimkinden çek.
— Hani çay gelmedi yâhu? 
— Ay, unuttuk, gerçek.
— Gitme seslen yalınız, nerde Emin, yok mu? 
— Emin! 
Nerdesin? Baksana, çay demleyeceklerdi demin...
— Demlemişler, baba.
— Sen gelsene, oğlum, buraya...
El öperlerdi, unuttun mu? 
— Hayır.
— Oldu mu ya? 
— Demin öptüm, baba...
— Öptün mü, git öyleyse hadi.
Hele yâ Rabbi şükür, çay da nihâyet geldi.
Şeker istersen eğer bulduralım? 
— Dört yüz mü? 
— Aldığım yok, yaşasın İzmir’in a’lâ üzümü; 
Hem ucuz, hem daha lezzetli! 
— Çekirdeksiz de.
— Buyurun.
— Başla canım, var mı merâsim bizde? 
— Hocam, evvelce üzüm çiğnenecek, üstüne çay...
İçelim aşkına rindân-ı Hudâ’nın! 
Hay hay!
* * *
— Hoca, keşfet bakayım, şimdi bu harbin sonunu? 
— Onu Allah bilir amma, acaba var mı sonu? 
— Ne demek! Nâ-mütenâhî mi bu? Elbette biter; 
Tarafeynin biri ancak deyiversin ki: Yeter.
— Aklım ermezse de evlâd, bu işin bitmesine,
İki şeyden biri lâzım...
— O nedir? 
— Dinlesene:
İngiliz yok mu, o hâin, ya doyup patlamalı; 
Yâhud aç kalmalıdır... Yoksa bizim fal kapalı.
Açma sen şimdi o yaprakları, oğlum beni sor:
Başımın derdi büyük, çâresi yok... Olsa da zor.
— Çâresiz derd olamaz, söyle Hocam, dinliyorum? 
— Bir değil...
— Tut ki bin olmuş, ne demek, mecbûrum.
Sana hizmet, babamın rûhuna rahmettir, ayol.
— Hocazâdem, bilirim hepsini, berhurdâr ol.
Oğlanın hâlini evvelce mi açsam? .. Lâkin,
Komşunun derdi dururken bunu açmak çirkin.
— Oğlanın hâli nedir, söyle? Merâk etmedeyim...
— Hele dursun da o, ilkin şunu bir nakledeyim:
Mütekàid paşalardan biri, üç beş sene var,
Düştü bilmem ne taraftansa bizim semte kadar.
Kimde az çok getirir bir satılık mal varsa,
Kapatıp yaptı beleşten sekiz ev, dört arsa.
Herifin hâli bidâyette zararsızcaydı; 
Son zamanlarda, ne olduysa, namazdan caydı.
Ne cemâ’atte, ne mescidde, bugün komşu paşa.
— Olağan şey, sofuluk çıkmadı, besbelli başa.
— Derken incelmeye, gencelmeye kalkıştı...
— Aman! 
— Ne aman dinledi, gittikçe, hovardam, ne zaman.
Saç sakal tuttu ne hikmetse acâib bir renk; 
Kalafatlandı bıyıklar, iki batman, bir denk! 
Çehre allıklı sabunlarla mücellâ her gün; 
Fes yıkık, kelle çıkık, kaş yılışık, göz süzgün; 
İğne, boncuk, yakalık, tasma, yular... Hepsi tamam; 
Koçyiğit sanki bunak! 
— Sen de mi şâirdin İmam? 
— Kuşkulandım paşadan, gizlice gittim hanıma; 
Dedim: Örtün de kızım, gel bakalım, gel yanıma.
Zevcinin tavrı acâibleşiyor zannederim,
Sen ne dersin buna bilmem, bana sor, bak ne derim:
İşçiniz, sofracınız var mı? 
— Evet.
— Kim? 
— Eleni.
— Şimdi sav.
— Hiç mi sebepsiz? 
— A kızım, dinle beni:
Böyle şeylerde sebep, hikmet aranmaz... Çabucak
Savabilmektedir iş... Yoksa rezâlet çıkacak:
Paşa azmış! 
— Acabâ üstüme gül koklar mı? 
— Onu bilmem, gülü koklar mı kocan, yoklar mı? 
Beni söyletme kızım, git de hemen sav karıyı.
*
* *
Çok zaman geçmedi, gördüm ki bizim soytarıyı,
Geliyor «ilmühaber yaz» diye, neymiş bakalım? 
— Bir izinnâme.
— İzinnâme mi? Hay hay, lâzım...
Evlenen hangisi? Beyler mi, kerîmen mi, paşa? 
— Onların vakti değil.
— Kim ya? 
— Benim.
— Sen mi? Yaşa! 
Tam da vaktin, hani gün geçmeye gelmez, davran! 
— Hoca eğlenme hemen yazmana bak, işte paran! 
— Ay o murdar kâğıdın pek mi büyük hâtırı ki,
Beni ürker diye tutmuş sayıyorsun bir.. iki? ..
Kaç paran varsa büküp katla da indir cebine,
Yazamam nâfile.
— Elbet yazacaksın, sana ne? 
— Hiç adam hâline bakmaz mı be? İnsâf azıcık! 
— Çok şükür hâlime... Nem var? Yüzüm ak, alnım açık...
İyi bak sen bana bir kerre! 
— Hayır, kendin bak; 
Bence bir kellen açık, bir de sakal diplerin ak.
— Ama sen halt ediyorsun! Sakalımdan size ne? 
— Ne mi? Ondan beleş eğlence mi var seyredene? 
Gülüyor kahvede el, çarşıda bakkal, çakkal; 
Olma beyhûde, ağızlardaki bir parmak bal; 
Çatlasan sofracı Rumdan karı olmaz adama.
— Kim haber verdi bileydim? ..
— Ne bunak şeysin ama! 
Kim haber verdi, nedir? Sormaya var mıydı lüzum? 
Yediğin herzeyi kör gördü, sağır duydu kuzum.
Söyletir çarçabuk insan, meğer olsun pek alık,
Boşboğaz şey, o senin yosma sakal, hasba kılık! 
— Artık elverdi İmam, kellemi kızdırma da yaz.
— Bana bak: Hiçbir imam böyle rezâlet yazamaz.
— Ay, rezâlet de diyor Sünnet’e! 
— Sünnet mi? 
— Ya ne? 
— Öyle şey yok...
— Ne demek! 
— Dinle, be hey dîvâne:
Öyle Sünnet denemez, her zaman, evlenmek için; 
Vakt olur, Sünnet’i geç, vâcib olur erkek için; 
Vakt olur, Sünnet olur...
— Söylediğim çıktı, tamam! 
— Vakt olur, bir de bakarsın ki, olur böyle: Haram.
— Kimseden dinlememiştim bu senin fetvâyı...
Ne tuhaf! 
— Sende tuhaflık, kısa kes da’vâyı.
Çoluğun var, çocuğun var, haremin nâmuslu; 
Yaşın altmış beşi bulmuş, otur artık uslu.
Neren eksik, be adam, böyle ne var çıldıracak? 
Karı derdiyle yıkılmaz bu kadar yıllık ocak.
— O nasıl söz? Ben ocak yıkmaya evlenmiyorum.
— Hiç o seksen kapı gezmiş, o kaşarlanmış Rum,
Sofracıyken seni koymuş da bu cânım kılığa,
Hanımım derse, dökülmez mi ki fındıkçılığa? 
Karı kıvrak, paşa hazretleri, şallak mallak; 
Biri hakkıyle edepsiz, biri şartınca salak; 
Evelallah döneceksin çabucak maskaraya; 
Vuracaksın iki üç dalgada baştan karaya! 
Artık evler gidiyor cilveyi kırdıkça madam...
Oynasın kumda çocuklar! 
— Ne vazîfen be adam? 
Avukattan da beter, ay ne kadar herze-vekil! 
— Defol ordan! 
— Haydi yaz kâğdımı! 
— Yazmam be, çekil! 
— Yazacaksın! 
— Yıkıl ordan, sana yok ilmühaber; 
Meğer emretmeli rü’yâma girip Peygamber.
— Yazma sittin sene, pampin, yap elinden geleni; 
Yedi gün sonra duyarsın: Hanım olmuş Eleni!
* * *
Hocazâdem, sözü çıksın da nihâyet herifin,
Bana kah kah diye gülsün mü? Nasılmış keyfin! 
— Akdi kim yaptı? 
— Açıkgöz mü ararsın ki? Dolu...
Yalınız gösteren olsun: Paranın nerde yolu.
O değil, şimdi asıl çattı belânın büyüğü:
Haber aldım, karı kandırmış o sersem hödüğü,
Alıyormuş bütün emlâkini.
— Gerçek mi? 
— Evet.
Buna bir çâre düşün, gitmesin evler, kerem et.
O çocuklar ne olur sonra? 
— Perîşan. Ya hanım? 
— O da rahmetli anamdan daha safmış be canım! 
Söyledim söyledim aldırmadı «vurdum duymaz»! 
Sonra mel’un karı kurnaz mı, hakîkat kurnaz; 
Herif eşşek mi dedin, eşhedü-bi’llâh eşşek; 
Ağzı karnındaki uçkur düğümünden gevşek! 
Bir kırıtsın, iki dil döksün o fettan kahbe! 
Çare yok, salyası sarkıp diyecek: Verdim be! 
Hanım akşam, bize gelmişti namazdan sonra...
Yolda bîçâre şaşırmış, hadi girmiş çamura.
Ne kıyâfet, ne hazin manzara, görsen yavrum! 
Kendi ağlar, kızı ağlar... Ne deyim, bilmiyorum.
Ciğerim sızladı baktım da, fakat fâide ne? 
Kaderin cilvesi, kurbân olayım halledene! 
Gamsız insanlara eğlence gelirmiş yaşamak; 
Yüreğin hisli mi, işkencedesin, tâli’e bak! 
Şimdi, oğlum, herifin hacrine bir çâre! 
— Kolay! 
— Süfehâdan sayabilsek? 
— Sayacaksın, hay hay.
Bir adam mâlini isrâf ile etmişse heder,
Ona hükkâm-ı Şerîat «süfehâdandır» der.
Sâde-dil, ebleh olup, kâr ederim, vehmiyle,
Ahz ü i’tâya çıkıp aldanan eşhâsa bile,
«Süfehâ» nâmını vermekte, evet, Şer’-i şerif.
Gelelim mes’elenin halline: Mâdem bu herif,
Kendi infâkına muhtâc olan evlâdlarının,
Cümlesinden geçerek, derdine bir pis karının,
Heder etmekte bütün mâlini... Elbet ya bunak; 
Yâhud aldanmaya gâyetle müsâid avanak.
İki sûrette de hâkim bunu hacretse, eder.
Şimdi lâzım gelen ancak size bir ilmühaber.
İhtiyar hey’eti, muhtar, hepiniz toplanınız; 
Yazınız çarçabuk... Etraflıca olsun yalınız; 
Sonra, hiç beklemeden gönderiniz mahkemeye.
— İş mühim... Korkarım etraflı yazılmazsa diye,
Şunu sen yazsana oğlum? 
— Bakarız dur da biraz...
Daha a’lâsı mı: Ben söyleyeyim, kendin yaz...
İmam üslûbuna uydurması artık senden! 
Hadi bir Besmele çek, başlayalım istersen.
Hele ilkin takıver gözlüğü.
— Hay hay, takayım; 
Yalınız, sen bana bir parça kâğat ver bakayım.
— Hokka ister mi? 
— Divit var ya.
— Peki, işte kâğat.
Evvelâ ortaya bir
«Hû»
mu atarlar? Hadi at,
Başla:
«Bâdî-i»
— Evet, «ilmühaber oldur ki»
— «Mahallemizde»
çabuk yaz! 
— Şaşırmayım, dur ki! 
— «Filân sokakta»
— Yavaş söyle, oldu.
— «Kâin olan
Filânca hânede... sâkin... filânca oğlu... filân...»
Düşünme! 
«Her ne kadar»
— Oldu, söyle sen...
— «Ma’tûh»
— Peki.
— «Değilse de»
— Lâkin, kalem kırıldı be, tûh! 
— Öbür kalemle yaz artık, ne makta var, ne çakı.
«İâşesiyle»
bitirdin mi? 
— Söyle.
— «İnfâkı
Tamâmen üstüne âid ve...»
Haydi! 
«Efrâdı
Kesîr...»
— Evet, azıcık dur...
— «İyâl ü evlâdı»
— Peki.
— «Bulunduğu...»
— Dur dur! 
— Yoruldun anlaşılan? 
— Yorulmadım hadi sen...
— «Hâlde uhdesinde olan»
Yazıldı bitti mi? 
«Bilcümle mâl ü mülkü»
— Evet.
—
«Ahîren aldığı...»
Yazdın mı? .. Durma şimdi.
— Fakat...
— Ne var ki? 
— «Aldığı» kâfî mi? İstemez mi nikâh? 
— O halde şöyle yazarsın:
«Ahîren istinkâh»
— Bu oldu.
—
«Ettiği»
... Kız neydi? 
— Söyledik ya kuzum,
İşitmedin mi demin? 
— Haklısın, devâm et:
«Rum
Cemâatinden»
efendim
«filânenin»
yazıver.
— Yazıldı.
— «Üstüne etmek»
— Edeydi keşke! 
— «Diler
Ve böyle mâlini beyhûde yolda imhâya
Kıyâm eder»
— Yavaş ol! Koş diyen de olmadı ya! 
— «Ve arz edildiği vech üzre emr-i infâkı»
Ne i’tinâ bu! Yesârî misin, nesin? 
— Tıpkı? 
— Yazındı:
«Kendine mahsûs ve münhasır bulunan»
Adam, cızıktırıver, bakma hüsn-i hatta, filân.
«Küçük, büyük bütün evlâdlarıyle zevcesini»
Yazıldı bitti ya? 
— Sabret, düzelteyim şu sini...
Düzeldi.
— Yaz bakalım:
«Her cihetce pek mahrûm
Ve ihtiyâc»
— Evet, oğlum, yazıldı, bekliyorum.
— «İçinde ölmeye mahkûm»
— Eder mi? 
— Yok
«bırakır».
— Yazıldı.
— «Olmağın»
— A’lâ! 
— Fenâ mı yoksa? 
— Hayır,
Fenâ olur mu ya? 
— «Mumâileyhin»
— İşte bu çok! 
— Ne çâre! 
«Şer’-i şerîf cânibinden»
oldu mu? 
— Yok...
Biraz yavaşça.
— Peki... Haydi, şimdi bağlayıver:
«Lüzûm-i hacrine dâir»
yaz...
«İşbu ilmühaber»
«Mahallemizce»
mi dersin? Dedinse
«bi’t-tanzîm
Huzûr-i hâkim-i şer’îye»
sec’i bas:
«Takdîm
Kılındı.»
— Âferin, oğlum, imam da böyle yazar.
— Onu bilmem, şu bitirdik ya nihâyet zor zar.
— Acabâ hacri muvâfık görecekler mi ki? 
— Eyy...
Hâkimin re’yine, vicdânına kalmış bir şey.
Sen de gör kendini bir kerre.
— Peki, evlâdım,
Göreyim... Başka ne yapsam ki, şaşırdım kaldım.
Bittim artık, bilemezsin ne kadar bittiğimi; 
Âh görsem şu cihandan yıkılıp gittiğimi! 
Ne gebermez, ne kütük bünye ki hiç kağşamamış! 
Bunu Rabbim bana “sağlık” diye nerden yamamış? 
İstemem, kendinin olsun! 
— Ne diyorsun? Hele bak! 
— Bırak oğlum, azıcık derdini döksün şu bunak.
Bana dünyâda ne yer kaldı, emîn ol, ne de yâr; 
Ararım göçmek için başka zemin, başka diyâr.
Bunalan rûhuma ister bir uzun boylu sefer; 
Yaşamaktan ne çıkar günlerim oldukça heder? 
Bir güler çehre sezip güldüğü yoktur yüzümün; 
Geceden farkını görmüş değilim gündüzümün.
Seneler var ki harâb olmadığım gün bilmem; 
Gezerim abdala çıkmış gibi sersem sersem.
Dikilir karşıma hep görmediğim bilmediğim; 
Sorarım kendime: Gurbette mi, hayrette miyim? 
Yoklarım taşları, toprakları: İzler kan izi; 
Yurdumun kan kusuyor mosmor uzanmış denizi! 
Tüter üç beş baca kalmış... O da seyrek seyrek...
Âşinâ bir yuva olsun seçebilsem, diyerek...
Bakınırken duyarım gözlerimin yandığını; 
Sarar âfâkımı binlerce sıcak kül yığını.
Ne o gömgök dereler var, ne o zümrüt dağlar; 
Ne o çıldırmış ekinler, ne o coşkun bağlar.
Şimdi kızgın günün altında pinekler, bekler,
Sâde yalçın kayalar, sâde ıpıssız çöller.
Yurdu baştanbaşa vîrâneye dönmüş Türk’ün; 
Dünkü şen, şâtır ocaklar yatıyor yerde bugün.
Gündüz insan sesi duymaz, gece görmez bir ışık,
Yolcu haykırsa da baykuş gibi, çığlık çığlık.
«Bu diyârın hani sâhipleri? » dersin; cinler,
«Hani sâhipleri? ..» der, karşıki dağdan bu sefer! 
Nerde Ertuğrul’u koynunda büyütmüş obalar? 
Hani Osman gibi, Orhan gibi gürbüz babalar? 
Hani bir şanlı Süleyman Paşa? Bir kanlı Selîm? 
Âh, bir Yıldırım olsun göremezsin, ne elîm! 
Hani cündîleri, şâhin gibi, ceylân kovalar,
Köpürür, dalgalanır, yemyeşil engin ovalar? 
Hani târîhi soruldukça, mefâhir söyler,
Kahramanlar yetişen toprağı zengin köyler? 
Hani orman gibi âfâkı deşen mızraklar? 
Hani atlar gibi sahrâyı eşen kısraklar? 
Hani ay parçası kızlar ki koşar oynardı? 
Hani dağ parçası milyonla bahâdır vardı? 
Bugün artık biri yok... Hepsi masal, hepsi yalan! 
Bir onulmaz yaradır, varsa yüreklerde kalan.
* * *
— Sorma, Kartal’da idim ben de bu çarşamba günü.
Dediler: «Kurna’da dünden beri var köy düğünü,
Hoşlanırsan, hadi, olmaz mı? ..» «Pekâlâ, gideriz; 
Hem biraz kır görürüz, hem de güreş seyrederiz.»
Keşke, gitmem demiş olsaydım... İlâhî, o ne hâl,
O nasıl maskara dernekti ki ta’rîfi muhâl.
Topu kırk elli kadar köylü serilmiş bayıra,
Bakıyor harmanın altındaki otsuz çayıra.
Bet beniz sapsarı bîçârelerin hepsinde; 
Ne olur bir kişi olsun görebilsem zinde! 
Şiş karın sıska çocuklar gibi, kollar sarkık; 
Arka yusyumru, göğüs çökmüş, omuzlar kalkık.
Gözlerin busbulanık rengi, kapaklar şiş şiş; 
Yüz buruşmuş, uzamış, cebhe daralmış, gitmiş.
Gezecek yerde o âvâre nazarlar dalıyor; 
Serilip düştü mü bir noktaya, kaldırması zor! 
Sıtmadan boynu bükülmüş de o dimdik Türk’ün,
Düşünüp durmada öksüz gibi küskün küskün.
Gövde teşrihlere dönmüş, o bacaklar değnek; 
Daha yaş yirmi iken eller, ayaklar titrek.
Öyle seksenlik adamlar aramak pek yanlış; 
Kırk onun ömrüne son merhale olmuş kalmış.
Değişik sanki o arslan gibi ırkın torunu! 
Bense İslâm’ın o gürbüz, o civan unsurunu,
Kocamaz, derdim, asırlarca, sorulsaydı eğer…
Ne çabuk elden, ayaktan düşecekmiş o meğer! ...
Neyse, değnekçi gelip: «Meydan açılsın, savulun! »
Der demez, başladı kalbî sesi yırtık davulun.
Güm güm ötmek ne gezer! Tık nefes olmuş kasnak:
Göğsü tokmak gibi küt! küt! vuruyor hışlayarak.
Zurna hımhım mı nedir, söylemiyor bir türlü; 
Üfleyen çingenenin rengi mezar, kendi ölü.
Güneş oldukça kızışmış, beni yormuştu sıcak; 
Hele bir gölge bulup altıma çektim çabucak.
Tam demiştim: Azıcık yaslanayım, dinleneyim...
Biri tıksırdı ta ensemde... Acâib, bu da kim? 
Ne göreydim: Kelebek tarlası olmuş da içi,
Soluyup sümkürüyor sırtıma bir yaşlı keçi! 
«Ama bak, aklıma gelmezse de hürmet talebi; 
O kadar fazla samîmiyyeti sevmem, çelebi; 
Sakalından çekerim, sonra, karışmam... Hadi git! »
Nerde! Aldırmadı... Sordum, baş ödülmüş bu yiğit! ...
Hele sen geç yiğidim, geç bakalım, başka ne var? 
Bir çelimsiz sopa, boynunda üç arşın astar.
Pehlivanlar hani? derken, söküvermez mi, Hocam,
Birbirinden daha bîçâre sekiz çıplak adam? 
Âh o soygunluğu rü’yâda gören korkardı:
Çünkü gömlek gibi etten de soyunmuşlardı! 
Bir delik torbaya girmiş kimi, kıspet yerine; 
Çekivermiş kimi, bir lîme çuval dizlerine.
Kiminin, giydiği çakşır, kiminin bez şalvar; 
Kiminin, uçkuru boynundan asılmış, donu var.
Acabâ yağ sürünürler mi desem, yağ nerede? 
Bereket versin onun ma’deni varmış derede:
Sağ omuzlarda birer, başları kertikli, ağaç,
Kadın, erkek, suyu aktarmada bakraç bakraç.
Sonra, nerdense gelip «yağlanınız haydi! » sesi,
Çöktü meydanda duran kaplara artık hepsi.
Palaz ördek gibi, bandıkça avuçlar bandı; 
Meşin ıslar gibi, kavruk deriler ıslandı.
Bu merâsim de bitip, başlayacak dendi güreş,
Çarpınıp çırpınarak çıktı nihâyet iki eş.
Daha ilk elde boşansın mı alınlardan ter,
O göğüsler sana ötsün mü körükten de beter? 
Baktım: Altından o bir çifte perîşan bağrın,
Soluganlar gibi kalkıp iniyor çifte karın! 
Sonradan dizlere bir titremedir çökmüştü; 
Hele çok sürmeyerek dördü de cansız düştü.
İki bîçâre serilmiş, yatıyorken yerde,
«Kalkın artık! » dediler, lâkin o derman nerde! 
Güreşin böylesi hiç görmediğim bir şeydi; 
Orta, baş, hepsi de bunlar gibi âvâreydi.
* * *
Karşıdan tentesinin nısfı hasır, nısfı aba,
Bir tekerlekleri alçak, yana yatmış araba; 
Yerliden az kaba, Maltız keçisinden çok ufak,
İki mahzûn öküzün seyrine münkàd olarak; 
Ne yanık mersiyeler söyletiyor dingiline! 
Bunu gördüm, acımak geldi içimden geline:
Sana baksın da kızım, bahtın utansın... Ne deyim? 
O, senin, kimdi, bugün nerde yatar, bilmediğim,
Ninenin rûhuna âgûş açıyorken melekût,
Tertemiz na’şını gufran gibi örten tâbût,
Şu gelinlik arabandan daha şâhâneydi.
Geçti rü’yâ gibi, Allâh’ım, o günler neydi! 
Şu bayırlarda -ki vaktiyle bütün bağlardı-
Sesi dünyâyı tutan bir bereket çağlardı.
Ya şu vâdî ki çırılçıplak uzanmış, bîtâb,
Hiç yazın böyle fezâsında tüter miydi serâb? 
Şimdi âfâka alev püskürüyor her çatlak,
Yarılıp hasta dudaklar gibi, yer yer, toprak.
— Deşme, oğlum, yaradır, hem de yürekler yarası...
— Neydi, yâ Rabbi, otuz kırk sene evvel burası? 
Dağlar orman, tepeler bağ, ovalar hep tarla; 
Koca mer’â dolu baştan başa sağmallarla.
İğne atsan yere düşmez: O ekin bir tûfan; 
Atlı girsen gömülür buğdayın altında kafan.
Köylünün kırları tutmuş, yayılırken davarı,
Sökemezsin, sarar âfâkını yün dalgaları! 
Dolaşır sal gibi göllerde hesapsız manda,
Fil sanırsın, hani, bir çıksa da görsen karada.
Geniş alnıyle yarar otları binlerce öküz,
Besiden her birinin sırtı, bakarsın, dümdüz.
Ne de ıslak patı burnundaki mosmor meneviş! 
Hadi gelsin bakalım damların altında geviş.
Diz çöker buldu mu yaslanmaya kâfî meydan; 
Sürünür toprağın üstünde o kat kat gerdan.
Çifte gözler süzülür, tek çene durmaz çiğner; 
İki yandan yere şeffâf iki ipliktir iner.
Bunların ağdalanır, maç maç öterken sakızı,
Öteden bir sürü gürbüz, demevî köylü kızı,
Tarayıp hepsini evlâd gibi, bir bir kınalar.
Tepeden kuyruğu dikmiş, inedursun danalar,
Dalar etrâfa köyün damgalı yüzlerce tayı; 
İnletir at sesi, kısrak sesi gömgök ovayı.
Gündüzün kimse görünmez: Kadın, erkek çalışır; 
Varsa meydanda gezen tostopaç oğlanlardır.
Akşam olmaz mı, fakat, toplar ahâlîyi ezan,
Son cemâ’at yeri, hattâ, adam almaz ba’zan.
Güneş âfâka henüz arz-ı vedâ etmişken,
Yükselir Kâ’be’ye doğrulmuş alınlar yerden; 
Önce bir dalgalanır, sonra eder hepsi karar; 
Örülür enli omuzlarla birer canlı hisar.
Bu yaman safların âhengi hakîkat müdhiş; 
Sanki yalçın kayalar yanyana perçinlenmiş,
Öyle bir cebhe kesilmiş ki: Müselsel îmân; 
Hangi îmâna dokunsan taşacak itmînân.
Âh o yekpârelik eyyâmı hayâl oldu bugün; 
Milletin hâlini gör, sonra da mâzîyi düşün.
Kim bu yalçın kayalar sarsılacaktır derdi? 
Öyle sarsıldı ki edvâra tezelzül verdi!
* * *
Köylünün bir şeyi yok, sıhhati, ahlâkı bitik; 
Bak o sırtındaki mintan bile tiftik tiftik.
Bir kemik, bir deridir ölmedi kaldıysa diri; 
Nerde evvelki refâhın acabâ onda biri? 
Dam çökük, arsa rehin, bahçeyi «icrâ» ister; 
Bir kalem borca bedel fâizi defter defter! 
Hiç bakım görmediğinden mi nedendir, toprak,
Verilen tohmu da inkâr edecek, öyle çorak.
Bire dört aldığı yıl köylü, emîn ol, kudurur:
Har vurur bitmeyecekmiş gibi, harman savurur.
Uğramaz, gün kavuşur, çiftine yâhud evine; 
Sabah iskambil atar kahvede, akşam domine.
Muhtasar, gayr-ı müfîd ilmi kadardır dîni; 
Ne evâmir, ne nevâhî, seçemez hiçbirini.
Namazın semtine bayramları uğrar sâde; 
Hiç su görmez yüzünün düşmanıdır seccâde.
Hani, üç beş kişiden fazla musallî arama; 
Mescid anbarlık eder, başka ne yapsın, imama! 
Okumak bahsini geç... Çünkü o defter kapalı,
Bir redif zâbiti mektepleri debboy yapalı.
Sıtma, fuhş, içki, kumar türlü fecâyi’ salgın...
Sonra söylenmeyecek şekli de var hastalığın.
Bir taraftan bulanır levse hesapsız nâmûs; 
Bir taraftan serilir toprağa milyonla nüfûs.
Hadi aldırmayalım yükseledursun vefeyât,
Nerde noksânı telâfî edecek tâze hayât? 
Evlenip âile teşkîli bugün zor geliyor; 
Görüyorsun ya nikâhlar ne kadar seyreliyor!
* * *
Eskiden zurnalar öttükçe fezâ inlerdi; 
O ne dehşetli düğünler, o ne derneklerdi! 
Kurulur meydana harman gibi kırk elli sini,
Tablalar yığmaya başlar koyunun beslisini.
Ense kat kat taşıp etrâfa dökülmüş yakadan; 
Göğsün eb’âdı kabardıkça gerilmiş camadan; 
Başta âbânî sarık, tende hilâlî gömlek; 
Belde Lâhûr şalı, üstünde o som sırma yelek; 
Dizde kaytan çevirilmiş çuhadan sıkma potur; 
Amcalar, lök gibi, bağdaş kurarak halka olur.
Sofranın hâlesi şeklinde duran, kutru geniş,
Boyu çepçevre kılapdanla zarîf işlenmiş,
Eni az peşkiri herkes götürür dizlerine.
Çorbadan sonra etin türlüsü kalkıp, yerine,
Hamurun türlüsü devlet gibi kondukça konar.
Sekiz on yerde güğümler mütemâdî kaynar.
Tâze şerbet sunulur tâze kesilmiş karla; 
Buzlu ayransa döner ortada bakraçlarla.
Öğle olmaz mı, cemâ’atle kılarlar namazı.
Güreşin gümler o esnâda mehîb incesazı:
Oturur besli davullar yere, şişman şişman,
Perde göstermeye başlar kabalardan, o zaman,
Öyle inler ki zemin: Kalb-i fezâ «küt! küt! » atar; 
Zurnanın tizleri, dersen, yedi iklîmi tutar! 
Şimdi, hayvanlı, yayan, kız, kadın, oğlan, erkek; 
Kuşatır ip çekilen meydanı yüzlerce öbek.
Bir taraftan da iner nâ-mütenâhî araba...
İner amma o kadar süslü ki, dersin: «Acaba,
Şu beyaz tenteler altında birer hacle mi var? »
Çekilir derken ödüller: Sekiz on seçme davar; 
İki baş manda, birer tay, dana, top top dokuma...
Hele peşkir gibi peşkeşleri artık sorma.
Yağ kazanlarla durur, tartısı yok, ölçüsü hiç; 
Hani ister sürün, ister dökün, istersen iç! 
Bunların hepsi biter, bir heyecandır belirir; 
Ne temâşâdır o, titrer durur insan tir tir.
Birbirinden daha mevzun iki üç çift endâm,
Atılıp sahneye şâhin gibi etmez mi hırâm; 
Ses, soluk çıkmaz olur, herkesi ürperme alır; 
O geniş yer de nefeslerle beraber daralır,
Çünkü meydanda değil, seyre bakanlarda bile,
Âsım’ın dengi heyâkil seçilir yüzlerle.
Şimdi, sağ kolda, gümüş kaplı birer bâzû-bend,
Boynu mıskayla donanmış, o yarım deste levend,
Önce peşrev yaparak, sonra tutuşmazlar mı,
Güreş artık kızışır, hasmını tartar hasmı.
Uzanır şimdi göğüsler, kavuşur; şimdi, yine
Dalga çarpar gibi çarpar gerilip birbirine.
Kimi tek çapraza girmiş, mütemâdî sürüyor; 
Kimi şîrâzeyi tartıp alıvermiş, yürüyor.
Kimi sarmayla çevirsem diye sardıkça sarar; 
Kimi kılçık düşünür, atmak için fırsat arar.
Adalî gövdeler altında o bîçâre çayır,
Serilir toprağa, hem bir daha kalkar mı? Hayır! 
Bu, elenseyle düşürmüş de hemen çullanıyor; 
O da kurtulmak için türlü oyun kullanıyor.
Kimi almış paça kasnak, o açar, hasmı döner; 
Kimi kündeyle giderken topuk eller de yener.
Kimi cür’etli olur çifte dalar, hem de kapar; 
Kimi baskın çıkarak kazkanadından çarpar.
Seyreden halkı da bir gör: O ne candan hizmet; 
O ne rikkatli adamlar, o ne ma’sûm ümmet! 
Yarılan başları çevreyle boğanlar mı dedin...
Göz silenler mi dedin, incik oğanlar mı dedin...
Yağ süren başka, saran başka, çözenler başka; 
Su veren başka, güğümlerle gezenler başka.
Şan, şeref duygusu millette nasıl yüksekse,
Merhamet hissi de öyleydi, değil miydi Köse? 
Ne o? Bir şey demedin...
— Geçmişe mâzî derler! 
— Doğru, lâkin...
— Bırak, oğlum, gelecekten ne haber? 
— Onu Allah bilir ancak.
— Azıcık kul da bilir.
— Bilemez, çünkü görünmez.
— İyi amma sezilir:
Oruç sıcaklara gelmiş, Kır Ağsı bakmış ki:
Sabahlar akşam olur şey değil, bu, tiryâki; 
Bütün gün esnemeden, hiddet etmeden bıkmış; 
Al atla bağdaşarak «yâ sefer! » demiş çıkmış.
Takım rahat, pala uygun, gazâ mübârek ola:
Tavuklu, hindili köylerde haftalarca mola.
Refîki arpayı bulmuş, keser, ferîh ü fahûr; 
Bu dört öğün yiyip ister sonunda bir de sahûr! 
Bedâva sofraya düştün mü, hoş geçer Ramazan; 
Misâfirim diye insan mukîm olur ba’zan.
Nasılsa bir gece bir düş görür bizim yolcu; 
Sabâhı bekleyemez, yok ya hâinin orucu; 
Uyandırır ne kadar köylü varsa, der: Çabucak,
Gidin bulun bana bir şöyle zorlu düş yoracak.
Çarıkçı Emmi’yi sağlık verir cemâ’at de,
— Fakat sahurda yatar, kalkamaz bu sâ’atte.
Biraz sabırlı olun...
— Şimdi isterim, gelecek:
Ben öyle bekleyemem, kalkamaz demek ne demek? 
Çarıkçı Emmi gelen halkı uğratır kapıdan.
İkinci def’a gelirler:
— Ocağna düştük, aman,
Herif lâf anlamıyor, gel de sonra yat, haydi! 
— Sabah sabah bu ne düştür be? Görmez olsaydı! 
Henüz yatağma uzandım bakındı aksiliğe...
Gebermediydi ya! 
— Sen git de söz geçir deliye! 
Ne söylesen kızıyor... Hak şaşırtmasın kulunu.
Adamcağız çıkar evden, tutar köyün yolunu,
Ki uyku sersemi tak der zavallının canına; 
Düşer gelince nihâyet Kır Ağsı’nın yanına.
— Aman be Emmi! 
— Ne var? 
— Düş yorar mısın? 
— Be adam,
Biraz nefesleneyim, dur ki, yorgunum...
— Duramam.
— Neden? 
— Fenâma gider beklemek de...
— Vah! Vah! Vah! 
— Bilir misin ki ne gördüm...
— Hayırdır inşallah? 
— Yemek yiyip yatıverdim, tamam yarıydı gece,
Bir öyle hayvana bindim ki seçmedim iyice.
— Peki, o bindiğin at mıydı, anlasak, neydi? 
— Bilir miyim? Yalınız dört ayaklı bir şeydi...
Katır mı desem
Eşek mi desem? 
Öküz mü desem? 
İnek mi desem? 
Al at mı desem? 
İdiç mi desem? 
Koyun mu desem? 
Çepiç mi desem? 
— Güzel! 
— Biraz yürüdük...
— Geçtiğin nasıl yerdi? 
— Nasıl mı yerdi? .. Unuttum, görür müsün derdi? 
Yokuş mu desem? 
İniş mi desem? 
Uzun mu desem? 
Geniş mi desem? 
Çorak mı desem? 
Çayır mı desem? 
Sulak mı desem? 
Hayır mı desem? 
— Tamam! İlerde ne gördün? 
— İlerde bir kocaman,
Karaltı vardı...
— Peki, ismi yok mu? 
— Bilmem aman! 
Ağaç mı desem? 
Kütük mü desem? 
Duvar mı desem? 
Höyük mü desem? 
Ağıl mı desem? 
Hamam mı desem? 
Yıkık mı desem? 
Tamam mı desem? 
— Ya sonra? 
— Karşıma, baktım, dikildi...
— Kim? 
— Bir adam...
— Tanıştınız mı? 
— O, bilmem tanır mı, ben tanımam...
Babam mı desem? 
Kızım mı desem? 
Hasım mı desem? 
Hısım mı desem? 
Çıfıt mı desem? 
Gâvur mu desem? 
Şudur mu desem? 
Budur mu desem? ..
— Uzatma, sen buluyorsun belânı Allah’tan...
Bu: Elde bir; yalınız pek seçilmiyor ne zaman...
Bugün mü desem? 
Yarın mı desem? 
Uzak mı desem? 
Yakın mı desem? 
Yazın mı desem? 
Güzün mü desem? 
Güzün mü desem? 
Yazın mı desem? ..
— Ne kadar doğru! Hocam, hayra yorulmaz bu gidiş.
— Sen o rü’yâya hakîkat deyiver, tam bizim iş.
Herifin hâlini gördün ya, bugün millet de,
Aynı meslekte, o fıtratte, o mâhiyyette.
Tanımaz bindiği mahlûku, sürer kör körüne; 
Tanımaz gittiği yer hangi taraf, gördüğü ne? 
Fikri yok, duygusu yok, sanki yürür bir kötürüm; 
Bu da sağlıksa eğer bence müreccahtır ölüm.
Üç beyinsiz kafanın sevkine şaşkın gibi râm; 
Kırbaç altında bütün gün, ne tezallüm, ne kıyâm.
Tuttun, oğlum, bana mâzîleri tasvîr ettin; 
Köylünün hâlini bilmez, diyerek dinlettin.
Hasta meydanda, tedâvîye de cidden muhtaç; 
Yalınız görmeliyim nerde hekim? Nerde ilâç? 
Nesl-i hâzır ki sarık gördü mü, terzîl ediyor,
Defol ıskatçı diyor, cerci diyor, leşçi diyor...
Hocazâdem, ne sülükmüş o meğer vay canına! 
Diş bilermiş senelerden beri Türk’ün kanına.
Emiyor fırsatı bulmuş yapışıp, hem ne emiş! 
Kene bir şey mi aceb, ah o ne doymaz şeymiş! 
Ne o kızdın mı? 
— Hayır, anlarım amma keneyi,
Sağdınız siz de asırlarca o sağmal ineği.
— Hakkımızdır sağarız: Kahrını çektik o kadar,
Besledik...
— Yâ? 
— Ne demek? 
— Beslediniz, hakkın var! 
Hanginiz bir tutam ot verdi, bırak beslemeyi? 
— Yok mudur medresenin köylüde olsun emeği? 
— Mektebin, belki... Fakat medresenin, hiç ummam.
— Kızarım ha! 
— O senin hakk-ı sarîhindir İmam.
— Halka yol gösterecek bir kılavuz var: Ulemâ.
Kalanın hepsi de boş.
— Boştur, efendim, ammâ...
— Neymiş ammâsı beyim? 
— Yok, şu sizin medreseler,
Asrın îcâbına uymakta inâd etmeseler...
— Gidin ıslâh edin öyleyse! 
— Hakîkat, lâzım.
— Fıkra gelsin mi ne dersin? 
— Hadi, gelsin bakalım.
— Son zamanlarda hükûmet şımarık bir deliyi,
Götürür bir yere vâlî diye bağlar.
— Ne iyi! 
— Herifin ilk işi «Tekmil hocalar gelsin! » der.
Ki tabî’î bu adamlar da icâbetle gider.
Önce tebrîk ile takdîm için az çok durulur; 
Sonra «meclis» denilir, bir koca dîvan kurulur.
Şimdi kürsîye abansın da senin Vâlî Bey,
Nutka gelsin mi adam zannederek kendini? ...
— Eyy? 
Ne demiş? 
— Yok, ne geyirmiş diye sor! Ma’nâsız
Bir yığın râbıta müştâkı perâkende lâfız,
Bir etek yâve saçar, bir sürü cinnet savurur; 
Bu da yetmez gibi peştahtaya üç kerre vurur,
Der ki:
«Yirminci asır, fenlere zihniyyetler
Verebilmekle tebellür ve tefâhürler eder.
Vakıâ hâlet-i rûhiyyesi var akvâmın; 
Bu prensiple, fakat, ma’şeri pek i’zâmın,
Belki ferdiyyeti sarsar biraz aksü’l-ameli...
Sâde şe’niyyet-i a’sârı durup dinlemeli.
İctihâdî galeyanlar da mühimdir ya, asıl,
İktisâdî cereyanlardır olan müstahsil.
Bunu te’mîn edemezlerse nihâyet hocalar,
İskolâstikle sanâyi’ yola gelmez, bocalar.
İlk adımdır atacaktır bunu elbette ilim; 
Par-pirensip, gelin, ıslâh-ı medâris diyelim.»
— Par-pirensip mi? Bayıldım be! 
— Fransızca’ma mı? 
Ya heriften de mi eşşek sanıyordun İmam’ı? 
— Birden eşşek deme, bîçâre henüz müsvedde...
Ne yetişkinleri var, dursun o sağlam şedde.
— Hangi müsvedde? Ne müsveddesi? Bir bilmece ki...
— Merkebin...
— Ey? 
— Mütekâmil soyu olmaz mı? 
— Peki? 
— İşte hilkatten o sûrette çıkarken beyazı; 
Böyle birdenbire müsvedde de fırlar ba’zı! 
Neyse geç fıkraya.
— Nerdeydik? Evet, şimdi, nutuk
Biter amma yayılır meclise bir durgunluk.
— Çünkü imlâya gelir herze değil duyduğu şey! 
— Sonra kalkar hocalardan biri, der:
«Vâlî Bey,
Şu hitâbeyle tavanlardan uçan efkârı,
Tutamazlarsa küçük görmeyiniz huzzârı.
Siz ki yirminci asırlardasınız, baksanıza,
Bizim on dördüne dün basmış olan asrımıza! 
Altı yüz yıl mı, evet, tam o kadar lâzım ki,
Kàbil olsun o büyük nutkunuzun idrâki.
Sâde «ıslâh-ı medâris» mi ne, bir şey dediniz...
Onu anlar gibi olduksa da îzâh ediniz:
Acabâ hangi zarûret sizi sevketti buna? 
Ya fesâd olmalı meydanda ki ıslâh oluna.
Bunu bir kerre kabûl eylemeyiz, reddederiz.
Sonra, bîçâre medâris o kadar sahibsiz,
O kadar baştan atılmış da o hâliyle yine,
Düşüyor, kalkıyor amma gidiyor hizmetine.
Halkın irşâdı mıdır maksad-ı te’sîsi? Tamam:
Şehre müftî veriyor, minbere, mihrâba imam.
Hutabânız oradandır, oradan vâiziniz; 
Oradandır hocanız, kayyiminiz, hâfızınız.
Adli tevzî’ edecek hâkime fıkh öğreten o; 
Hele köy köy dolaşıp köylüyü insân eden o.
Şimdi bir mes’ele var arz edecek, çünkü değer:
Bunların hepsine az çok yetişen medreseler,
Bir zaman müftekır olmuş mu aceb hârice? Yok.
İyi amma, a beyim, şöyle bakınsak, bir çok,
Bir alay mekteb-i âlî denilen yerler var; 
Sorunuz bunlara millet ne verir? Milyonlar.
Şu ne? Mülkiyye. Bu? Tıbbiyye. Bu? Bahriyye. O ne? 
O mu? Baytar. Bu? Zirâ’at. Şu? Mühendishâne.
Çok güzel, hiçbiri hakkında sözüm yok; yalnız,
Ne yetiştirdi ki şunlar acaba? Anlatınız.
İşimiz düştü mü tersâneye, yâhud denize,
Mutlakà âdetimizdir, koşarız İngiliz’e.
Bir yıkık köprü için Belçika’dan kalfa gelir; 
Hekimin hâzıkı bilmem nereden celbedilir.
Meselâ bütçe hesâbâtını yoktur çıkaran...
Hadi mâliyyeye gelsin bakalım Mösyö Loran.
Hani tezgâhlarınız nerde? Sanâyi’ nerde? 
Ya Brüksel’de, ya Berlin’de, ya Mançester’de! 
Biz ne müftî, ne imam istemişiz Avrupa’dan; 
Ne de ukbâda şefâ’at dileriz Rimpapa’dan.
Siz gidin bunları ıslâha bakın peyderpey; 
Hocadan, medreseden vazgeçiniz, Vâlî Bey! »
* * *
Ne dedin fıkrama? 
— A’lâ! Beni habtettin, İmam! 
— Yola gel şöyle biraz, neydi o sözler? 
— Be Hocam,
Sana biz medresenin hizmeti hiç yok demedik; 
Bir bedâhet bu ki inkâra çalışmak delilik.
Halkı irşâd edecek var mı ya sizden başka? 
Onu insan bile saymaz mütefekkir tabaka? 
Köylüden milletin evlâdı kaçarken yan yan,
Sizdiniz köydeki unsurla beraber yaşayan.
Rûhunuz halkımızın, köylümüzün rûhuna denk; 
Sözünüz bir, özünüz bir, o ne mes’ûd âhenk! 
Biz bu âhengi harâb etmeyecektik, ettik; 
Kapanır türlü değil açtığımız kanlı gedik.
Ne kadar benziyoruz şimdi sakat bir duvara...
Vahdetin tertemiz alnında ne çirkin bu yara! 
Hadi iş gör bakalım, var mı ki imkân? Nerde! 
İkilik azmine hâil kesilir her yerde.
Ne desek, dinlemiyor, nâfile, bir kimse bizi.
— Uydurun siz de, beyim, halka biraz kendinizi.
— Haklısın.
— Aykırı gitmekle bu yol hiç çıkmaz.
— Konya’daydım...
— Haberim yok, ne zaman? 
— Bıldır yaz.
Şehri az çok bilir, etrâfını pek bilmezdim; 
Bâri bir köyleri görsem, diye çıktım, gezdim.
Yolda duydum ki: Filân nâhiyenin a’yânı,
Üç gün evvel kovuvermiş hoca bilmem filânı; 
Herkes evlâdını almış, kapatılmış mektep.
Çok fena şey! Hele bir anlayalım, neydi sebep.
Hiç işim yok, bu da oldukça mühim doğrusu ya,
Gidecek yolcu da var, akşama indik oraya.
Yatsıdan sonra ahâlî «bize va’z et» dediler; 
Çektiler altıma bir cıllığı çıkmış minder.
Tahta sordum, silinip çevre kadar yenlerle,
Geldi, tâ göğsüme yaslandı sakat bir rahle.
Evvelâ hamdeleden, salveleden başlayarak,
Girmeden maksada dîbâceyi serdim çabucak.
İlme kıymet veren âyâtı, ehâdîsi bütün,
Okudum, hâsılı bülbül gibi öttüm ben o gün.
Sonra, te’yîd-i İlâhî olacak besbelli,
Öyle bir maskara ettim ki o hâin cehli,
Hani kendim de beğendim.
— Adam, anlat, ne dedin? 
— Biri aklımda değil.
— Öyle mi? 
— Baktım, sadedin,
Tam zâmanıydı, ahâlîye çevirdim yüzümü; 
Açtım artık bu sefer ağzımı, yumdum gözümü:
Hiç muallim kovulur muymuş, ayol, söyleyiniz? 
O sizin devletiniz, ni’metiniz, her şeyiniz.
Hoca hakkıyle beraber gelecek hak var mı? 
Sizi mîzâna çekerken bunu sormazlar mı? 
Müslüman, elde asâ, belde divit, başta sarık; 
Sonra, sırtında, yedek, şaplı beş on deste çarık; 
Altı aylık yolu, dağ taş demeyip, çiğneyerek,
Çin-i Mâçin’deki bir ilmi gidip öğrenecek.
Hiç düşünmek de mi yoktur, be adamlar, bu ne iş? 
En büyük tâli’i Mevlâ size ihsân etmiş,
Hem de ta olduğunuz mevkie göndermişken; 
Teptiniz kendi gelen ni’meti sersemlikten! 
Çok zaman geçmeyecektir ki bu nankörlüğünüz,
Ne felâketlere meydan verecektir görünüz! 
Köylerin yüzde bugün sekseni, hattâ, hocasız; 
Siz de onlar gibi câhil kalarak anlayınız! 
Bir hatâ oldu, deyip şimdi peşîmansınız a...
Ne çıkar? Gitti giden, kıydınız evlâdınıza...
Buna benzer daha bir hayli savurdum, estim,
Ses, nefes hepsi tükenmişti, nihâyet kestim.
Sanıyordum ki duâdan koca mescid inler...
Umduğum çıkmadı hiç: Pek yavaş âmin dediler.
Çekiverdim o zaman ben de hemen Fâtiha’yı.
Yatacağmız odanın sâhibi Mestanlı Dayı,
Getirirken beni, sağ elde fener, mescidden; 
«Gürül gürül okuyor hep, gürül gürül okuyor; 
Yanıl da bir, deli oğlan, baban mezarda mı, sor! »
Deyivermez mi, ne dersin? 
— Ama pek hoş cidden.
— Bunu duydum zehir içmiş gibi sersemleştim...
Eve geldik, herifin kalbini artık deştim.
Ne de çok şey biliyormuş, be Hocam, köylü meğer! 
— Öyledir.
— Sen de şaşarsın, hani, söylersem eğer.
Anladım: Bilmeyecek tilki onun bildiğini.
— Hadi naklet bakalım şimdi şu bilgiçliğini? 
— Dedi:
«Fetvâyı veren mahkeme, yanlış, gerçek,
İki da’vâcı ne söylerse bütün dinleyecek.
O zaman kestiği parmak acımaz, âmennâ...
Ama hep bir tarafın ağzına bakmak, o fenâ.
Benim arkamdaki düşman bana Mevlid mi okur? 
Dur ki ben söyleyeyim bir de, kuzum, sen hele dur! 
Köylü câhilse de hayvan mı demektir? Ne demek! 
Kim teper ni’meti? İnsan meğer olsun eşşek.
Koca bir nâhiye titreştik, odunsuz yattık; 
O büyük mektebi gördün ya, kışın biz çattık.
Kimse evlâdını câhil komak ister mi ayol? 
Bize lâzım iki şey var: Biri mektep, biri yol.
Niye Türk’ün canı yangın, niye millet geridir; 
Anladık biz bunu, az çok, senelerden beridir.
Sonra baktık ki hükûmetten umup durdukça,
Ne mühendis verecekler bize, artık, ne hoca.
Para bizden, hoca sizden deyiverdik... O zaman,
Çıkagelmez mi bu soysuz, aman Allah’ım aman! 
Sen, oğul, ezbere çaldın bize akşam, karayı...
Görmeliydin o muallim denilen maskarayı.
Geberir, câmie girmez, ne oruç var, ne namaz; 
Gusül abdestini Allah bilir amma tanımaz.
Yelde izler bırakır gezdi mi bir çiş kokusu; 
Ebenin teknesi, ömründe pisin gördüğü su! 
Kaynayıp çifte kazan, aksa da çamçak çamçak,
Bunu bilmem ki yarın hangi imam paklayacak? 
Huyu dersen, bir adamcıl ki sokulmaz adama...
Bâri bir parça alışsaydı ya son son, arama! 
Yola gelmez şehirin soysuzu, yoktur kolayı.
Yanılıp hoşbeş eden oldu mu, tınmaz da ayı,
Bir bakar insana yan yan ki, yuz olmuş manda,
Canı yandıkça, döner öyle bakar nalbanda.
Bir selâm ver be herif! Ağzın aşınmaz ya... Hayır,
Ne bilir vermeyi hayvan, ne de sen versen alır.
Yağlı yer, çeşmeye gitmez; su döker, el yıkamaz; 
Hele tırnakları bir kazma ki insan bakamaz.
Kafa orman gibi, lâkin, o bıyık hep budanır; 
Ne ayıptır desen anlar, ne tükürsen utanır.
Tertemiz yerlere kipkirli fotinlerle dalar; 
Kaldırımdan daha berbâd olur artık odalar; 
Örtü, minder bulanır hepsi, bakarsın, çamura.
Su mühendisleri gelmişti... Herifler gâvur a,
Neme lâzım bizi incitmediler zerre kadar; 
İnan oğlum, daha insaflı imiş çorbacılar! 
Tatlı yüz, bal gibi söz... Başka ne ister köylü? 
Adam aldatmayı a’lâ biliyor kahbe dölü! 
Ne içen vardı, ne seccâdeye çizmeyle basan; 
Ne deyim dinleri bâtılsa, herifler insan.
Hiç ayık gezdiği olmaz ya bizim farmasonun...
İçki yüzler suyu, ahlâkını bir bilsen onun! 
Şimdi ister beni sen haklı gör, ister haksız,
Öyle devlet gibi, ni’met gibi lâflar bana vız! 
İlmi yuttursa hayır yok bu musîbetlerden...
Bırakın oğlumu, câhilliğe râzıyım ben.»
— Hakkı var.
— Pek güzel amma, bu işin yok ki sonu.
Kapadık mektebi, kovduk diyelim farmasonu,
Başı boş köylünün evlâdını kimler yedecek? 
Adam ister ona insanlığı telkîn edecek.
Bunu nerden bulalım? Kimlere ısmarlayalım? 
Önce kaç tezgâhımız var, bakalım, bir sayalım...
— Pek uzun boylu hesâb etme, nedir mes’ele ki? 
Herkesin bildiği şey: Medrese, bir, mektep, iki.
— İşte arz eyliyorum zât-ı fazîlânenize:
İkisinden de hayır yok bu şerâitle bize.
— Gâlibâ sen yeniden kızdıracaksın Köse’yi; 
Söyle, mîrasyedi bey, kimdi yıkan medreseyi? 
Biz miyiz, siz misiniz? Sizsiniz elbet...
— Elbet! 
— Yıktınız kazmaya kuvvet, ne de sür’atle! 
— Evet.
— Bir hünermiş gibi ikrâr ediyor ağzıyla...
— Çünkü mektep yapacaktık onun enkàzıyla.
— Çünkü mektep yapacakmış! .. Ne kolay söylemesi! 
Bir kümes yaptığınız var mı ki, bir kaz kümesi? 
— İnkılâb ümmetinin şânı yakıp yıkmaktır.
— Size çılgın demeyen varsa, kuzum, ahmaktır.
Yıkmak insanlara yapmak gibi kıymet mi verir? 
Onu en çolpa herifler de, emîn ol, becerir.
Sâde sen gösteriver «işte budur kubbe! » diye; 
İki ırgadla iner şimdi Süleymâniyye.
Ama gel kaldıralım dendi mi, heyhat, o zaman,
Bir Süleyman daha lâzım yeniden, bir de Sinan.
Bunların var mı sizin listede hiç benzeri, yok.
Ya ne var? Bir kuru dil, siz buyurun, karnım tok! 
Ötmeyin nâfile baykuş gibi karşımda, susun! 
— Mürteci’sin be İmam? 
— Mürteci’im, hamdolsun.
— Hele bak hamd ediyor! 
— Hamd ediyorsam, yeridir:
Şâfi’î’nin mi, kimindir o şiir? 
— Hangi şiir? 
— Hani «Peygamber’in evlâdını candan sevmek,
Râfızîlikse...
— Evet,
— «Yerde beşer, gökte melek,
Râfızîdir bu, desin hepsi de hakkımda benim,
Ben oyum, işte...» diyor...
— Bildim, evet.
— Kàili kim? 
— Şâfi’î zannederim, neyse, fakat maksadınız? 
Şunu lûtfen bana teşrîh ediniz, anlatınız.
— Yıkılan yurduma cennet diyemem, ma’zûrum; 
Hani ma’mûre? Harâbeyle benim neydi zorum? 
Heybe sırtında «adâlet» dilenirken millet,
Müsterîh olmanın imkânı mı var, insâf et? 
«Yaşasın! » ma’cunu a’lâ idi, yut, keyfine bak! 
Tutmuyor şimdi, fakat, bin yala parmak parmak.
— Niye tiryâkisi oldun bu kadar sen de ayol? 
Tutmuyor, çünkü alıştın... Yemeyeydin bol bol.
Hem bizim ma’cunu pek hırpalamak doğru mu ya? 
— Dur canım! Ben kızarım böyle vakitsiz şakaya...
Sözü tekmîl edeyim...
— Sonra bitir, dinle biraz:
Bir yutar, beş yutar, afyonkeşi afyon tutmaz; 
Der ki: Toprak mı, ne zıkkım bu, varıp anlamalı.
Açılır kurna başından, sıyırır peştemalı,
Nalının sırtına atlar, sürerek doğru gider,
Hangi attarsa, bulur: «Tutmadı yâhu, yine! » der.
Gülmeden çatlayadursun biriken çarşı, pazar; 
«Bu kadar tuttuğu yetmez mi kuzum? » der attar.
Siz de artık uzun etmektesiniz, hem pek uzun; 
Üç saat esnemeden dinlediğim nutkunuzun,
«Yaşasın! » ma’cunu peymâne-i ilhâmı bütün,
Hani, sarhoş kuşa döndün, mütemâdî öttün! 
— Bırak oğlum, yeter artık, şakanın vakti değil.
— Sen de, öyleyse bizim ma’cuna baş kesmeyi bil! 
— Sâde bir «bal» deyivermekle ağız tatlansa,
Arı uçmuş diye, kaçmış diye hiç çekme tasa.
Ağlasın milletin evlâdı da bangır bangır,
Durma hürriyyeti aldık diye, sen türkü çağır! 
Zulmü alkışlayamam, zâlimi aslâ sevemem; 
Gelenin keyfi için geçmişe kalkıp sövemem.
Biri ecdâdıma saldırdı mı, hattâ, boğarım...
— Boğamazsın ki! 
— Hiç olmazsa yanımdan koğarım.
Üç buçuk soysuzun ardında zağarlık yapamam; 
Hele hak nâmına haksızlığa ölsem tapamam.
Doğduğumdan beridir âşıkım istiklâle,
Bana hiç tasmalık etmiş değil altın lâle.
Yumuşak başlı isem, kim dedi uysal koyunum? 
Kesilir, belki, fakat çekmeye gelmez boyunum.
Kanayan bir yara gördüm mü yanar tâ ciğerim,
Onu dindirmek için kamçı yerim, çifte yerim.
Adam aldırma da geç git, diyemem, aldırırım.
Çiğnerim, çiğnenirim, hakkı tutar kaldırırım.
Zâlimin hasmıyım amma severim mazlûmu...
İrticâın şu sizin lehçede ma’nâsı bu mu? 
— Yok canım! 
— Yok deme! 
— İfrât ediyorsun Köse...
— Yâ? 
İşte ben mürteci’im, gelsin işitsin dünyâ! 
Hem de baş mürteci’im, patlasanız çatlasanız! 
Hadi kànûnunuz assın beni, yâhud yasanız! 
— Yasa yok şimdi.
— Neden, bitti mi? 
— Çoktan bitti.
— Dede Cengiz ya? 
— Bırak, derdimi deştin: Gitti! 
— Getirirler yine lâzımsa...
— Hayır, gitti gider.
— Deme oğlum! 
— Ya bizim düşmanımızmış o meğer...
Dedenizdir diye bir kahbe çıfıtmış yamayan...
— Size hâ? 
— Öyle ya, çok geçmedi, lâkin, aradan,
Geldi bir başka gâvurcuk, dedi «Cengiz’le, ayol,
Bu hısımlık nereden çıktı ki, siz Türk, o Moğol! ...»
— Sonra? ..
— Hiç! 
— Hiç mi? 
— Sönüp gitti o kızgın piyasa.
— Hem de bir püfle! 
— Evet, şimdi ne hâkan, ne yasa! 
— Kimse ma’kul kefereymiş, o herif.
— Sorma Köse’m...
— Çok şükür sizde de pek yok, değil amma sersem! 
— İğnelersin şu benim neslimi yüz buldukça,
Sana elmas gibi hürriyyeti kim verdi, Hoca? 
Ne yaman şeydi unuttun mu o istibdâdı? 
Hep fecâyi’di, hayâtın hele hiç yoktu tadı.
Milletin benzi sararmış, işitilmezdi refâh; 
Her nefes dört elifin sırtına binmiş bir «âh! »
O ne günler...
— Beni kızdırmaya söyler mahsus,
Yeter artık! 
— Niye? 
— Ezber bilirim hepsini, sus! 
— Ne tuhafsın! Bana döktürmeyeceksin içimi...
— Yok paşam, sizde tuhaflık, o benim haddim mi? 
— Müstebiddin de gem almaz soyu çıktın, git git,
Sen ki hürriyyet için nefyolunurdun, a tirit! 
İşi yok, şimdi muhâlifliğe sarmış derdi...
— Hoca rahmetli kerâmet gibi söz söylerdi...
— Bâri tuttun mu? 
— Ne mümkün? O zaman nerde akıl? 
— Sonradan geldiği sâbit mi efendimce, nasıl? 
— Döverim ha! 
— Hadi dövmüş kadar ol! 
— Dur be adam,
Dinle, zevzekliği terk et! 
— Sana terk ettim, İmam! 
— Ne diyordum be? 
— Ya gördün mü kafan aynı kafa! 
«Hoca rahmetli» dedin, öyle giriştindi lâfa.
— Evet, oğlum, Hoca sevmezdi, bilirdim, Saray’ı; 
Ama sövmezdi de hoşlanmadığından dolayı.
Vardı bir duygusu besbelli ki...
— Bilmem, varmış...
Pâdişah dendi mi, çokluk dil uzatmazlarmış! 
— Hiç unutmam, Hocazâdem ki, sıcak bir gündü,
Bahçedeydik, bana bir parça baban küskündü.
— Sana düşkündü babam, küstüğü olmazdı ama...
— Boşboğazsın diye kızmıştı.
— Kerâmet! 
— Sorma! 
Büsbütün kızdırayım bâri, dedim...
— Yâ? Çok iyi:
Çivi, bir an’anedir bizde, sökermiş çiviyi.
— «Ortalık şöyle fena, böyle müzebzeb işler,
Ah o Yıldız’daki baykuş ölüvermezse eğer,
Âkıbet çok kötü...» dîbâce-i ma’lûmuyle,
Söze girdim.
— Kızıyor muydu? 
— Hayır.
— Tekmille! 
— Bırakan var mı ki? Rahmetli Hocam doğrularak,
Dedi:
«Oğlum, bu temennî neye benzer, bana bak:
Eşeklerin canı yükten yanar, aman, derler,
Nedir bu çektiğimiz derd, o çifte çifte semer! 
Biriyle uğraşıyorken gelir çatar öbürü; 
Gelir ki taş gibi hâin, hem eskisinden iri.
Semerci usta geberseydi... Değmeyin keyfe! 
Evet, gebermelidir inkisâr edin herife.
Zavallı usta göçer bir gün âkıbet, ancak,
Makàmı öyle uzun boylu nerde boş kalacak? 
Çırak mı, kalfa mı, kim varsa yaslanır köşeye; 
Takım biçer durur artık gelen giden eşeğe.
Adam meğer acemiymiş, semerse hayli hüner; 
Sırayla baytarı boylar zavallı merkepler.
Bütün o beller, omuzlar çürür çürür oyulur; 
Sonunda her birinin sırtı yemyeşil et olur.
«Giden semerciyi, derler, bulur muyuz şimdi? 
Ya böyle kalfa değil, basbayağ muallimdi.
Nasıl da kadrini vaktiyle bilmedik, tuhaf iş:
Semer değilmiş o rahmetlininki devletmiş! »
Nasîhatim sana: Herzeyle iştigâli bırak; 
Adamlığın yolu nerdense, bul da girmeye bak.
Adam mısın: Ebediyyen cihanda hürsün, gez; 
Yular takıp seni bir kimsecik sürükleyemez.
Adam değil misin oğlum: Gönüllüsün semere; 
Küfür savurma boyun kestiğin semercilere.»
* * *
— Sen işin yoksa devir çamları paldır küldür; 
Neslimin şöyle dönüp bakması hattâ züldür.
Gözüm ensemde değil, görmeliyim ben önümü; 
Kestik attık hele mâzî denilen kör düğümü! 
Ne zamandan beridir bağlıyız artık bıktık; 
Demir aldık o sizin an’anelikten çıktık.
— Pupa yelken açılın şâyed oturmazsa gemi! 
Bu tenezzüh, cici bey, doğruca Kağtâne’ye mi? 
— Hayır, enginleri bir bir geçerek, gâyemize.
— Hele bir kerre çıkın Marmara’dan Akdeniz’e! 
Fıkra gelsin mi? 
— İşin fıkracılık zâten İmam! 
Korkarım çam devirirsin yine...
— Bilmem çam mam! 
«Bocalarken bakar üstündeki kaptan acemi,
Sarılır bir kayanın boynuna bîçâre gemi.
«Bu nedir, Beybaba, bittik mi, ne olduk? » derler; 
Kimi evrâd okur üfler, kimi lâ-havle çeker.
«Yok canım! » der, Hacı Kaptan, biriken yolculara:
«Su tükenmiş, haberim yok, buyurun işte kara! »
Siz de, oğlum, bu mahârette, bu cür’ettesiniz:
Gemi yüzdürmek için kalmadı meydanda deniz! 
— Dinle bir fıkra da benden bakalım şimdi.
— Olur.
— «Devr-i sâbık»ta, kazâ teknesi, bir köhne vapur,
Akdeniz hattına tahsîs edilir bol keseden.
Eski kaptan «Gidemem, der, getirin varsa giden.»
Yeni kaptan gelerek, doğru çıkar mevki’ine.
Adamın tâli’i oldukça güzelmiş ki yine,
Yel üfürsün, su götürsün diye bekletmez pek,
Gece kalkar bu adem postası İzmir diyerek.
Göksu’daymış gibi fış fış yüzedursun miskin...
Denizin neş’esi a’lâ, hava enfes... Lâkin,
Bir taraftan verivermez mi nihâyet patlak,
Tekne körkandil olur, yolcular allak bullak.
Şimdi bîçâre süvârîye ne dur var, ne otur; 
Dinlenir farz ederek birçok emirler savurur:
«Getirin hartayı! » der; baksana mâşâ’allâh:
Şile, Bartın, Kızılırmak... Güzelim, Bahr-i Siyâh! 
— Akdeniz yok mu? 
— Hayır yok.
— Bu nasıl kaptanlık? 
— Haklısın Beybaba, göndermediler, çok yazdık.
Eğilir sonra bakar: İbresi yok bir pusula...
Yürümez ezbere, yâhû, gemi, eyvahlar ola! 
Bora estikçe eser, dalgalar azdıkça azar...
«Getirin ibreyi! » der, bulmanın imkânı mı var? 
«İbre yok, Beybaba, bilmem ne getirsek? » derler...
O da: «Öyleyse şehâdet getirin! » der bu sefer.
* * *
Verdiğin tek silik onluktu, behey aksi İmam,
Olacak söz mü dokuz kubbeli, çinçinli hamam? 
Bize devlet diye teslîm olunan şey neydi? 
Çarpacak sâhil arar, kupkuru bir tekneydi! 
On sekiz mil mi gideydik? Batırırdık...
— Lebbey? 
Batmadık bir yeriniz kaldı mı, bilsem, cici bey? 
«Devr-i sâbık» mı dedin şimdi? .. Elindeyse, çevir,
Ensesinden tutup eyyâmı da gelsin o devir.
Milletin beş parasız onda, emîn ol, yedisi! 
Gündüzün aç dolaşır, akşama kırk ev kedisi! 
Yatırın âlemi çavdar karışık mezbeleye:
Ne bu? Ekmek! diye dünyâyı verin velveleye.
Hastalık, kehle, sefâlet saradursun, kol kol,
Sâde siz seyre bakın! 
— Harb-i Umûmî bu, ayol! 
— Devr-i sâbıkta gebermezdi adam böyle zelîl,
Diri bir yanda uzanmış, ölü bir yanda sefîl.
— Niye hürriyyet için sürgüne gittindi? 
— Evet.
Gittim amma bu değil beklediğim hürriyyet.
Zâten i’lân edilirken işi çakmıştım ya...
Çatlasan hayra yorulmazdı o miskin rü’ya! 
Ne herifler, ne kılıklar, ne nutuklardı, düşün! 
— Düşünür, arz ederim sonra! 
— Unutmam, bir gün,
Bâbıâlî yokuşundan çıkıyordum, baktım:
Yolu boydan boya tutmuş eli bayraklı takım.
Geziyor başların üstünde genizden bir ses.
Çömelip, salya sümük, ağlayadursun herkes,
Ben görür görmez öten zurnayı bir irkildim...
Ay, Zuhûrî’ye çıkan maskara! Bildim... Bildim...
Değişen bir yeri yok, dinleyemem kim ne dese.
Yine bir kıl keçe altında kapanmış ense; 
Yine yıllarca hamamsız ki boyun musmurdar; 
Yine parmak gibi, âfâka batan, tırnaklar; 
Yine merdâne geçirmiş gibi yatkın bir yüz,
Ki hayâ nâmına tek ârıza bilmez, dümdüz! 
Yine bir tatsız alın, yassı burun, basma çene...
Hep o, hiç başka değil, gördüğüm evvelki sene.
— Kimdi, anlat şunu? 
— Kuzguncuk’a geçtim bir gün,
Molla’nın köşküne yaklaşmadan etmez mi sökün,
Belki kırk elli köpek, havlayarak, nerdense...
— Ama hiç saklama: Korkup da oturdun mu Köse? 
— Köse dünyâda senin söylediğin haltı yemez; 
Parçalar, belki, fakat üstüme itler siyemez.
— Hadi öyleyse, Hocam, sell-i asâ et de yanaş! 
— Saldıran yoktu ki... Derken kocaman bir karabaş,
Karşıdan başladı ses vermeye...
— Lâkin bu yaman,
Konağın bekçisi besbelli...
— Değilmiş, dur aman! 
O içerden, bu yiğitler de dışardan ürüdü; 
Bir ağız kavgasıdır aldı, tabî’î, yürüdü.
Karabaş sustu neden sonra, köpekler yattı; 
Şimdi âfâkı gümüş kahkahalar çınlattı.
Kapıdan bir göreyim şöyle, dedim, vay canına:
Adam olmuş karabaş, geçti beyin ta yanına.
Ben şaşırmış bakıyordum ki sadâlar dindi; 
Karabaş salta dururken dönerek silkindi,
Oldu bir zilli köçek, oynadı hop hop göbeği; 
Hani varmış gibi karnında beş aylık bebeği! 
Karabaş sonra Zuhûrî’ye de çıksın mı sana? 
Hem nasıl, taş çıkarır, belki, Burunsuz Hasan’a.
Ne Arap kaldı, ne Lâz kaldı, ne Çerkes, ne Pomak,
Öyle bir kesti ki taklidleri, bittim...
— Hele bak! 
Çok köpoğluymuş! 
— Evet, pek de utanmaz şeydi...
— Parsa çok muydu? 
— Bırak, toplasın, oğlum, değdi...
Kaçıranlar bile olmuş, o kadar gülmüştük.
İşte yavrum, bu omuzlarda gezen dilli düdük,
Havlayan, zil takınan, sonra Zuhûrî’ye dalan,
O bizim soytarının kendi değil miydi? 
— Yalan! 
— Karabaş gel! diyecektim...
— Dememiştin ya, sakın? 
— Ne dedim, bilmiyorum, tâ öteden bir çapkın,
Gâlibâ sezdi ki, yekten dedi: «Halt etme sofu! 
Gördüğün fesli: Senin milletinin feylesofu.
Bu ve emsâli dehâlar tutuyor memleketi.
Sen bu şenlikleri gördünse kimin ma’rifeti? »
Dedim: «Ezberleyelim, saysana, oğlum, bir bir,
Şu dehâlar dediğin kaç kişidir, kimlerdir? »
— «İçtimâî biri, dehşetli siyâsî öbürü; 
Hele mâliyyecimiz yok mu, bu ilmin pîri.»
Sayı dolmuştu, fakat bende tükenmişti sıfır; 
Dön işin yoksa fırıldak gibi artık fır fır.
Böyle bir korku geçirmiş değilim ömrümde; 
Benzedim gitti o gün neşvesi kaçmış Kürd’e.
— Yine bir fıkra mı yerleştireceksin araya? 
— Hani vâiz geçinen maskara şeyler var ya,
Der ki bir tânesi peştahtayı yumruklayarak:
Dinle dünya nenin üstünde durur, hey avanak! 
Yerin altında öküz var, onun altında balık; 
Onun altında da bir zorlu deniz var kayalık.
Öteden Kürt atılır:
— Doğru mu dersin be hoca? 
— Ne demek doğru mu dersin? Gidi câhil amıca! 
Sözlerim basma değil, yazma kitaptan tekmil; 
Kim inanmazsa kızıl kâfir olur böylece bil.
— Rahatım yok benim öyleyse bugünden sonra; 
Gömülüp kurtulayım bâri hemen bir çukura.
— Ne zorun var be adam? 
— Anlatayım dur ki hocam:
Ben bu dünyâyı görürdüm de sanırdım sağlam.
Ne çürükmüş o meğer sen şu benim bahtıma bak:
Tutalım şimdi öküz durdu, balık durmayacak; 
Diyelim haydi balık durdu biraz buldu da yem,
Ya deniz? .. Hiç dibi yokmuş bu işin... Ört ki ölem! 
* * *
Ne dedin fıkrama? 
— Gâyetle fenâ.
— Vay? 
— Dinle:
Memleket mahvoluyor, baksana, bedbinlikle.
Ben ki ecdâda söven maskaralardan değilim,
Anarım hepsini rahmetle... Fakat münfa’ilim.
— Niye? 
— Zerk etmediler kalbime bir damla ümîd.
Hoca, dünyâda yaşanmaz, yaşamaktan nevmîd.
Daha mektepte çocuktuk, bizi yıldırdı hayat; 
Oysa hiç korku nedir bilmeyecektik, heyhat! 
Neslim ürkekmiş, evet, yoktu ki ürkütmeyeni; 
«Yürü oğlum! » diye teşcî’ edecek yerde beni,
Diktiler karşıma bir kapkara müstakbel ki,
Öyle korkunç olamaz hortlasa devler belki! 
Bana dünyâya çıkarken «batacaksın! » dediler...
Çıkmadan batmayı öğren, ne kadar saçma hüner! 
Ye’si ezber bilirim, azmi yüzünden tanımam; 
Okutan böyle okutmuştu, beğendin mi İmam? 
— Çattı, lâkin, o yalan bellediğin istikbâl.
— Hadi çatmış diyelim, kimlere âid ki vebâl? 
Bir ışık gösteren olsaydı eğer, tek bir ışık,
Biz o zulmetleri bin parça edip çıkmıştık.
İki üç yüz senedir serpemiyor bizde şebâb; 
Çünkü bîçârenin âtîsine îmânı harâb.
Hissi yok, fikri bozuk, azmini dersen: Meflûc...
Hani rûhunda o haksızlığa isyan, o hurûc? 
Karşıdan zinde görürsün, sokulursun ki: Yarım...
Yandık ecdâdımızın nârına, hâlâ yanarım! 
Ye’si tekfîr eden îmânıma olsun ki yemin,
Bize telkîn-i ümîd etmediler, yoksa bu din,
Yine dünyâlara yaymıştı yeşil gölgesini; 
Yine hakkın sesi boğmuştu dalâlin sesini.
Müslümanlık bu değil, biz yolumuzdan saptık,
Tapacak bir putumuz yoktu, özendik, yaptık! 
Göreyim gel de büyük bildiğin Allâh’ı kayır...
Hani, tevfîk-i İlâhî’ye kanan var mı? Hayır.
Ya senin âlem-i İslâm’ın inanmış ye’se; 
Dîn-i resmîsi odur, vazgeçemez kim ne dese! 
Önce dört kıt’ayı alt üst eden îmân-ı metîn; 
Sonra, dört yüz bu kadar milyon adam, hepsi cebîn! 
Şark’a in, Mağrib’e yüksel, göremezsin galeyan...
Nasıl olmuş da uyuşmuş bütün ümmetteki kan? 
Niye tutmuş da bu şevket, bu şehâmet dîni,
Benden imsâk ediyor ceddime bezl ettiğini? 
Yaşamak hakk-ı sarîhim mi? Evet. Bir mantık,
Bunu inkâr edemez, çünkü bedîhî artık.
Bir bedâhet de bu öyleyse: «Çalışmak borcum.»
Yok irâdem ki, fakat, dipdiri bir meflûcum! 
— Ya kabâhat yine mâzîde mi? ..
— Bilmem, kimde...
Bir çıfıt sillesi kaç yıldır öter beynimde:
Dedi: «Farz et senin Asya’n yedi yüz milyonmuş; 
Ne çıkar? Davranamaz hiç ki, serâpâ donmuş.
Vâkıâ biz bir avuç unsuruz amma boğarız,
Kimi dünyâda görürsek hareketsiz, cansız.»
Ah o din nerde, o azmin, o sebâtın dîni; 
O yerin gökten inen dîni, hayâtın dîni? 
Bu nasıl dar, ne kadar basmakalıp bir görenek? 
Müslümanlık mı dedin? ... Tövbeler olsun, ne demek! 
Hani Kur’ân’daki rûhun şu heyûlâda izi,
Nasıl İslâm ile birleştiririz kendimizi? 
Ye’si tedrîc ile zerk etmiş edenler dîne...
O ne mel’un aşı, hiç benzemiyor, hiç birine! 
Dikkat et: 1000 senesinden beri, a’sâbı harâb,
Yatıyor koskoca bir âlem-i îman, bîtâb.
Pıhtı hâlinde yürekler, cevelânsız kanlar; 
Çevirip yastığı tekrar uyuyor kalkanlar! 
Gözünün gördüğü yok beynine çarpan güneşi! ..
— İyi amma nasıl îkàz edeceksin bu leşi? 
— Leş değil.
— Leş mi değil? 
— Dipdiri... Dalgın, yalnız...
Şimdi kurtarmak için azmedelim, kurtarırız:
Verelim gel de şunun kalbine bir canlı ümîd.
— Ne kolay! Sa’y-i medîd ister ayol, sa’y-i medîd! 
— Eklerim ben de mesâîyi tutar birbirine,
Al kuzum, istediğin sa’y-i medîd oldu yine.
Var mı bir başka sözün söyleyecek? 
— Elbet var:
Hani, tevfîki hesâb etmedin, onsuz ne çıkar? 
— Ama kul neyle mükellefti ki, tevfîk ile mi? 
Hiç değil, sa’y ile; tevfîk, o: Hudâ’nın keremi.
Sarıl esbâba da çık, işte tarîk, işte refîk; 
Ne vazîfen senin olmazmış, olurmuş tevfîk? 
Oturup dil dökecek yerde gidip döksene ter! 
Bin çalış gâyen için, bir kazan ömründe yeter.
Mütebâkî o dokuz yüz emeğin yok mu, Hocam? 
— Daha doksan dokuz ister, ne demek, etsene zam! 
— Hadi ettik... Biri olmaz, biri hattâ, zâyi’; 
Ya onun gâyede tek hissesi var, hem şâyi’.
Dinle üç beş sene evvel geçen oldukça mühim,
Bir ufak hâdiseden bahsedeyim...
— Dinleyelim.
— Hüseyin Kâzım’ı elbette bilirsin? 
— Lebbey? 
— Kadri Bey zâde canım? 
— Hâ! Şu bizim Kâzım Bey.
— O, zirâ’atle çok uğraştı, bilir çiftçiliği...
— Gördüm! Âsârı da var köylü için... Hem pek iyi...
— Bir zamanlar, hani, tenvîr edelim halkı diye,
Toplanırdık ya...
— Evet, «Hey’et-i İrşâdiyye».
— O senin söylediğin canlı eserler, sanırım,
Yeni bitmişti ki, gösterdi de bir gün Kâzım,
Dedi: «Meclisce münâsibse basılsın da hemen,
Okusun taşralılar gönderelim meccânen.»
Biz bu teklîfi beğendik, aramızdan sâde,
İ’tirâz etti şu sûretle Recâîzâde:
«Güzel yazılmış eserler ve şüphesiz ki müfîd; 
Fakat, basılsa okurlar mı? Bence azdır ümîd,
Evet, beş on kişi ancak okur tenevvür eder; 
Bizim mesârif-i tab’iyye olmayaydı heder.»
Dedik: «Cevâbını versin müellifin kendi.»
Kabûl edildi bu teklîfimiz, peki, dendi.
— Ne söylemiş, bakalım, çünkü pek güzel söyler? 
— Söz aldı, başladı Kâzım:
— «Efendiler, beyler,
Şu bahsi geçmiş eserler nedir? Zirâîdir.
Müdâfa’âtımı öyleyse pek tabî’îdir,
Alıp da nakledivermek bütün tabîatten,
Bütün tabîate hâkim şu’ûn-i kudretten.
Bilirsiniz ki: Hudâyî biten en ince nebat,
Döker de her sene milyonla canlı tohm-ı hayat,
Göçerse öyle göçer hilkatin bahârından.
Yabâni hardala mümkün mü olmamak hayran? 
Ya bir papatyaya kàbil mi etmemek hürmet? 
Ne vergi vermedelerdir? Çiçek başından, evet,
Zemînin aldığı tohmun yekûnu: Milyarlar! 
Demek, tabîati icbâr eden avâmil var,
Bu ihtişâma, bu vâsi’, bu müdhiş isrâfa; 
O, iktisâdı bırakmazdı yoksa bir tarafa.
İşin hakîkati: Hilkat ne kâr arar, ne zarar; 
Bekà-yı nesle bakar hep, bekà-yı nesli sorar.
Neden mi? Çünkü hayâtın yegâne gâyesidir; 
O gâye olmasa dünyâ bir âhiret kesilir.
Saçıp savurmada fıtrat bütün hazâinini; 
Merâmı gâyesinin böylelikle te’mîni.
Ya önceden biliyor, binde kim bilir ne kadar
Ziyâna uğrayacak sonradan bu milyarlar? 
Kolay değil, kimi, intâş için zemin bulamaz; 
Zemin bulur kimi, lâkin nedense doğrulamaz.
Bu çiğnenir, onu kurt yer, öbür zavallıyı kuş; 
Bakarsınız: Çoğu bitmiş sonunda, mahvolmuş,
Sebât edip de, fakat kurtulan tohum pek azı.
Demek, saçarken eteklerle saçmadan garazı,
Şu çimlenen bir avuç tohmu devşirip, ancak,
Bekà-yı nesle varan gâyesinde kullanmak.
Demek, tabîat edermiş zaman zaman isrâf...
Hayır, tabîate müsrif demek bilâ-insâf,
Hatâ değil de nedir? Çünkü hayr için veriyor.
Efendiler, bize fıtrat nümûne gösteriyor,
Diyor ki: Gâyeniz uğrunda bezledin emeği; 
Düşünmeyin hele hiçbir zaman esirgemeyi.
Efendiler, bu eserler de şimdi bastırılır,
Biner biner saçılır yurda, çünkü lâzımdır.
Buyurdular ki: Fakat bastırıp dağıttık mı,
Ziyân olup gidecek, hem büyükçe bir kısmı.
Efendiler, bilirim ben de çok bu işde ziyân; 
Şu var ki: Savrulan efkârı toplayıp okuyan,
Velev pek az kişi olsun zuhûr eder mutlak.
Bizim de gâyemiz ancak o nesli kurtarmak.»
— Hakîkaten diyecek yok be! Âferin Kâzım! 
— Zavallı Ekrem o gün «hakka ser-fürû lâzım»
Deyip rücû’ edivermişti.
— Âferin, Ekrem! 
Şimdi, oğlum, sana bir vak’a da ben söylersem? 
— Dinlerim, söyle Hocam,
— Âferin evlâd sana da! 
— Hele bir âferin olsun diyebildin bana da! 
— Kadri Bey sağdı, Trabzon’da henüz vâliydi.
Yine bir dolduran olmuştu ki Abdülhamid’i,
Karakoldan dediler: «Şimdi, İmam, Erzurum’a! »
Bir de kış, bir de kıyâmetti ki artık sorma! 
Tıktılar, çalyaka, bir tekneye; sırtım gevşek,
Abam arkamda değil, sonra ne yorgan, ne döşek.
Titredim beş gece, dört gün...
— Ne de çok! Beş gece mi? 
— Hocazâdem, hele bin türlü meşakkatle gemi,
Bizi bir sâhile aktardı «Trabzon» diyerek.
Henüz inmiş bakınırken: «Bunu Vâlî görecek,
Götürün şimdi öbür Lâz’la beraber konağa; 
Durmayın! » emrini vermez mi bir oldukça ağa? 
Yeniden doğmuşa döndüm. Aradan geçti biraz,
Söktü Mandal Hoca’dır gürleyerek...
— Ay, o mu Lâz? 
— Yeni Câmi’deki vâiz, bileceksin belki? 
— Bileceksin ne demek? Mandal’ı kim bilmez ki? 
Tâcı yok, tahtı da yok, kendine mâlik sultan.
Gâlibâ öldü ki hiç gördüğümüz yok? 
— Çoktan! 
Ne güzel söyledin, oğlum, Hoca sultandı evet,
Yoktu dünyâda esîr olduğu hiçbir kuvvet.
Hele sen yoldaşımın hâlini görseydin o gün,
Eskisinden de perîşandı...
— Tabî’î, sürgün.
— Başta bir dalgalı fes, tâ tepesinden o ibik,
Çuk oturmuş bakıyor; mâvi beş on kat iplik,
Sapı yok püskülü tutmuş da, dışından ibiğe,
Bağlamış sımsıkı «Artık bu da kopmaz ya! » diye.
Önü göçmüş sarığın, arka taraf vermiş bel; 
Çağlıyor püsküle baktım, üzerinden tel tel.
Saçak altında o gözler uzanan kaşlardan; 
İki şimşek dolu gök sanki, yanarsın baksan! 
Sonra, hendekler açılmış gibi kat kat bir alın; 
Hani, bin parça olur, düşmeyegörsün, nazarın! 
İri burnundan inip savruluyor çifte duman,
El ayak bağlı, solurken bu kıyılmaz arslan.
Karayel indiredursun tipi, yağmur, kar, kış; 
Hoca çıplak, yalınız çok senelerden kalmış,
Yanı yırtmaçlı bir entârisi var sırsıklam,
Akıyor dört eteğinden hani bîçâre adam.
Lâkin aldırdığı yok: Hem sövüyor, hem yürüyor; 
Göğsünün kılları donmuş, o ateş püskürüyor! 
Oflu «hâinlere lâ’net! » dağıtırken bol bol,
Kime benzetti ki, bilmem, beni «berhurdâr ol»
Diyerek okşadı; artık ne kadar hoşlandım,
Bilemezsin... Sıcacık bir aba giydim sandım.
— Bakalım şimdi makàmında görün Kadri Bey’i; 
Zorlu vâliydi herif...
— İlme de vardır emeği.
Evet, oğlum, Hoca Mandal’la tutunduk el ele,
Evvelâ Kâzım’ı gördük; bizi hürmetlerle,
Alarak durmadı vâlîye haber gönderdi; 
Geliniz, emrini vâlî de serîan verdi.
Kâzım önden, hadi bizler de peşinden daldık.
— Vay İmam, sen yine düştün mü bu kışlarda? Yazık! 
Ya Hocam, sen niye ta Yıldız’a çıktın bu sefer? 
Otur anlat, bakalım, çünkü fenâ söylediler? 
— Kim fenâ söyledi? 
— İstanbul’a sormuştuk da...
Oflu tedrîc ile bağdaş kurarak koltukta,
Dedi:
Çoktan beridir vardı benim bir derdim:
Gideyim, zâlimi îkàz edeyim, isterdim.
O, bizim câmi uzaktır, gelemez, mâni’ ne? 
Giderim ben, diyerek, vardım onun câmi’ine.
Kafes ardında hanımlar gibi saklıydı Hamid,
Koca Şevketli! Hakîkat bunu etmezdim ümid.
Belki kırk elli bin askerle sarılmış Yıldız; 
O silâhşörler, o al fesli herifler sayısız.
Neye mâl olmada seyret, herifin bir namazı:
Sâde altmış bin adam kaldı namazsız en azı! 
Hele tebzîri aşan masrafı, dersen, sorma.
Gördüğüm maskaralık gitti de artık zoruma,
Dedim ki: «Bunca zamandır nedir bu gizlenmek? 
Biraz da meydana çıksan da hasbihâl etsek.
Adam mı, cin mi nesin? Yok ne bir gören, ne eden; 
Ya çünkü saklanıyorsun bucak bucak bizden.
Değil mi saklanıyorsun, demek ki: Korkudasın; 
Ya çünkü korkan adamlar, gerek ki saklansın.
Değil mi korkudasın var kabâhatin mutlak! ..»
Bir de baktım, canavarlar pusulardan çıkarak,
Koştular, tekmeye kuvvet kimi, dipçikle kimi,
Serdiler her tarafından delinen pöstekimi.
— Sonra? ...
— Ben hissimi kaybetmişim artık...
— Vah! Vah! 
— Sanki bir korkulu rü’yâ idi... Ferdâsı sabah,
Deniz üstünde bulup kendimi şaştım bu işe,
Dedim ki: «Anlatırım ben, Hamid öbür gelişe.
Adam aldıkça Lâzistan kıyısından takalar,
Kurtuluş yok, seni Mandal yine bir gün yakalar! »
Kadri Bey hem beni, hem vâizi tatyîb etti; 
Aba giydirdi ki bizlerce birer hil’atti.
Sonra birçok paralar verdi...
— Cebinden mi? 
— Evet.
Oflu reddetti, ben aldım...
— İyi olmuş...
— Elbet.
* * *
— İşte gördün ya, Hocam, millet için lâzım olan,
Hoca Mandal’daki îman gibi sağlam îman.
Titretirsin yine dünyâyı, emîn ol, tir tir; 
Hele sen Şark’a o îmanda beş on sîne getir.
Zübbe vâlîye çatan hangi müderrisse, ona,
Sorarım ben ki: Açık gördüğü bir hak yoluna,
Kellesinden geçecek molla yetiştirmiş mi? 
Oturup sâdece, mektepleri tenkîd iş mi? 
Kuru lâftan ne çıkar? Tıngır elek, tıngır saç...
Mektebin açsa eğer, medresen ondan daha aç! 
Bu da muhtâc, o da yıllarca mugaddî yemeğe.
«Niye boynun bu kadar eğri demişler, deveye,
A kuzum, hangi yerim doğru, demiş.» Söz de budur.
Sen işin yoksa, filân mesleğe ver pâyeyi, dur.
O filân meslek, evet, bizde filândan yüksek; 
Bir bıçak sırtı kadar farkı, fakat ölçersek.
Beni gördün ya, şu ben kaç paralık şâirsem,
Senin ilmin de odur, nâfile uğraşma Köse’m.
«Bekçi hırsız yakalar bağda, koşar der ki beye,
— Bağladım haydudu, zor zar, ayağından direğe.
— Ayağından mı dedin? Kolları meydanda demek! 
Ulan, aptal mı nesin? Şimdi çözer...
— Kim çözecek? 
— Hele bak! Kendi çözer elleri boştaysa...
— Paşam,
Hiç telâş etme! 
— Neden? 
— Çünkü bizim köylü adam...
— Ne çıkar? Gitti gider...
— Gitmesinin var mı yolu? 
Tut ki, ben bilmemişim bağlanacakmış da kolu; 
Ayağından ipi gevşetmeyi akletmez o da.»
Biz de bir köylüleriz, yanlamışız bir yurda.
Öyle hiç kendini aldatmaya kalkışmamalı,
Hangimiz, başka metâız? Hepimiz Tırhallı! 
Medresen var mı senin? Bence o çoktan yürüdü.
Hadi göster bakayım şimdi de İbnü’r-Rüşd’ü? 
İbni Sînâ niye yok? Nerde Gazâlî görelim? 
Hani Seyyid gibi, Râzî gibi üç beş âlim? 
En büyük fâzılınız: Bunların âsârından,
Belki on şerhe bakıp, bir kuru ma’nâ çıkaran.
Yedi yüz yıllık eserlerle bu dînin hâlâ,
İhtiyâcâtını kàbil mi telâfî? Aslâ.
Doğrudan doğruya Kur’an’dan alıp ilhâmı,
Asrın idrâkine söyletmeliyiz İslâm’ı.
Kuru da’vâ ile olmaz bu, fakat ilm ister; 
Ben o kudrette adam görmüyorum, sen göster? 
Koca ilmiyyeyi aktar da, bul üç tâne fakîh:
Zevk-ı fıkhîsi bütün, fikri açık, rûhu nezîh? 
Sayısız hâdise var ortada tatbîk edecek; 
Hani bir tâne «usûl» âlimi, yâhu, bir tek? 
Böyle âvâre düşünceyle yaşanmaz, heyhât,
«Mültekà» fıkhınızın nâmı, usûlün «Mir’ât»,
Yaşanır, zannediyorsan, Baba Ca’fer’liksin,
Nefes ettir, çabucak, kendine, olsun bitsin! 
Ölüler dîni değil, sen de bilirsin ki bu din,
Diri doğmuş, duracak dipdiri, durdukça zemin.
Niye isrâf edelim bir sürü iknâiyyât? 
Hoca, mâdem ki bu din: Dîn-i beşer, dîn-i hayât,
Beşerin hakka refîk olmak için vicdânı,
Beşeriyyetle berâber yürümektir şânı.
Yürümez dersen eğer, rûhu gider İslâm’ın; 
O yürür, sen yürümezsen, ne olur encâmın? 
Oflu’nun ilmi de olsaydı o îmâna göre,
Şimdi baştanbaşa tevhîd ile dolmuştu küre,
O nasıl kalb, o nasıl azm, o nasıl itmînân? ..
İşte tevfîk-ı İlâhî’ye yürekten inanan; 
İşte «lâ havfe aleyhim» diye Kur’ân-ı Hakîm,
Bu velî zümreyi etmektedir ancak tekrîm.
Hâlik’ın nâ-mütenâhî adı var, en başı: Hak.
Ne büyük şey kul için hakkın elinden tutmak! 
Hani, Ashâb-ı Kirâm, ayrılalım, derlerken,
Mutlakà Sûre-i ve’l-Asr’ı okurmuş, bu neden? 
Çünkü meknûn o büyük sûrede esrâr-ı felâh; 
Başta îmân-ı hakîkî geliyor, sonra salâh,
Sonra hak, sonra sebat. İşte kuzum insanlık.
Dördü birleşti mi yoktur sana hüsrân artık.
Müslüman hakka zahîr olmaya her an mecbûr,
Sarsılır varlığı, göstermeye başlarsa fütûr.
Hele zulmün galeyânında bu mecbûriyyet,
Daha şiddetli olur başkalarından elbet.
Çünkü hak öyle zamanlarda kalır tehlikede,
Çâresizdir onu kurtarmaya bakmak sâde.
Bir adam dursa da bir zâlim imâmın yüzüne,
Adli emretse, bu zâlim de onun hak sözüne,
İnkıyâd eyleyecek yerde tutup kıysa ona,
O mücâhid yazılır ta şühedânın başına.
Hamza’dan sonra gelen şanlı şehîd ancak odur.
Hak için can verenin pâyesi elbet bu olur.
Hakkı bir zâlime ihtâr, o ne şâhâne cihâd! 
«En büyüktür» dedi Peygamber-i pâkîze-nihâd.
Hak zelîl oldu mu millet de, hükûmet de zelîl.
«Hangi ümmette ki müşkildir edilmek tahsîl,
Âcizin hakkı kavîlerden... O, kuvvetlenemez.»
— Ne güzel söz bu! Şümûlüyle beraber mûcez.
— Ömer’in hutbesi aklında mı bilmem? 
— Bilmem...
— «Eyyühe’n-nâs, ederim taptığım Allâh’a kasem,
Yoktur aslâ şu cemâ’atte ki hiçbir âciz,
Benim indimde sizin olmaya en kàdiriniz,
Bir kavînizde olan hakkını kurtarmam için.
Bir kavî kimse de yoktur ki bu ümmette, bilin,
En zaîf olmaya nezdimde, tutup kendinden,
Âcizin hakkını ısrâr ile isterken ben.»
Ömer’in işte, Hocam, çizdiği meslek buydu.
— Lâkin akvâline ef’âli bi-hakkın uydu.
— Sallanan çünkü kılıçlardı; ne kuyruk, ne kavuk! 
Öyle bir devr-i şehâmette kolaydır ululuk.
Senin etrâfını alsın ki yığınlarca sefîl,
Kimi idmanlı edebsiz, kim ta’limli rezîl.
Kiminin fıtratı âzâde hayâ kaydından; 
Kiminin iffeti ikbâline etten kalkan.
O kumarbaz, bu harâmî, şunu dersen, ayyâş,
Sonra mecmû’u müzevvir, mütebasbıs, kallâş...
Bu muhîtin bakalım şimdi içinden çıkabil; 
Ne yaparsın? Ömer olsan, yine hâlin müşkil.
Uğramaz doğru adam semtine, lâkin, heyhat,
Gece gündüz seni ıdlâle müvekkel haşerat! 
Kulağın hak söze artık ebediyyen hasret; 
Kustuğun herze: Ya hikmet, ya büyük bir ni’met! 
Yutan olmazsa dedin, öyle mi? Beyhûde merak; 
Dalkavuklar onu hazmetmeye candan müştak! 
Geyirirsin herifin burnuna, oh, der, ne nefîs! 
Aksırırsın, vay efendim, bu ne âheng-i selîs! 
Tükürürsün o mülevves yüze «hak tû! » diyerek; 
Sırıtır: «Sorma, samîmiyyetimiz pek yüksek.»
İçiyorsan, sofu, sarhoş sana herkes sâkî...
«İşretin hurmeti hâlâ mı? O sizler bâkî! »
Irza düşmansan eğer, âileler hep mahrem...
«Ne büyük vahşet esâsen bu selâmlıkla harem! »
Bir muhâlif hava yok, dinlediğin aynı sadâ:
«Zât-ı sâmînize millet de, hükûmet de fedâ.»
Menfa’attir seni tehdîd edecek tek mevcûd,
Çünkü çıksan da nebîyim diye, hasmın ma’bûd! 
Sofusun farz edelim, şimdi de boy boy tesbîh...
Dalkavuklar bütün insan kesilir lâ-teşbîh! 
Taylâsan, cübbe, kavuk, hırka, hep esbâb-ı riyâ,
Dış yüzünden Ömer’in devri muhîtin gûyâ.
Kimi sâim, kimi kàim, o tavanlar, yerler,
«Kul hüva’llâhu ehad» zemzemesinden inler.
Sen bu coşkunluğa istersen inan, hepsi yalan,
«Hüve»nin merci’i artık, ne «ehad»dir, ne filân.
Çünkü mâdem yürüyen sâde senin saltanatın,
Şimdilik heykeli sensin tapılan mefa’atın.
Kanma, hey kukla kıyâfetli adam, hey sersem,
Herifin ağzı «samed», mi’desi yüzlerce «sanem! »
Sen de bir tekmede buldun mu, nihâyet, yerini,
Ne kılıktaysa gelen, hepsi hüviyyetlerini,
Aynı mâhiyyete aktarma ederler çabucak.
Sana her gün sekiz on kerre söverler mutlak.
Hani dillerde gezen nâmın, o hiçten şerefin? 
Ne de sağlammış, evet, anlasın aptal halefin:
«Âh efendim, o ne hayvan, o nasıl merkepti! 
En hayır-hâhı idik, bizleri hattâ tepti.
Bu hayâ der, bu edeb der, verir evhâma vücud; 
Bilmez aptal ki değil hiçbiri zâten mevcud.
Din, vatan, âile, millet, ebediyyet, vicdan,
Sonra haysiyyet-i zâtiyye, şeref, şöhret, şan,
Daha bir hayli hurâfâta herîf olmuş esîr.
Sarmısak beynine etmez ki hakàik te’sîr.
Böyle Ankà gibi medlûlü yok esmâya kanar; 
Adamın sabrı tükenmek değil, esmâsı yanar.
Kız, kadın hepsi haremlerde bütün gün mahbûs,
Şu telâkkîye bakın, en kötü vahşet: Nâmûs! 
Herifin sofrada şampanyası hâlâ: Ayran,
Bâri yirminci asırdan sıkıl artık, hayvan! 
İçelim sıhhat-i sâmînize... Hay hay içeriz! 
Biz, efendim, senin uğrunda bu candan geçeriz.
İçelim... Durmayalım... Âfiyet olsun... Şerefe! »
Sonra nevbetle, uzunboylu, söverler selefe.
Halefin farz edelim şimdi öbür mektepten.
Dalkavuklar yeni bir maske takarlar da hemen,
Kuşatırlar yine etrâfını:
«Sübhân’allâh! 
Bu ne fıtrat, bu ne vicdân-ı me’âlî-âgâh! 
Zât-ı ulyâları Hakk’ın bize in’âmısınız,
Kimsiniz, söyleyiniz, Hazret-i Mûsâ mısınız? 
Hele Fir’avn’ın elinden yakamız kurtuldu; 
Hele mahvolmadan evvel sizi millet buldu.
Âh efendim, o herif yok mu, kızıl kâfirdi; 
Çünkü bir şey tanımaz, her ne desen münkirdi.
Ne edeb der, ne hayâ der, ne fâzîlet, ne vakar; 
Geyirir leş gibi, mu’tâdı değil istiğfar.
Aksırır sonra, fütûr etmeyerek, burnumuza...
Yutarız, çare ne, mümkün mü ilişmek domuza? 
Savurur balgamı ta alnımızın ortasına,
Tükürürmüş gibi taşlıktaki tükrük tasına! 
Hezeyan, sorsanız, Allah; hezeyan, Peygamber; 
Din, vatan, âile, millet gibi yüksek hisler,
Ahmak aldatmak için söylenilir şeylermiş...
Bu hurâfâtı hakîkat diye kim dinlermiş? 
Âkil oymuş ki: Hayâtın bütün ezvâkından,
Durmayıp hırsını tatmîne edermiş îman.
Âhiret fikri yularmış, yakışırmış eşeğe; 
Hiç kanar mıymış adam böyle beyinsizce şeye? 
Hele ahlâka sarılmak ne demekmiş hâlâ? 
Çekilir miymiş, efendim, gece gündüz bu belâ? 
Zevki hakmış adamın, başkası hep bâtılmış...
Çok tuhafmış bunu insanlar için anlamayış! 
Âh, efendim, daha söylenmeyecek işler var...
Çünkü nâmûsa musallattı o azgın canavar.
— İyi amma niye sarmıştınız etrâfını hep? 
— Hakk-ı devletleri var, arz edelim neydi sebep:
Tepeden tırnağa her gün donanıp sırsıklam,
Hani, yuttuksa o tükrükleri, faslam faslam,
Vatan uğrunda efendim, vatan uğrunda bütün.
Biz o zilletlere katlanmamış olsaydık dün,
Memleket yoktu bugün, yoktu, iyâzen-billâh...
Öyle üç balgam için millete kıymak da günâh.
Herif ancak bizi bir parçacık olsun saydı; 
Başıboş kalmaya gelmezdi, eğer kalsaydı,
Mülkü satmıştı ya düşmanlara, ondan da geçin,
Yıkmadık âile koymazdı Hudâ hakkı için.
Bulunur pek çok adam cenge koşup can verecek; 
Harbin en müşkili haysiyyeti kurbân etmek.
Bu fedâîliği bir biz göze aldırmıştık.
Ama Hâlik biliyor, bilmesin isterse balık.
Ey veliyyü’n-niam, artık size bizler köleyiz; 
Yalınız emrediniz siz, yalınız emrediniz.»
— Şimdi, oğlum, kızacaksın ya, fakat, boş ne desen; 
Bu rezâlet beni me’yûs ediyor âtîden.
Hâle baktıkça adam kahroluyor elde değil; 
Bizi kim kurtaracak, var mı ki bir başka nesil? 
— Âsım’ın nesli, Hocam,
— Nerde! 
— Hayır, haksızsın! 
Gâlibâ oğlana pek fazla bugünler hırsın? 
— Âsım’ın nesli... diyorsun. Ne uzun boylu hayâl! 
— Âsım’ın nesline münkàd olacak istikbâl.
Sana vicdânımı açtım okudum, dinlesene; 
Söyleten başkasıdır, bakma, Hocam, söyleyene.
— Ne kehânet bu? 
— Bilirsin ki değil mu’tâdım.
— Güzel amma, ne fazîletleri var evlâdım? 
— Ne fazîlet mi? Çocuklar koşuyor, aç çıplak,
Cebheden cebheye arslan gibi hiç durmayarak.
Yine vardır bir ölüm korkusu arslanda bile; 
Yüzgöz olmuş bu çocuklar ölümün şahsıyle! 
Cebhenin her biri bir kıt’ada, etrâfı deniz; 
Kara dersen daha dehşetli: Ne yol var, ne de iz.
Harekâtın görüyorsun ya, Hocam, en kolayı,
Yalnayak Kafkas’ı tutmak, baş açık Sînâ’yı! 
Yapılır zannediyorsan, bakalım, sen de soyun...
Kıt’a kapmak, köşe kapmak değil artık bu oyun.
Şu Boğaz Harbi nedir? Var mı ki dünyâda eşi? 
En kesîf orduların yükleniyor dördü beşi,
-Tepeden yol bularak geçmek için Marmara’ya-
Kaç donanmayla sarılmış ufacık bir karaya.
Ne hayâsızca tehaşşüd ki ufuklar kapalı! 
Nerde -gösterdiği vahşetle «bu: bir Avrupalı! »
Dedirir- yırtıcı, his yoksulu, sırtlan kümesi,
Varsa gelmiş, açılıp mahbesi, yâhud kafesi! 
Eski Dünyâ, Yeni Dünyâ, bütün akvâm-ı beşer,
Kaynıyor kum gibi, tûfan gibi, mahşer mahşer.
Yedi iklîmi cihânın duruyor karşına da,
Ostralya’yla berâber bakıyorsun: Kanada! 
Çehreler başka, lisanlar, deriler rengârenk; 
Sâde bir hâdise var ortada: Vahşetler denk.
Kimi Hindû, kimi yamyam, kimi bilmem ne belâ...
Hani, tâ’ûna da züldür bu rezîl istîlâ! 
Ah o yirminci asır yok mu, o mahlûk-i asîl,
Ne kadar gözdesi mevcûd ise, hakkıyle sefîl,
Kustu Mehmedciğin aylarca durup karşısına; 
Döktü karnındaki esrârı hayâsızcasına.
Maske yırtılmasa hâlâ bize âfetti o yüz...
Medeniyyet denilen kahbe, hakîkat, yüzsüz.
Sonra mel’undaki tahrîbe müvekkel esbâb,
Öyle müdhiş ki: Eder her biri bir mülkü harâb.
Öteden sâikalar parçalıyor âfâkı; 
Beriden zelzeleler kaldırıyor a’mâkı; 
Bomba şimşekleri beyninden inip her siperin; 
Sönüyor göğsünün üstünde o arslan neferin.
Yerin altında cehennem gibi binlerce lâğam,
Atılan her lâğamın yaktığı: Yüzlerce adam.
Ölüm indirmede gökler, ölü püskürmede yer; 
O ne müdhiş tipidir: Savrulur enkàz-ı beşer...
Kafa, göz, gövde, bacak, kol, çene, parmak, el, ayak,
Boşanır sırtlara, vâdîlere, sağnak sağnak.
Saçıyor zırha bürünmüş de o nâmerd eller,
Yıldırım yaylımı tûfanlar, alevden seller.
Veriyor yangını, durmuş da açık sînelere,
Sürü hâlinde gezerken sayısız tayyâre.
Top tüfekten daha sık, gülle yağan mermîler...
Kahraman orduyu seyret ki bu tehdîde güler! 
Ne çelik tabyalar ister, ne siner hasmından; 
Alınır kal’a mı göğsündeki kat kat îman? 
Hangi kuvvet onu, hâşâ, edecek kahrına râm? 
Çünkü te’sîs-i İlâhî o metîn istihkâm.
Sarılır, indirilir mevki’-i müstahkemler,
Beşerin azmini tevkîf edemez sun’-i beşer; 
Bu göğüslerse Hudâ’nın ebedî serhaddi; 
«O benim sun’-i bedî’im, onu çiğnetme» dedi.
Âsım’ın nesli... diyordum ya... nesilmiş gerçek:
İşte çiğnetmedi nâmûsunu, çiğnetmeyecek.
Şühedâ gövdesi, bir baksana, dağlar, taşlar...
O, rükû olmasa, dünyâda eğilmez başlar,
Yaralanmış temiz alnından, uzanmış yatıyor,
Bir Hilâl uğruna, yâ Rab, ne güneşler batıyor! 
Ey, bu topraklar için toprağa düşmüş, asker! 
Gökten ecdâd inerek öpse o pâk alnı değer.
Ne büyüksün ki kanın kurtarıyor Tevhîd’i...
Bedr’in arslanları ancak, bu kadar şanlı idi.
Sana dar gelmeyecek makberi kimler kazsın? 
«Gömelim gel seni târîhe» desem, sığmazsın.
Herc ü merc ettiğin edvâra da yetmez o kitâb...
Seni ancak ebediyyetler eder istîâb.
«Bu, taşındır» diyerek Kâ’be’yi diksem başına; 
Rûhumun vahyini duysam da geçirsem taşına; 
Sonra gök kubbeyi alsam da, ridâ namıyle,
Kanayan lâhdine çeksem bütün ecrâmıyle; 
Mor bulutlarla açık türbene çatsam da tavan,
Yedi kandilli Süreyyâ’yı uzatsam oradan; 
Sen bu âvîzenin altında, bürünmüş kanına,
Uzanırken, gece mehtâbı getirsem yanına,
Türbedârın gibi tâ fecre kadar bekletsem; 
Gündüzün fecr ile âvîzeni lebrîz etsem; 
Tüllenen mağribi, akşamları sarsam yarana...
Yine bir şey yapabildim diyemem hâtırana.
Sen ki, son Ehl-i Salîb’in kırarak savletini,
Şark’ın en sevgili sultânı Salâhaddîn’i,
Kılıç Arslan gibi iclâline ettin hayran...
Sen ki, İslâm’ı kuşatmış, boğuyorken hüsran,
O demir çenberi göğsünde kırıp parçaladın; 
Sen ki, rûhunla berâber gezer ecrâmı adın; 
Sen ki, a’sâra gömülsen taşacaksın... Heyhât,
Sana gelmez bu ufuklar, seni almaz bu cihât...
Ey şehîd oğlu şehîd, isteme benden makber,
Sana âgûşunu açmış duruyor Peygamber.
— Bırak Allâh’ı seversen, yine berbâd oldum! 
O yanık defteri artık kapa, zîrâ doldum...
Tıkanıp durmadayım. Baksana, nevbet nevbet...
Zâten a’sâbıma hâkim değilim, merhamet et.
— Bakayım şimdi, senin neydi o müşkil derdin,
Ki sabahtan beridir söylemedin, söylemedin? 
— Âsım’ın hâli fenâ: Pek mütehevvir, ama, pek! 
Ne nasîhatten alır şey, ne azar dinleyecek.
— Atak oğlandır esâsen... Demek azdırdı işi...
— Bilmem azdırdı mı, lâkin hoşa gitmez gidişi.
— Ramazan Vak’ası varmış, o nedir? 
— Anlatayım...
O zamandan beri zâten ne suyum var, ne sayım! 
— Ne demek? 
— Çıkmıyorum, sanki, berâber dışarı.
Bu, zıpır; âlemin evlâdını dersen, haşarı; 
Görecek hayli mürüvvet daha var! Ben yapamam...
— Ramazan Vak’ası, yâhu! Şunu anlat, be adam! 
— Üsküdar’dan geliyorduk, ikimiz: Âsım, ben.
Sâ’at on bir sularındaydı... Vapur beklerken,
Yolcular Bafra’yı tellendirivermez mi sana? 
Kaçıver, belli ki çıngar çıkacak, durmasana! 
Hayır oğlum, nasıl olduysa, apıştım kaldım.
Çocuğun tavrı değişmişti. Dedim: «Bak, Âsım,
Dalaşırsan bu heriflerle üzersin babanı.»
İçlerinden biri, hem şüphesiz, en kaltabanı,
Üç nefes püfleyerek burnuma: «Sen söyle, Hoca! 
Niye bağlanmalı hayvan gibi hâlâ oruca? »
Deyivermez mi, tabî’î senin oğlan tokadı,
Herifin yırtılacak ağzına kalkıp yamadı.
Gâlibâ pek canı yokmuş ki yuvarlandı leşi...
Asıl itler gerideymiş, koşarak dördü, beşi,
Ansızın serdiler evlâdımı karşımda yere.
Ben şaşırmış, «aman oğlum! » demişim bir kere.
Hele yâ Rabbi şükür, toplanıp oğlan birden,
Kömür almış deve kalkar gibi doğruldu hemen.
O nasıl cehd idi kurtulmak için anlamalı:
Silkinip attı belinden asılan dört çuvalı! 
Dedim: Artık sizi haklar bu zıpır şimdi, durun,
Ne ağız kaldı yiğitlerde, hakîkat, ne burun; 
Kime indiyse, nüzûl inmişe benzetti onu! 
Bu sevimsiz şakanın hayli firaklıydı sonu:
Hani, salhâne civârında durup seyre bakan,
Karabaşlar görülür: Yüzleri kan, gözleri kan; 
Bu çomarlar da o vaz’iyyete gelmişlerdi.
Hepsinin hakkını Allâh için oğlan verdi! 
Hele bir tânesinin beyni dağılmıştı, eğer,
İşi sulh etmemiş olsaydı gelen dört asker.
— Anlasaydık, şu neden sonrakinin fazla payı? 
— Ya tabancayla hücûm etti uzaktan bu dayı.
Bereket versin o askerlere da’vâ bitti; 
Sedyeler geldi, polislerle herifler gitti.
— Sizi haksız çıkaran yoktu ya? 
— Olsun mu? Tuhaf! 
Afedersin, Hocazâdem, ne kadar saçma bu lâf! 
Haklı, haksız diye taksîmi kim etmiş ki kabûl? 
Bu cihan, baksana, baştanbaşa: Âkil, me’kûl.
Kuvvetin sırtını kimmiş, göreyim, okşamayan? 
Ne zaman altta kalırsan, o zaman derdine yan! 
«Beşerin adli masal, hak zıpırındır yalınız; 
Dövülen mahkemelerden kovulur, çünkü: Cılız! »
Bizim oğlan bunu virdetmiş, okur her yerde...
— Doğru söz, sonra, tabî’î, efelik var serde! 
— Efelik, çok güzel amma, sonu çıkmaz bu yolun; 
Etme, oğlum, şuna bir parça nasîhatte bulun.
Çünkü ben korkuyorum, söylemiş olsam tekrar,
Yüzgöz olduk, edecek mes’ele isyanda karar.
— Ne demek! Hiç sana isyan mı edermiş Âsım? 
— Bence her mümkünü vaktiyle düşünmek lâzım.
— Hocam, evlâdına benzer bulamazsın arasan,
Görmedim ben bu kadar dörtbaşı ma’mûr insan.
Ne büyük hilkat o Âsım, ne muazzam heykel! 
Onu, bir şi’r-i hamâset gibi, ilhâm-ı ezel,
Sana sunduysa, açıp rûhunu teşrîhe çalış...
Gâlibâ oğlanı yanlış görüyorsun, yanlış! 
Yalınız göğsünün eb’âdı mı sandın yüksek? 
İn de a’mâkına bir bak, ne derinmiş o yürek! 
Dalgalandıkça içinden taşan îman denizi,
Dökülen hisleri gör: İncilerin en temizi.
Gövde yalçın kayadan âbide, lâkayd-i ecel; 
Sanki hiç duygusu yok... Bir de fakat rûhuna gel; 
O ne ifrât ile rikkat! Hani, etsen ta’mîk,
Bir kadın rûhu değildir o kadar belki rakîk.
Sonra, irfânı için söyleyecek söz bulamam; 
Oğlanın bildiği, öğrendiği her şey sağlam.
Boynu dehşetli, evet, beyni de lâkin zinde; 
Kafa enseyle beraber gidiyor seyrinde.
Çölde ben hayli görüştüm bu sefer Âsım’la; 
Hoca, te’mîn ederek söylerim îmânımla:
İğtinâm etmeye baktım çocuğun sohbetini; 
Pek yakından tanıdım çünkü husûsiyyetini.
Ne güreştirmediğim kaldı, ne koşturmadığım; 
Ne de «her şeyde sıfırsın! » diye coşturmadığım.
Çölün, âsûde muhîtinde geçen günlerimiz,
Bana gösterdi tamâmiyle ki: Oğlun eşsiz.
Bî-tenâhî safahâtıyle herif ayrı cihan; 
Bî-tenâhî safahâtında da, lâkin, insan.
Hiç unutmam, büyücek bir zafer olmuş da nasib,
Asker etmişti güreşlerle yarışlar tertib.
«Hadi Âsım! » dedik, «olmaz» dedi, biz dinlemedik; 
Bularak bir de kalın, pırpıta benzer dizlik,
Yaralıymış demedik, üç kişi tuttuk soyduk; 
Çıktı meydanda gezen hasmına bîçâre çocuk.
Neydi oğlandaki endâmın o âhengi fakat! 
Belli her uzvu için ayrı çalışmış hilkat.
Ya kemikler ne salâbetli, ya etler ne katı:
Tepeden tırnağa, gûyâ, dolamışlar halatı,
İki üç katlı büküp bir çınarın gövdesine.
Hele taşmış dökülürken o muazzam sîne,
Öyle bâriz adelâtın ebedî dalgaları,
Ki yorar ârızalar seyrine dalmış nazarı.
Çok geniş dersen omuzlar, boy o nisbette uzun,
O ne mevzun kafadır, sonra, ne sağlam o boyun! 
Ufarak bir kapı sırtın kabaran eb’âdı,
Çarpışıp durmada nâçâr iki müdhiş kanadı.
Enseden tâ bele sarkan o derin hat, o yarık,
Arzı umkunda nihan tûl-i mücerred artık! 
Bel nisâbında, omuzlar gibi taşkın çatılar,
Adalî baldırının kutru hemen boynu kadar.
İki çam bölmesi kol, kim tutacak, kim bükecek? 
O bileklerle o ellerse demirden daha pek.
Yaralar başkaca endâmına heybet veriyor,
Bir şehâmetli temâşâ ki vücud ürperiyor.
Vakıâ hasmı da gürbüz delikanlıydı ama,
Âsım’ın savleti kuvvet mi sorar hiç adama? 
Silkiyor dut gibi bîçâreyi sağdan, soldan.
Ne o? Çapraz mı? Hemen gir ki senindir meydan.
Ay! Herif sıyrılıyor, hem ne kolaylıkla, bakın! 
Aman Âsım, bu güreş olmasın uydurma sakın? 
Hele anlat şu işin neyse hakîkî rengi? 
«Yenemezmiş onu: Bir kerre değilmiş dengi,
Bir de bîçâre adam pek müte’azzım şeymiş,
Kahrolurmuş kederinden tutarak yenseymiş.
Sonra, lâyık mı imiş yerlere sermek şimdi,
Böyle düşmanla bütün gün dövüşen bir yiğidi? »
* * *
— Anladık, hepsi de a’lâ, diyecek yok... Lâkin,
Şu benim derdime bir çâre bulaydık ilkin.
Ramazan Vak’ası her gün, Hocazâdem, her gün,
Hele günler bereketliyse hemen üç beş öğün! 
Âdetâ çılgına dönmüş... Bu cünûnun da başı:
Yanarak gömdüğü binlerce şehîd arkadaşı.
Sanırım son yarasından da biraz huylanıyor...
Sonra, ahvâle tahammül mü dedin, gâyet zor.
Ne dolaplar dönüyor, beynini sarsar duysan! 
Bence beyhûdedir, oğlum, bu nehirler gibi kan.
O, demin «harb-i umûmî» dediğin maskaralık,
Karagöz’den de beter, kıymeti yok beş paralık.
Perde sıyrıldı, işin kalmadı hiçbir hüneri,
Her bakan sezdi karanlıkta sinen çehreleri.
Yutulur herze mi pîr aşkına mahrûmiyyet? 
Çekti yıllarca, fakat, çekmiyor artık millet.
Hele sen gel de «hamiyyet! » diye aptal kandır; 
Canı yanmış dedenin son sözü «illâllah! »tır.
Ben sefâletten ölürken seni sıkmazsa refah,
Hak erenler buna ummam ki desin: Eyvallah! 
Şöyle bir bak: Ne harâb ortalığın manzarası...
Ama hiç deşme sakın, çünkü yürekler yarası.
Hani, insan sesi çağlardı şu vâdîlerde...
Sor ki âfâka, o âlemler, o demler nerde? 
Yemyeşil yurda çöken kapkara toprak rengi; 
Dindi binlerce hayâtın ezelî âhengi.
Yok civârımda bugün aç yatanın pâyânı; 
Her perîşan yuva bir âile kabristânı! 
Beni öldürmede, oğlum, bu harâb ıssızlık:
Hangi vîrâneyi eşsen kopuyor bin çığlık! 
Hasta binlerle, bakan yok; diriler çırçıplak; 
Ölüler kaskatı olmuş, hani kim kaldıracak? 
Bir taraftan bu fecâyi’ kemirirken yurdu,
Bir taraftan da elin bir sürü doymaz kurdu,
Dişliyor na’şını sırtlan gibi bîçârelerin; 
Yolu ummam ki bu olsun koşulan son zaferin! 
Girdiniz harbe heriflerle «zarûrî! » diyerek; 
Bu rezâlet de zarûrî mi, kuzum, bir bilsek? 
— Ama sen pek uzun ettin Hocam, artık sadede! 
Bahsimiz nerde, senin söylediğin şey nerede? 
— İşte, oğlum, çocuğun rûhunu sarsan esbâb; 
Muttasıl kıvranıyor, kalbi yıkık, beyni harâb.
Hangi bîçârenin âlâmını etsin ta’dîl; 
Kimin imdâdına koşsun? O kadar çok ki sefîl! ..
Hangi mâtemli evin derdine çıksın ortak? 
Bir yığın kül kesilen, baksana, binlerle ocak! 
Hangi yardım dilenen aczi tutup kaldırsın? 
Hangi mel’un çetenin boynunu ilkin kırsın? 
Bizim ev mahkeme; hâkim, bereket versin, acar; 
Geceden hükmü verir, gündüzün icrâya koşar! 
— Neme lâzım, herifin pek amelî şey bileği! 
— Ama hiç sorma bizim çektiğimiz gâileyi:
Akşam olmaz mı, kızın benzi uçuktur mutlak...
Ağbeyim gelmedi hâlâ... diye korkak korkak,
Dikilir karşıma... Lâhavle derim, sabrederim; 
Beni kim tesliye etsin ki ben ondan beterim! 
Çullanır beynime yüzlerce mehîb endîşe; 
Bütün a’sâbımı sarsar, bakamam, hiçbir işe.
Sâ’at artık bilemem altı mı, yâhud yedi mi; 
Heyecan, geldi mi oğlan; helecan, gelmedi mi.
Çileden çıkmışım akşam, dedim:
«Âsım, bana bak! 
Yol yakınken geri dön, nâfile çıkmaz bu sokak.
Koşuyorsun, be çocuk, çarpacak alnın duvara; 
Dağılır sonra kafan, etme, çekil bir kenara.
Ne demir leblebi meslek bu, Ebû Zer-vâri? 
Ömer’in zâbıta me’mûru geleydin bâri! 
Sen o meyhâneyi basmakla mükellef miydin? 
Ya kumarbazları ma’nâsı nedir tehdîdin? 
Toplanıp cünbüş ederken elin evlâdı, gece,
Hangi bir hakla gidip hepsini dövdün delice? 
Na’ra atmış diye sarhoşları, tut sen, kovala...
Bâri git bekçi yazıl, aylık alırsın budala! 
Niye cebren ayırırsın kocasından kadını? 
Komşular, baksana, «kel kâhya» komuşlar adını! 
Balık almış, ne olur? Sonra yedirmiş, ne çıkar? 
Sanki hiç beslememiş kendisi vaktiyle zağar.
Sana bir şey dememiş, kısmış oturmuş dilini; 
Niçin, oğlum, seriyorsun herifin pestilini? ...»
Söyleyen ben değilim şimdi, bizim Âsım Bey:
«Harekâtım sizi bîzâr ediyormuş... Çok şey! 
Babacığım, öyle değil, dinlemeyin rast geleni; 
Dinleyin suçlu muyum, haklı mıyım, bir de beni.
Herkes aç bekleşiyor kaldırımın sırtında...
Siz gidin, perdelerin hepsini kaldırtın da,
Alenî işret edin âleme göstermek için! 
Be adamlar! Azıcık saygı sayın: Gizli için.
Meze tûfânına dalmış, kulaç atmaktasınız; 
Yutkunan halka bakın, pencerelerden, sayısız.
Paranız yok ya, şu ben var diyeyim, bol keseden; 
Hakkınız nerde sefîh olmaya, dünyâ açken? 
Hadi yâhû, yetişir... Çok bile içtikleriniz; 
Durmak olmaz, dağılın, belki uzaktır yeriniz...
Hani aldırmasalar bâri, «defol git! » dediler...
Dedim: «Artık kime âidse defolmak, o gider.»
Kollarından tutarak hepsini attım bir bir; 
Söyleyin varsa kabâhat, acabâ bende midir? 
Gelelim şimdi kumarbazları tehdîde. Evet,
Bütün evlerde ışıksız bunalırken millet,
O kulüpten sırıtan şenliğe insan duramaz:
Yanıyormuş, dediler, haftada bir sandık gaz! 
Ben bu isrâfı tabî’î çekemezdim artık; 
Taşıdım söylenilen petrolü sandık sandık.
Bir ufak ölçü, dedim... Buldu nihâyet bakkal; 
Aldı herkes gazı, gülyağ gibi, miskal miskal! 
Ne donanmıştı sokak, doğrusu şehrâyindi! 
Sormayın parçalanan zulmeti: Üç gün sindi! 
Babacığım, işte kumarbazlara zulmüm bu kadar,
Bir de öksüzler için bin lira aldım zor zar.
Gelelim cünbüşe insâf ediniz vakti midir? 
Yâhud insan gibi eğlense herifler ne denir? 
Muhtekir kàfilesiymiş, ne edeb var, ne hayâ.
Aç, sefîl inleyerek can veredursun dünyâ,
Yine siz dinlemeyin, anlamayın mâtemini,
Sürün artık serilen yurdunuzun son demini! 
Sağda yüzlerce ölen, solda hesapsız sürünen,
Karşıdan bunlara gülmek ne demektir alenen? 
Durmayın, derdime ortak görünün kalkın da,
Demiş olsam, bilirim, vüs’unüzün fevkinde.
Ağlamak çok kişinin zevki değilmiş, lâkin,
Gülmemek herkes için, zannederim, pek mümkin.
Komşulardan sıkılın, pesten atın na’raları; 
Büsbütün sustururum sonra, çıkarsam yukarı! 
Son sözümdür size... Beyhûde fakat, nerde duyan? 
Taştı kusmuk gibi her pencereden bin hezeyan.
Pek tabî’î ki durulmazdı...»
— Dur oğlum, yetişir! 
— Lûtfedin, bitmedi...
— Bir dinle de, olmazsa, bitir.
Bana anlat bakayım şimdi: Şu bîçâre ocak,
Zorbalar saltanatından ne zaman kurtulacak? 
Hiç bu mantıkla, a dîvâne, hükûmet mi yürür? 
Bir cemâ’at ki erenler işi yumrukla görür,
Kafa bitmiş demek artık, çekiver kuyruğunu! 
Kuvvetin hakkı mıdır enselemek bulduğunu? 
Bize, Âsım, ne şunun yumruğu lâzım, ne bunun; 
Birinin pençesi ister yalınız: Kànûnun.
Ver bütün kudreti kànûna ki vahdet yürüsün...
Yoksa millet değil ancak dağınık bir sürüsün...
Memleket zâten ayol baksana: Allak bullak,
Sen de hissinle yürürsen batırırsın mutlak.
Ya kuzum, zabtiye rûhuyle hükûmet sürenin,
Yeri altındadır, üstünde değildir kürenin! 
— Babacığım, öyle değil...
— Dinlemem artık, hadi git!
* * *
Hocazâdem, sen asıl derdi bizim kızdan işit:
Senin aptal daha bir hayli de çılgın bularak,
Bâbıâlî’yi...
— Aman? 
— Basmayı kurmuş...
— Hele bak! 
Acabâ kim ki ayartan? .. Ama zannetmem pek...
— Deme, oğlum, bana tekmîlini anlattı Melek.
Kız biraz azmine engel herifin, yoksa fenâ...
Hem basar, hem de asar, çok deli şey, âmennâ! 
— Söyle, pek kanlı oyundur, yanılıp oynamasın.
— Beni hiç saydığı yok nâfile... Bir sen varsın,
Bir de hemşîresi var zabtedecek şimdi onu.
Aman oğlum, bana terk etmeyiniz mecnûnu.
— Yok canım, vazgeçer elbette, bu gerçek mi deli? 
— Bilemem, korkuyorum kız beni îkàz edeli.
İş o evvelki vekàyi’ gibi olsaydı, evet,
Belki bir parça tesellîye bulurdum cür’et.
Lâkin, oğlum, görüyorsun: Kurulan perde yaman; 
Hani, baştan başa kan, dış yüzü kan, iç yüzü kan! 
Bir damar patlamasın, sel götürür memleketi; 
Yoksa göstermeye Rabbim o elîm âkıbeti.
— Yine ifrâta kapıldın sanırım...
— Hiç de değil,
Sen şu vaz’iyyete bir baksana: Cidden müşkil.
— Hadi müşkil diyelim, çâresi hiç yok mu ki? 
— Var.
— Nedir öyleyse telâşın, heyecânın bu kadar? 
— Heyecan yok, yalınız, mes’elenin ihmâli,
Bence pek doğru değildir. Evet, insan hâli,
Ya nihâyet kızı saymaz da bu ma’tûh oğlan,
Yeniden kàmete kalkarsa, ne olmaz o zaman? 
Kopacak fitneyi, oğlum, hele bir kerre düşün; 
Sanırım ayn-ı hatâdır beni müfrit görüşün.
Hayır, ifrâtıma hükmetmene râzı değilim; 
Ben de oldukça metînim, hele pek mu’tedilim.
Ne yakın der, ne uzak der, ne soğuk der, ne sıcak,
Bu çocuk harbe gider, kaç senedir, zıplayarak.
Ne zaman «gitme! » dedim? «Koş! » diyerek gönderdim; 
Gönderirken de «gider, bir daha gelmez» derdim; 
Unutulmuş gibi artık bırakırdım peşini,
Avuturdum, oturur, evde kalan kardeşini.
Hânümanlar çöküyor, zelzele yalnız bana mı? 
Ortalık can çekişirken açamam ben yaramı.
Anlamam oğlum için çekmeyi zâten helecan; 
Elin evlâdı nedir? Hepsi civan, hepsi de can.
«Parçalanmış senin Âsım» dediler bi’d-defeât,
Babayım, elbet içim parçalanırken, heyhât,
Her zaman sîneye çektim, biliyorsun ya? 
— Evet.
— Çünkü gâyetle tabî’îdir o müşkil gayret:
Kaplamış yurdumun âfâkını, mâdem, şühedâ...
Varsın olsun kalanın uğruna Âsım da fedâ.
«Hem gazâ, hem de şehâdet, ne sa’âdet bu! » derim; 
Ciğerim yansa da söndürmek için cehd ederim.
Ama «kàtil» deseler oğlumu, yâhud «maktûl»,
O zaman işte benim âkıbetim pek meçhûl.
Var mı bir çâre ki dünyâda, gidip baş vurayım? 
Hangi hüsrânımı «sen dur! » diyerek susturayım? 
Kendi vicdânım olur önce gelir da’vâcı...
Görüyorsun ya: Tecellüdle savulmaz bir acı! 
Babanın cânı için merhamet et, evlâdım,
Pek harâbım, bana bir parçacık olsun yardım.
Yalınız sensin elimden tutacak, yaş yetmiş...
Ah o vaktiyle ölenler ne de tâli’li imiş! 
Rabbimin cilvesi bunlar ya, fakat hayrânım...
Geberip gitmediğim, başka nedir isyânım? 
Aman oğlum, «hadi tahsîlini ikmâl ediver»
De de, mecnûnu zaman geçmeden evvel gönder.
Çünkü...
— Dur dur! .. Ne haber? Yoksa misâfir mi, Emin? 
— Âsım ağbeymi getirdim...
— İyi ettin, gelsin.
— Bize gitmek düşüyor şimdi.
— Selâmetle, Hocam...
Hiç merâk etme... Bu akşam kalabilsen? 
— Kalamam.
* * *
— Seni çoktan beridir, gördüğümüz yok, Âsım,
Nerdesin? Yerde misin? Gökte misin? Gel, bakalım! 
Yalınızsın? 
— Yalınız geldim, efendim, bu sefer.
— Getireydin, a canım, şunları...
— Bilseydim eğer...
— Âferin, doğrusu, cevherli çocuklar, belli! 
İftihâr etmeli gördükçe bu gürbüz nesli.
— Ben de şükrânımı arz etmeliyim şimdi size,
Böyle en sevgili yârânımı takdîrinize.
Amca Bey, gördünüz, Allâh için insan şeyler...
Ama bir türlü ısınmaz, ne sebeptense, peder.
— Aklı ermez, babanın, sen nene lâzım, bana bak! 
— Yeni yazdıklarınız nerde, efendim, okusak? 
Aradım kimsede yok.
— Varsa da üç dört eserim,
Zât-ı sâmînizi hoşnûd edemez zannederim:
Demevî zevkiniz elbet demevî şi’r ister! 
— Asabî olsa da râzîyız, efendim, bizler...
Bir mizâc istemiyorsak o da: Lenfâîlik; 
Çünkü milletler için, doğrusu, gâyet mühlik.
— Edebiyyâtımız Allâh’a emânet desene! 
Babanın oğlusun, Âsım, ne kadar olsa yine.
— Pek tarafdârı değildir pederim...
— Sorma, fenâ! 
Üdebâ nâmına kim varsa, bilâ-istisnâ,
Hepsinin rûhunu şâd etti bugün...
— Etmeyiniz! 
— Dedim: Artık bu kadar sövmeye lâyık değiliz.
Sen de kimsin? deyivermez mi, ne oldum, bilsen? 
Bense şâir geçinirdim, hele bir bak şuna sen! 
Komşunun hâline gülmek ne fenâ şey! 
— Elbet! 
Yok ki dünyâda cezâsız kalacak bir hareket.
— Evet, oğlum, yalınız ibret alanlar nerde? 
Edebî sohbet olurmuş büyücek bir yerde.
Neden âsârımızın hepsi çelimsiz? derler; 
Bu zemîn üstüne herkes iki üç söz söyler.
Bulunur, neyse, nihâyet balığın belkemiği:
Şark’ın üç bin senedir, gün sayarak beklediği,
O muazzam, o yaman şâir-i dâhîyi zaman,
Çıkarıp vermemiş âgûşuna yurdun el’an.
Rûh-i millîmizi tatmîn edemezmiş bir edîb,
Gelmeden sahne-i eyyâma o dâhî-i mehîb.
Geceler hâmile, mâdem, çocuk er geç doğacak.
Ama sen şimdi işin girdiği son safhaya bak:
Hangi saz şâiri, bilmem, bunu almış da haber; 
«Neciyim ben? » diye, günlerce tepinmiş ter ter! 
Sonra durmuşsa da, hâlâ, dediler, gayzı yaman; 
Dut yemiş bülbüle dönmüş, giderek, kahrından.
Buna gülmüştüm, evet, gülmeyecektim oğlum,
Çarçabuk adl-i İlâhî dedi: «Dur şimdi kulum,
Sen ki, vah vah diyecek yerde, gülersin kah kah; 
İşte fi’l, işte cezâ, çek bakalım! » Eyvallah.
Babanın yok mu davuldan beter îkàzı, hani,
Tıpkı rü’yâdan ayılmışlara benzetti beni! 
— Yok efendim, bu kadar şiddeti etmem ya ümîd,
Ma’amâfih pederin hakkı değildir tenkîd.
— Şimdi Âsım, edebiyyâtı bırak, bir tarafa; 
Daha ciddî işimiz var, geçelim başka lâfa.
Gâlibâ söylediğim yoktu? Evet, hiç yoktu:
Mısr’ın en muhteşem üstâdı Muhammed Abdu,
Konuşurken neye dâirse Cemâleddin’le; 
Der ki tilmîzine Afganlı:
«Muhammed, dinle! 
İnkılâb istiyorum, başka değil, hem çabucak.
Öne bizler düşüp İslâm’ı da kaldırmazsak,
Nazariyyât ile bir şeyler olur zannetme...
O berâhîni de artık yetişir dinletme! 
Çünkü muhtâc-ı tezâhür değil isti’dâdın...»
— «Şüphe yok, hakk-ı semûhîleri var Üstâd’ın...
Gidelim bir yere, hattâ şu bizim Sûdân’a; 
Yeni bir medrese te’sîs edelim urbâna.
Daha üç beş de fazîletli mücâhid bulalım.
Nesli tehzîb ile, i’lâ ile meşgûl olalım.
Çıkarıp gönderelim, hâsılı, Şeyh’im, yer yer,
Oradan âlem-i İslâm’a Cemâleddin’ler.»
— «Bu, fakat, yirmi yıl ister ki kolay görmüyorum...
Yirmi günlük işe bak sen! »
— «Kulunuz ma’zûrum.»
Kıssadan hisse çıkarsak mı, ne dersin Âsım! 
Anlıyorsun ya, zarar yok, daha iy’anlaşalım:
İnkılâb istiyorum ben de, fakat, Abdu gibi...
Yoksa, ellerde kör âlet efeler tertîbi,
Bâbıâlî’leri basmak, adam asmakla değil.
Çek bu işten bütün ihvânını, kendin de çekil.
Gezmeyin ortada, oğlum, sokulun bir sapaya,
Varsa imkânı, yarın avdet edin Avrupa’ya.
— Amca Bey! 
— Nâfile Âsım, seni hiç dinlemeyiz...
Çünkü sen bir kişisin, biz bakalım öyle miyiz? 
Ben... baban... sonra Melek... Tutturamazsın ne desen...
Hadi tahsîlini ikmâle tez elden, hadi sen! 
Çünkü milletlerin ikbâli için, evlâdım,
Ma’rifet, bir de fazîlet... İki kudret lâzım.
Ma’rifet, ilkin, ahâlîye sa’âdet verecek
Bütün esbâbı taşır; sonra fazîlet gelerek,
O birikmiş duran esbâbı alır, memleketin
Hayr-ı i’lâsına tahsîs ile sarf etmek için.
Ma’rifet kudreti olmazsa bir ümmette eğer,
Tek fazîletle teâlî edemez, za’fa düşer.
İbtidâîliğe mahsûs olan âvâre sükûn,
Çöker a’sâbına. Artık o da bundan memnûn! 
Ma’rifet, farz edelim, var da, fazîlet mefkùd...
Bir felâket ki cemâ’atler için, nâ-mahdûd.
Beşerin rûhunu tesmîm edecek karha budur; 
Ne musîbettir o: Tâunlara rahmet okutur! 
Bizler edvâr-ı fazîletleri cidden parlak,
Bir büyük milletin evlâdıyız, oğlum, ancak,
O fazîlet son üç asrın yürüyen ilmiyle,
Birleşip gitmedi; battıkça da ümmet cehle,
Bünyevî kudreti günden güne meflûc olarak,
Bir düşüş düştü ki: Davransa da, sarsak sarsak.
Garb’ın emriyle yatıp kalkmaya artık mahkûm; 
Çünkü hâkim yaşatan şevket-i fenden mahrûm.
Biz, evet, hasmımızın kudret-i irfânından,
Bî-nasîbiz de o yüzden bu şerefsiz hüsran.
Sonra, a’sâra süren haybeti çekmekle, bugün,
O fazîlet bile hissiz, hareketsiz, ölgün.
Şimdi, Âsım, bana müfrit de, ne istersen de,
Ma’rifetten de cüdâ Şark o fazîletten de.
Lâkin ister misin, oğlum, mütesellî olmak:
İctimâî bütün âmillere, kudretlere bak.
Bunların herbirinin kuvveti, mâzîye inen,
Kökü mikdârı olur; çünkü bu âmillerden,
En derin köklüsü en sağlamı, en hâkimidir.
Şimdi, sen bizdeki kudretleri eşsen bir bir,
Göreceksin ki: Bu millette fazîlet en uzun,
En derin köklere yaslanmada; hem sonra onun,
Bir mübârek suyu var, hiç kurumaz: Dîn-i mübîn.
Hâdisât etmesin oğlum, seni aslâ bedbîn...
İki üç balta ayırmaz bizi mâzîmizden.
Ağacın kökleri mâdem ki derindir cidden,
Dalı kopmuş, ne olur? Gövdesi gitmiş, ne zarar? 
O, bakarsın, yine üstündeki edvârı yarar,
Yükselir, fışkırıp, âfâk-ı perîşânımıza; 
Yine bin vâha serer kavrulan îmânımıza.
Vâkıâ ortada yüzlerce mesâvî yüzüyor; 
Sen bu kâbûsu bütün şerre değil, hayra da yor.
Çünkü yoktur birinin kalb-i cemâ’atte yeri; 
Arasan: Hepsi beş on maskara ferdin hüneri! 
Bu cihetten, hani, hiç yılmasın, oğlum, gözünüz; 
Sâde Garb’ın, yalınız ilmine dönsün yüzünüz.
O çocuklarla beraber, gece gündüz, didinin; 
Giden üç yüz senelik ilmi sık elden edinin.
Fen diyârında sızan nâ-mütenâhî pınarı,
Hem için, hem getirin yurda o nâfi’ suları.
Aynı menba’ları ihyâ için artık burada,
Kafanız işlesin, oğlum, kanal olsun arada.
Sen geçenlerde demiştin ki:
«Yazık hâlâ biz,
Dünkü ilmin bile bîgânesiyiz, câhiliyiz.
İşte fıkdânı bu ihmâl edilen ma’rifetin,
Nesli bir acze düşürmüş ki, bugün, memleketin,
Bir yığın kuvveti var, hem ne tabî’î de, henüz,
Biz o kuvvetlere eller gibi hâkim değiliz! 
Yarının ilmi nedir, halbuki? Gâyet müdhiş:
«Maddenin kudret-i zerriyyesi» uğraştığı iş.
O yaman kudrete hâkim olabilsem diyerek,
Sarf edip durmada birçok kafa binlerce emek.
Onu bir buldu mu, artık bu zemin: Başka zemin.
Çünkü bir damla kömürden edecekler te’min,
Öyle milyonla değil; nâ-mütenâhî kudret! ...»
İbret al kendi sözünden, aman oğlum, gayret! 
Bir yılın var daha zannımca? 
— Evet.
— Bak, ne kolay! 
Lâkin ihvân-ı kirâmın? 
— Çoğunun altışar ay.
— Hep giderler ya, beraberce? 
— Giderler, ma’lûm.
— Hepsinin mesleği sağlam mı? 
— Evet, müsbet ulûm.
— İnkılâbın yolu mâdem ki bu yoldur yalınız,
«Nerdesin hey gidi Berlin? » diyerek yollanınız.
Altı ay, bir sene gayret size eğlence demek...
Siz ki yıllarca neler çekmediniz, hem gülerek! 
Hani, bir ömre bedeldir şu geçen her gününüz; 
Bir gün evvel gidiniz, bir saat evvel dönünüz.
Şark’ın âgûşu açıktır o zaman işte size; 
O zaman varmanın imkânı olur gâyenize; 
O zaman dinlerim artık seni, Âsım, bol bol...
— Yarın akşam gideriz.
Öyle mi? Berhurdâr ol.
22 Zilhicce 1337 / 18 Eylül 1335 (1919)
<end>

<start>
Derler ki: Ümeyye’den Hişâm’ın 
Devrinde, yakınlarında Şâm’ın, 
Üç yıl ekin olmamış kuraktan. 
Can kaydına düşmüş artık urban. 
Her hayme mezâr olup kapanmış: 
Altında beş on kadîd uzanmış. 
Bakmış ki meşâyih-i kabâil: 
Sıyrılmayacak bu derd-i hâil; 
Bir karyede toplanıp, demişler: 
Durdukça helâkimiz mukarrer. 
Mâdem ki şüyûhuyuz bu halkın, 
Kalkın gidelim Hişâm’a, kalkın. 
Bir duysa Halîfe’miz bu hâli; 
Var merhamet etmek ihtimâli. 
Hiç ak sakalıyla bir alay pîr, 
Eyler de Emîr’e hâli tasvîr, 
Görmez mi o, halkı rahme şâyan? 
Sultansa da taş değil ya: İnsan!
Teklîfi kabûl eder bütün nâs; 
Derler, yalınız: «Bulunsa Dirvâs. 
Sinnen daha pek çocuktur amma 
Olmaz o kadar talâkat aslâ.»
Vaktâ ki girer şüyûh Şâm’a, 
Derhâl haber gider Hişâm’a: 
Derler ki, beş on kabîle geldi. 
Der: Gelsinler sarâya şimdi. 
Birlikte çocuk dalar huzûra, 
Evvelce duâ eder de sonra, 
Hiç pervâsız girer kelâma... 
Lâkin bu tuhaf gelir Hişâm’a; 
Der: Sus a çocuk, büyük dururken, 
Söz sâdır olur mu hiç küçükten? 
Dirvâs o zaman kelâmı tekrâr 
Teshîr ile der: «Nedir bu âzâr! 
Mikyâsı mıdır zekâvetin sin? 
Dirvâs’ı çocuk mu zannedersin? 
Bir dinle de sonra gör çocuk mu? 
İnsâf nedir o sizde yok mu? 
Ben söyleyeyim de bir efendim, 
Susturmak elindedir efendim.» 
Dirvâs bakar Melik’te ses yok; 
Mecliste değil ki ses, nefes yok; 
Mu’tâdı olan talâkatıyle 
Başlar söze eski şiddetiyle: 
«Üç yıl mütemâdiyen kuraklar, 
Emsâli görülmemiş sıcaklar, 
Sâmânımızı kuruttu gitti; 
Mezrûâtın umûmu bitti. 
Binlerce çadır kapandı kaldı, 
Çöl, mahşer-i mevt şekli aldı! 
Şehrîleri besleyen kabâil, 
Köy köy geziyor zelîl ü sâil! 
Hâtemlere cûd eden o urban, 
Nan-pâreye can verir bugün can! 
Çıplakları giydiren de üryan, 
Gömleksizdir zükûr ü nisvan! 
Açlık ecelin zahîri oldu: 
Baştan başa çöl cesedle doldu. 
Her kûşede bin acıklı feryâd... 
Yok bir yerden sadâ-yı imdâd. 
Şubbân bütün ihtiyâra döndü! 
Pîrân görsen, mezâra döndü! 
Yok vâlidelerde süt ki: Tutsun, 
Evlâdını emzirip uyutsun. 
Zannım, bize münfail ki Mevlâ: 
Bir bâdiye halkı yandı, hâlâ,
Bir damla su inmiyor semâdan, 
Şebnem bile düşmüyor duâdan! 
Binlerce duâya bir icâbet 
Göstermedi bârgâh-ı rahmet. 
Artık sana ilticâya geldik. 
Reddetmez isen ricâya geldik: 
Görmekteyiz ey Emîr-i âdil, 
-İnkârı bunun değil ya kàbil- 
Yok sendeki ihtişâma pâyân; 
Bizlerse alay alay sefîlân! 
Bir yanda demek ki fazla var çok; 
Hayfâ ki öbür tarafta hiç yok. 
Öyleyse biraz tevâzün ister. 
Evvel beni dinle, sonra hak ver: 
Nerden buldun bu ihtişâmı? 
Halkın mı, senin mi, Hâlik’ın mı? 
Allâh’ın ise eğer bu servet, 
Bizler de onun kuluyken, elbet 
Bir pay talebinde hakkımız var... 
İnsâf olamaz bu hakkı inkâr. 
Halkınsa şu bî-nihâyet emvâl; 
Ver, etme hukûk-i gayrı pâmâl. 
Yok; böyle de olmayıp da kendi 
Mâlin ise -çünkü fazla- şimdi 
Bî-vâyelere tasadduk eyle... 
Dördüncüsü varsa haydi söyle! » 
Mebhût ederek bu söz Hişâm’ı, 
Huzzâra demiş: «Görün kelâmı! 
Yok bende cevâb-ı redde kudret... 
Hayret, bu civan-dehâya hayret! 
Îcâb ediyor ki şimdi insâf: 
Mes’ûlü hemen olunsun is’âf.»
<end>

<start>
Konduğu her gusn-i ter minberidir bülbülün,
Zemzeme addettiğin hutbesi, faslu’l-hitâb
.Reng-i hakîkat nedir, fark eden ebsâr için,
Goncada matvî duran her varak ümmü’l-kitâb.
<end>

<start>
Üstâd-ı necîbim Ali Ekrem Bey’e
Yok ya Abbâs’ı bilmeyen, kimdi? ... 
O sahâbîyi dinleyin şimdi:
«Bir karanlık geceydi pek de ayaz...» 
İbni Hattâb’ı görmek üzre biraz, 
Çıktım evden ki yollar ıpıssız. 
Yolcu bir benmişim meğer yalnız! 
Aradan geçmemişti çok da zaman, 
Az ilerden yavaşça oldu iyan, 
Zulmetin sînesinde ukde gibi, 
Ansızın bir müheykel a’râbî! 
Bembeyaz bir ridâ içinde garîb, 
Geliyor muttasıl mehîb mehîb. 
Ben sokuldum, o geldi, yaklaştık; 
Durmadan karşıdan selâmlaştık. 
Düşünürken selâm alan sesini, 
O heyûlâ uzandı tuttu beni: 
Bir de baktım, Ömer değil mi imiş! 
— Yâ Ömer! Böyle geç zaman, bu ne iş? 
— Şu mahallâtı devre çıkmıştım. 
Gel beraber, benimle, üç beş adım.
* * *
Ne sadâ var, ne bir yürür bîdâr; 
Uhrevî bir sükûn içinde civâr. 
Ömer olmuş gezer, sıyânet-i Hak... 
Şu yatan beldenin huzûruna bak! 
O semâlar kadar yücelmiş alın, 
Çakarak sînesinden âfâkın, 
Bir zaman sönmeyen nigâhıyle,
Necm-i sâhirde sanki bir hâle! 
Duruyor her evin önünde Ömer, 
Dinliyor, bî-haber içerdekiler. 
Geçmedik en harâb bir yapıyı. 
Yokladık sağlı sollu her kapıyı. 
Geldik artık Medîne hâricine; 
Bir çadır gördü, durdu kaldı yine.
* * *
Ocak başında oturmuş bir ihtiyarca kadın. 
«Açız! Açız! » diye feryâd eden çocuklarının, 
Karıştırıp duruyorken pişen nevâlesini; 
Çıkardı yuttuğu yaşlarda çırpınan sesini: 
— Durundu yavrularım, işte şimdicek pişecek... 
Fakat ne hâl ise bir türlü pişmiyordu yemek! 
Çocukların yeniden başlamıştı nâleleri... 
Selâmı verdi Ömer, daldı âkıbet içeri. 
Selâmı aldı kadın pek beşûş bir yüzle. 
— Bu yavrular niçin, ey teyze, ağlıyor, söyle? 
— Bugün ikinci gün, aç kaldılar... 
— O halde, neden 
Biraz yemek komuyorsun? 
— Yemek mi? Çömleği sen, 
Tirid mi zannediyorsun? İçinde sâde su var; 
Çakıl taşıyla beraber bütün zaman kaynar! 
Ne çâre! Belki susarlar, dedim. Ayıplamayın. 
— Peki! Senin kocan, oğlun, ya kardeşin, ya dayın... 
Tek erkeğin de mi yok? 
— Hepsi öldü... Kimsem yok. 
— Senin midir bu küçükler? 
— Torunlarım. 
— Ne de çok! 
Adam Emîr’e gidip söylemez mi hâlini? 
— Ah! 
Emîr’e öyle mi? Kahretsin an-karîb Allah! 
Yakında râyet-i ikbâli ser-nigûn olsun... 
Ömer, belâsını dünyâda isterim bulsun! 
— Ne yaptı, teyze, Ömer böyle inkisâr edecek? 
— Ya ben yetîm avuturken, Emîr uyur mu gerek? 
Raiyyetiz, ona bizler vedîatu’llâhız; 
Gelip de bir aramak yok mu? 
— Haklısın, yalnız, 
Zavallının işi pek çok, zaman bulup gelemez; 
Gidip de söylememişsen ne haldesin bilemez. 
— Niçin hilâfeti vaktiyle eylemişti kabûl? 
Sonunda böyle çürük özrü kim sayar makbûl? 
Zavallının işi çokmuş! ... Nedir, muhârebe mi? 
İşitme sen de civârında inleyen elemi, 
Medîne halkını üryan bırak, Mısır’da dolaş... 
Gazâ! Gazâ! diye git soy cihânı, gel paylaş!
Çocukların bu sefer yükselince feryâdı, 
Kadın tehevvürü artık cünûna vardırdı: 
— Şu nevhalar ki çıkar tâ bulutların içine; 
Ömer! Savâik-ı tel’în olur, iner tepene! 
Yetîmin âhını yağmur duâsı zannetme! 
O sayha ra’d-ı kazâdır ki gönderir ademe! 
«Açız! Açız! Bize bir lokma olsun ekmek ver...» 
«Susundu yavrularım, işte oldu, şimdi pişer! » 
Gidip de söyleyeyim hâ? ... Dilencilik yapamam! 
Ömer de kim! Benim ondan kerîm adamdı babam. 
Ölür de yüz suyu dökmem sizin halîfenize! ... 
Ömer vuruldu bu son sözle... 
— Haklısın teyze! 
Avut çocukları, ben şimdicek gider gelirim.
* * *
Halîfe önde, bitik, suçlu, münfa’il, nâdim; 
Ben arkasında, perîşan, çadırdan ayrıldık.
Sabâha karşı biraz başlamıştı aydınlık. 
Köyün köpekleri ejder misâli saldırıyor, 
Bırakmıyor bizi yoldan, fakat kim aldırıyor! 
Medîne’nin dalarak münhanî sokaklarına; 
Dönüp dönüp hele geldik zahîre anbarına. 
Halîfe girdi açıp, ben de girdim emriyle. 
Arandı her yeri bir mum yakıp ale’l-acele. 
— Şu tek çuval unu gördün ya! Haydi yükle bana; 
Bu testi yağ doludur, elverir o yük de sana. 
Çuval Halîfe’de, yağ bende, çıktık anbardan; 
Kilitleyip geri döndük deminki yollardan. 
Mesâfe, baktım, uzun; yük yaman; Ömer yaralı; 
Dedim ki: 
— Ben götüreydim... Verir misin çuvalı? 
— Hayır, yorulsa değil, ölse yardım etme sakın: 
Vebâli kendine âiddir İbni Hattâb’ın. 
Kadın ne söyledi, Abbas, işitmedin mi demin? 
Yarın, huzûr-i İlâhî’de, kimseler, Ömer’in 
Şerîk-i haybeti olmaz, bugünlük olsa bile; 
Evet, hilâfeti yüklenmeyeydi vaktiyle. 
Kenâr-ı Dicle’de bir kurt aşırsa bir koyunu, 
Gelir de adl-i İlâhî sorar Ömer’den onu! 
Bir ihtiyar karı bî-kes kalır, Ömer mes’ûl! 
Yetîmi girye-i hüsrân alır, Ömer mes’ûl! 
Bir âşiyân-ı sefâlet bakılmayıp göçse: 
Ömer kalır yine altında, hiç değil kimse! 
Zemîne gadr ile bir damla kan dökünce biri: 
O damla bir koca girdâb olur boğar Ömer’i! 
Ömer duyulmada her kalbin inkisârından; 
Ömer koğulmada her mâtemin civârından! 
Ömer halîfe iken başka kim çıkar mes’ûl? 
Ömer ne yapsın, İlâhî, beşer zalûm ü cehûl! 
Ömer’den isteniyor beklenen Muhammed’den... 
Ömer! Ömer! Nasıl aldın bu bârı sırtına sen? 
— Sen almasan acaba kim gelip de senden iyi, 
İdâre eyleyecek düştüğün bu ma’rekeyi? 
Evet, adâleti «mutlak» hayâl edersen eğer, 
Ömer değil ya ne olsan bırak ki hepsi heder! 
Beşer adâleti «mutlak» tahayyül eylerse, 
Görür ümîdini mahkûm her zaman ye’se. 
Sen ey Ömer, ne meleksin, ne bir emîr-i zalûm... 
Fakat elinde ne var? Fıtraten beşer mazlûm! 
Görür bürûc-i semânın bütün sitâreleri, 
Zalâm içinde, yük altında inleyen Ömer’i! 
Huzûr-i Hakk’a çıkarken bu unlu cebhenle, 
Değil zemîni, getir şâhid âsümânı bile! 
— Uzak mı yol? Daha çok var mı? 
— Ancak üç beş adım.
Mecâli kalmamış artık zavallının... Baktım: 
Olanca azmini cebr eyleyip, nefes nefese; 
Yavaş yavaş yürüyor. Geldi bin belâ ne ise! 
Sokuldu haymeye, indirdi arkasından unu: 
— Bırak da testiyi yerleştirin kenâra şunu. 
Hemen çakılları çömlekten indirip attı; 
Uzandı testiye, yağ koydu, sonra un kattı. 
Oturmak istedi, lâkin belâya bak ki: Ocak, 
Hemen sönüp gidecek... 
— Teyze, yok mu hiç yakacak?
Kadın getirdi beş on parça yaş diken Ömer’e; 
Ömer de yakmak için büsbütün serildi yere. 
Ocak tüter, Ömer üfler zefîr-i hârıyle; 
Zemîni lihye-i beyzâ-yı târumârıyle, 
Sücûd tavr-ı huşû’unda, muttasıl süpürür; 
İçinde rûhu yanar, cebhesinde ter köpürür! 
Döner muhît-i nigâhında tûde tûde duman; 
Bulut geçer gibi necmin hıyât-ı nûrundan! 
Ocak tutuştu, yemek pişti; 
— Var mı teyze kabın? 
Getir de indirelim... 
— Var büyükçe bir kap alın. 
Yemek sıcaktı, fakat kim durup da bekleyecek! 
Ömer, çocuklara bir bir yedirdi üfleyerek. 
Kesildi haymede mâtem, uyandı rûh-i sürûr; 
Çocuklar oynaşıyorlar, kadın ferîh ü fahûr. 
Ömer bu âlemi gördükçe gaşy içindeydi... 
Dedim: 
— Sabâh oluyor kalkalım... 
— Evet, haydi! 
Yarın Emâret’e gel teyze, öğleyin beni bul; 
Emîr’e söyleriz, elbette hayr olur me’mûl.
* * *
Yüzü gülmüştü teyzenin, baktık, 
Biz de çıktık vedâ edip artık. 
Hiç görünmeksizin gelip geçene, 
Doğru indik Halîfe’nin evine. 
«Şimdi nerdeyse gün doğar, kalıver» 
Diye, koyvermiyordu, çünkü, Ömer. 
Etti az sonra subh-i velveledâr 
Uyuyan şehri kâmilen bîdâr. 
Öğle geçmişti, çıktı geldi kadın. 
— Gâlibâ teyze uykusuz kaldın! 
İşte bağlanmak üzredir nafakan, 
Alacaksın her ay gelip buradan. 
Şimdi afveyledin, değil mi beni? 
— Böyle göster fakat adâletini.
<end>

<start>
Binbaşı Ömer Lûtfi Bey kardeşimize
«Biraz da kahveye çıksak...» demişti arkadaşım.
O doğru söylemiş amma ben eğri anlamışım:
Mahalle kahvesi nerden de geçti zihnimden? 
Bakılsa geçmemeliymiş... Bilir miyim onu ben? 
Mahalle kahvesi... Berlin... Münâsebet mi dedin! 
Fakat ricâ ederim, dinleyin, inâyet edin:
Fakîriniz en açık bir söz olsa, mecbûrum,
Kafamda bulduğum eşyâyı aktarır dururum.
Onun bir örneği geçmişse âkıbet elime,
Derim ki: «Ha! Bu demekmiş o duyduğum kelime.»
Otel denildi mi bilfarz, o mu’teber kàmûs
Ne söylüyor bakarım bir: Evet, lügat me’nûs; 
Kütükte mahlâsı han, sinni lâ-akal yetmiş! 
Zavallı âhir-i ömründe irtidâd etmiş; 
Şu var ki mi’desi ilhâdı etmemiş temsîl; 
Ne müslüman, ne frenk, öyle bir vücûd-i sefîl.
Yıkanma yok, tuvalet yok! Yazın belinde çamur; 
Eteklerinden inerken kabuk tutar yağmur! 
Değil mi uçkuru sarkan bunakların bir eşi? 
Bakındı cumbaya: Bîzâr eder durur güneşi,
O nemli yorganı sallandırıp da pencereden! 
Yatak takımları şâyân-ı merhamet cidden:
Kadîfe hâline geçmiş patiskadan yastık...
Ne istihâle geçirmiş hesâb edin artık! 
Benek benek yayılıp kehle intıbâ’âtı,
Benekli basmaya dönmüş o çarşafın suratı! 
Kırık sürâhide bekler yosunlu bir mâyi’,
Ki derd-i cû’a gelir üç yemek kadar nâfi’.
Bir ekmeğin yeri dolmazmış olmadan iki su; 
Bunun beş ekmek olur belki bir kadeh dolusu.
Şimendüfer deyiniz... Buldum işte örneğini:
Üşenmeden çevirip nâzenin tekerleğini,
-Yakınsa bindiğiniz noktadan eğer kasaba-
Kader müsâ’ade ettikçe işleyen araba.
Samatya lordu müfettiş; Tatavla kontu müdir,
Zavallı milletin efrâdı orta yerde esir! 
«Bilet mahalli» midir ismi pek de bilmiyorum,
Basık tavanlı, rutûbetli, isli bir bodurum,
Ayakta esneyen âvâre yolcularla dolu.
Biletçi nerde mi? Kumpanya’nın o nazlı kulu
Verâ-yi perdeden etmez ki halka doğru nigâh...
Ne var telâş edecek? Beklesin ibâdullâh! 
Açıldı perde nihâyet şu var ki cendereye
Kısılmak istemiyorsan sokulma pencereye! 
İtiş kakış olağan şey, dövüş sövüş de caba! 
— Biletçi, mösyö, tren kaçta kalkacak acaba? 
— Ayağmı ezdin adam... Patlıyor musun ne zorun? 
— Vurursam ağzına? ...
— Yâhu! Gürültünüz ne? Durun! 
— Yavaş be! — Çüş be! Gözün kör mü? 
— Pardon! 
— İllâllah! 
Nasıl ki çıktı şu «pardon» eşeklik oldu mubah! 
— Ne lâftır ettiği Allahça söyleyin yakışır? 
— Uzatma! — Tut ki uzattım? ..
— Herif de amma hışır! 
— Suç öldürende değildir ki derseler...
— Hele bak! — Nedir ki bir de ki baktım? 
— Susun belâ çıkacak! 
— Ufaklık olmalı! 
— Yok, mösyö! 
— Yoksa git! Bozdur! 
— Dikilme nâfile, sinyör ne derse kànundur! 
— Tren kaçar a kuzum...
— Haydi! Dinlemez ben lâf! 
— Tren kaçar diyorum, dinlemem diyor: Ne tuhaf! 
— Kızarsa ağzı bozuktur fenâ bi şey söyler; 
Bozarlar onluğu verdin mi. Koş da bozduruver! 
Tütüncü «on para az! » der... Musîbetin büyüğü:
Herif simitçi ararken tren çalar düdüğü! ..
Sokak deyin meselâ... Şimdi baktığım lügate
Mürâca’at yine lâzım mı? Lâzım elbette.
Evet, o bir helezondur ki kutru altı karış; 
Ya tûlü? Bilmiyorum, her ne söylesem yanlış.
Muvaffak olmanın imkânı yok ki tahmîne:
Biraz gidip dalıyor haydi evlerin birine! 
Zamâne şi’rine benzer zemîn-i tertîbi:
Zalâm içinde mebâdîsi müntehâsı gibi.
Peki! Ne yapmalı çarpılmak istemezsen eğer? 
Tekin değil mi nedir, pek acâibimsi bu yer? 
Dilinde Besmele olsun, elinde Sûre-i Nûr,
Kesende sâde mühür... Kimse çarpamaz... Destûr! 
Birinci hatve selâmet... İkinci hatve tamam...
Üçüncü hatveyi lâkin düşünmeden atamam...
Ne var mı? Ağzını açmış ki bir yaman uçurum,
Dalarsa «cub! » diye insan, çıkar mı bilmiyorum! 
Uzak dolaş! İyi, lâkin, alındı bir tümsek,
Ne atlayanda kalır diz, ne tırmananda bilek! 
Kenarca gitmeli öyleyse... İhtimâli mi var? 
Sağında: Ağrısı tutmuş, çıkık karınlı duvar,
Solunda: Lâstiğe sâhip çıkan sakızlı çamur! 
Durundu çâreyi buldum... Evet, olur mu olur:
Şu künbedin üzerinden beş altı taş sökerim,
Bataksa al, bu da batmaz, deyip deyip ekerim.
Demek; Hazîne-i Evkàf’a bir metin köprü
Binâsı terkedeceksin... Uzatma, haydi yürü! 
Vasiyyetim size: Ey zıplayıp geçen ahlâf,
Sakın şu künbed-i feyyâzı etmeyin isrâf,
Günün birinde bataklık aşarsa köprümden,
Emîn olun size lâzımdır öyle bir ma’den.
Otel meğer o değilmiş, şimendüfer de kezâ...
Sokak mı benzeyen az çok? Aman canım, hâşâ! 
Meğer oteller olurmuş saray kadar ma’mûr,
Adam girer de yaşarmış içinde mest-i huzûr.
Beş altı yüz odanın her birinde pufla yatak...
Nasîb olursa eğer, hiç düşünme yatmana bak! 
Sokakta kar yağadursun, odanda fasl-ı bahâr,
Dışarda leyle-i yeldâ, içerde nısf-ı nehâr! 
Hıyât-ı nûrunu temdîd edip her âvîze,
Fezâda nescediyor bir sabâh-ı pâkîze,
Havâyı kızdırarak hissolunmayan bir ocak; 
Ilık ılık geziyor, her tarafta aynı sıcak.
Gürül gürül akıyor çeşmeler, temiz mi temiz; 
Soğuk da isteseniz var, sıcak da isteseniz.
Gıcır gıcır ötüyor ortalık titizlikten,
Sanırsınız ki zemîninde olmamış gezinen.
Ne kehle var o mübârek döşekte hiç, ne pire; 
Kaşınma hissi muattal bu i’tibâra göre! ..
Unuttum ismini... Bir sırnaşık böcek vardı...
Çıkar duvarlara, yastık budur, der atlardı.
Ezince bir koku peydâ olurdu çokça iti...
Bilirsiniz a canım... Neydi? Neydi? Tahtabiti! 
O hemşerim, sanırım, çoktan inmemiş buraya,
Bucak bucak aradım, olsa rast gelirdim ya!
Şimendüfer de meğer başka türlü bir şeymiş:
Hemen binip uçuyorsun... Aman bayıldığım iş! 
Mesâfe kaydı, mekân kaydı bilmiyor insan; 
Dakîkanın boyu: Sâ’at. Ne ihtisâr-ı zaman! 
Evet, kucaklıyor eb’âdı berk olup nâgâh,
Harîtanın üzerinden nasıl geçerse nigâh! 
Şehirlerin yapışık sanki hepsi birbirine
Tutup da pencereden fırlatılsa bir iğne,
Düşer ya «tık» diye her halde mevkifin damına; 
Ya şehrin ismi olan levhanın gelir camına! 
Düdük sadâsına hasret kalır işitmezsin...
Bizimki durduğu yerden öter durur, miskin! 
Kavurma zenbili yüklenmek i’tiyâdı da yok...
Nedir kâğıttaki, peynir mi? Açma koynuna sok...
Lokanta keyfine âmâde, istedikçe yanaş...
Lisan da istemiyor: Bir işâret et, anlaş.
Yok öyle heybeye dirsek verip ımızganmak; 
Yataksa emre müheyyâ içerde... Hem ne yatak! 
Uzandığın gibi dünyâdan insilâh ederek; 
Dolaş semâları artık düşünde yelyepelek!
Sokak dedikleri neymiş? Fezâ-yı bî-pâyan,
Ki tayyedilmesinin yoktur ihtimâli yayan.
Demek, vesâit-i nakliyye nâmı tahtında,
Havâda, yerde, yerin çok zamanlar altında
Uçup duran o havârık bir ihtiyâc-ı şedîd.
Piyâde harcı mı, hâşâ, bu imtidâd-ı medîd! 
Bakın nasıl da mücellâ ki: Ferş-i nevvârı,
Zemîne indiriyor gökyüzünden envârı! 
Bu imtidâdı nazar şöyle dursun istî’âb,
Öbür kenâra geçerken düşer kalır bîtâb! 
Şu var ki: Düştüğü yerden çamurlanıp kalkmaz...
Çamur bu beldede âdet değil ne kış, ne de yaz.
Geçende haylice kar yağdı Berlin’in içine; 
Bıcık bıcık olacakken takır takırdı yine! 
Merâk edip soruverdim, «bırakmayız» dediler! 
— Bırakmayın, güzel amma yağar durursa eğer? 
«Bırakmayız! » sözü aynen tekerrür etmez mi! 
Evet, bu sözde nümâyân heriflerin azmi.
Bizim diyâra biraz kar düşünce zor kalkar.
Mahalle halkı nihâyet kalırsa pek muztar,
«Lodos duâsına çıkmak gerek...» denir, çıkılır.
Cenâb-ı Hak da lodos gönderir, fakat bıkılır:
Çamur yığınları peydâ olur ki mühliktir...
«Aman don olsa...» deriz... Şüphe yok, temizliktir,
Donun kırılması varmış, düşünme artık onu:
Yağar, erir, buz olur... Neyse, yaz değil mi sonu?
Kalenderin zifir olmuş su görmedik yakası...
Bakıp da bir titiz insan demiş ki:
— Kahrolası! Nedir o gömleğinin hâli, yok mu bir yıkamak? 
— Değil mi kirlenecektir sonunda? Keyfine bak! 
— Su kıtlığında değilsin ya... Hey müseyyib adam,
İkinci def’a yıkarsın...
— Fakîriniz yapamam:
Cenâb-ı Hak bizi dünyâya muttasıl gömlek
Sabunlayın, diye göndermemiş bulunsa gerek!
Hikâye bizleri te’yîde en güzel düstûr.
Süpürge sohbeti bitmez ki: Bahs-i dûrâdûr.
Sokak süpürmek için gelmedik ya bizler de!
* * *
— Biraz da kahveye çıksak... demiştiniz, nerde? 
— Dolaştırıp sizi bir parça, gâlibâ yordum.
Uzak değil ma’amâfih...
— Yorulmadım, sordum.
— Şu dört yol ağzını tuttuk mu, korkmayın...
— A’lâ! 
— Gözüktü işte! 
— Aman nerde? Görmedim hâlâ...
— Görürsünüz, hele bir parça yaklaşın yanına...
— Bu, kahve... Öyle mi? Yâhu! Nedir bu? Vay canına! 
Bizim «Düyûn-i Umûmiyye»den de heybetli! 
Ne var ki, öyle sevimsiz değil bunun şekli.
— Bırak şu heykel-i iflâsı! Yok mu başka misâl? 
— Bırakmadık mı? Fakat anlıyor mu istiskàl?
Demiş çocuk: «Baba, artık ateh getirmişsin! »
Hayâsız oğlana bîçâre ihtiyar ne desin:
«O kendi geldi ayol, ben getirmedim yoksa! »
Bu iş de tıpkı o... Kim «gel» demişti menhûsa? 
Bırakmak isteyedur, sen, bırakmıyor ki seni...
Nasıl! Ödünç alarak bol tutar mısın keseni? 
— Dalıp da milletin âlâm-ı bî-nihâyesine,
Çevirme bahsi, birâder, yılan hikâyesine! 
Tenezzüh etmeye çıktık, unutma...
— Doğru, evet! 
Bu kahve... Öyle mi? Lâkin hakîkaten hayret! 
Fezâ içinde fezâ... Bir harîm-i nûrânûr,
Ki asümân-ı kerîminde bin güneş manzûr! 
Ne selsebîl-i ziyâ karşımızda cûşa gelen,
Ziyâ değil, seherin rûhudur taşıp dökülen.
Leyâle karşı o tûfân-ı fecri görmelisin:
Hudâ bilir şaşırırsın, donar kalır hissin! 
Neden böbürleneyim, ben de öyle oldumdu; 
Ziyânın ölçüsü aklımda, çünkü, bir mumdu.
Bizim hesâb ile milyonlar oynuyor arada...
İdâre kandili mikyâsı pek güdük burada! 
Gözüm kamaştı bidâyette, döndü durdu başım; 
Rezîl olurdum eğer olmasaydı arkadaşım.
Ne bastığım yeri gördüm, ne gittiğim tarafı; 
Nasıl yıkılmayabildim, bu işte en tuhafı! 
Tuhaf değil, düşüyorken yetişti iskemle; 
Genişçe bir nefes aldım çekip ilişmemle.
Bakınmak istedim etrâfa, anladım pek zor:
Asılmış enseme hâin kafam, kımıldamıyor! 
Hayır! İnâdının esbâbı yok değil, varmış; 
Ben anlamazmışım amma o çok şey anlarmış:
Meğerse da’vet edermiş bizim fesin ibiği,
O yıldırım gibi enzârı bir siperden iyi! 
Karârı bende kılarmış yığınla berk-i nigâh,
Uzak, yakın nereden çaksa... Hem ma’âzallâh,
Zemîne sarkamasaymış... Tutup da püskülümü; 
Tepemde kışlayacakmış... Görür müsün ölümü! 
Demek ki: Hiç daha fes girmemiş bu memlekete...
Bizimkiler ne giyermiş, külâh mı? Elbette! 
Çenemle gömleğimin irtibâtı bir aralık,
Çözülmesiyle, kafam şöyle doğrulup azıcık,
Ne var ne yok diye etrâfı etti istikşâf.
Civârı yoklayadursun bizim alık keşşâf; 
İlerde bir masa gördüm, dedim ki arkadaşa:
— Biraz siperde otursak... Geçer miyiz o başa? 
— Neden? 
— Görülmeyi sevmem de...
— Pek güzel, gidelim...
Benim de vahdete kesretten az değil meylim.
Evet, görünmeyerek halka pek deminki kadar,
Kolaydı şimdiki yerden muhîte medd-i nazar.
Nasıl, ziyâda uçarken, şu var ki, bir yarasa,
Gelen karaltıya dağ taş demez de çarparsa; 
Benim sinirli nigâhım da çarpıp irkilecek,
Ne olsa «pat! » diye bir kerre... Hay alık kelebek! 
Çoluk, çocuk, kadın, erkek... Hülâsa bulduğuna,
Sataşmadan geri durmaz bakındı mecnûna!
* * *
Önümde yükseliyor bînihâye çıplak alın,
Ki her birinde yazılmış görün de ibret alın,
Cihâna karşı cidâlin meâl-i gâlibini.
O i’timâd ile millet bütün metâlibini,
Bugün değilse, yarın çâre yok halâs edecek.
Mücâhedeyle tevekkül... Ne kahraman meslek! 
Boşalmasıyla o esnâda üç beş iskemle,
Oturdu karşıma bir kır sakallı âdemle,
Ridâ-yı mâteme girmiş felâket arkadaşı; 
Sevimli bir de küçük kız... Ya beş, ya altı yaşı.
Reîs-i âilenin pek vakùr olan hüznü,
Biraz da reng-i tecellüdle kaplıyor yüzünü.
Kadın da öylece göstermek istiyor temkîn; 
Sönük nazarları lâkin bükâ kadar gam-kîn! 
Zehirli bir düğüm olmuş dudaklarında keder,
Çözülmüyor, onu ancak çözerse girye çözer! 
Solunda erkeğinin ibtisâm-ı cebrîsi,
Sağında yavrusunun inşirâh-ı fıtrîsi,
Önünde nâmütenâhî nazar-rübâ safahât,
Enîn-i rûhunu bir türlü etmiyor iskât.
Görünmüş olmalı bir şey ki, sonradan, gözüne; 
Götürdü mendili bîçâre ansızın yüzüne.
— Ne var hicâb edecek bunda ey zavallı kadın! 
Değil mi bir anasın sen, ölen de evlâdın? 
O haklı girye-i hicrânı habse kalkışmak,
Hudâ bilir ki, hatâdır... Günâha girme, bırak! 
Bırak merâret-i rûhun buram buram insin...
Boşanmadan dinecek bir belâ mıdır ye’sin? 
Seyirci farzediyorsan muhîti mâtemine; 
Yabancı hangi nazardır bükâ-yi mahremine? 
Nihâyet arkadaşım var, değil mi, sonra da ben? 
Vebâli boynuna olsun, eğer bu zanda isen! 
Mesâibin ezelî âşinâsı varsa, biziz:
Cihanda bir günümüz geçmemiş felâketsiz! 
Sürûra kalsa da bîgâne müslüman yüreği; 
Bilir te’essür-i ma’sûm önünde inlemeyi.
Onunla söyleşilir en acıklı hicranlar,
Ki her figânı açık bir lisan kadar anlar.
O halde anlaşarak paylaşın melâlinizi; 
İşitmek istiyorum, çünkü, hasbihâlinizi.
Senin nedir bakalım gizli gizli feryâdın? 
Evet; boyunca berâber yetişmiş evlâdın,
Henüz bahâr-ı hayâtında pâymâl olarak,
Fidan vücûdunu yutmuş yabancı bir toprak; 
Ki nerde belli değil... Bilmek istesen de muhâl.
Olanca yâdı bugün bir çamurlu, kanlı hayâl! 
O yâdı rûhuna gömdün ki bir vazîfendir.
«Unut! » demek açılan kabri görmemektendir.
Hayır, demem... Bilirim pek vefâlıdır o mezâr.
Fakat, düşün, niye etmiş hayâtı istihkàr? 
Düşün, neden bu çocuk yaktı gitti annesini? 
Evet, yaşatmak için ümmehâtın akdesini,
«Fedâ-yı cân edeceksin! » demiş «vatan» hissi...
Demek: Heder değil oğlun, vatan fedâîsi.
Bilir misin ne kadar anne var bugün, yasta,
Tunus’ta, sonra Cezâyir’de, sonra Kafkas’ta? 
Götür de kalbine bir kerre ey kadın elini; 
Düşün zavallıların sernüvişt-i erzelini! 
Ne ibtilâ! Ne musîbet! Cihan cihân olalı,
Bu ızdırâbı, emînim ki çekmiş olmamalı.
Hesâba katmıyorum şimdilik bizim yakada
Sönen ocakları; lâkin zavallı Afrika’da,
Yüz elli bin kadının tütmüyor bugün bacası.
Ne körpe oğlu denilmiş, ne ihtiyar kocası,
Tutup tutup getirilmiş -Fransız askerine
Siperlik etmek için- saff-ı harbin önlerine.
O ümmehâtı, o zevcâtı bir düşünmelisin:
Kimin hesâbına ölmüş, desin de inlemesin,
Anarken oğlunu, bîçâre, yâhud erkeğini? 
«Kimin hesâbına? ..» Bir söz ki: Parçalar beyini! 
Bakınca kasdolunan gâyenin şenâ’atine,
Ne olsa çıldırır insan işin fecâ’atine.
Ne milletin şerefiyçin, ne kendi şânın için! 
Fedâ-yı cân edeceksin adüvv-i cânın için! 
Geber ki sen: Baba yurdun, harîm-i nâmûsun
Yabancı ökçeler altında çiğnenip dursun! 
Gebermek istemiyorsun değil mi? Bak ne olur:
Rehin bıraktığın efrâd-ı âilen tutulur,
Birer birer ezilir. Hem nasıl vesâitle:
Yanardı havsalan imkân olaydı tahlîle.
Biraz da geçmeyi ister misin bizim yakaya? 
Al işte bir günü mâtemsiz olmayan Asya! 
O eski ma’bed-i irfan, o mehd-i İbrâhîm; 
O şimdi, boynu bükülmüş zavallı hâk-i yetîm! 
Zamân-ı rüşdünü andıkça ağlasın dursun,
İkiz vesâyeti altında İngiliz’le Rus’un.
Sülük benizli vasîler ne emdiler kanını,
Mecâli kalmadı artık çıkardılar canını! 
Bütün hazâini Hind’in, o muhteşem yurdun,
Gider de hırsını teskîne üç şakî lordun; 
Zavallı yerliyi kıtlık zaman zaman kemirir; 
Bu, kan tükürmeye baksın... O, muttasıl semirir! 
Hukuk-i millete hâkim denî bir istibdâd.
Hayâtı, rûhu soyulmuş yığın yığın ecsâd
Verir de hepsini kalmazsa hiç mi hiç parası; 
Damarlarındaki son damlanın gelir sırası...
Ki saklı durmayacak, ister istemez akacak,
Gidip efendisinin düşmanıyla çarpışarak.
O, can alıp veredursun, bilir misin bu ne der? 
«Ölürse hizmet eder, öldürürse hizmet eder! »
Ya çünkü her iki sûret lehinde cânînin.
Şimâle doğru çıkarsan vasiyy-i sânînin,
Neron rezîlini mahcûb eden, şenâ’atini
Görür de zaptedemezsin sâdâ-yı lâ’netini.
Ne dul bıraktı, ne öksüz o hânüman yıkıcı...
Nasıl da keskin ahâlîye karşı kör kılıcı! 
Şu’ûn-i câriyeden köy basıp, şehir yakmak...
Sefîlin ordusu kàtil, hükûmetiyse yatak! 
Hazarda sulhü tehassürle yâd eden teb’a,
Sürüldü süngüler altında harbe son def’a; 
Yıkıldı arkada milyonla bî-günâhın evi.
Yetîm iniltisidir şimdi inleten cevvi!
Değil mi bir anasın sen? Değil mi Almansın? 
O halde fikr ile vicdâna sâhib insansın.
O halde «Asyalıdır, ırkı başkadır...» diyerek,
Benât-ı cinsin olan ümmehâtı incitecek
Yabancı tavrı yakışmaz senin fazîletine...
Gel iştirâk ediver şunların felâketine.
Ya «Paylaşıldı mı artar durur sürûr-i beşer; 
Kederse, aksine: Ortakla eksilir» derler.
Bilir misin ki senin Şark’a meyleden nazarın,
Birinci def’a doğan fecridir zavallıların? 
Hudâ’yı bir tanımak töhmetiyle suçlu olan,
Şu hânümânı yıkık üç yüz elli milyon can,
Nedense, mevte olurken biner biner mahkûm,
Çıkıp da etmedi bir ses bu hükme karşı hücûm! 
Nedense, duymadı Garb’ın o hisli vicdânı,
Hurûşu sîne-i a’sârı inleten bu kanı! 
Nedense, Arş’a kadar yükselen enîn-i beşer
Sizin semâlara akseyledikçe oldu heder! 
Nedense, vahdet-i İslâm’ı târumâr edeli,
Büyük tanıldı, mukaddes bilindi zulmün eli! 
Zemîn-i Şark’ı mezâlim kasıp kavurdukça; 
O kıpkızıl yüzü hâkin fezâya vurdukça; 
Gurûb seyreden âvâre bir temâşâ-ger
Kadar da olmadı dünyâ nasîbedâr-ı keder! 
Keder de söz mü ya? Alkışlıyordu cellâdı,
Utanmadan koca Yirminci Asr’ın evlâdı! 
Evet, şenâ’ate el çırpıyordular hepsi...
Senin elinde yok ancak bu alkışın levsi.
O nâsiyen -ki pürüz bilmeyen bir âyîne
Berâ’atiyle, bütün kavminin berâ’atine,
Şehâdet etmededir- Şark’a doğru dönmeli ki:
Sizin de Garb’ınızın hâtırât-ı nâ-pâki,
Biraz silinsin onun hiç değilse yâdından.
Hanım, muhîtinizin alçak i’tiyâdından,
-Ki zor görünce yılışmak, zebûnu ezmekti-
Benât-ı cinsini bilsen neler neler çekti! 
Onun netîce-i îkàzıdır ki: «Avrupalı»
Denince rûhu sağır, kalbi his için kapalı,
Müebbeden bize düşman bir ümmet anlardık.
Hayır, bu an’anenin hakkı yok, deyip artık,
Benât-ı cinsine göstermek isterim seni ben...
Yabancı durma ki pek âşinâsınız kalben.
O annecikler için duyduğun hurâfeyi at! 
Düşünme dest-i musâfâtı Şark’a doğru uzat.
Ne hisli vâlidelerdir bizim kadınlarımız! 
Yazık ki anlatacak yok da yanlış anladınız.
Yazık ki onları tasvîr eder birer umacı,
Beş on romancı, sıkılmaz beş on da maksadcı.
Nedir bu anlaşamazlık? Gelin de anlaşınız; 
Lisân-ı müşterek olmaz mı kendi göz yaşınız? 
Nasîb-i zârına düşmez bu işde fazla keder; 
Öbür taraf seni hattâ kederlerinden eder.
İnanmıyor musun? Öyleyse bir hesâb ediniz:
Siz elli yıl oluyor, belki, harbe girmediniz.
Geçen muhârebeden şanlı bir celâdetle
Çıkınca verdiniz evlâd-ı memleket elele; 
Çalıştınız gece gündüz, didindiniz o kadar,
Ki hâyuhûy-i tekâmülle cenge döndü hazar! 
Sükûn-i mutlak olan sulha verdiniz hareket; 
Zamânı, tayy-i vakàyi’de, geçtiniz, hayret! 
Bu seyri alması kàbil mi dîger akvâmın? 
Koşarsalar da giderler izinden eyyâmın.
Nüfusunuz iki kat arttı, ilminiz on kat; 
Uçurdunuz yürüyen fenne taktınız da kanat.
Zemîni satvetiniz tuttu, cevvi san’atiniz; 
Yarın müsahharınızdır, bugün değilse, deniz.
Terakkiyâtınız artık yetişti bir yere ki:
Ma’ârif oldu umûmun gıdâ-yı müştereki.
Havâssınız yazıyorken avâmınız okudu,
Yazanların da okutmaktı, çünkü, maksûdu.
Unutmuyordu beyinler süzerken âfâkı,
Nasîb-i nûrunu topraktan isteyen halkı.
Semâya çıkmak için yüksek olmalıydı zemin...
Bu i’tilâyı siz evvelce ettiniz te’min.
Belirdi yurdunuzun sînesinde şâhikalar.
Evet, bu şâhikalar, belki, başkasında da var; 
Fakat, sizinkilerin arkasında yok yer yer,
Derin derin uçurumlar, cehennemî dereler.
Neden mi? Kendi değil sivrilip çıkan yalınız,
Zeminle bir gidiyor dâimâ şevâhikınız.
«Beyin»le «kalb»i hem-âheng edip de işleteli,
Atıldı vahdet-i milliyye sakfının temeli.
O vahdet işte bütün ihtişâmınızdaki sır,
Cihâna ra’şe veren ses onun sadâlarıdır.
Teşettüt eyleyerek gâyeniz, bizimki gibi,
Tehallül etmeye koyvermiyor bu terkîbi.
Düşüncelerdeki mebde’ bir olmasın varsın...
Değil mi gâyesi bir hepsinin, ne korkarsın? 
Bakılsa dâirenin nısf-ı kutru nâ-ma’dûd; 
Fakat umûmuna bir nokta müntehâ-yı hudûd.
Ne ittihâd-ı muazzam ki: Bunca milyonlar
İçinden en sıkı nisbetle binde altı çıkar
O gâyeden bilerek inhirâf eden hisler,
Ziyâde olsa da hattâ, telâşa yoktur yer.
Bizim düşünceler amma sizinkinin aksi! 
Demin berâber iken şimdi ayrılır hepsi! 
Bu i’tibâr ile baktıkça: Aynı merkezden,
Çıkıp da nâ-mütenahî muhîte doğru giden
Kümeyle hatlara benzer ki muttasıl açılır...
Bizim de işte budur inhilâlimizdeki sır.
O râbıtayla giderken sizin teâlîniz; 
Bu tefrikayla perîşan bizim ahâlîmiz.
Sizin işittiğiniz bir terâne, bir perde; 
Beşikte, sonra eşiklerde, sonra mektepte.
Hülâsa her çatının altı aynı sesle dolu.
Bütün şu’ûnu bir âhenge rapteden bu yolu
Tutunca, gitgide mekteple, kışla, fabrika, fen
Seçilmez oldu, hakîkat harîm-i âileden.
Bu ittihâdı tabî’î yaşatmak isterdi...
Asıl kemâlini millet o işde gösterdi:
Düşündü hangi semâdan hayâtın indiğini; 
Düşündü rûh-i umûmîyi emziren dîni.
Sonunda gördü ki: Ümmette müşterek vicdan
Tehassüsâtını almakta aynı menba’dan; 
Kurursa bir gün o menba’ ne his kalır, ne hayât; 
Bekà-yı dîn ile kàim hayât-ı cem’iyyât; 
Mukaddesâtını tesbîte uğraşıp durdu...
Mücerredât-ı kesîfeyle bir cihan kurdu.
Alınca şekl-i teayyün vatan heyûlâsı,
Budur revâbıt-ı milliyyenin en a’lâsı,
Deyip sarılmada aslâ tereddüd etmediniz.
Nasılsa mektebiniz tıpkı öyle ma’bediniz.
Ne çan sadâsı boğar san’atin terânesini,
Ne susturur medeniyyet bu âhiret sesini.
Muhîtiniz ne acâib muhît-i velveledâr:
Ki her gürültüsü bir başka intibâha medâr! 
Sanâyi’in ne var âfâkı tutsa demdemesi? 
Bedâyi’in de münevvim değil ki zemzemesi.
Ne mûsıkînize girmiş uyuşturur nağamât; 
Ne şi’rinizden olur târumâr fikr-i hayât.
Onun lisân-ı semâvîsi rûha söylerse; 
Bununki rûh-i me’âlîyi nefheder hisse.
Gelip de görmeli san’atte gâye var mı imiş? 
«Hayır» denir mi ki: Her gâyenizde en müdhiş,
En ince san’atin esrârı yükselip duruyor? 
Sizinki yüksele dursun biraz da gel bizi sor! 
Beşikte her birimiz bir terânedir işitir,
Ki bestekârı tabîat değil de an’anedir.
Evet, bu an’anenin tellerinde mâzîmiz
Terennüm etse o parlak sesiyle râzîyiz.
Fakat mefâhir-i ecdâdı nakleden «ana» tel,
Bakılmayıp da asırlarca kalmadan mühmel,
Ya büsbütün sağır olmuş, ya öyle paslanmış:
Ki hangi perdeye vursan, çıkan sadâ yanlış.
Bu tel ki «Yıldırım»ın dâsitân-ı satvetini
Başında besteleyip, ceddimin sabâvetini
Zafer havâsına doymaksızın uyutmazdı; 
Bugün uyuşturuyor «ninni»lerle ahfâdı! 
Eşikten atlamak isterseler hayâta yarın,
Beşikte duyduğu sesler gelir, bu yavruların
Dokur ufukları üstünde bir serâb-ı kesîf,
Ki yırtarak çıkabilmek ümîdi hayli zaîf! 
Geçer şebâbımızın en güzîde eyyâmı
Hayâtı anlayarak atmadan bu evhâmı! 
Hayatı anlamıyor... Çünkü görmüyor, okuyor; 
Zavallı kırkına gelmiş de ağzı süt kokuyor! 
Okutma: Bitti; okut: Serserî-i şi’r ü hayâl! 
Okutmasan da, okutsan da aynı istikbâl! 
Hesâb edilse: Cehâlet kadar çıkar mühlik,
Ma’ârif oldu mu bir yerde sâde müstehlik.
Ulûm-i hâzıradan beklenen menâfi’idir.
Demek, birincisi ilmin: Hayâta nâfi’idir.
O halde bizdekiler sadra hiç değil şâfî.
Fünûn-i müsbeteden istifâdemiz menfî; 
Ne kaldı, bir edebiyyâtımız mı? Vâ-esefâ! 
Bırak ki ettiği yoktur bir ihtiyâca vefâ; 
Ya rûh-i milleti afsunluyor, uyuşturuyor; 
Ya sînelerdeki hislerle çarpışıp duruyor! 
Şarâb kokmada eslâfın en temiz gazeli...
Beş altı yüz sene «sâkî» hevâ-yı mübtezeli,
Sinir bırakmadı Osmanlılar’da gevşemedik!
Muhîtin üstüne meyhâneler kusan bu gedik,
Kapanmak üzre iken başka rahneler çıktı; 
Ayakta kalması lâzım ne varsa hep yıktı.
«Değil mi bir tükürük alna çarpacak te’dîb,
Ne hükmü var? » diye üç beş hayâ züğürdü edîb,
Bitirmek istedi ahlâkı, ârı, nâmûsu; 
Çıkardı ortaya, gezdirdi, saksılar dolusu,
Hevâ-yı fuhşu kudurtan zehirli «Zanbak»lar! 
.............................................................................
.............................................................................
«Okur yazar» denilen eski baş belâsından,
Olunca ümmet-i merhûme büsbütün me’yûs; 
Muhît-i fikrine çullandı kanlı bir kâbûs.
Çekilse: Arkada mâzî denen leyâl-i azâb; 
Atılsa: Önde bir âtî ki dalga dalga serâb! 
Ne gökte yıldıza benzer ufak bir aydınlık; 
Ne yerde göz kadar olsun ışıldayan bir ışık,
Adem bulutları döktükçe gölge tûfânı,
Kefenli gezmede mevtin hayâl-i üryânı! 
Bağırmak istedi, lâkin duyulmuyordu sesi.
Bunaldı... Çünkü tıkanmıştı büsbütün nefesi.
Nihâyet oldu bu rü’yâdan öyle bir bîdâr:
Ki hepsi gitmiş elinden, ne yâr var, ne diyâr! 
Çatırdamakta bütün hânümânının temeli; 
Alev, saçaklara sarmış... Yerinde yok Rumeli! 
Şakî çarıkların altında hurdehâş îmân,
Hudâ’yı titretiyor eyledikçe istîmân! 
Domuz çobanları «Balkan»da hânedân-ı vakùr
O hânedânlar, o beyler bütün bütün makhûr.
Reîs-i âileler kâmilen şehîd olmuş; 
Kapanmış evlere dullar, yetîmler dolmuş.
Zemîn-i câmidi seyyâl bir alevdir bürüyor:
Bütün sular durarak pıhtı pıhtı kan yürüyor.
Değil ki mahremi olsun yabancı enzârın,
Bu ihtimâli tasavvurdan ürken ebkârın,
Açılmadık yeri yok şimdi, hepsi meydanda; 
Ridâ-yı ismeti bir yanda, kendi bir yanda.
Harîminin eşiğinden uzanmamış başlar
-Üzerlerinde muhâfız bölük bölük canavar-
Sürüklenip karakışlarda Varna sâhiline,
Sefînelerle taşınmakta Rusya dâhiline!
Bu, yanmadık yeri kalmışsa, kağşamış yurda,
Meğerse Avrupa kundak sokar dururmuş da,
«Uyan şu uykudan, etrâfı yangın aldı, yetiş! »
Demek lüzûmunu hiçbir beyin düşünmezmiş.
Unutmuşum, bunu olmuştu hisseden gerçek...
Çıkıp da: «Ortada fol yok, yumurta yok» diyerek!
Sizin de varsa da pek kanlı bir hezîmetiniz; 
Bizimkiler ona benzer mi; nerde! Nisbetsiz.
Fransız ordusu gâlipti vâkıâ «Yena»da; 
Fakat yenilmediniz, bence, siz Napolyon’a da:
Zafer değil de nedir öyle bir perîşanlık,
Ki buldu verdiği gayretle vahdet Almanlık? 
«Sedan»da hârikalar gösteren bu vahdettir; 
Demek, o kanlı hezîmet de bir sa’âdettir.
Bizim felâketimiz böyle olmuyor aslâ:
Muhîti ye’s ederek her taraftan istîlâ,
Ne intibâha, ne ikdâma vermiyor meydan.
Bunun da hikmeti: Millette bir değil vicdan.
Vatan gülünce, bizim muhterem vatandaşlar
Tahammül etmez olur, ekşi çehreler başlar! 
Mesâib etmeye görsün zavallı mülkü zebun; 
Asık suratlıların hepsi münbasıt, memnun! 
Nasıl bu memleket âtîden olmasın nevmîd? 
Ufuklarında sönük bir ziyâ, cılız bir ümîd
Belirmesiyle, bakarsın, deminki baykuşlar,
Meşîmesinde fezânın o nûru boğmuşlar! 
Koşarken Avrupa ta’cîle ihtizârımızı; 
İçerde bir sürü hâin kazar mezârımızı! 
«Gebermek istemeyiz biz! » desek de kim dinler? 
Kımıldasan, «Ezeriz, mahvolursunuz! » derler! 
Kımıldamaz da durursan, işittiğin nakarat:
«Çalışmayanlar için yok cihanda hakk-ı hayat.»
Sözün hülâsası: Beyhûdedir boğuştuğumuz; 
Çalışmasak da, çalışsak da mevte mahkûmuz! 
Ne söyleyip duruyor, görmedin mi İngiliz’i:
«Üzülmeyin, yaşamaktan kesin ümîdinizi! 
«Hakîkat ortada, ma’nâsı var mı evhâmın? 
«Bilirsiniz ki: Mısır, kâinât-ı İslâm’ın
«O sıska gövdesi üstünde âdetâ kafası; 
«Diyâr-ı Hind ise, göğsünde kalb-i hassâsı; 
«Sizinkiler de, kımıldanmak isteyen koludur.
«Ki boş bırakmaya gelmez, ne olsa korkuludur! 
«Biz İngilizler olup hâli önceden müdrik; 
«O beyne pençeyi taktık, o göğse yerleştik.
«O halde bir kolu kalmış ki bizce çullanacak,
«Yolundadır işimiz bağladık mı kıskıvrak! 
«Hem öyle zorla değil, çünkü «fikr-i kavmiyyet»
«Eder bu gâyeyi teshîle pek büyük hizmet.
«O tohm-i lâ’neti baştan saçıp da orta yere,
«Arap’la Türk’ü ayırdık mı şöyle bir kere,
«Ne çarpınır kolu artık, ne çırpınır kanadı; 
«Halîfe’nin de kalır sâde bir sevimli adı! 
«Donanmamızla verip, sonra, Şark’ı velveleye,
«Birinci hamlede bayrak diker Çanakkale’ye; 
«İkinci hamleye Dârü’l-Hilâfe! der çekeriz! »
İşit de ağla! Fakat biz ne mazhariyyetsiz,
Ne bahtı kapkara milletmişiz ki dünyâda; 
Şu beyni kurtaralım der, koşarken imdâda; 
Beş altı pençe bir olmuş boğazlamakta bizi! 
Silindi gitti Hilâl’in şu anda belki izi,
Zavallı Marmara’nın şerha şerha bağrından! 
Bir İngiliz bezidir, belki, şimdi dalgalanan
Bizim Çanakkale âfâk-ı târumârında,
O Dâr-ı Saltanat’ın bâb-ı şerm-sârında!
Sen ey Boğaz ki, uzattın da âhenin kolunu,
Halîfe yurdunu tehdîd eden deniz yolunu,
Cihâna karşı asırlarca bağladın durdun; 
Açık değil ya henüz rehgüzâr-ı mesdûdun; 
Yerinde kaldı ya kıblem, harîm-i îmânım? 
Hudâ rızâsı için söyle, pek perîşânım! 
Uzakta olmama rağmen civâr-ı zârından,
Civârım inliyor âvâz-ı ihtizârından! 
Şu anda cebheni görmekteyim: Ateş yağıyor; 
Bulutların biri binlerce yıldırım sağıyor! 
Nigâhı bin bu kadar mil mesâfeden kavuran,
Alevleriyle beraber, o seyle karşı duran,
Karaltılar nedir, asker mi, taş mı, gölge midir? 
Hudâ rızâsı için, seçmiyor gözüm, bildir.
Ne taş, ne gölge, ne asker... Serâb, korkuyorum,
Yığınla kül kesilen sırtlarında manzûrum! 
Taş olsa, çünkü, erir; gölge olsa parçalanır; 
Taşar gelir de bu tûfan, önünde sed mi tanır! 
Durun! .. Kımıldanıyor gördüğüm hayâletler...
Bakın: İlerledi... Asker! Hudâ bilir, asker! 
Evet, gözüm seçiyor şimdi bir bir efrâdı:
Halîfe ordusunun en muazzam evlâdı,
Ki pâk alınları İslâm için son istihkâm.
Hudâ rızâsı için ey mücâhidîn-i kirâm! 
Sebâtı kesmeyiniz, çünkü, sâde sizde ümîd; 
Dönerseniz ebediyyen söner gider Tevhîd,
Harîm-i hak yıkılır savletiyle evhâmın.
O elde tuttuğunuz yer hayât-ı İslâm’ın
Yegâne ukdesidir. Yâd ayak basarsa eğer,
Olur me’âlimi dînin bir anda zîr ü zeber! 
Ümîdi sizde kalan üç yüz elli milyon can
-Ki hasta göğsünü yıkmakta şimdiden helecan-
Kopup damarları şîrâzesiz kitâba döner; 
Kalır sahâifi yerlerde rast gelen çiğner! 
Minâreler sökülür sînesinden âfâkın; 
Fezâya söylemez artık lisânı Hallâk’ın! 
Onüç, onüç buçuk asrın ne varsa kalbinde,
Hayât-ı mâziyemizden, şu ân için, zinde; 
Boğar da hepsini bir bir tutup tutup nisyan,
Bütün mefâhirimiz bir serâb olur o zaman! 
Göçer hazîre-i târîhe Beyt’i Mevlâ’nın; 
Çürür gider ayak altında göğsü Kur’ân’ın! 
Bilirsiniz ki, hemen, yüz yüzelli yıldır, biz,
Ne varsa elde verip muttasıl çekilmedeyiz! 
Ömer’lerin, Yavuz’un biz vefâsız evlâdı,
Sıyânet eylemedik yâdigâr-ı ecdâdı.
Ne yâr-ı candı o, lâkin biz olmadık ona yâr; 
Sonunda parçalanıp yurdumuz, diyar diyar,
Küçüldü öyle ki: Yoktur yaşatmak imkânı,
Dönüp de arkaya nâmûsu, dîni, vicdânı! 
Evet, bu hisler için bir mezâr olur ancak,
Kalırsa elde nihâyet beş on karış toprak! 
Enîn içinde vatan... Kıymayın şu mazlûma,
Hudâ rızâsı için ric’at etmeyin! ..
— Korkma! 
Cehennem olsa gelen, göğsümüzde söndürürüz; 
Bu yol ki Hak yoludur, dönme bilmeyiz, yürürüz! 
Düşer mi tek taşı, sandın, harîm-i nâmûsun? 
Meğer ki harbe giren son nefer şehîd olsun.
Şu karşımızdaki mahşer kudursa, çıldırsa; 
Denizler ordu, bulutlar donanma yağdırsa; 
Bu altımızdaki yerden bütün yanardağlar,
Taşıp da kaplasa âfâkı bir kızıl sarsar; 
Değil mi cebhemizin sînesinde îman bir; 
Sevinme bir, acı bir, gâye aynı, vicdan bir; 
Değil mi cenge koşan Çerkes’in, Lâz’ın, Türk’ün,
Arap’la, Kürt ile bâkîdir ittihâdı bugün; 
Değil mi sînede birdir vuran yürek... Yılmaz! 
Cihan yıkılsa, emîn ol, bu cebhe sarsılmaz! 
Nasıl ki yarmadan âfâkı pâre pâre düşer,
Hudâ’yı boğmak için saldıran cünûn-i beşer; 
Nasıl ki nûr-i hakîkatle çarpışan evhâm; 
Olur şerâre-i gayretle âkıbet güm-nâm,
Şu karşımızdaki mahşer de öyle haşrolacak.
Yakında kurtulacaktır bu cebhe...
— Kurtulacak? ..
Demek yıkılmayacak kıble-gâh-ı âmâlim...
Demek ki ölmüyoruz...
Haydi arkadaş gidelim!
Berlin: 5 Mart 1331
(18 Mart 1915)
<end>

<start>
Hudâ râzî değil, halk istemez, hilkat «gebersin! » der; 
Şu benden hoşlanan kim? Yoksa, hâşâ, ben mi hoşnûdum? 
Hayâtımdan inerken, bir bir, altmış perde karşımda,
Utanmak bilmedim kendimden olsun, esnedim durdum! 
O inmiş perdeler tekrâr açılsın, aynıdır te’sîr; 
Bu hayvanlıkla artık ben de insandan mı ma’dûdum?
Hilvan, 4 Ağustos 1348 (1932)
<end>

<start>
Bakma kabristânın ancak sâha-i medhûşuna, 
Dur da bir müddet kulak ver nâle-i hâmûşuna! 
Kalbi hiç benzer mi bak sîmâ-yı heybet-pûşuna? 
Kim ki dalmıştır hayâtın seyl-i cûşâ-cûşuna, 
Can atar, bir gün gelir, yorgun düşüp âgûşuna!
Ey mezâristan, ne âlemsin, ne yüksek fıtratin! 
Sende pinhân en güzîn evlâdı insâniyyetin; 
Senden istimdâd eder feryâdı ye’sin, haybetin. 
Bir yığın göz nûrusun, yâhud muhammer tıynetin, 
Rûh-i pâkinden coşan göz yaşlarından milletin!
Şanlı bir târîhsin: Mâzî-i millet sendedir. 
Varsa ibret sendedir, hikmet de elbet sendedir; 
Devr-i İstîlâ durur yâdında, devlet sendedir! 
Çünkü hürriyyet, hamâset sende, gayret sendedir, 
Zindegî zillettir artık, bence izzet sendedir!
Ey ademle varlığın ser-haddi, iklîm-i salâh! 
Başlarında sermedî bir sâye, bir müşfik cenâh 
Olmasan, bî-vâyeler nerden bulurlar inşirâh? 
Zıll-i memdûdunda var âsûde bir reng-i felâh. 
Leyl-i dûrâ-dûruna olsun fedâ yüz bin sabâh.
Cevherin, toprak değil, pek başka bir ma’den senin. 
Âh bilmezler ki üstünden geçerlerken senin, 
Bin dimâğın lübbüdür her zerre hâkinden senin. 
Öyle feyyâz, ey zemîn-i ma’rifet, mâyen senin: 
Sâye-gâhından çıkarken rûh olur her ten senin.
Ey mezâristan, nihan ka’rında yüz binlerce mâh, 
Fışkıran hâk-i remîminden bütün nûr-i nigâh! 
Nâzeninler yâl ü bâlinden nişandır her kiyâh... 
Serviler Mevlâ’ya yükselmiş birer berceste âh, 
Hufreler Mevlâ’dan inmiş en emin bir hâb-gâh.
Ey şebistân, ey adem, ey perde perde kibriyâ, 
Sendedir ümmîdler: Senden doğar fecr-i bekà. 
Her hacer-pâren okur bin şi’r-i lâhûtî-edâ; 
Her neşîden rûhu eyler sermediyyet-âşinâ. 
Ey semâvî hâk, benden bin selâm olsun sana.
* * *
Sıkınca rûhumu ba’zen metâlibiyle hayât, 
Olur yegâne mesîrem mahalle-i emvât. 
Muhît-i velvele-dârında zindegânînin, 
Ferâğ-ı dâimi yoktur hayât-ı sânînin. 
Ne levs-i hırs ü mezellet zemîn-i pâkinde, 
Ne hây ü hûy-i maîşet harîm-i hâkinde, 
Bu kâinât-ı huzûrun fezâ-yı sâmitini 
Görünce, ömr-i perîşânımın merâretini, 
Velev bir ân için olsun atıp hayâlimden, 
Uzaklaşır giderim mâsivâya artık ben. 
Şu mâsivâ denilen kayd-ı ukde ber-ukde, 
Kırılmadan olamaz rûh bir dem âsûde. 
Fakat kırılmak için böyle bir zemîn ister... 
Zemîn değil yalınız, kalb-i âhenîn ister!
Geçen sabâh idi Eyyûb’a doğru çıkmıştım. 
Aşıp da sûrunu şehrin atınca birkaç adım, 
Ufuk değişti, önümden çekildi eski cihan; 
Göründü karşıda füshat-serâ-yı kabristan. 
Fakat o bir koca deryâ-yı sermediyyet idi,
Ki her hazîre-i sengîni mevc-i müncemidi! 
Kenarda durmayarak girdim en derin yerine, 
Oturdum arkamı verdim de taşların birine. 
Ridâ-yı samte bürünmüş bütün yesâr ü yemîn, 
Huzûr içinde ağaçlar, sükûn içinde zemîn. 
Bütün o yükselen emvâc, o bî-nihâye deniz, 
Derin bir uykuya dalmıştı, her taraf sessiz. 
Yavaş yavaş açılıp perde-i likà-yı muhit; 
Harîm-i rûhumu doldurdu kibriyâ-yı muhit.
Fakat bu beste-i lâhût nerden aksediyor, 
Ki «Ellezî halâka’l-mevte ve’l-hayâte...» diyor? (1)
Nedir samîm-i sükûnette böyle bir feryâd? 
Neşîde Hâlik’ın, ammâ kim eyliyor inşâd? 
Zaman zamân ederek yükselen terâne hurûş, 
Enîne başladı nâgâh kâinât-ı hamûş! 
O serviler müteheyyic cemâ’at-i kübrâ 
Kesildi... Her birisinden duyuldu aynı sadâ. 
Mekàbir inledi, taşlar birer lisân oldu; 
Kitâbeler de o taşlarla hem-zebân oldu. 
Görünce zinde bütün mahşer-i heyûlâyı, 
Mezâra rûh veren nefh-i pâk-i Mevlâ’yı, 
Hayâle daldım; o füshat-serâ-yı dûrâ-dûr 
Göründü dîde-i medhûşa bir cihân-ı nüşûr! 
Kefen be-dûş-i bekà bî-nihâye ecsâdın, 
O, dehri hîçe sayan, kârvân-ı ecdâdın 
Akın akın geçerek pîşgâh-ı izzette, 
-Muhît-i havf ü recâdan makàm-ı hayrette- 
Kıyâm-ı aczini seyreyledim... Ne dehşetmiş 
Sücûd-i hilkati görmek huzûr-i kudrette! 
Bu herc ü merc-i kıyâmet-nümûna hâkim olan 
Hatîb-i âlem-i ulvî nihâyet oldu iyan: 
Gözüm, uzaktaki bir medfenin ayak ucuna 
Çöküp ziyâret eden, bir çocukla bir kadına 
İlişti. Sonra biraz yaklaşınca, iyden iyi 
Tezâhür eyledi: Baktım, çocuk «Tebâreke»yi (2)
Kemâl-i vecd ile ezber tilâvet eylemede; 
Yanında annesi gözyaşlarıyle dinlemede. 
Zemîne ra’şe verirken neşâid-i melekût, 
Ne manzaraydı İlâhî o makber-i mebhût? 
Çocuk hayâta, o makber de mevte bir levha. 
Tezâd-ı kudreti gör: Bak şu levh-i zî-rûha!
* * *
Biraz geçince o sesler bütün hamûş oldu, 
Deminki mahşer-i pür-cûş sâye-pûş oldu. 
Çocuk kadınla beraber çekildi âlemine, 
Gömüldü gitti mezarlık sükûn-i dâimine.
(1)  «O, ölümü ve hayâtı yarattı...» Mülk (67)  sûresinin ikinci âyetinin başı.
(2)  Kur’an-ı Kerîm’in 67. sûresi olan Mülk sûresi. «Tebâreke» kelimesi ile başladığı için bu isimle anılır.
<end>

<start>
Ne lâhûtî geceymişsin ki teksin sermediyyette; 
Meşîmenden doğan ferdâya hayrânım, ne ferdâdır! 
Işık nâmıyle vicdanlarda ondan başka bir şey yok; 
O bir sönsün, hayât artık müebbed leyl-i yeldâdır.
Perîşan sözlerimden bıkma, hoş gör, yâ Resûlâllah,
Kulun şeydâdır amma, açtığın vâdîde şeydâdır!
<end>

<start>
(Henüz, on dokuz, yirmi yaşlarında iken bu cihân-ı zulmete vedâ ederek, âlem-i nûrânûr-i dîdâra yükselen yâr-i cânım Hilmi hakkında)
Nihâyet oldu nazardan nihân o nûr-i mübîn, 
Peyinde kaldı ufuklarda bir hayâl-i defîn! 
Zevâl, o emr-i tabî’î kemâle derpeydir: 
Fezâda yükselen encüm olur ufûle karîn; 
Fakat bu necm-i emel sanki berk-ı hâtıf idi, 
Ki birden etti gurûbuyla ufku leyl-âkîn. 
Tenezzül etmedi nâsûta, döndü lâhûta; 
Kemîne pâye-i iclâli oldu ılliyyîn. 
Hayâli yâd-ı hazînimde, rûhu bâlâ-gerd, 
Vücûdu bister-i makberde iğtirâb-güzîn... 
Tehallül eyledi, gûyâ o nûr-i yekpâre, 
Nigâh-ı bârika-bîn oldu bir de hârika-bîn! 
Bir âsümân-ı celâlin muhîti oldukça, 
Nazarda Arş ile yeksân olursa çok mu zemîn? 
Kitâbe, seng-i mezârında hep kitâb-ı ledün; 
Sirâc, fevk-ı serinde ziyâ-yı nûr-i yakîn. 
Sütûnu merkadinin Hakk’a yükselen tehlîl; 
Revâkı meşhedinin nâzilât-ı arş-ı berîn. 
Zemîn-i hâkine ferrâş dest-i nâz-ı nesîm; 
Fezâ-yı kabrine sâkî sehâb-ı nesr-âyîn. 
Nücûm, türbesinin türbedâr-ı bîdârı; 
Bahâr, lâhdine pûşîde sütre-i rengîn. 
Açılmadan kuruyan gonce-i izârı için 
Seherde nevha-i bülbül terâne-i Yâsîn! 
Havâda mevcesidir şehper-i melâikenin, 
Eden riyâh değildir bu servilikte enîn. 
Leyâl o tayf-i lâtîfin harîm-i ismetidir; 
Şafak ki hâtıra-i iğtirâbıdır, ne hazîn! 
Bütün mekân, nazarımda o rûha nüzhet-gâh, 
Eğerçi yükselerek oldu lâmekânda mekîn.
Ey aslına iltihâk eden nûr, 
Sensin bana her tarafta manzûr; 
Olsan da zılâl içinde mestûr, 
Bir an değilim o lem’adan dûr: 
Rûhumda ebed-karâr şu’len.
Mevvâc sabâhatin seherde, 
Berk urmada nâsiyen kamerde; 
Şeb sahn-ı harem-serâna perde. 
Matvî evrâk-ı verd-i terde 
Bir şemme kitâb-ı nükhetinden!
Nağmendir eden riyâhı tehzîz, 
Senden bu nevâ-yı şûriş-engîz! 
Tayfın beni eyliyor seher-hîz... 
Ey hâtırasıyla rûh lebrîz, 
İndimde bu kâinât hep sen!
Ey lem’a-i şu’le-i İlâhî, 
Ey subh-i ebed karârgâhi. 
Hiç bulmaya tâbişin tenâhî... 
Envârına gelmesin tebâhî... 
Bir böyle bekànı isterim ben.
Sönmez yanan ihtimâli yoktur, 
Sönmek sözünün meâli yoktur... 
Yok, nâre demem zevâli yoktur, 
Nûrun fakat öyle hâli yoktur. 
Olmaz ona hiç adem nişîmen.
Ey hâtırasıyle kaldığım yâr, 
Artık aramızda bir cihan var! 
Sen gökte safâ-güzîn-i dîdâr, 
Ben yerde azâb içinde bîzâr! 
Gûşumda bütün terâne şîven!
Şîven demi nây-i nağme-kârın, 
Şîven cereyânı cûybârın, 
Şîven sesi bâd-ı bî-karârın, 
Şîven bana âh yâdigârın... 
Sen gökleri hande-zâr ederken!
<end>

<start>
Nühüfte kalb-i ketûmunda leyl-i deycûrun,
Seninle biz iki âvâre-ser idik gûyâ:
Ki tâ ebed kalacak muhtefî nazarlardan,
Meğer ki onları etsin lisân-ı subh ifşâ!
<end>

<start>
Sa’dî, o bizim Şark’ımızın rûh-i kemâli, 
Bir ders-i hakîkat veriyor, işte meâli:
«Vaktiyle beş on kàfile sahrâya düzüldük; 
Gündüz yürüdük hep, gece bir menzile geldik. 
Çok geçmedi, baktım bir adam hâsir ü hâib 
Koşmakta... Meğer eylemiş evlâdını gâib. 
Bîçâre gidip haymelerin hepsine sormuş; 
Bir taş bile görmüşse, hemen oğluna yormuş. 
Âvâre peder, nerde bulursun onu! Derken... 
Gördüm ki ciğer-pâresinin tutmuş elinden, 
Lebrîz-i meserret geliyor bizlere doğru, 
Taşmış da gözünden akıyor şimdi sürûru! 
Yaklaştı şütürbâna nihâyet, dedi yekten: 
«Evlâdımı buldum... Nasıl amma? Onu bilsen... 
Karşımda ne görsem, o! Dedim geçmedim aslâ. 
Aldatsa da tahmînimi binlerce heyûlâ, 
Azmimde fütûr eylemedim, ye’si bıraktım... 
Mâdâm ki dünyâdadır elbet bulacaktım... 
Kumlarda yüzüp, zulmetin a’mâkına daldım; 
Hep rûh kesildim... Ne boğuldum, ne bunaldım. 
Tevfîk-i İlâhî edip en sonra inâyet, 
Gördüm gözümün nûrunu karşımda nihâyet.»
İm’ân ile baksak oluyor işte nümâyan, 
Sa’dî bize göstermede bir meslek-i irfan: 
Bir gâye-i maksûda şitâb eyleyen âdem, 
Tutmuşsa bidâyette eğer azmini muhkem, 
Er geç bulacak sa’y ile dil-hâhını elbet. 
Zîrâ bu şu’un-zâr-ı tecellîde, hakîkat, 
Tevfîk, taharrîye, taharrî ona âşık; 
Azmin de emel lâzımıdır, gayr-ı müfârık. 
Olsun da emel azm ü taharrîye mukàrin; 
Tevfîk zuhûr eylemesin sonra... Ne mümkin! 
Ba’zen iki üç haybet olur rehzen-i ümmîd... 
İnsan o zaman etmelidir azmini teşdîd. 
Ye’sin sonu yoktur, ona bir kerre düşersen 
Hüsrâna düşersin, çıkamazsın ebediyyen! 
Mahkûm olarak ye’se şu bîçâre peder de, 
Evlâdını şâyed o karanlık gecelerde, 
Vaz geçmiş olaydı aramaktan, ne bulurdu? 
Elbet biri candan, biri cânandan olurdu!
<end>

<start>
Fakat bu, ırzını dellâla vermiş, alçaklar
Muhîti levse henüz bulmayınca âmâde;
«Diyâsetin edebî şekli sökmüyor sâde...
«Bir öyle felsefe lâzım ki: Susturup halkı,
«Birer birer kırıversin kuyûd-i ahlâkı.
«Mukaddesâtını millet bırakmıyor hâlâ; 
«Fezâyı köhne bir «Allah»tır etmiş istîlâ! 
«O indirilmelidir Arş-ı Kibriyâ’sından,
«Ki biz de kurtulalım şunların riyâsından! 
«Ne istesen yapamazsın: Elin kolun bağlı.
«Ta’assubun rolü hâlâ ne müdhiş anlamalı! 
«Mahalle halkı evimden, gelir, yabancı koğar...
«Evet, hayât-ı husûsiyyemin de kâhyası var! 
«Karım dekolte çıkarmış gelenlerin yanına...
«Peki, nedir dokunan bunda komşunun kanına? 
«O penbe göğsü verirken tabîatin keremi,
«Aceb ne fikr ile vermişti, gizlesin diye mi? 
«‘Kadın sevilmek içindir’ bu felsefî düstûr
«Teammüm ettiği gün kalmaz ortalıkta fütûr.
«Yegâne âmili, zîrâ, bu günkü meskenetin
«Şudur ki: Sosyete yok bir yerinde memleketin.
«O olmadıkça da insan bu inkılâba güler! 
«Çoğaldı, farzediniz, her tarafta sosyeteler...
«Hayât-ı aşka henüz mübtedî giren erkek,
«Muvaffakıyyet ümîdiyle çok şey öğrenecek:
«Komilfo olmayı bir kerre önceden kuracak; 
«Zekâsı incelecek, azmi artacak duracak.
«Giyinmek öğrenecek bir zamân olup, belki...
«Giyinmek iş mi dedin! Onda sokreler var ki! ...
«Bu incelikleri idrâke yükselince şebâb,
«Zuhûra başlayacak orta yerde istirkàb:
«On onbeş erkeği birden esîr eden kadını
«Dezarme etmeye herkes olanca san’atını,
«Olanca nakdini arzetmek ihtiyâcıyle,
«Aman! deyip koşacak, elde yoksa, tahsîle.
«Nedir o serveti Garb’ın ya bankalar dolusu? 
«Tabîatiyle olur: Çünkü işliyor balosu:
«Kadın sefâhate vurdukça erkeğin sa’yi
«Çoğalmıyor mu? .. Bu düstûr-i iktisâdîyi
«Kabûl edeydik eğer biz de böyle kalmazdık.
«Bütün bu şeyleri kaç kerre söyledik, yazdık! 
«Fakat kim anlayacak? Borne, gördüğün kafalar,
«Geniş düşünmenin imkânı yok, hemen patlar! 
«Birinci sözleri: «Allah», ikinci işleri: «Din»,
«Üçüncü hamlede vicdâna, Hakk’a, Şer’a yemin! 
«Devirmedikçe bu evhâmı fikrimiz yaşamaz; 
«Ne yapsa, çünkü, muhâtablarıyla anlaşamaz.
«Şu var ki yıkmak için riske etmenin yolu yok:
«Hükûmetin liberal tavrı dâimâ ekivok.
«Muhîti entoleran görmesiyle, mevki’ini
«Halâs için tutacaktır uvertöman dîni.
«Ya hapse kalkacak artık, ya sürmek isteyecek...
«O halde diplomatik bir tarîk alıp yürüsek...
«Rober Kolej’deki dâhî-i san’atin kalemi
«Vurur bu darbeyi isterse... Çünkü haddine mi
«Hükûmetin ona kalkıp da i’tirâz etmek? 
«Herifte bandıralar çifte, tek de olsa direk! 
«Ya nazlanırsa? Evet, nazlanırsa yalvarırız...
«Niyâza pek yüzü yoktur, hemen kanar, yalınız,
«Dehâların çoğu ‘eksantrik’ denir ya hani,
«Bu personajda da var bir cünun kılıklı mani! 
«Nedir mi? Arzedeyim... Gülmeyin fakat: Nâmûs! 
«Sakın bu çifte hecâdan çıkan sadâ-yı abûs,
«-Ki boş beyinleri buldukça öttürür çın çın! -
«Sevimli şâiri göstermesin titiz, hırçın.
«Onun sarıldığı âhenk-i lâfzadır, yoksa
«Sığar mı fıtrat-ı âzâdı kayd-i nâmûsa? 
«Fransa halkını tasvîri var ya Bismark’ın; 
«Bunun da hâli o ta’rîfe benzemez mi bakın:
«‘Görülmemiş bu herifler kadar garîb unsur...
«Liberte nâmına serdet uzunca bir diskur; 
«Sonunda hepsini döv, kimse i’tirâz edemez.
«Liberte anladık ammâ bu yaptığın ne? demez! ’
«Bizim edîbe de bir gürledin, deminki sesi,
«Kûşâdedir size artık harîm-i âilesi! ..»
Deyip de Zangoc’a baş vurdular. O mecnun da
Mukaddesâtına halkın, ibâda, Ma’bûd’a
Savurdu pencereden havruz uğratırcasına,
Gelip gelip tıkanan levsi pis karîhasına! 
Boşandı yerlere küfrün bir öyle murdârı:
Ki bağlayıp ebediyyet ipiyle a’sârı
Süpürge yapsalar imkânı yok temizleyemez! 
Bütün cihânı dolaş: Garb’ı, Şark’ı, her yeri gez...
Görür müsün bakalım böyle bir kuduz ilhâd,
Ki ferşi çiğneyerek Arş’a hırlasın? Heyhât! 
Cinâyetin bu şenâ’at kadar mülevvesini
İşitmek istemez insan, değil ki görmesini.
Sizin çocuklarınız dîni belliyor ilkin; 
Esâs-ı terbiyeniz mahvı âdetâ şirkin.
Bizim çocuklar için, şimdi, ilmihâl oldu,
Gömüp de hufre-i mâzîye Hayy-i Ma’bûd’u,
Ne var ne yoksa mukaddes, onunla bitti demek! 
Şebâbâ hak veririm... Çünkü üç beyinsiz inek
Yazıp dağıttı o mel’un berât-ı isyânı; 
Sabîlerin yüreğinden kopardı îmânı! 
Okuttu sonra da «San’at mukayyed olmayacak»
Deyip hayâdan, edebden bütün bütün «mutlak»
Paçavralar ki nigâh ürperir temâsından!
<end>

<start>
Şair Eşref
Asırlardır ki «insâniyyet»in olmuş da mahkûmu,
Asırlar var ki, İslâm’ın hederdir hûn-i mazlûmu...
«Ne gördün, Şark’ı hep gezdin? » deyip sor. Gördüğüm: Yer yer
Yıkılmış hânümanlar; devrilip gitmiş hükûmetler; 
Serâb olmuş kanallar; dümdüz olmuş bürc ü bârûlar; 
Dökülmüş âbrûlar; habsedilmiş zinde bâzûlar; 
Bükülmüş beller; incelmiş boyunlar; coşmayan kanlar; 
Düşünmez başlar; aldırmaz yürekler; paslı vicdanlar; 
Kasap görmüş koyundan beş beter yılgın cemâ’atler; 
Tezellüller, tazarru’lar, esâretler, şenâ’atler; 
Örümcek bağlamış tütmez ocaklar; yanmış ormanlar; 
Ekinsiz tarlalar; ot basmış evler; küflü harmanlar; 
Cemâ’atsiz imamlar; kirli yüzler; secdesiz başlar; 
«Gazâ» nâmıyla dindaş öldüren bîçâre dindaşlar; 
Ipıssız âşiyanlar; kimsesiz köyler; çökük damlar; 
Mesâîsiz sabahlar; fikr-i ferdâ bilmez akşamlar! .....
Geçerken ağladım geçtim, dururken ağladım durdum; 
Bütün bunlardı, zîrâ, gezdiğim âlemde meşhûdum.
Mezâristan kesilmiş rehgüzârım hüzn-i dûrâdûr...
Ne topraktan güler bir yüz, ne göklerden güler bir nûr! 
Zeminden yükselir feryâdı yüz binlerce âlâmın; 
Ufuklar kıpkızıl bir halkadır boynunda İslâm’ın! 
Göğüsler hırlayıp durmakta, zincirler daralmakta; 
Bunalmış kalmış üçyüz elli milyon cansa gırtlakta! 
«Ne yapsam, neyle kurtarsam şu yatmış inleyen halkı? »
Deyip, ezberde olsun, gezdiğin vâki’ midir Şark’ı? 
Benim beynim sağır, yâhud gözüm körmüş... Peki. Lâkin,
Senin görgün yolundaymış da keskinmiş de idrâkin,
Ne gördün, söyle evlâdım, ne duydun, lûtfen îzâh et? 
Hayır, hâcet de yok îzâha, pek meydanda mâhiyyet! 
O mâhiyyet fakat iğrenç, o mâhiyyet fakat çirkin! 
«Niçin? » dersen, sıkılmak hiss-i insânîsi yok ilkin!
Evet, beynim sağırdır... Kâinâtım, çünkü, hep feryâd...
İşitmem başka bir ses milletim eylerken istimdâd.
Gözüm görmez, evet, zîrâ muhîtim kapkaranlıktır; 
Fakat sînemde îmânım müebbed fecr-i sâdıktır.
Kör olmaz ağlayan gözler, sağırlaşmaz tutuşmuş beyn; 
Yaşarmaz gözle yanmaz beyni hilkat addeder bir şeyn! 
Geçilmez kahkahadan her taraf yangın içindeyken...
Yanan bir sîneden, lâkin, ne istersin? Nedir öfken? 
Berâber ağlamazsın, sonra, kör dersin, sağır dersin.
Bu hissizlikten insanlık hem iğrensin, hem ürpersin! 
Ne ibret, yok mu, bir bilsen kızarmak bilmeyen çehren? 
Bırak tahsîli, evlâdım, sen ilkin bir hayâ öğren!
19 Eylül 1918
<end>

<start>
Ey bâd-i sabâ, ahde vefâ, böyle mi sizde? 
Yelkenle koşarken hani, kırlarda, denizde,
Hâtırlamadın Heybeli’den geçmeyi, heyhât! ..
Gûyâ edecektin, hani, takdîm-i tahiyyât,
Hilvanlıların sevgili Abbâs’ına bizden.
Ey bâd-i sabâ, kurtulamazsın, elimizden.
Biz, neyse, fakat, şâirimiz var ki, belâdır; 
Söz dinletemezsin, ukalâdır, sukalâdır.
Asrın hani yüz kıble değiştirse şu’ûnu,
Tek ibre bilir, kendisi ancak; o da: Burnu.
Bin söyle onun doğrusudur, vechesi, şaşmaz,
Her hatvede sürçer, yıkılır, sulhe yanaşmaz.
Düşkünse bugün, kimse değil, kendisi bâdî,
Beyninde sekiz bin senedir, köhne mebâdî; 
«Er geç» tutacak bunları dünya diye bekler; 
Zulmette pinekler gibi âvâre sinekler.
Yâhû, bu tuzaklarla beşer, avlanacak mı? 
Yirminci asır akbabalardan da bunak mı? 
İdrâke bakın... Sonra ömür altmışa gelmiş; 
Aklın yeri başmış, yaş olaymış, ne güzelmiş.
Yetmez gibi vâiz kesilip ettiği kem küm,
İster edebiyyâta kadar, bulsa, tehakküm.
Hülyâ mı dedin, hem de ne dîvânece hülyâ,
Ahlâk ile zincirleyecek san’ati gûyâ! ..
Bir yosma ki çıplak daha mûnis, daha dilber,
Endîşe-i nâmûs ile örtünse, ne derler! 
Endîşe-i san’atle eder, hulki tehammül,
Endâmını, rü’yâ gibi örterse de bir tül.
Bir tül ki şafaklarla, seherler gibi şeffâf,
Bir tül ki durulmuş suların kalbi kadar sâf,
Bir tül ki esîrî mi nedir târ ile pûdu,
Örterken açar büsbütün âvâre vücûdu.
Artık bunu ölçüp biçecek terzi, tabî’î
Dört peşli giyen çulha değil, zevk-i bedî’î! ..
Ey zevk-i bedî’îye kıyan şâir-i mecnun! ..
İflâs-ı karîhayla bunaldın mı? Oh olsun.
Kumlarda sürün, inlere gir, dağlara tırman! 
Kàbil mi senin bir daha ilhâma kavuşman! 
Evrâd oku, efsunlu mürekkebli sular iç,
Bin bekle, bin uğraş... O perî gelmeyecek hiç! 
Lâkin gelecek -evlere şenlik- sıra devler,
Bakkal, kasap, eczâcı, hekim, kahveci, berber,
Ev sâhibi, ekmekçi, manav, sebzeci, fulcu,
Silkip dökecek her biri koynundaki borcu.
Sen, dil dökeceksin, edebilsem diye heyhat,
Karşındaki yâranla bir ay sonra mülâkat.
Beyhûde o diller, o nefesler, o emekler,
Yâran seni terk etmeyecek, gitmeyecekler.
Ey san’ate zincir düşünen şâir-i evhâm! 
Hasret misin ilhâma, evet, al sana ilhâm:
En seçme zebânîleri karşında cahîmin,
Boy boy gezedursun, kimi kâfir, kimi mü’min.
Döndükçe nazarlar sana şimşek gibi çaksın,
Kurtul görelim, şimdi, nasıl kurtulacaksın! 
Feryâdına kimdir koşacak? Kim, kimi dinler,
«Burhan» diye inlerken ufuklarla zeminler.
İhvân-ı safânın kimi medyun, kimi müflis; 
Gökkubbenin altında ne tek his, ne de mûnis! 
Bir tane Paşa’m var, o da gördün ya, pamuklar
Düşkün diye, gitmiş, Yakacık’larda uyuklar!
Hâmiş:
Ey bâd-i sabâ, öyle değil sen beni dinle:
Son cümleyi yazdınsa, çizip kendi elinle,
Hâmiş de kenar bir yere çek, söyleyeyim yaz:
Elbet Paşa’mın nüsha-i sânîsi bulunmaz.
Tek nüsha çıkarmış, çıkarırken onu hilkat; 
Tezhîbi de, tehzîbi de bambaşka hakîkat.
Şîrâzesi din, dîni salâbetle mücehhez; 
Servetçe düşer, belki, fakat kendisi düşmez.
Allâh’a dayanmış, onu sağlam bilir ancak; 
Bilmez ne demektir pamuk ipliğne dayanmak.
16 Temmuz 1932
<end>

<start>
Bir gün azıcık kazmayı vurdum yere, nâgâh
Aks etti derinden bana şu nâle-i cangâh:
Zinhâr yavaş vur ki bu toprak yığınında
Bilsen ne kadar baş, ne kadar göz yatıyor âh!
7 Nisan 1898
<end>

<start>
Bir gün satılık bir köle gördüm gidiyordu
Bîçâre dönüp sâhibine böyle diyordu:
Çok bende bulurlar sana benden iyi, lâkin
Bulmak bana zâtın gibi heyhât ne mümkin!
7 Nisan 1898
<end>

<start>
Ya bu âlemde vefâ yok zâten,
Ya vefâsız bütün ebnâ-yı zaman; 
Kime ok atmayı öğrettimse
Sonra bir gün beni de aldı nişan!
14 Temmuz 1898
<end>

<start>
Olsaydı beşer gaybı da idrâke muzaffer,
Bir kimseye âsûdelik olmazdı müyesser.
14 Temmuz 1898
<end>

<start>
Seni bir nûra çıkarsam, diye, koştum durdum,
Ey, bütün dalgalı ömrümde, hayat arkadaşım! 
Dağ mıdır, karşı gelen, taş mı, hep aştım, lâkin,
Buruşuk alnıma çarpan bu sefer kendi taşım!
<end>

<start>
Mister Archibald Bullok Roosevelt Cenablarına –
Şu mâcerâyı işittim birinden, üç sene var,
Olur ki dinleyecek bir meraklı kimse çıkar.
..... Zevâli beş geçe, Boston’dan ayrılınca tiren,
Vagonda volta vuranlar dağıldılar birden.
Demek: Sekiz kişilik hücre, şimdi, sâde benim...
O halde yan gelirim, dinlenir başım, beynim.
Dışarda vecd ile dönsün semâ, ufuk, toprak,
Gömüldüğüm köşe sâbit değil mi, sen şuna bak! 
Aman ne zümrüt ağaçlar! .. Ne dalga dalga ekin! ..
Çiçek mi, ev mi? .. Ne köyler: Şehir kadar zengin! ..
Yolun güzelliği lâkin! .. Aman ne manzaralar! ..
Ne çok da fabrika! ..
Derken, içim yavaşça dalar; 
Deminki hâtıralardan ne iz kalır, ne de yer.
Batar, çıkarken uzaklarda ben zavallı meğer,
Bizim sekiz kişilik hücre durmamış yalnız:
Meğerse karşıma doğmuş ki bir civan yıldız,
Nazar -kamaştığı berkiyle bî-mecâl-i şühûd-
Kalır ayaklarının ta ucunda gaşy-ı sücûd! 
Yanında -âşığı hiç şüphe yok- sevimli, kibar,
Bütün hutûtu yüzün gösterir ki: San’atkâr; 
Uzunca boylu, ağırbaşlı, bir necîb erkek.
Bu çifte kumrular ürkerse, pek yazık, diyerek,
Köşemde ben yine sessizce bir zaman tünedim; 
Lüzûmu hiç bile yokmuş ya, sonradan denedim! 
Bulutlu gözleri cânanda, kendi müstağrak; 
Fezâ yıkılsa, kızın rûhu belki duymayacak! 
Bu âşığınsa -vakùr alnı çizgi çizgi fütûr-
Derin bakışları dalmış semâya dûrâdûr.
O, şimdi cevvi süzerken, yanında Leylâ’sı,
Gözünde kurduğu âtîlerin heyûlâsı,
Senin bu gölge vücûdunla nerden uğraşacak? 
Unut da kendini artık, ne söylüyor, kıza bak:
— Emîr! O sonraki üç parça yok mu, pek müdhiş; 
Bu şâheserleri ömründe sahne dinlememiş.
Nasıl, bulutlara yangın verir de yaz güneşi,
Yakarsa gökleri şimşeklerin serî’ ateşi; 
Senin de çalmadı parmakların, tutuşturdu,
Ziyâ adımları altında haykıran ûdu! 
Ne hisle inledi karşında sîneler, bilsen,
Kümeyle tellere birden alev dökerken sen! 
Kanar, yanar gibi yüzlerce bülbülün kalbi,
O perde perde tüten nevha neydi, yâ Rabbi! 
Evet, bizim medenî Garb’ın ilk işittiği ses,
Çölün yanık yüreğinden kopup gelen bu nefes,
Nidâ-yı Hak gibi edvârı haşreden bu hitab.
Hudâ bilir ki, inerken o yıldırım mızrab,
Gelirdi hep bana: «Mısr’ın, Irâk’ın, Îrân’ın,
Tihâme’nin, Yemen’in, Gazne’nin, Buhârâ’nın,
Hülâsa, Hind ile Sind’in serâb-ı mâzîsi,
Duman duman, tütüyor her harâbeden hissi! »
— Fakat, bu sözleri aczim nasıl benimseyecek? 
Teşekkür etmeye insan hicâb eder...
— Ne demek? 
Tevâzu’un da olur bir nisâbı, haddini bil! 
— Benimse ancak odur bildiğim.
— Hiç öyle değil! 
Dehânı gizlemenin artık ihtimâli mi var? 
Bugünkü konseri hayretle dinleyen kafalar,
-Ki san’atin yaşayan bellibaşlı devleridir-
Ne manzaraydı: Nihâyet, eğildiler bir bir! 
Zaman zaman kopan alkışların içinde, hele,
Godoski’nin seni tebrîk edip de hürmetle; 
(*) 
(1) 
«Emîr! O kudrete eş varsa, nerde, bilmiyorum,
Ne muhteşem çalıyorsun! Seninle mağrûrum.
Bütün senâların üstündesin, bugün» demesi,
O şâheser ki tutulmuştu herkesin nefesi! 
— Sever fakîri de...
— Yok yok, değişmedikçe şiâr,
Fakîri hiç seven olmaz: «Dolar sever bu diyâr.»
Senin diyârını bilmem, o başka olsa gerek? 
— Hayır, bir at başıdır varsa farkımız, pek pek! 
— O halde, aynı kopuklarmışız, felâkete bak! 
— Fakat, Godoski’yi lâyık değildi hırpalamak.
Bırak, uzaklara hâkim dehâ-yı san’atini,
Görür yakındakiler rûhunun asâletini.
Onun da yoksa duyan kalbi sînesinde eğer,
Vücûd-i hilkate bir mi’deden kefen çekiver!
— Peki! Öbürleri? Onlar da sanki dostun mu? 
— Değil.
— Ne söylediler sonradan, unuttun mu? 
«Bu türlü bir viyolonsel işitmedikti, Emîr! 
Büyük dehâlar eder böyle nâdiren teshîr,
Küçük dehâları sarsan bu kanlı, canlı sazı,
Şu var ki, hârika âlemde: Ûdunun tarzı.
Evet bizim çelo gâyet belâlı, çok müşkil,
Fakat, kemâlini bulmuş, bu, lâkin, öyle değil:
Bütün tekâmüle âsî bir ibtidâî saz,
O çağlayan gibi sesler bu sîneden taşamaz,
Ne olsa nâfile! .. derken, muhîti susturdun:
Göründü nâ-mütenâhî, zaman zaman ûdun.»
Peki! Cemîle mi bunlar? 
— Nedir ya? 
— Merhamet et,
Riyâya benzeyecek, korkarım ki mahviyyet! 
Dehâna sâhib ol artık! ..
— Dehâyı, şimdi, bırak,
Kemâle yaklaşabilmek hayâli benden uzak! 
— Nedir bu, aynı soğuk perdelerde, aynı karar? 
— Şudur ki: Yükselemez kollarıyla san’atkâr; 
Dehâ için kanat ister, benimse yok kanadım.
— Senin mi yok kanadın? Hızlı söyle, anlamadım! 
Demin, şevâhik-ı san’at bulunca pâyânı,
Nasıl süzüldün aşarken hudûd-i imkânı? 
Ne türlü yol bulabildin bu seyri temdîde? 
Yayan dolaşmadın elbette lâ-tenâhîde! 
Kanatsızım demen artık tuhaf değil mi biraz? 
Birer kanat da o, yâdımda çırpınan, iki saz.
Aceb, hayâli tararken semâ-yı ilhâmı,
Cenâhı dört açılır böyle bir dehâ var mı? 
Nebîlerin damarından damarlarındaki kan; 
O kanda bir galeyan: Şark’a en temiz heyecan.
Peyinde, herbiri a’sâra hâkim, ecdâdın; 
Önünde, şimdiden âtîyi peyleyen yâdın...
Şu yurda geldi mi, bilsem, senin kadar mes’ûd? 
— Sa’âdet öyle mi? Yok yok, serâba verme vücûd! 
Çocukluğumda, evet, bahtiyâr idim cidden,
Harîm-i âilenin farkı yoktu cennetten.
Eşikten atladığım gün değişti, lâkin, cev; 
Kuşattı parçalanan Şark’ı bir duman, bir alev.
Durur mu, almış ateş hânümânı bir kere? 
Bütün mefâhiri târîhimin serildi yere; 
Harâbe kalmadı hattâ o şanlı mâzîden! 
Meğer, bu haybetin altında kıvranırken ben,
Kopar kopar da gidermiş o lîme lîme diyar! 
Dönünce arkama, baktım: Ne yer durur, ne de yâr,
Yabancı ellere geçmiş, birer birer, hepsi; 
Kalan şu kubbede, hâsir bir ümmetin ye’si! 
— O ye’si inletiyordun, değil mi, ûduna sen? 
— Değil ki ûdu, bütün kâinâtı inletsen,
Figâna söyletebilmek bir ızdırâbı, hayâl! 
Diyordu şâiri Hind’in o feylesof İkbâl:
«Heyecâna verdi gönülleri,
Heyecanlı sesleri gönlümün; 
Ben o nağmeden müteheyyicim:
Ki yok ihtimâli terennümün.»
Benim de kalb-i harâbımda duyduğum hicran,
Henüz duyulmadı mızrâbımın lisânından.
O bir «semûm», onu nerden duyursun üç beş «âh»? 
Duyurmuyor ki, demin pek görünmedin âgâh,
Neşîdeler okudun bil’akis sa’âdetime! 
Gücenme hayret edersem bu mazhariyyetime! 
Gücenme, anla nihâyet ki: Bir belâ-zedeyim,
Kader dedikleri unsurla pençeleşmedeyim.
Kolum, kafam, gece gündüz didişmeden bî-tâb; 
Ayaktayım henüz amma, serildi, gitti şebâb.
Serildi, hem de nasıl bir zamanda, haybete bak:
Zafer hayâlini geçtim, halâs ümîdi uzak! 
Helâki boyladı âtîye attığım her adım; 
Değilse, hangi hezîmet çıkar ki, uğramadım? 
Yığınla kül kesilen yurdumun hayâleti mi? 
Vatansız ümmetimin derbeder sefâleti mi? 
Hazan yeliyle harâb öksüz âşiyânım mı? 
Fezâya savrulan âvâre hânümânım mı? 
Yerinde yeller esen ma’bedim mi, türbem mi? 
Civârı çöl kadar ıssız harîm-i Kâ’be’m mi? 
İçin için kanayan dînimin serilmesi mi? 
Bu his harâbesi üstünde baykuşun sesi mi? 
Hülâsa, görmediğim cilve hangi fâciadır? 
Yarınki perdeyi bilmem, o şimdilik bir sır; 
Fakat, bugünkünü dinlersen, ihtisâr edeyim:
Sularla engine düşmüş bir eski teknedeyim; 
Hayâta avdetimin, gâlibâ, yok imkânı.
Nedir ki, âilemin en muazzez erkânı,
Yanımdalar ya, ne olsak berâberiz... derken,
Kopan borayla bizim tekne ayrılır da hemen,
Birer birer dağılır her çatırdayan kemiği.
Kazâ sürükleyedursun hayâl olan gemiyi...
-Hayır, hayâli de yok gör ki şimdi meydanda-
Şu ben ne uğraşırım kaldığım bu ummanda? 
Tutunduğum iki bîçâre tahta parçasıdır,
Nasıl bu dağ kesilen dalgalarla çarpışılır? 
Bulutların yayılır perde perde kâbûsu; 
Çöker fezâlara artık leyâlin en koyusu.
Sağım, solum, önüm, arkam yığın yığın zulmet; 
Ne gâye belli, ne mevki’, ne veche var, ne cihet.
Döner döner çıkamam, ye’s içinde kıvranırım; 
Mezâra canlı giren bir zavallıyım sanırım! 
Zamân olur, kabaran dalgalarla savrulurum; 
Zamân olur, açılan bir cehennemî uçurum,
İner benimle berâber fezâyı inleterek; 
Zamân olur, bulut altında gizlenen şimşek,
Deşer de zulmeti, bir sahne gösterir ki, inan,
Bütün bütün beni bîzâr eder hayâtımdan:
«Kaderle pençeleşilmez, ecelse beklediğim,
Şu tahta parçalarından tecerrüd etmeliyim...
Yeter boğuştuğum artık...» derim... Hayır, duramam,
Taş olsa baş vururum, intihâra baş vuramam! 
Batar, çıkar, giderim...
— Söyledim ya, şimdi, Emîr,
Nebîlerin kanı rûhunda hükmeden te’sîr.
— Evet, batar, çıkarım -gâlibâ- ilerlemeden,
Senin «kanat» dediğin tahtalarla hâlâ ben! 
O tahtalar ki, bir onlar elimde, varsa, kalan,
Yıkık şebâbımın enkàz-ı târumârından.
— Gurûbu seyredecektik, demin, değil mi? Yazık:
O pembelik bile mağribde bir hayâl artık! 
Yetîm ufuklara çökmüş de akşamın hüznü,
Acıklı sîneye dönmüş, çevir de bak yüzünü.
— «Yetîm ufuklar»ı okşar durur şu anda şafak,
Şafak sönünce de, yıldızlar okşayıp duracak; 
«Acıklı sîne»yi dersen, güneşlidir yarına.
Fakat, benim gecemin simsiyâh ufuklarına,
Şu kubbeden ne ziyâ var, ilâç için, ne sadâ,
Bütün nasîbi o ıssız, o sermedî yeldâ! 
Harîm-i kalbime indim mi, titrerim tir tir,
Adım başındaki iz, çünkü bir gurûb izidir.
Evet, gurûb izi, lâkin, adem misâli derin,
Tulû’u Mahşer’e kalmış batan güneşlerimin! ......
Neden, fakat, heyecânın? Nedir yüzündeki yaş? 
Sonunda yolcunu incitme, ey güzel yoldaş! 
Hudâ bilir ki dayanmaz, taş olsa bir sîne,
O gözlerinde dönen sağnağın dökülmesine.
Hayır! Yakar beni derdimle âşinâ çıkman,
Bırak, ben ağlayayım, sen çekil de karşımdan.
Belâ mı kaldı ki dünyâ evinde görmediğim? 
Bırak, şu yaşları, hiç yoksa, görmeden gideyim!
Hilvan, 22 Ağustos 1349 (1933)
<end>

<start>
Şerif Ali Haydar Paşa Hazretlerine
Nâr-ı beyzâ mı nedir, öğle zamânında güneş? 
Tepesinden döküyor beynine âfâkın ateş! 
Yıldırım yağmuru şeklinde inen huzmesine,
Siper olmuş yanıyor çöldeki çıplak sîne.
San’atin sırrını ressâm-ı ezelden okuyan; 
Rûh-i ma’sûmu bütün hilkati kendinde duyan; 
Şimdi yerlerde şafak, şimdi bulutlarda bahar,
Şimdi tûfân-ı ziyâ, şimdi köpük, şimdi buhar,
Şimdi, mahmûr-i tefekkür, uzanan enginler,
Şimdi yalçın kayalar, şimdi oyulmuş inler,
Şimdi dalgın dereler, şimdi zılâl ummânı,
Şimdi bir vâha çizen; şimdi bütün elvânı,
Toplayıp mâvi elekten geçirirken, üryan
Kumların üstüne bin türlü bedâyi’ dokuyan,
O güzel sîne, o çöl, şimdi ne korkunç oluyor:
Bir cehennem ki uzanmış, dili çıkmış, soluyor! 
Ne zemîninde sezersin, ne fezâsında hayat; 
Âh bir reng-i hayât olsa da görsem... Heyhat! 
Benzi külden de uçuk... Nerde o masmâvi semâ? 
Yine bîçârenin üstünde o müzmin hummâ! 
Yorulup titremeden, sanki, dalarken mahmûm,
Gizli nevbet gibi nerdense çıkıp şimdi semûm,
Deşiyor bağrını cevvin, eşiyor, aktarıyor; 
O zaman işte muhîtâtı alevler tarıyor; 
Bir avuç gölgeyi minnetle veren kuytuların,
Yalıyor, parçalıyor göğsünü binlerce fırın! 
Ne soluk var, ne de ses... Bâdiyenin hâli harab! 
Çağlıyor sâde ufuklardaki âvâre serab; 
Bir de çan seslerinin dalgalanan tekrârı.
Geceden girdiği dehşetli mugaylân-zârı,
Gündüzün geçmek için kàfile olmuş develer,
Eğrilip büğrülerek, yangına düşmüş ejder
Izdırâbıyle, ne müz’ic uzanıp kıvranıyor! 
İniyorken yanıyor, tırmanıyorken yanıyor.
Ya o sırtındaki yüzlerce heyûlâ-yı beşer,
Âteşîn dalgalar üstünde yüzen bir mahşer,
Ki bu enginleri tayyetmek için çalkanarak,
Gidiyor bulmaya, heyhât, yeşil bir toprak! 
Yok mu, ey bağrı yanık çöl! Ebedî pâyânın? 
Nerdedir vâhası, yâ Rab, bu serâbistânın? 
Necd’in a’mâkına dalmış, iki aydan beridir,
Koca bir kàfile Mecnun gibi hâib, hâsir,
Koşuyor, merhamet et, bâdiyeden bâdiyeye,
Görürüm, bir gün olur «Hayme-i Leylâ»yı diye! 
Ne devâm etmeye tâkat, ne karâr etmeye yer; 
Bir ılık gölge, İlâhî... O da olmazsa eğer,
Kalmıyor sâhil-i maksûda vusûl imkânı.
Yeniden cûşa gelirken bir alev tûfânı,
Karşıdan «Kubbe-i Hadrâ» edivermez mi zuhûr? 
O nasıl heykel-i dîdâr, o nasıl cebhe-i nûr! 
Öyle bir Tûr ki: Her lemha-i istiğrâkı,
Olmadan çâk-i tecellî, süzüyor Hallâk’ı! 
Ebedî fecrini gördükçe perîşan lâhût; 
Zıll-i memdûduna düştükçe güneşler mebhût!
Sanki feyfâ-yı taharrîde yanan ervâha,
Sâyeler dökmek için Sidre’den inmiş vâha.
O cehennem gibi vâdîde bu cennet ne güzel! 
En büyük şi’r tezâdın mıdır, ey hüsn-i ezel? 
Sana bir mısra’-ı bercestedir etmiş ki sünûh:
Duyar amma varamaz yükselen âhengine rûh.
«Menâha»dan geçiyorduk, ikindi olmuştu.
Çıkınca karşıma Cânân’ımın yeşil yurdu,
Gözüm karardı, atıldım harîm-i câzibine; 
Yarıp cemâ’ati, düştüm direklerin dibine.
Sonunda bir yere, lâkin, gömünce varlığımı,
Ridâ-yı haşyete hisseyledim sarıldığımı.
Yavaş yavaş o demin duyduğum derin heyecan
İçimde dondu da bir ra’şe koptu rûhumdan; 
Ki hilkatimdeki her zerre ayrı ürperdi! 
Önümde sîneye çekmiş huşû’u titrerdi,
Zemin zemin kabaran saflarıyla gûnâgûn
Zılâl-i câmide halinde, bir cihân-ı sükûn! 
Evet, o koskoca âlem... Tunuslu, Afganlı,
Transvalli, Buhârâlı, Çinli, Sûdanlı,
Habeşli, Hıyveli, Kaşgarlı, yerli, Hersekli,
Serendip’in, Cava’nın, Mağrip’in bütün şekli; 
Hülâsa, attığı kollar, muhît-i garbîden,
Cihan cihan dolaşıp, müntehâ-yı şarka giden,
O dûdmân-ı kerîmin sayılmaz evlâdı,
Huzûr içinde bırakmış bu mahşer-âbâdı!
Ne manzaraydı, İlâhî, o herc ü merc-i samût! 
Ki vecde geldi temâşâdan ansızın melekût:
Hurûş edip beşi birden yanık minârelerin,
Hudâ’yı bağrına basmış yığın yığın beşerin
Gömülmüş olduğu ummânı dalgalandırdı; 
Deminki mahşeri inletti, Sûr’u andırdı! 
Birinci «Eşhedü en-lâ-ilâhe illâ’llâh»
Nidâlarıyle dönerken semâya doğru cibâh,
Duyuldu Merkad-i Pâk’in de, aynı ikrârı,
Derin derin gelen âvâzelerle tekrârı.
Bütün o ma’kese dönmüştü cebheler şimdi; 
Onun sadâları artık muhîte hâkimdi.
İkinci mevc-i şehâdetle aynı aks-i medîd,
Hudâ’yı etti zeminden için için tevhîd.
Üçüncü oldu şehâdet ki: Tuttu eb’âdı,
Muhammed’in ebediyyet-güzîn olan yâdı.
Ne gulguleydi o yâdın peyinde dalgalanan! 
Nasıl uyanmadı bilmem ki uykudan Cânan? 
Muhîti bunca zamandır ki inliyor, az mı? 
Kıyâm-ı Haşr’e kadar yoksa hiç uyanmaz mı? 
Nasıl sığar ki, İlâhî, hayâle, idrâke:
Şu hâb-gâhı derâgûş eden demir şebeke,
-Yerinden oynamayan dağ kadar vücûdunda-
Bütün bu cûşişi ürpermelerle duysun da; 
O Mihribân-ı Ezel, rûh-i nâzenîniyle,
Uyanmasın koca bir mahşerin enîniyle?
Minâreler yeniden «Lâ-ilâhe illâ’llâh»
Terânesiyle coşarken, ayaklanıp nâgâh,
Göründü yerdeki saflar huzûr-i Mevlâ’da; 
Yayıldı velvelesiz bir inilti eb’âda.
Önümde ümmet-i mazlûmesiyle Peygamber; 
Gözümde sel gibi yaşlar, içimde titremeler; 
Ne ihtiyârıma sâhib, ne i’tiyâdıma râm,
Bu girdibâd-ı ibâd ortasında bî-ârâm; 
Sularla engine düşmüş sefîne-pâre gibi,
-Ki şimdi üste çıkar, şimdi bulmak üzre dibi,
İner iner silinir, şimdi tâ uzaklarda,
Yavaş yavaş kabaran dalgalarla kalkar da,
İyân olur yeniden- öyle çalkanıp durarak; 
Zemîn-i acze kapandım sonunda müstağrak! 
Ayılmışım ki: O dehşetli girdibâd, o hurûş,
Sükûna münkalib olmuş da bekliyor, medhûş.
İnince yerlere mahfilden âkıbet bir enîn,
Boşandı gitti o binlerce sîneden «âmîn! »
Boyun bükük, kol açık âsümâne, göz kapanık; 
Ne inliyor o cemâ’at, ne inliyor artık! 
Fezâyı dolduran eller ki Hakk’a yalvarıyor; 
Yarıp da loşluğu bir müttekâ-yı nûr arıyor! 
Bu başka başka lisanlar, bu herc ü merc âvâz,
Birer niyâz idi Mevlâ’ya... Hem de aynı niyâz! 
Evet, şu önde duran ihtiyar Serendipli,
Ya arka saflara düşmüş zavallı Mağripli; 
Dalıp dalıp gidiyorken semâ-yı merhamete,
Gerek bu âleme âid, gerekse âhirete,
Ne istesin ki, berâberce ben de istemeyim? 
Şu ben ki... Her birinin ayrı ayrı kardeşiyim.
Ezelde kaynaşan ervâha ayrılık var mı? 
Cihan yıkılsa bu vahdet yerinden oynar mı? 
Olunca minberimiz, Arş’ımız, Hudâ’mız bir; 
Benim de beklediğim nûr onun da gâyesidir.
O nûru gönder, İlâhî, asırlar oldu, yeter! 
Bunaldı milletin âfâkı, bir sabâh ister.
İnâyetinle halâs et ki, dalga dalga zalâm
İçinde kaynamasın çarpınıp duran İslâm! 
Bu secde-gâha kapanmış yanan yürekler için; 
Bütün solukları feryâd olan şu mahşer için; 
Harîm-i Kâbe’n için; sermedî Kitâb’ın için; 
Avâlimindeki âyât-ı bî-hisâbın için; 
Nasîb-i dâimi hüsran kesilmiş ümmet için; 
Şu hâk-i pâke bürünmüş semâ-yı rahmet için; 
Biraz ufukları gülsün cihân-ı İslâm’ın! 
Hudûdu yok mu bu bitmez, tükenmez âlâmın? 
O, çünkü, âleme hâkim yegâne kudret iken,
Bir inkılâb ile mahrûm olunca azminden,
Esâretin ne kadar şekli varsa katlandı...
Vatanlarında garîb oldu kendi evlâdı! 
O azmi sen vereceksin ki eylesin sereyan,
Soluk benizlere kan, inleyen göğüslere can.
O rûhu ver ki, İlâhî, kıyâm edip dînin,
Zemîne feyzini yaysın hayât-ı mâzînin.....
Henüz duâ ediyordum ki, «Yâ Resûlallâh! »
Nidâsı kükreyerek, bir kanadlı tayf-i siyâh,
Basıp eşikleri tutmuş yığınla gölgelere,
Süzüldü uçtaki «Babü’s-Selâm» önünde yere.
Mehîb sayhası hâlâ fezâda çınlardı,
Ki yükselip yeniden, yardı geçti eb’âdı.
Düşünce Ravza-i Peygamber’in ayaklarına; 
Sarıldı göğsüne çarpan demir kuşaklarına.
Dikildi cebhe-i dîdâr önünde, müstağrak.
Diyordu inleyerek:
— Yâ Nebî, şu hâlime bak! 
Nasıl ki bağrı yanar, gün kızınca, sahrânın; 
Benim de rûhumu yaktıkça yaktı hicrânın! 
Harîm-i pâkine can atmak istedim durdum; 
Gerildi karşıma yıllarca âilem, yurdum.
«Tahammül et! » dediler... Hangi bir zamâna kadar? 
Ne bitmez olsa tahammül, onun da bir sonu var! 
Gözümde tüttü bu andıkça yandığım toprak; 
Önümde durmadı artık, ne hânümân, ne ocak...
Yıkıldı hepsi... Ben aştım diyâr-ı Sûdân’ı,
Üç ay «Tihâme! » deyip çiğnedim beyâbânı.
Kemiklerim bile yanmıştı belki sahrâda; 
Yetişmeseydin eğer, yâ Muhammed, imdâda:
Eserdi kumda yüzerken serin serin nefesin; 
Akar sular gibi çağlardı her tarafta sesin! 
İrâdem olduğu gündür senin irâdene râm,
Bir ân için bana yollarda durmak oldu harâm.
Bütün heyâkil-i hilkatle hasbihâl ettim; 
Leyâle derdimi döktüm, cibâli söylettim! 
Yanıp tutuşmadan aylarca yummadım gözümü...
Nücûma sor ki bu kirpikler uyku görmüş mü? 
Azâb-ı hecrine katlandım elli üç senedir...
Sonunda alnıma çarpan bu zâlim örtü nedir? 
Beş altı sîneyi hicrân içinde inleterek,
Çıkan yüreklere hüsran mı, merhamet mi gerek? 
Demir nikàbını kaldır mezâr-ı pâkinden; 
Bu hasta rûhumu artık ayırma hâkinden! 
Nedir o meş’ale? Nûrun mu? Yâ Resûlallâh! ...
........................................................................
Sükûn içinde bir an geçti, sonra bir kısa «ah! »...
Ne gördüm, oh! Serilmiş zemîne Sûdanlı...
Başında, ağlayarak bir zavallı Seylânlı,
Öpüp öpüp kapıyor elleriyle gözlerini.
Bitince hârice nakliyle gasli, tekfîni,
«Bakî’»a gitti şehîdin vücûd-i fânîsi; 
«Harem»de kaldı, fakat, rûh-i câvidânîsi.
<end>

<start>
Ey Bâd-i Sabâ, uğrayacaksın ya şimâle? 
Bilmem, bir işim var, sana etsem mi havâle? 
Vaktâ ki sekiz yüz mili bir nefhada geçtin; 
Vaktâ ki bizim yerleri rü’yâ gibi seçtin; 
Dikkatle bakın: Marmara’nın göğsüne yatmış,
Sırtındaki örtüyse bütün zümrüde batmış,
Bir, Heybeli, derler -bileceksin- ada vardır,
Etrâfı da az çok ona benzer adalardır...
Gördün ya? Evet. Şimdi bu sâhilde biraz dur; 
Herkes gibi Abbas Paşa’nın köşküne başvur.
Sen yolcu adamsın, bakan olmaz ki kusûra...
Arz ettirerek ismini, çıktın mı huzûra,
Hilvanlıların hepsinin ihlâsını, ilkin,
Bir bir sayıver. Bitti mi defter, de ki:
«Lâkin,
Mevzun düşürür saçmayı bir saçma adam var,
Manzûm sayıklar gibi manzûme sayıklar! 
Zannım, mütekàid şuarâdan olacak ki:
Hiçbir yenilik yok, herifin her şeyi eski.
Hâlâ ne sakaldan geçebilmiş, ne bıyıktan; 
Âsârı da memnun görünür köhne kılıktan.
Hicrî, kamerî ayları ezber sayar amma,
Yirminci asır zihnine sığmaz ne muamma! 
Ma’mûre-i dünyâyı dolaştıysa da, yer yer,
Son son, «Hadi sen, kumda biraz oyna! » demişler.»
Yâhu! Sorunuz bir: Bakalım tâkati var mı? 
Kaynarken adam oynamak ister mi? Sarar mı? 
Ey Heybeli iklîmine kıştan çekilenler,
Ey Afrika temmûzunu efsâne bilenler! 
Ey yağ gibi üç çifte kayıklarla kayanlar,
Ey Maltepe’den Pendik’i bir hamle sayanlar! 
Ey çamların altında serilmiş, uzananlar! 
Ey her nefes aldıkça ömürler kazananlar!
Siz, camları örter, sakınırken cereyandan; 
Biz, bodruma sarkar da kaçarken galeyandan! 
Siz, mercanın a’lâsını attıkça şişerken; 
Biz, kumda çirozlar gibi piştikçe pişerken! 
Siz, Marmara âfâkını dürbünle süzerken; 
Biz, poyrazı görsek diye, damlarda gezerken! 
Siz, yelkeni açmış, suyun üstünden akarken; 
Biz küplere binmiş, size hasretle bakarken! 
İnsâf ediniz: Kopmayacak şey mi kıyâmet? 
Elbette kopar. Dinle Paşa’m, ceddine rahmet:
Ben Heybeli’den vazgeçerim şimdilik, ancak,
Üç beş gün için pek hoş olur Remle’de kalmak.
Hilvan, 1 Ağustos 1345 (1929)
<end>

<start>
«Ölen insan mıdır, ondan kalacak şey: Eseri; 
Bir eşek göçtü mü, ondan da nihâyet: Semeri.»
Atalar böyle buyurmuş, diye, binlerce alın,
Ne tehâlükle döker, döktüğü bîçâre teri! 
Şu bekà hırsına akl erdiremem, bir türlü,
Sorsalar, bence, temâyüllerin en derbederi:
Hadi, toprakta silinmez bir izin var, ne çıkar,
Bağlı oldukça telâkkîye hakîkî değeri? 
Dün, beyinlerde kıyâmet koparan «hikmet»i al,
Bugünün zevkine sor: Beş para etmez ciğeri! 
Gündüzün, başların üstünde gezen «şâheser»in,
Gece, şâyed, arasan, mezbeledir belki yeri! 
İsteyen almaya baksın boyunun ölçüsünü,
Geri dur sen ki, peşîmân atılanlar ileri.
Bilirim: «Hep de semermiş! » diyecek istikbâl,
Tekmelerken şu kabarmış sıra kümbeltileri.
O ne çok bilmiş adamdır ki: Gider sessizce,
Ne esermiş, ne semer, kimsenin olmaz haberi!
Hilvan, 21 Mart 1346 (1930)
<end>

<start>
«Bir ömürdür içiyorsun, bırak artık şunu! » der; 
Derviş Ahmed bu hidâyetle hemen tövbe eder.
Ama bir tövbe ki: Binlikleri çarpar duvara; 
Tas, çanak, testi, perîşan, serilir tahtalara.
Rakı tûfânı, su girdâbı alırken odayı; 
Anaforlarla dönerken mezeler fırdolayı; 
Bir kerâmetle dedem postu oturtup sedire,
Oradan, mest-i zafer, bakmaya başlar seyire.
Başlar amma, pek uzun boylu seyirden bıkılır...
Derviş Ahmed de bizim, öğleye varmaz, sıkılır.
Kalkar, olmaz, yatar, olmaz, döner, olmaz dediği; 
Neyle doldursa o bir türlü kapanmaz gediği? 
Zikreder, vahdete girsem diye zorlar, giremez; 
Hû çeker, sîne döver, hiçbiri eğlendiremez.
Sâ’atin ömrü soluktan da kısayken, hani, dün,
O, ne yıllar devirir, sâniye geçtikçe bugün! 
Devrilen devriledursun, dedem «illâllah! » der; 
Camı sarsar, damı sarsar, tepinirken ter ter! 
Bu kadar velvele oynatsa yerinden ya biraz,
Ne harun şey ki «zaman» hiç yürümez, hiç tınmaz!
Derviş Ahmed, bu sefer, «ben yürürüm! » der mi sana!
«Aman Ahmed’im, bana baksana! 
Bozacak mısın yine tövbeni?
Kıracak mısın yeniden beni? 
Sakın Ahmed’im, gideyim deme.»
Cezbe kuvvetlice gelmiş ki dışardan dedeme,
Bu, içinden kabaran sesle hiç irkilmeyerek,
Hak erenler yola bir düşme düşer: Yelyepelek! 
«Derviş Ahmed! Gidiyorsun ya, sakın sapma sola! 
İşte bak, dirseğe geldin, göreyim şimdi: Mola!
Bu gidiş hayır değil Ahmed’im,
Dayan Ahmed’im, dikil Ahmed’im! 
Aman Ahmed’im, göreyim seni,
Dayan Ahmed’im, göreyim seni! »
Lâkin aldırmıyor Ahmed, cereyanlar müdhiş; 
Karnı irkilse, bacaklar gidecek, hem ne gidiş! 
«Ne o? Meyhâneye geldin mi? Sakın girme, dayan!
Aman Ahmed’im, sonu pek yaman! 
Kuzum Ahmed’im, gireyim deme! 
Mola istemem, vereyim deme! 
Asıl Ahmed’im, kasıl Ahmed’im! 
Bu geçit belâ, asıl Ahmed’im! 
O ne batmalar, ne boğulmalar! »
Asılır, boş, kasılır, boş, dedem en sonra dalar.
«Bâri meyhâneye düştün, be mübârek derviş,
İçmeden geç ki desinler: Dede Sultan ermiş! 
Hadi Ahmed, hadi yavrum, hadi son bir gayret! ...»
.............................................................................
«Lâkin Ahmed, bu ne gayret, ne tahammül, hayret! 
Sen kurul lök gibi meyhâneye, ser postu, otur; 
Yan, tutuş, sonra dayan: Dağ gibi dur, taş gibi dur! 
Dağ demiş, taş demişim, doğru mu lâkin? Ne gezer! 
Onu bir zelzele sarsar, bunu bir dalga ezer.
Seni kaç zelzeledir yokladı hiç sarsamadan; 
Koca arslan, hani, övmüş de yaratmış yaradan! 
Öyle bir tövbe geçirdin ki, hakîkat, değdi; 
Az belâ mıydı, seher vakti, o tûfan neydi? 
Çiğnedin dalgayı, girdâbı çıkardın daraya; 
Postu Cûdî’ye yanaştırdın, atıldın karaya.
Sallamış tekmeyi bir mülke, diyorlar, Edhem; 
Yumruk atmış mı yarım binliğe? Hiç zannetmem! 
Hak erenler, iyi bak kendine, mikdârını bil:
Sendedir nüsha-i kübrâ, okumuşlarda değil! 
Sen ne cevhersin, a devletli, ne cansın, bilsen! 
Aba altındaki sultanlara sultansın sen.
Sen ki Kevser dağıtan Haydar’a kulsun ancak,
Sana ısmarlamayan, kimlere ısmarlayacak? ....
........................................................................
Hadi evlâd, Dede Sultan ne içer, bir sor ki...
Doldurun dervişe benden iki binlik, Yorgi!
Hilvan, 1 Eylül 1346 (1930)
<end>

<start>
Beşerin taptığı bir kendisinin heykelidir; 
Dinlemem, etse de Allâh’ı bütün gün takdîs.
Ben bu mel’un putun uğrunda geberdim, hâlâ,
Kabaran kokmuş içimden: «Yaşasın nefs-i nefîs! »
Hilvan, 12 Temmuz 1348 (1932)
<end>

<start>
Bir canlı izin varsa şu toprakta, silinmez; 
Ölsen, seni sırtında taşır toprağın altı.
Ey gölgeden ümmîd-i vefâ eyleyen insan! 
Kaç gün seni hâtırlayacaktır şu karaltı?
<end>

<start>
Dört taraftan akın etmiş de, nasıl çepçevre,
Saracaklarsa yarın Kâ’be’yi hüccâc-ı kirâm; 
Öyle sarsın Paşa’mın ömrünü, Hak’tan dilerim,
Tutunup el ele yüzlerce mübârek bayram.
<end>

<start>
Dış yüzüm böyle ağardıkça ağarmakta, fakat,
Sormayın iç yüzümün rengini: Yüzler karası! 
Beni kendimden utandırdı, hakîkat, şimdi,
Bana hiç benzemeyen sûretimin manzarası!
<end>

<start>
Bahâr olmuş, çemenler, lâleler, güller bütün bitmiş; 
Gülüm, bir sensin ancak bitmeyen hâlâ şu topraktan.
Rebî’î bir bulut şeklinde ağlarken mezârında,
Nihâyet öyle yaş döksem ki, artık sen de fışkırsan!
<end>

<start>
Düşman sesi duymak istemezsen,
Kardeş sesidir, uyan bu sesten! 
Kalkınca görür ki akşam olmuş,
Vaktiyle uyanmayan bu sesten.
17 Ekim 1918
<end>

<start>
Sefâlet olsa hattâ müntehâsı râh-ı irfânın,
Yakışmaz fâriğ olmak bir zaman kesb-i fazîletten.
Cehâletten utanmak kendine âiddir insânın; 
Fakat eyyâm utansın «bî-nasîb erbâb-ı himmetten! »
11 Ocak 1909
<end>

<start>
Yâ Rab, şu muazzam Ramazan hürmetine,
Kaldır aradan vahdete hâil ne ise; 
Yâ Râb, şu asırlarca süren tefrikadan
Artık ezilip düşmesin ümmet ye’se.
Mâdâm ki verdin bize bir rûh-i nevin...
Yâ Râb, daha bir nefha-i te’yîd insin!
8 Eylül 1910
<end>

<start>
Bana hiç bakmayan o gözlerden
Bir nazar beklesem ne var çok mu? 
Deme çeşm-âşinâlığım yoktur; 
Çeşmine âşinâlığım yok mu?
<end>

<start>
Ne yazdıysam eser nâmıyle hepsinden rücû’ ettim; 
Sözün ma’nâsı yok, ma’nâ için söz bulmak imkânsız!
<end>

<start>
«Nasıl dört İngiliz dünyâyı oynatmakta, hayrettir,
Bunun elbette var bir sırrı? » derler. İngiliz der ki:
«Sefîl evlâdı şâyed ırkımın cür’etli şeylerse,
Necîb evlâdı onlardan cerîdir elli kat belki.»
Ankara, 1922
<end>

<start>
Kasr-ı Gülşen’sin evet, lâkin gönüller şen değil.
Durduğum, mâzîne hürmet, yoksa neşvemden değil.
Var mı loş sînende cânandan kalan nûr izleri? 
Ey yeşil yurt, istenen senden odur, sînen değil...
Kahire, 20 Haziran 1935
<end>

<start>
Vîrânelerin yasçısı baykuşlara döndüm,
Gördüm de hazânında bu cennet gibi yurdu.
Gül devrini bilseydim onun, bülbül olurdum; 
Yâ Rab, beni evvel getireydin ne olurdu? ...
Ağustos 1935
<end>

<start>
Arkamda serilmiş yere bir mâzî var,
Karşımdaki müstakbelim ondan da harap.
Hâl ortada, bir çöl ki, sudan vaz geçtim,
Yok ye’simi aldatmaya bir damla serap.
Temmuz 1936
<end>

<start>
Haberdâr olmamışsın kendi zâtından da hâlâ sen, 
«Muhakkar bir vücûdum! » dersin ey insan, fakat bilsen... 
Senin mâhiyyetin hattâ meleklerden de ulvîdir: 
Avâlim sende pinhandır, cihanlar sende matvîdir: 
Zeminlerden, semâlardan taşarken feyz-i Rabbânî, 
Olur kalbin tecellî-zâr-ı nûrâ-nûr-i Yezdânî. 
Musaggar cirmin amma gâye-i sun’-i İlâhîsin; 
Bu haysiyyetle pâyânın bulunmaz, bî-tenâhîsin! 
Edîb-i kudretin beytü’l-kasîd-i şi’ri olmuşsun; 
Hakîm-i fıtratin bir anlaşılmaz sırrı olmuşsun. 
Esîrindir tabîat, dest-i teshîrindedir eşya; 
Senin ahkâmının münkàdıdır, mahkûmudur dünya. 
Bulutlardan sevâik sayd eder irfân-ı çâlâkin; 
Yerin altında ma’denler bulur nakkàd-ı idrâkin. 
Denizler bisterindir, dalgalar gehvâre-i nâzın; 
Nedir dağlar, semâ-peymâ senin şehbâl-i pervâzın! 
Havâ, bir refref-i seyyâl-i hükmündür ki bir demde, 
Olur dem-sâz-ı âvâzın bütün aktâr-ı âlemde. 
Dayanmaz pîş-i ikdâmında mâni’ler müzâhimler; 
Kaçar, sen rezm-gâh-ı azme girdikçe muhâcimler. 
Karanlıklarda gezsen, şeb-çerâğın fikr-i hikmettir, 
Ki her işrâkı bir sönmez ziyâ-yı sermediyyettir; 
Susuz çöllerde kalsan, bedrekan ilhâm-ı sa’yindir, 
Ki her hatvende eyler sâye-küster vâhalar zâhir. 
Ne zindanlar olur hâil, ne menfâlar, ne makteller... 
Yürürsün sedd-i râhın olsa hattâ âhenîn eller. 
Yıkar bârû-yi istibdâdı bir âsûde tedbîrin; 
Semâlardan inen te’yîdisin gûyâ ki takdîrin! 
Teharrîden usanmazsın, teâlîden teâlîye 
Atıldıkça, atılsam şimdi, dersin, başka âtîye! 
Senin en şanlı eyyâmında, en mes’ûd hâlinde, 
Bir istikbâl-i dûra-dûr vardır hep hayâlinde. 
O istikbâledir şevkin, odur ma’şûk-i vicdânın, 
O kudsî neşvenin şeydâ-yı bî-ârâmıdır cânın. 
O şevkin dâim ilcâsıyle seyrin ıztırârîdir; 
Terakkî meyli artık fıtratında rûh-i sârîdir! 
Bütün esrâr-ı hilkatten haberdâr olmak istersin, 
Bu gaybistân-ı hîçâ-hîçten kurtulmak istersin! 
Meâdın, mebdein, hâlin ki üç müdhiş muammâdır... 
Durur edvâr-ı müstakbel gibi karşında hep hâzır. 
Koşarsın bunların sevdâ-yı idrâkiyle durmazsın, 
Hakîkatten velev bir şemme duymazsan oturmazsın. 
Serâir perde-pûş-i zulmet olsun varsın isterse... 
Düşürmez düştüğün yeldâ-yı hirman rûhunu ye’se: 
Emel, meş’al-keşin, bir reh-nümâ hem-râhın olmuşken, 
Tehâşî eylemezsin sîne-i deycûra girmekten. 
Gelip bir gün tecellî etse mâhiyyât-ı masnûât, 
Teharrîden geçer, bir dem karâr eyler misin? Heyhât! 
Tutar mâhiyyet-i Sâni’, o en heybetli mâhiyyet 
Olur âteş-zen-i ârâmın, artık durma cevlân et! 
Tevakkuf yok seninçün, daimî bir seyre tâbi’sin... 
Ne zîrâ hâle râzîsin; ne müstakbelle kàni’sin! 
Dururken böyle bî-pâyan terakkî-zâr karşında; 
Nasıl dersin ya «Pek mahdûd bir cirmim» tutarsın da? 
Meleklerden büyük, hem çok büyük tebcîle mazharsin: 
Tekâlîfin emânet-gâhısın, bir başka cevhersin! 
Hayâtın eksik olmazken ağır bin bârı arkandan; 
Ölümler, korkular savlet ederken hepsi bir yandan; 
Şedâid iktihâm etmekte müdhiş bir mekânetle, 
Yolundan kalmayıp dâim gidersin... Hem ne sür’atle! 
Senin bir nüsha-i kübrâ-yı hilkat olduğun elbet, 
Tecellî etti artık; dur, düşün öyleyse bir hükmet: 
Nasıl olmak gerektir şimdi ef’âlin ki, hem-pâyen 
Behâim olmasın, kadrin melâikten muazzezken?
<end>

<start>
Elinde, nevha-i mâtem kadar acıklı sadâ 
Veren, bir eski kamış; koltuğunda bir yedici; 
Şu kör dilenci, bakardım, olunca nâle-serâ, 
Durup da merhameten dinleyen gelip gidici, 
Önünde boynunu bükmüş zavallı keşkülüne,
Atardı beş para, onluk değilse bâri yine. 
Kırık sazıyla ederken zaman zaman feryâd, 
Gelirdi gûşuna onlukların tanîniyle 
Birer nevâ-yı beşâret, birer peyâm-ı vedâd; 
Birer sadâ ki: Neyin sîne-çâk enîniyle 
Karışmayıp, yalınız dem tutardı sanki ona! 
Bu ses, bu manzara gâyet hazin gelirdi bana.
Muhîti hep mütevâlî leyâl-i dûrâ-dûr... 
Sabâh yok onun âfâk-ı târ-ı ömrü için! 
Yüzünde hande-i ümmîdi andırır bir nûr 
Görülmüyor! O mükedder, elîm çehre bütün 
Kesîf bir bulut altında perde-pûş-i melâl... 
Geçen zamânı karanlık, karanlık istikbâl!
Nasıl hakîkat-i yeldâ? Hayâtı git ona sor: 
Bulur nazarları dünyâyı perde perde zalâm! 
Belâyı görmüyor amma bütün belâ görüyor, 
Bu kâinat-ı sefâlette eyledikçe devâm. 
Arar bulunduğu yeldâ-yı bî-tenâhîde 
Zavallı bir çıkacak yol sabâh-ı ümmîde!
Görür şedâid-i eyyâma karşı dûşunda, 
Siper vazîfesini lîme lîme bir abacık. 
Fakat o sütre-i bîtâbı her hurûşunda,
Açar da dest-i inâdıyle rûzgâr; artık, 
Körün sakındığı üryan vücûdu meydâna 
Çıkar, göğüs gerer emvâc-ı berf ü bârâna!
Geçende çarşı içinden çıkınca baktım ki: 
Çamurlu taşlara yaslanmış inliyor sâil. 
Hasırdı şiltesi altında hem de pek eski, 
Şadırvan olmasa üstünde yoktu bir hâil. 
Duyulmuyordu uzaktan neyin de şimdi sesi, 
Yakından ancak işittim o vâpesin nefesi!
O kendi kendine üfler mi yoksa inler mi? 
Ne dinleyen, ne duran var... Bakıp geçer herkes. 
Mezardan akseden âvâzı kimse dinler mi? 
Zavallı, ölmene bak, nâle-i tezallümü kes! 
Fakat durun... Yine keşkülde bir tanîn-i medîd 
Duyuldu... Âh ne nâzendedir sürûd-i ümîd!
Şadırvanın, körü altında saklayan, saçağı 
Delinmemiş mi? Buluttan coşup gelen yağmur, 
O sakbeden uzanıp bir sicim gibi aşağı, 
Zavallı keşkülü baktım yavaşça kamçılıyor. 
Duyunca kör, bunu bir cûş-i merhamet sandı, 
Uzandı keşküle, heyhât, işte aldandı: 
Morarmış elleri boş çıktı, sâde ıslandı!
<end>

<start>
«İhtilâf-ı metâli’ sebebiyle küre 
üzerinde ezansız zaman yoktur.» (1)
Zaman geçmez ki yüz binlerce kalbin vecd-i sekrânı, 
Zeminden yükselip, göklerde vahdetzâr-ı Yezdân’ı, 
Ararken, dehşet-âkîn etmesin bir sayha vicdânı. 
Ne lâhûtî sadâ «Allâhu ekber! » sarsıyor cânı... 
Bu bir gülbank-i Hak’tır, çok mudur inletse ekvânı?
Bu lâhûtî sadâ çıktıkça cûşa-cûş olup yerden, 
İner esrâr-ı kudret kibriyâ tavrıyle göklerden. 
Bütün âheng-i hilkat yâd ederken Hakk’ı ezberden, 
Vicâhî feyz alır artık o nûru’n-nûr-i ezherden: 
Hüveydâ şimdi cânandır seherden, şâm-ı esmerden!
Seher vaktinde mevcûdât, nûşîn hâb içindeyken, 
Bu rûhânî nevâ âfâkı mevcâ-mevc edip birden; 
Muhîtin kalb-i hâmûşunda başlar bir hazin şîven. 
Bakarsın her taraf zulmet, fakat bir zulmet-i rûşen! 
Semâ bîdâr, her yıldız Cemâlu’llâh’a bir revzen.
Maîşet kayd-ı can-fersâsının mahkûmu, bîzârı, 
Bütün bîçâreler gündüz bu yâd-ı merhametkârı, 
Duyar sermest olur görmüş kadar ferdâ-yı dîdârı! 
O neşveyle, yorulmak şöyle dursun, en ağır bârı, 
Sürükler görmeden, göstermeden yılgınlık âsârı. 
Güneş mağrib-güzîn olmuş, semâ esmer, ufuk gülgûn; 
Zaman durgun, zemin muğber, cihan dembeste, can mahzûn; 
Gariblik rû-nümâ yer yer, sükûnet dembedem efzûn... 
Bakarsın bir de gülbank-i İlâhî’den dolup gerdûn, 
O tenhâyî-i sevdâvî olur Allâh ile meskûn!
İnip vaktâ ki leylin dest-i istîlâsı gabrâya, 
Serer dünyâya zulmetten adem şeklinde bir sâye; 
Nazar medhûş, müstağrak giderken zîr ü bâlâya, 
Döner, «Allâhu ekber» cûşu yükseldikçe Mevlâ’ya, 
O muzlim sîne-i hilkat tecellîzâr-ı Sînâ’ya!
Senin, dem geçmiyor, yâdınla lebrîz olmadan eb’âd; 
Ne müdhiş saltanat yâ Rab, nasıl âsûde istibdâd! 
O istibdâda hürmettir ezanlar, subhalar, evrâd... 
Hayır, sen rûh-i rahmetsin, bu sesler senden ister dâd, 
Verir miydin, eğer dâd etmesen, feryâda isti’dâd?
* * *
Gunûde rûh-i tabîat samîm-i zulmette... 
Sitâreler bile bâlâ-yı sermediyyette, 
Yavaş yavaş uyumak istiyor yumup gözünü; 
Seher semâların altında, açmıyor yüzünü. 
Firâş-ı leylde dinmiş olan enîn-i hayat, 
Ridâ-bedûş-i sükûnet önümde her safahat. 
Görüp muhîtimi dalgın hamûş bir vecde, 
O hâli ben de temâşâya daldım âsûde. 
Nigâhı mest ediyorken bu levha-i mahmûr, 
Ufukta yükselerek bir sadâ-yı dûrâ-dûr, 
Yayıldı rûy-i zemînin o anda her yerine, 
Sokuldu leyl-i ketûmun bütün serâirine. 
Cihân-ı nâimi kaldırdı, bî-karâr etti, 
Zalâm içinde ne âlemler âşikâr etti! 
O yükselen sesi tekrîre başlayıp eb’âd, 
Duyuldu sîne-i şebden medîd bir feryâd.
Semâya çıktı o feryâd, âh-ı ümmet olup! 
Semâdan indi o feryâd, rûh-i rahmet olup! 
Uzaktan andırıyorken, demin, heyûlâyı; 
Semâ’hâne-i leylin birer küçük nâyı 
Gibiydi şimdi hayâlimde her menâr-ı mehîb... 
O taş yürekte bu sûzişli nağmeler ne garîb! 
O nây-pârelerin sonra hepsi hem-dem olup, 
Uyandı rûh-i sükûnette bir azîm âşûb. 
Coşunca âlem-i câmidde sayha-i tehlîl, 
Minâreler bana gelmişti sûr-i İsrâfîl: 
Muhîte çekmiş iken dest-i şeb, ridâ-yı memât; 
Uyandı karşıki evlerde lem’a lem’a hayât. 
Uyandı sonra avâlim, uyandı rûh-i sabâh; 
Uyandı hâb-ı ademden birer birer eşbâh; 
Uyandı bende de bir şeb-çerâğ-ı zulmet-sûz, 
Ki tâ ebed olacak feyz-i Hak’la sîne-firûz. 
Tasavvur eylemem artık zevâl o meş’al için... 
Meğer ki nûr-i İlâhî ufûl edip gitsin!
(1)  «Güneşin doğuş vaktindeki farklılıklar sebebiyle, dünya üzerinde ezansız zaman yoktur.»  Her an ezan okunmakta, bir ahaldeki ezanlar sona ererken, oranın batısındaki yerlerin ezanları okunmaya başlanmaktadır.
<end>

<start>
Kardeşim Midhat Cemâl’e
Yıkıldın, gittin amma ey mülevves devr-i istibdâd, 
Bıraktın milletin kalbinde çıkmaz bir mülevves yâd! 
Diyor ecdâdımız makberlerinden: «Ey sefîl ahfâd, 
Niçin binlerce ma’sûm öldürürken her gelen cellâd, 
Hurûş etmezdi, mezbûhâne olsun, kimseden feryâd?
Otuz milyon ahâlî, üç şakînin böyle mahkûmu 
Olup çeksin hükûmet nâmına bir bâr-ı meş’ûmu! 
Utanmaz mıydınız bir, saysalar zâlimle mazlûmu? 
Siz, ey insanlık isti’dâdının dünyâda mahrûmu, 
Semâlardan da yüksek tuttunuz bir zıll-i mevhûmu! »
O birkaç hayme halkından cihangîrâne bir devlet 
Çıkarmış, bir zaman dünyâyı lerzân eylemiş millet; 
Zaman gelsin de görsün böyle dünyâlar kadar zillet, 
Otuz üç yıl devâm etsin, başından gitmesin nekbet... 
Bu bir ibrettir amma olmayaydık böyle biz ibret!
Semâ-peymâ iken râyâtımız tuttun zelîl ettin; 
Mefâhir bekleyen âbâdan evlâdı hacîl ettin; 
Ne ’âlî kavm idik; hayfâ ki sen geldin sefîl ettin; 
Bütün ümmîd-i istikbâli artık müstahîl ettin; 
Rezîl olduk... Sen ey kâbûs-i hûnî, sen rezîl ettin!
Hamiyyet gamz eden bir pâk alın her kimde gördünse, 
«Bu bir cânî! » dedin sürdün, ya mahkûm eyledin hapse. 
Müvekkel eyleyip câsûsu her vicdâna, her hisse, 
Düşürdün milletin en kahraman evlâdını ye’se... 
Ne mel’unsun ki rahmetler okuttun rûh-i İblîs’e!
Değil kâbusun artık, devr-i devlet intibâhındır.
Gel ey nâzende hürriyyet ki canlar ferş-i râhındır. 
Emindir mevki’in: En pâk vicdanlar penâhındır. 
Serâpâ mülk-i Osmânî müeyyed taht-gâhındır. 
Serîr-ârâ-yı ikbâl ol ki: Bir millet sipâhındır.
* * *
— Bir gün evvel —
Bizim mahalleye poyraz kışın da uğrayamaz; 
Erir erir akarız semtimizde geldi mi yaz! 
Bahârı görmeyiz amma lâtîf olur derler... 
Çiçeklenirmiş ağaçlar,yeşillenirmiş yer. 
Demek, şu arsada ot bitse nev-bahâr olacak... 
Ne var gidip Yakacık’larda dem-güzâr olacak? 
Füsûlü dörde çıkarmaz bizim sokaklarımız; 
Kurak, çamur, iki mevsim tanır ayaklarımız! 
Müneccimin, bereket versin, eski takvîmi 
Haber verir bize, mevsim şehirde gelmiş mi?
Sıcak, ziyâde sıcak bir geceydi; baktım ki: 
Oturmak evde ölümden beter, dedim: Belki, 
Çıkar dışarda gezersem biraz nefeslenirim; 
Epey de yorgunum amma gelince dinlenirim. 
Bizim müsâmere meydânı Yayla tümseğidir; 
Uzak çekerse de poyraz tutar, yazın iyidir. 
Giyip ayağmı çıkarken sopam yetişti hele... 
Emîn olup gidemem, çünkü, vermesek el ele. 
Odur cihanda benim, varsa yoksa, mu’temedim; 
Vakùr, hâtırı mer’î, vefâlı, çok denedim. 
Bizim sokakları tahmîn için deyin ki: Kuyu! 
Doğar şehirde güneş, yükselir minâre boyu, 
İdâre kandili karşımda göz kıpar hâlâ; 
Gurûb ikindiyi bulmaz, leyâl hep yeldâ! 
Nasılsa bedrin o akşam nigâh-ı sîmîni, 
Tarassud etmek için sanki evlerin içini; 
Dikildi safha-i mînâda semt-i re’simize. 
Tavansız evlere, yâ Rab, ne hoş bir âvîze! 
Dur ey sirâc-ı ezel, gitme olduğun yerden: 
Biraz şu sahne-i deycûru okşasın şu’len. 
Şu’â-i muhriki altında, gündüzün, şemsin 
Yanan alınlar için bir hayât olur lemsin... 
Açıktı pencereler; sağlı sollu her evden 
Gelirdi türlü sadâlar, acıklı, ba’zen şen.
— Bak anne, aydede bak bak! 
— Aman da mâşallah 
Değirmi tabla kadar var... 
— Susundu Ayşe, günâh. 
— İlâhi teyze tuhafsın, neden günâh olacak? 
— Günâh dedim ya, bırak şimdi... 
— Haydi sen de bunak! 
— Bunak, munak deme billâhi çarparım elimi... 
Aşifteler sizi... Âhir zaman tevekkeli mi!
Evin birinde nevâ-sâz bir güzel ûdî; 
Birinde cezbe-fezâ bir sadâ-yı dâvûdî, 
Tilâvet etmede Kur’an; gelip geçenlerse 
Ayakta irkiliyor incizâb edip o sese. 
Duyulmasın mı biraz sonra başka bir acı ses? 
Aceb ne var? diyerek koştu önceden herkes; 
Fakat gidenlere baktım ki kaldırıp tabanı, 
Bucak bucak kaçıyor: Kaç bilir misin amanı! 
Kısıldı karşıki evlerde mumların hepsi, 
Kısıldı sanki bütün bir mahallenin nefesi! 
Kesildi nağme-i Kur’an, kesildi nağme-i sâz; 
Zaman zaman duyulan sâde bir rakîk âvâz. 
Niçin kaçıştı ahâli, ne var ki yâ Rabbi? 
Yavaş yavaş sokulur anlarım nedir sebebi.
Ne manzaraydı İlâhî o gördüğüm sahne! 
Beş on herif yapışıp bir fakîrin ellerine, 
Sürüklüyor; öteden bir kadın diyor: 
— Bırakın! 
Kocam ne yaptı? Nedir cürmü bî-günâh adamın? 
Zavallının büyük evlâdı öldü askerde; 
İkinci oğlu da sürgün Yemen’de bir yerde. 
Acıklı, göğsü sakat koyverin, didiklemeyin; 
Günâhtır etmeyin oğlum, ayıptır eylemeyin. 
Efendi kim, o ne bilsin? Bilirse hem ne çıkar? 
Kilercisiyle uzaktan biraz hısımlığı var. 
Geçende komşuyu görmüş, demiş selâm söyle. 
Demek alınmayacak Tanrı’nın selâmı bile! 
Köpek sürür gibi insan sürüklenir mi ayol? 
— Kadın, çekil döverim ha! Sokulma, haydi defol! 
— Herif bırak, diyorum... Durdu işte bak nefesi. 
— Ne dırlanıp duruyor? Susturun canım şu pisi! 
Demez miyim size ben her zaman ki «dağdağasız» 
Yapın? Eşek gibi siz hiç lâf anlamaz mısınız? 
— Kadın, paşam, ne yaparsın?
Paşam mı? Nerde paşa? 
Şu korkuluk gibi dimdik duran herif mi? Paşa! 
Tasavvur et: İki arşın kazık kadar bir boy; 
Getir de üstüne kalpaklı bir kemik kafa koy. 
Ocak süpürgesi şeklinde bir sakal yaparak, 
«Senin bu işte yüzün, al! » deyip o yüzsüze tak. 
Ocak süpürgesi, lâkin süpürmüyor, yıkıyor; 
Nedense bittiği yerden cenâzeler çıkıyor! 
Budak delikleri tarzında aç da çifte oyuk, 
Büyükçe bakla kadar alnının az altına sok. 
Bilir misin çalı altında gizli inler olur: 
Yılan sabah çıkar, akşam usulcacık sokulur; 
Bıyık o kırda yetişmiş diken yemişli çalı; 
Ağız da in gibi aslâ görünmüyor, kapalı. 
Bu şekl-i mûhişi mümkünse bir düşün şöyle, 
Paşam dedikleri u’cûbe işte aynıyle! 
Belinde seyf-i «sadâkat», elinde bir kamçı, 
Ferik nişanları altında gördüğüm umacı, 
Ziyâ-yı bedr-i münîrin içinde, yâ Rabbi, 
Dururdu sîne-i îmâna girmiş ukde gibi! 
Semâ, zemin bütün envâr iken o pis gölge, 
Cebîn-i pâkine leylin ne pâyidâr leke!
— Kuzum, nasıl paşasın, görmüyor musun? Kocamı 
Sürükleyip duruyorlar... 
— Defol kadın, adamı 
Vurunca öldürürüm ha! Benim şakam yoktur. 
— Çekil hanım, paşa lâf dinlemez; vurur mu, vurur. 
Bilir misin onu! Şevket-meâb Efendimiz’in 
Birinci bendesidir... 
— Hay yetişmesin pampin! 
— «Sürün! » demiş, ona Şevketli’nin irâdesi var. 
— Sürüm sürüm sürünün tez zamanda alçaklar! 
Ya sen, zebâni kıyâfetli, gulyabâni paşa, 
İlâhi yumru başın bir geleydi sivri taşa! 
Yılan bakışlı şebek, bir bakın şunun gözüne! 
Kazık boyundan utan... Tû! Herif senin yüzüne! 
Sakın mahallede erkek bırakmayın, götürün. 
Sayıyla vermediler, öyle, posta posta sürün! 
Bakın şu hayduda; durmuş yıkın diyor evimi! 
Torunlarım ya herif, aç kalıp dilensin mi? 
Mahallemizde de çıt yok, ne oldu komşulara? 
Susup da kurtulacak sanki hepsi aklısıra. 
Ayol, yarın da sizin hânümânınız sönecek... 
Ne var sıçan gibi evlerde şimdiden sinecek? 
Yazık sizin gibi erkeklerin kıyâfetine... 
— Yetişti yaygaran artık... Çekil kadın evine! 
Atın şu kaltağı gitsin, tıkın hemen içeri. 
— Paşam, bayıldı kadın. 
— Anlamam o hîleleri. 
Demek ki bekleyelim gelsin âlemin keyfi... 
Saat üç oldu, geciktik, omuzlayın herifi.
Refîk-i ömrü giderken cenâze hâlinde, 
Serildi, kaldı kadın âşiyân-ı lâlinde. 
Benim de bitti nihâyet tahammülüm, tâbım; 
Boşandı seyl-i dümû’um, boşandı a’sâbım. 
Utandım ağlayarak, ağladım utanmayarak! 
Diyordu sanki o bîçâre karşıdan: 
— Alçak, 
Demin gerekti hamiyyet! Hem ağlamak ne demek? 
Figân ederse kadın, susturur koşup erkek.
Eve döndüm, bütün o fâcialar 
Geldi karşımda durdu subha kadar. 
Döndü dîdemde bin hayâl-i elîm! 
Öttü beynimde bin figân-ı yetîm. 
Ağlasın inlesin de bir mazlûm, 
Olayım seyre sâde ben mahkûm! 
Yalınız ben miyim fakat câni? 
Kim çıkıp «Yapmayın! » demişti, hani? 
Sustu herkes duyunca feryâdı, 
Kimsecikler yerinden oynamadı. 
Sesi hattâ kısıldı Kur’ân’ın, 
Sustu gûyâ sadâsı Mevlâ’nın! 
Sus! O susmaz: Nidâ-yı tehdîdi, 
Dinle bak nerden in’ikâs etti: 
Arnavutluk’ta gürleyen toplar 
Geliyor işte Pâyitaht’a kadar!
<end>

<start>
— İki gün sonra —
Beyaz entârisiyle kar gibi kız, 
Sanki Cennet’ten inme zâde-i hûr; 
Ya seher-pâredir ki perrandır 
Dûş-i nâzında bir sehâbe-i nûr. 
Kuşanıp bir nitâk-ı hürriyyet 
Geziyor hâk-dânı dûrâ-dûr! 
Hâle-dâr eyleyince bedri şafak 
Bu kadar dil-nişîn olur ancak.
Ya şu oğlan şu tostopaç afacan 
Ki fezâlar gelir sürûruna dar; 
Taşıyor sanki sığmıyor kabına... 
Kendisinden büyük de bayrağı var! 
Geçti mâzî denen o devr-i melâl, 
Haydi feth et: Senindir istikbâl.
Koşuyor el ele vermiş iki kardeş; birinin 
Yaşı beş yoksa da, var altı kadar dîgerinin. 
Bakıyor arkalarından dayanıp değneğine 
Hayli düşkün bir adam: 
— Kız o ne? Düştün mü yine! 
Sana bin kerre dedim koşma, yavaş git, yaramaz! 
Haydi kalk ağlama... Söz dinlesen olmaz mı biraz? 
Silkiver üstünü Ahmed, bakıver ağlamasın. 
— Ağlamam ağbaba... 
— Artık yetişir, oynamayın.
Söktü baktım ki hemen bir alay etfâl öteden, 
O nasıl mevkib-i şâdî, o ne âlem, görsen! 
Her çocuk bir kocaman bayrak edinmiş, geliyor; 
«Yaşasın! » sesleri eflâke kadar yükseliyor. 
Görerek yapma değil hem, ne tabî’î etvâr! 
Şu yumurcaklara bak: Sanki ezelden ahrâr! 
— Bağırın haydi çocuklar... 
— Yaşasın hürriyyet!
Derken alkış geliyor; sonra da nevbet nevbet, 
Ya Vatan Şarkısı, yâhud ona benzer bir şey 
Okunup her köşe çın çın ötüyor... Hey gidi hey! 
Bir mezarlık gibi dalgın yatıyorken daha dün, 
Şu sokaklarda bugün dalgalanan rûhu görün! 
— Biz de gitsek azıcık, ağbaba, olmaz mı? 
— Gidin. 
Çok koşup terlemeyin ha! Amanın dikkat edin.
İki kardeş dalarak lücce-i etfâle hemen, 
İki dürdâne-i ismet gibi yüzmekte iken; 
Bakarak arkalarından bu güzel yavruların; 
Döndü birdenbire sîmâsı duran ihtiyarın. 
Ne için ağladı? Bilmem. Şunu duydum yalınız: 
— Âh bir kerre gelip görse Yemen’den babanız! ..
<end>

<start>
Başlattığı gün mektebe, duydum ki, diyordu,
Rahmetli babam: «Âdem olur oğlum ilerde.»
Annemse, oturmuş, paşalıklar kuruyordu...
Âdemliği geçtik! Paşalık olsun, o nerde? 
Âmâli tezâd üzre giderken ebeveynin,
Hep böyle harâb olmada etfâl ara yerde!
<end>

<start>
Tasavvur et ki muzlim bir şeb-i ecrâm-nâpeydâ:
Yatar heybetli âgûşunda dûrâdûr bir feyfâ; 
Düşen gümrâh için yol bulma yok emvâc-ı zulmetten; 
Gidilmez... Her adım attıkça bir girdâb olur rehzen; 
O rîkistâna batmış, çalkanan seyyâh-ı âvâre
Nasıl müştâk ise bir nûra, bir necm-i rehâkâre,
Sana ey lem’a-i ümmîd ben de öyle müştâkım; 
Görün bir kerre zîrâ pek karanlık oldu âfâkım!
Geçir pîş-i hayâlinden ki cûşâcûş bir umman:
Nişandır yükselen her mevc-i tûfan-hîzi bir dağdan; 
Ölüm var, kurtuluş yok, sâhil-i imdâd uzaklarda; 
Demâdem rûh titrer korkudan donmuş dudaklarda.
O coşkun unsurun savletleriyle uğraşan kimse,
Nasıl eyler tehâlük bir kenâr-ı tesliyet görse; 
Muhât-ı lücce-i ye’s olduğum bir böyle hâlimde,
Senin tayfın da aynıyle o sâhildir hayâlimde.
Düşün âvâre bir mâder ki: Evlâdından olsun dûr; 
Tahayyül eyle yâhud bir yetîm-i hânüman-mehcûr; 
O bedbahtın nasıl evlâdı hiç gitmezse yâdından; 
Nasıl çıkmazsa mâder öksüzün bir dem fuâdından; 
Benim yâdım da ey ârâm-ı can, yâd-ı güzînindir.
Ne yapsam çünkü manzûrum senin feyz-i mübînindir:
Çemen emvâc-ı nûrundur, fidanlar yâl ü bâlindir; 
Sulardan akseden sûret cemâl-i lâyezâlindir.
Hırâm-ı nâzenînindir o raksan mevceler cûda; 
Mutarrâ nükhetindir gizlenen ezhâr-ı hoş-bûda.
Leyâlin sînesinde hâbe dalmış nâzenîn eshâr,
Eder gîsûna yaslanmış cebîn-i pâkini ihtâr.
Nigâhından saçılmış lem’alardır pîş-i hayrette
Yüzen ecrâm-ı nûrânûr bahr-i sermediyyette.
Zemin lebrîz-i âsârın; semâ pâmâl-i envârın:
Avâlim hep merâyâ-yı nazar-pîrâ-yı dîdârın.
* * *
Çekilmek istemiş de subh-dem bir cây-ı tenhâya,
Oturmuş sâhil-i deryâya, dalmıştım temâşâya.
Henüz âfâk açılmıştı: Semâ mahmûr idi hattâ
Nümâyân olmamıştı hâb-gâhından güneş hâlâ.
Derin bir samte müstağrak, leb-i deryâda hiç ses yok...
Sabâ durgun, sular durgun, bütün eşyâda durgunluk! 
O ferş-i nîlgûn üstünde, tıfl-ı nâzenin-vâri,
Uyurken dâye-i bîdâr-ı subhun, tıfl-ı envârı; 
Güneş, pîşinde dağlar perde-dâr olmuş, harîminden
Görünmüş, sonra şehrâhında yükselmişti tedrîcen.
Teâlî eyleyince bir zaman bâlâ-yı kudrette,
Ziyâlar mevc mevc oldu o pehnâ-yı rükûdette.
Bu cûşişler o dalgın havz-ı sîmîni uyandırdı; 
Sabâ enfâs-ı sevdâ-perveriyle dalgalandırdı.
Açıklardan gelen emvâc-ı perderpeyle, sâhilden
Demâdem oldu vecd-efzâ hazin bir nağme, bir şîven.
Kulak verdim o âhenge: Meğer âheng-i şi’rinmiş! 
O cûşiş-zâr olan kulzüm, senin ummân-ı fikrinmiş,
Güneş: Rûhun imiş; bir huzme şeklinde inen nûru:
O menba’dan hurûşan sânihanmış doğrudan doğru.
Tecellî etti artık, anladım: Sensin bütün dünyâ.
Bu senlikte fakat ey yâr-ı gâib, ben neyim âyâ?
<end>

<start>
Kendi feryâdımdır ancak ses veren feryâdıma...
Kimseler yok, âşinâdan büsbütün hâlî diyâr.
«Nerde yârânım? » diyorken ben bülend âvâz ile,
«Nerde yârânım! » diyor vâdî, beyâbân, kûhsâr.
<end>

<start>
Kardeşim Hüseyin Avni’ye
«Mahalle kahvesi! » Osmanlılar bilir ne demek? 
Tasavvur etme sakın «Görmedim nedir? » diyecek. 
Dilenci şekline girmiş bu sinsi cânîler, 
Bu, gündüzün bile yol vermeyen, harâmîler, 
Adımda bir, dikilir, azminin, gelir, önüne... 
Zavallı yolcunun artık kıyar bütün gününe! 
Evet, dilenci sanır seyr eden kıyâfetini; 
Fakat bir onluğa âgûş açan sefâletini, 
Görüp de rikkate şâyân, biraz sokulsa, hemen, 
Vurur şikârını tâ kalbinin samîminden! 
Mahalle kahvesi hâlâ niçin kapanmamalı? 
Kapansın elverir artık bu perde pek kanlı! 
Hayır, bu perde, bu Şark’ın bakılmayan yarası; 
Bu, çehresindeki levsiyle yurda yüz karası; 
Hayatımızda gediktir «gedikli» nâmıyle, 
Açık durur koca bir kavmin ihtimâmıyle! 
Sakın firengiye benzetmeyin fecâ’atini: 
Bu karha milletin emmekte rûh-i gayretini. 
Mahalle kahvesi Şark’ın harîm-i kàtilidir; 
Tamam o eski batakhâneler mukàbilidir. 
Zavallı ümmet-i merhûme ölmeden gömülür; 
Söner bu hufrede idrâki, sonra kendi ölür... 
Muhît-i levsine dolmuş ki öyle manzaralar: 
Girince nûr-i nazar simsiyâh olur da çıkar! 
Yatar zemîn-i sefîlinde en kesîf eşbâh, 
Yüzer havâ-yı sakîlinde en habîs ervâh. 
Dehân-ı lâ’nete benzer yarıklarıyla tavan, 
Kusar içinde neler varsa hâtırâtından! 
O hâtırâtı sakın sanmayın: Me’âlîdir; 
Bütün rezâil-i târîhimizle mâlîdir.
Neden mefâhir-i eslâfa kahr edip, yalnız, 
Mülevvesâtına mâzîmizin sarılmadayız? 
Kış uykusunda mı geçmişti ömrü ecdâdın? 
Hayır, o nesl-i necîbin, o şanlı evlâdın, 
Damarlarında şehâmet yüzerdi kan yerine; 
Yüreklerinde ölüm şevki vardı can yerine. 
Fakat biz onlara âid ne varsa elde, yazık, 
Birer birer yıkarak kahvehâneler yaptık! 
Bütün heyâkil-i san’at yetiştiren Şark’ın, 
Zemîn-i feyzi nasıl şûre-zâra döndü bakın! 
Ne hastahânesi kalmış zavallı eslâfın, 
Ne bir imâreti, bitmiş elinde ahlâfın. 
Kanalların izi yok, köprüler harâb olmuş; 
Sebillerin başı boş, çeşmeler serâb olmuş! 
O kahraman babalardan doğan bu nesl-i cebîn 
Ne gîrûdâr-ı maîşet bilir, ne kedd-i yemîn. 
Azâb içinde kalır sa’yi görse rü’yâda! 
Niçin yorulmalı zâten «ölümlü dünyâ»da? 
Vücud emânet-i Hak, doğru, hem de cennetlik. 
Bu kahveler gibi Cennet de müslimîne gedik!
«Hayât-ı âile» isminde bir ma’îşet var; 
Sa’âdet ancak odur... dense hangimiz anlar? 
Hayât-ı âile dünyâda en safâlı hayat, 
Fakat o âlemi bizler tanır mıyız? Heyhat! 
Sabahleyin dolaşıp bir kazanca hizmetle; 
Evinde akşam otursan kemâl-i izzetle; 
Karın, çocukların, annen, baban, kimin varsa, 
Dolaşsalar, seni kat kat bu hâleler sarsa; 
Sarây-ı cenneti yurdunda görsen olmaz mı? 
İçinde his taşıyan kalb için bu zevk az mı? 
Karın nedîme-i rûhun; çocukların rûhun; 
Anan, baban birer âgûş-i ilticâ-yı masûn.
Sıkıldın öyle mi! Lâkin, biraz alışsan eğer, 
Fezâ kadar sana vâsi’ gelir bu dar çenber. 
Ne var şu kahvede bilmem ki sığmıyorsun eve? 
Gelin de bir bakalım... Buyrun işte bir kahve:
* * *
Çamurlu bir kapı, üstünde bir değirmi delik; 
Önünde tahta mı, toprak mı? Sorma, pis bir eşik. 
Şu gördüğüm yer için her ne söylesen câiz; 
Ahırla farkı: O yemliklidir, bu yemliksiz! 
Zemîni yüz sene evvel döşenme malta imiş... 
«İmiş»le söylüyorum. Çünkü anlamak uzun iş, 
O bir karış kirin altında hangi ma’den var? 
Tavan açık kuka renginde; sağlı sollu duvar, 
Maun cilâsına batmış tütünle nargileden; 
Duman ocak gibi çıkmakta çünkü her lüleden. 
Dikilmiş ortaya boynundan üstü az koyu al, 
Vücûdu kapkara, leylek bacaklı bir mangal. 
Şu var ki bilmeyen insan görürse birden eğer, 
«Balıkçılın kara saçtan yapılma heykeli! » der. 
Kenarda, peykelerin alt başında bir kirli 
Tomar sürükleniyor, bir yatak ki besbelli: 
Çekilmiş üstüne yağmurluğumsu bir pırtı, 
Zavallının, güveden, lîme lîme hep sırtı. 
Kurur bu örtünün üstünde yağlı bir mendil; 
Ki «bir tependen inersem! » diyen hasır zenbil; 
Onun hizâsına gelmez mi, bir döner şöyle; 
Sicimle kulpuna ilmikli çifte mestiyle! 
Duvarda eski ocaklar kadar geniş bir oyuk, 
İçinde camlı dolap var ya, raflarında ne yok! 
Birinci katta sülük beslenen büyük kavanoz; 
Onun yanında kan almak için beş on boynuz. 
İkinci katta bütün kerpetenler, usturalar... 
Demek ki kahveci hem diş tabîbi, hem perukâr! 
İnanmadınsa değildir tereddüdün sırası; 
Uzun lâkırdıya hâcet ne? İşte mosturası: 
Çekerken etli kemiklerle ayrılıp çeneden, 
Sonunda bir ipe, boy boy, onar onar, dizilen, 
Şu kazma dişleri sen mahya belledinse, değil; 
Birer mezâra işâret düşün ki her kandil! 
Üçüncü katta durur sâde havlu bohçaları. 
Sağında cam dolabın hücre hücre bitpazarı. 
Duvarda türlü resimler: Alındı Çamlıbeli, 
Kaçırmış Ayvaz’ı ağlar Köroğlu rahmetli! 
Arap Üzengi’ye çalmış Şah İsmail gürzü; 
Ağaçta bağlı duran kızda işte şimdi gözü. 
Firaklıdır Kerem’in «Of! » der demez yanışı, 
Fakat şu «Âh mine’l-aşk»a kim durur karşı? 
Gelince Ezrakabânû denen acûze kadın, 
Külüngü düşmüş elinden zavallı Ferhâd’ın! 
Görür de böyle Rüfâî’yi: Elde kamçı yılan, 
Beyaz bir arslana binmiş, durur mu hiç Dede Can? 
Bakındı bak Hacı Bektâş’a: Deh demiş duvara! 
Resim bitince gelir şüphesiz ki beyte sıra. 
Birer birer oku mümkünse, sonra ma’nâ ver... 
Hayır, hülâsası kâfi, yekûnu ömre sürer: 
Bedâhaten kusulan herze-pâreler ki düşün, 
Epey zaman daha lâzımdı herze olmak için!
Oturmadan içi yağ bağlamış bodur masanın, 
Yayılmış üstüne birçok kâğıt ki, oynayanın, 
Elinde yağlı meşin zanneder görünce adam. 
Ya tavlanın kiri, kàbil değildir, anlatamam. 
Harîta-vâri açılmış en orta yerde dama; 
Beyaz mı taşları, yâhud siyah mı, hiç sorma! 
Hutûtu: Gayr-i muayyen hudûdu memleketin: 
Nazarda haylice idman gerek ki fark etsin! 
Deliklerindeki pislik lebâleb olsa, yine, 
Bakınca bunlara gâyet temiz kalır domine.
Delikli çekmece var ha! Demirbaş eşyadan; 
Yanında bir de kulaksız tekir... Unutma aman!
— Asıldı bey koza! 
— Besbelli, bak sırıttı aval; 
— Bacak elinde mi? 
— Kır, Hamdi sen de dağlıyı al. 
— Ulan! Kapakta imiş dağlı... Hay köpoğlu köpek! 
— Köpoğlu kendine benzer, uzun kulaklı eşek! 
— Sekizli, onlu, ne çektinse ver de oryayı tut. 
— Halim, ne uğraşıyorsun bu çıkmaz işte: Kaput!
— Cihâr ü yek mi o taş? 
— Hiç sıkılma öldü dü-şeş! 
— Elimde yok mu diyor? Çek babam! 
— Aman şeş-beş! 
— Hemen de buldu be? Gelsin hesaplayıp durma! 
— Bi parti yendi ya akşam, dikiz gelin kuruma! 
— Dü-beşle bağlıyorum. 
— Yağma yok! 
— Elindeki ne?
— Se-yek. 
— Aman durun öyleyse: Penc ü yek domine!
— Mızıkçı dendi mi, sensin diyor, bakın ağalar: 
Kırık mı söyleyin Allâh için şu cânım zar? 
— Kırık! 
— Değil! 
— Alimallah kırık! 
— Değil billâh! 
— Yeminsiz oynayamazlar ki, ah çocuklar ah! 
— Karışmasan işin olmaz değil mi? Sen de bunak! 
 Gelirsem öğretirim şimdi... 
— Ay şu pampine bak! 
Gelip de öğretecekmiş... Mezarcı Mahmud’a git! 
Bir üflesen gidecek ha... Tirit mi sâde tirit! 
— Zemâne piçleri! Gördün ya hepsi besmelesiz... 
Ne saygı var, ne hayâ var. Eğer bizim işimiz, 
Bu kaltabanlara kalmışsa vay benim başıma! 
— Herif belâya sokarsın dırıldanıp durma! 
— Mezarcı Mahmud’a git ha? Bakın it oğluna bir! 
Küfürbaz, alçak, edepsiz... Bu söylenir mi Bekir? 
— Yolunca terbiye verdin ya âferin Hasan Ağ. 
— Bıraksalar beni, çoktan marizlemiştim ya! .. 
— Mezarcı Mahmud’a ha? Vay babassının canına! 
Bunun yaşında iken biz büyüklerin yanına, 
Okur da öyle girer, hem ayakta beklerdik; 
Otur, demezseler elpençe sâde dinlerdik; 
Hayır, bu böyle değildir demek, ne haddimize! 
Evet, desek bile derlerdi: Sus behey geveze! 
— Otuz yaşında idim belki; annesiz, dışarı 
Kolay kolay çıkamazdım: Döverdi çünkü karı! 
Bugün, onaltıyı doldurmamış yumurcaklar, 
Odun yemez iyi bil ha! Geberse karşı koyar. 
Geçende dövmek için yoklayım dedim Kerim’i... 
Bırak! Eşek değilim ben, deyip dikilmez mi? 
Dayak eşekler içinmiş, adam dövülmezmiş... 
— Ya biz, sözüm ona, merkeb miyiz Bekir, bu ne iş? 
Döverdiler bizi her gün de karşı koymazdık... 
Ben öyle terbiye oldum... Kolay mı insanlık? 
— Dokundurur mu, ne mümkün, eloğlu hiç adama? 
O müslümanları sen şimdi, hey kuzum arama!
Gürültüsüz oyun isterseniz gelin damaya: 
Zavallı, açmaza düşmüş... Bakın hesaplamaya! 
Oyuncunun biri dalgın, elinde taş duruyor; 
Rakîbi halbuki lâ-yenkatı’ bıyık buruyor. 
Seyirciler mütefekkir, güzîde bir tabaka; 
Düşünmelerdeki şîveyse büsbütün başka: 
Kiminde el, filân aslâ karışmıyorken işe,
Kiminde durmadan işler benân-ı endîşe! 
Al işte: «Beyne burundan gerek, demiş de, hulûl» 
Taharriyât-ı amîkayla muttasıl meşgûl! 
Mühendis olmalı mutlak şu ak sakallı adam: 
Zemîne, dâire şeklinde yaydı bir balgam; 
Abanmış olduğu bir yamrı yumru değnekle, 
Mümâslar çekerek soktu belki yüz şekle! 
Ayak teriyle cilâlanma tahta peykelere, 
Külâhlı, fesli dizilmiş yığın yığın çehre: 
Nasîb-i fikr ü zekâdan birinde yok gölge; 
Duyulmamış bu beyinlerde his denen meleke! 
— Aman canım, şu bizim komşu amma uğraşıcı! 
— Ne belledin ya efendim? Onun bir ismi Hacı! 
— Çocuğ, ha mektebe verdim, ha vermedimdi diye, 
Sokak sokak geziyor... 
— Koymuyor mu medreseye? 
— Koyar mı hiç? Arabî şimdi kim okur artık? 
— Evet, gâvurcaya düştük de sanki iş yaptık! 
— Binâ’ya üç sene gittimdi hey zamanlar hey! 
İlim de kalmadı... 
— Zâten ne kaldı? Hiç bir şey. 
— Mahalle mektebi lâzımdır eski yolda bize; 
Sülüs, nesih bitiyor yoksa hepsi... Keyfinize! 
— On üç yaşında idim aldığım zaman ketebe. 
Geçende sen ne bilirsin? demez mi bir zübbe? 
Dedim, ulan seni gel ben bir imtihân edeyim, 
Otur da yap bakalım şöyle bir kıyak temmim. 
— Nasıl, becerdi mi? 
— Kàbil mi! Rabbi yessir’i ben, 
Tamam beş ayda değiştimdi kalfamız sağ iken. 
— Nedir elindeki yâhu? 
— Cerîde. 
— At şu pisi.
— Neden? 
— Yalan yazıyor, oğlum, onların hepisi. 
— Ya doğru yazsa asarlar... Ne oldu Volkancı, 
Unuttunuz mu? 
— Bırak, boşboğazlık etme Hacı! 
Şu karşıdan gözeten fesli, zannım, ağzıkara... 
— Hayır, demem o değil... 
— Durma sen belânı ara! 
— Canım lâtîfe yapar, bilmiyor musun Ömer’i? 
— Biraz rahatsızım Ahmed, yakın benim feneri! 
Duyuldu bir iri ses, arkasından istiğfâr... 
Meğer geyirti imiş. 
— Pek şifâlı şey şu hıyar: 
Cacık yedin mi ne hikmet, hazır hemen teftîh... 
— Evet şifâlı yemiştir... 
— Yemiş mi? Lâ-teşbîh. 
— Günâha girme. Tefâsîrde öyle yazmışlar... 
Dayım demişti ki: Gördüm, hıyar hadiste de var. 
— Hasan, bizim yeni dâmad ne oldu anlamadık, 
Görünmüyor? 
— Karı koyvermiyor: Herif, kılıbık. 
— Evinde çan çan eden erkeğin de aklına şaş... 
Lâf anlamaz dişi mahlûku, durma sen uğraş. 
— Kim uğraşır a babam, bunca yıllık ehlim iken, 
Adam hesâbına koymam bizim köroğlunu ben. 
........................................................................... 
...........................................................................
Tavanın pervazı altındaki toprak yuvadan, 
Bakıyor bunlara, yan yan, iki çift ince nazar: 
«Ya sizin bir yuvanız yok mu? » diyor anlaşılan, 
Dişi erkek çalışan yavrulu kırlangıçlar...
<end>

<start>
— Kardeşim Ali Şevki Efendi Hoca’ya
—İlmi az, görgüsü çok, fıtratı yüksek bir imam
Tanırım ben, ki hayâtında tanıtmıştı babam.
«Kim bilir; şimdi ne âlemde benim şanlı Köse’m; 
Görmedim üç senedir, bâri gidip bir görsem...»
Diyerek, dün gece güç hâl ile buldum evini.
Koca insan; ne şetâretle kabûl etti beni:
— Gel ayol gel, Hocazâdem, bizi ihyâ ettin...
Ne kerâmetçe tesâdüf; seni andıktı demin.
Kahveler, nargileler, enfiyeler, şerbetler,
Rûhu lebrîz-i safâ eyleyecek sohbetler,
Hepsi mebzûl idi mecliste. Ne a’lâ; derken,
Kapı şiddetle çalınmaz mı? 
— Bakın kim? Zâten
Ev değil, han gibi bir şey; gece gündüz işler...
Gönderin kahveye, Âsım, gelen erkekse eğer.
— Ahmed’in annesi gelmiş...
— Nasıl Ahmed, oğlum? 
— Hani bizdeydi bugün...
— Ha! Küçük Ahmed... Ma’lûm.
Bize âid değil öyleyse... Haber ver içeri.
— Gir, dedim istemiyor; sen bana gönder pederi,
Diye ısrâr ediyor.
— Girsene hemşîre hanım! 
— Varmayın üstüme! 
— Nen var a kuzum; anlayalım? 
— Ne kafam kaldı dayaktan, ne gözüm, hep şişti; 
Karşı koysaydım eğer mutlak işim bitmişti.
Ağladım, merhamet et, yapma dedim... Kim dinler.
Boşamakmış beni dünden beri efkârı meğer.
Üç çocuk annesi, emzikli kadın tek başına,
Koca berhâneyi silsin de, süpürsün de sana,
Yine sen bilmeyerek zâlim onun kıymetini,
Dene bîçârede kalkıp kolunun kuvvetini! 
— Dur kızım; ağlama sen, şimdi haber gönderirim; 
Karı dövmek ne kolaymış, ona ben gösteririm! 
Çağırın bekçiyi...
— İhsan Bey’i bildin ya, Memiş? 
Hadi git şimdi getir...
— Kahvede yok.
— Evde imiş; 
Şimdi gelsin...
— Gelemem, kendisi gelsin, dedi.
— Ya! 
Ben gidersem iyi kaçmaz. Hadi git söyle ona:
Şimdi gelsin…
— Ne kibarlık bu beyim? Bir da’vet,
Yetmiyor, öyle mi? 
— Yorgundum efendim de...
— Evet,
Haber aldık... O fakat sizce büyük bir şey mi? 
On kadın dövse yorulmaz, benim İhsan Bey’imi,
Bilirim ben ne tosundur.
— Hoca, bak, ben kızarım.
Size haltetme düşer... Dövmüş isem, kendi karım.
Keyfim ister döverim, sen diyemezsin: «Dövme.»
Bu tecâvüz sayılır doğrusu haysiyyetime...
— Hangi haysiyyetin oğlum? O da varmış desene.
Beyimin şimdiki haysiyyet-i mevhûmesine
Diyecek yok... Yalınız râhat ararlarsa eğer,
Böyle külfetli kuyûd altına hiç girmeseler! 
— Sen imam, saçmalıyorsun... Yetişir artık dur.
Beni ısrâr ile da’vetteki maksad bu mudur? 
— Haremin geldi demin ağlayarak, sızlayarak...
— Gözü çıksın domuzun, patlasın isterse bırak! 
— Döveceksin, ne boşarsın? Boşadın, dövmek ne? 
Hem günâh, hem de ayıp...
— Bakma onun sen sözüne,
Ne domuzdur onu bilsen! 
— Nesi var, hırsız mı? 
Yoksa yüzsüz mü? 
— Değil hiçbiri... Lâkin canımı
Sıktı akşam «Edemem, üstüme evlenme! » diye.
Ne demek! Dörde kadar evlenir erkek, demeye
Kalmadan başladı şirretliğe... Kızmaz mı kafam? 
— Kustuğun herzeyi yutsun diye, hey sersem adam! 
Dövüyorsun, boşuyorsun elin öksüz kızını...
Haklı bir kerre ya! İnsan boşamaz haksızını.
— Boşamaz? Amma da yaptın! Ya Şerîat ne için
Bize evlenmeyi tâ dörde kadar emr etsin? 
İki alsam ne çıkar sâye-i hürriyyette? 
Boşamışsam canım ister boşarım elbette.
İşte meydanda Kitap! Hem alırız, hem boşarız! 
— Dara geldin mi, Şerîat! Sus ulan iz’ansız! 
Ne zaman câmi’e girdin? Hani tek bir hayrın! 
Bir Kızılbaş’la senin var mıdır ayrın, gayrın! 
Ağzı meyhâneye rahmet okuturken, hele bak,
Bana gelmiş de Şerîatçi kesilmiş... Avanak! 
Hangi bir seyyie yok defter-i a’mâlinde? 
Seni dünyâda gören var mı ayık hâlinde? 
Müslümanlık’ta Şerîat bunu emretmiş imiş:
Hem alır, hem de boşarmış; ne kadar sâde bir iş! 
Karı tatlîki için bak ne diyor Peygamber:
«Bir talâk oldu mu dünyâda, semâlar titrer! »
İki evlense ne varmış... Bu yenir herze midir? 
Vâkıâ ba’zen olur, dörde kadar evlenilir...
Bu kimin harcı, a sersem, hele bir kerre düşün! 
Tek kadın çok sana emsâl olan erkekler için.
Hani servet? Hani sıhhat? Ne ararsan, mefkùd; 
Tamtakır bir kese var ortada, bir sıska vücûd! 
Sen duâ et ki «Şerîat» demiyor evde karın! 
Yoksa, boynunda bugün zorca gezerdin yuların! 
Karı iş görmeyecek; varsa piçin bakmayacak; 
Çamaşır, tahta, yemek nerde? Ateş yakmayacak.
Bunların hepsini yapmak sana âid «Şer’an! »
Çocuk emzirmeye hattâ olacak bir süt anan! 
Boşarım, evlenirim bahsini artık kapa da,
Hak ne verdiyse yiyip hoş geçinin bir arada.
Al götür haydi! ..Kızım, gel... Hele bak, gel, diyorum! 
Hatırım yok mu? İnatlık iyi olmaz yavrum...
Söyledim yapmayacak bir daha... Mahcûb olmuş...
Böyle şeyler olağandır...— Ne desem hepsi de boş! 
Bu benim alnıma bir kerre yazılmış...
— Öyle! 
Gazı göstersene Âsım! Gidiniz devletle.
* * *
— Gittiler neyse... Duâ et ki ucuz kurtuldun; 
Ba’zı da’vâlar olur, kış gecesinden de uzun! 
Dinledin, gördün a oğlum. Ne bozuk terbiyemiz! 
Ne yapıp yapmalı, insanlığı öğretmeliyiz.
Şu bizim halkı uyandırmadadır varsa felâh; 
Hangi bir millete baksan uyanık... Çünkü: Sabah! 
Hele bîçâre Şerîat’le nasıl oynanıyor! 
Müslümanlık bu mu yâhû? diye insan yanıyor.
Gölgesinden bile korkup bağıran bir ödlek,
Otuz üç yıl bizi korkuttu «Şerîat! » diyerek.
Vahdetî muhlisiniz, elde asâ çıktı herif,
Bir alay zâbiti kestirdi. Sebep «Şer’-i Şerîf! »
Karı dövmüş, boşamış... «Emr-i İlâhî» ne denir! 
Bunların hepsi emîn ol ki cehâlettendir.
Bana sor memleketin hâlini ben söyleyeyim:
Bir imam çünkü, bilir evleri... Hâ bir de, hekim.
Gel nikâh kıy, demesinler, diye ba’zen kaçarım...
Düğün olmaz mı, gelirler de bütün komşularım:
Yine kondun Hoca! derler, onu bilmezler ki,
Daha memnûn olacaktım o düğünsüz belki.
Zerde karşımda durur kanlı yemek tavrıyle; 
Öksüz ağlar sanırım çalgıyı duydum mu, hele! 
Bu neden? Çünkü nikâhın sonu ergeç boşamak,
Yâhud akşamki gelenler gibi hırgür yaşamak.
Düğün olsaydı ne a’lâ idi tek bir perde; 
Ayrılık faslı da var sonra bunun, mahkemede.
Ne kadınlar, ne sefâlet doğuranlar görürüz; 
İşte binlerce çocuk, hem baba sağ, hem öksüz! 
Üç sınıf halka içim parçalanır, hem ne kadar! 
İhtiyarlar, karılar, bir de küçükler; bunlar
Merhamet görmeli, yüz görmeli insanlardan; 
Yoksa, insanlığı bilmem nasıl anlar insan? 
Sözü bir parça uzattımsa da, oğlum, afvet...
Hasbihâl etmek için başka adam yok ki... 
Evet,Kimse söyletmiyor artık bizi bak sen derde; 
«Mürteci’! » damgası var şimdi bütün ellerde.
Bir fenâlık görerek, yapma, desen alnına ta,
İniyor hatt-ı celîsiyle Hamîdî tuğra! 
İşte gördün ya, herif «sâye-i hürriyyette»
Diyerek, başlamak üzreydi hemen tehdîde! 
Eskiden vardı ya meydanda gezen ipsizler:
Hani bir «sâye-i şâhâne» çekip her şeyi yer! 
Onların bir çoğu ahrâr-ı izâm oldu bugün; 
Mürteci’, nah kafa, bizler... Kerem et; hâli düşün! 
Bu cehâlet yürümez; asra bakın: Asr-ı ulûm! 
Başlasın terbiyeniz, âilelerden oğlum.
Sâde hürriyyeti i’lân ile bir şey çıkmaz; 
Fikr-i hürriyyeti hazm ettiriniz halka biraz.
<end>

<start>
Kiminin yâd-ı ihtirâmı kalır,
Kendi gittikte câ-nişîni olur; 
Kiminin bir yığın meberrâtı,
Toplanır, heykel-i metîni olur; 
Kiminin de olanca hâtırası,
Böyle bir sâye-i hazîni olur
<end>

<start>
Düzer yâve-gû bir herif bir gazel:
Müeddâ perîşan, edâ mübtezel.
Tabî’î o gâyetle parlak bulur; 
Okur, dinletir, söyletir, gaşy olur.
Biraz sonra bastırmak ister, fakat,
Sakın olmasın der ufak bir sakat,
Büyük, muktedir bir münekkid arar,
Nihâyet zarîfin birinden sorar.
Gözetmez bu âdem de hâtır, huzûr,
Bulur lâfz u ma’nâda bir çok kusûr.
Herif şimdi tenkîde hiddetlenir,
Rezîlâne artık neler söylenir! 
Biraz dinleyip sonra, bak, der zarîf:
Sizin nesriniz nazmınızdan lâtîf!
<end>

<start>
Cihan altüst olurken, seyre baktın, öyle durdun da,
Bugün bir serserî, bir derbedersin kendi yurdunda! 
Hayat elbette hakkın, lâkin ettir haykırıp ihkàk; 
Sağırdır kubbeler, bir ses duyar: Da’vâ-yı istihkàk.
Bu milyarlarca da’vâdan ki inler dağlar, enginler; 
Oturmuş, ağlayan âvâre bir mazlûmu kim dinler? 
Emeklerken, sabî tavrıyle, topraklarda sen hâlâ,
Beşer doğrulmuş, etmiş, bir de baktın, cevvi istîlâ! 
Yanar dağlar uçurmuş, gezdirir beyninde dünyânın; 
Cehennemler batırmış, yüzdürür kalbinde deryânın; 
Eşer a’mâkı, izler keşfeder edvâr-ı hilkatten; 
Deşer âfâkı, bir şeyler sezer esrâr-ı kudretten; 
Zemin mahkûmu olmuştur, zaman mahkûmu olmakta; 
O, heyhât, istiyor hâkim kesilmek bu’d-i mutlakta!
* * *
Tabîat bin çelik bâzûya sahipken, cılız bir kol,
Ne kàhir saltanat sürmekte, gel bir bak da, hayrân ol! 
Hayır, bir kol değil, binlerce, milyonlarca kollardır,
Yek-âheng olmuş, işler, çünkü birleşmekte muztardır:
Bugün ferdî mesâînin nedir mahsûlü? Hep hüsran; 
Birer beyhûde yaştır damlayan tek tek alınlardan! 
Cihan artık değişmiş, infirâdın var mı imkânı,
Göçüp ma’mûrelerden boylasan hattâ beyâbânı? 
Yaşanmaz böyle tek tek, devr-i hâzır: Devr-i cem’iyyet.
Gebermek istemezsen, yoksa izmihlâl için niyyet,
«Şu vahdet târumâr olsun! » deyip saldırma İslâm’a; 
Uzaklaşsan da îmandan, cemâ’atten uzaklaşma.
İşit, bir hükm-i kat’î var ki istînâfa yok meydan:
«Cemâ’atten uzaklaşmak, uzaklaşmaktır Allah’tan.»
Nedir îman kadar yükselterek bir alçak ilhâdı,
Perîşân eylemek zâten perîşân olmuş âhâdı? 
Nasıl yekpâre milletler var etrâfında bir seyret? 
Nasıl tevhîd-i âheng eyliyorlar, ibret al, ibret! 
Gebermek istiyorsan, başka! Lâkin, korkarım, yandın; 
Ya sen mahkûm iken, sağlık, ölüm hakkın mıdır sandın? 
Zimâmın hangi ellerdeyse, artık, onlarınsın sen; 
Behîmî bir tahammül, varlığından hisse istersen! 
Ezilmek, inlemek, yatmak, sürünmek var ki, âdettir; 
Ölüm dünyâda mahkûmîne en son bir sa’âdettir.
Desen bin kerre «İnsânım! » kanan kim? Hem niçin kansın? 
Hayır, hürriyyetin, hakkın masûn oldukça insansın.
Bu hürriyyet, bu hak bizden bugün âheng-i sa’y ister:
Nedir üç dört alın? Bir yurdun alnından boşansın ter.
İstanbul, 3 Teşrînievvel 1334
(3 Ekim 1918)
<end>

<start>
«Odama girdim; kapıyı kapadım; ağlamaya başladım:
O gün akşama kadar İslâm’ın garibliğine,
müslümanların inhitâtına ağladım, ağladım...»
Sebîlürreşâd
Şimal müslümanlarından Atâullah Behâeddin
Görünmez âşinâ bir çehre olsun reh-güzârında; 
Ne gurbettir çöken İslâm’a İslâm’ın diyârında? 
Umar mıydın ki: Ma’bedler, ibâdetler yetîm olsun? 
Ezanlar arkasından ağlasın bir nesl-i me’yûsun? 
Umar mıydın: Cemâ’at bekleyip durdukça minberler,
Dikilmiş dört direk görsün, serilmiş bir yığın mermer? 
Umar mıydın: Tavanlar yerde yatsın, rahneden bîtâb? 
Eşiklerden yosun bitsin, örümcek bağlasın mihrâb? 
Umar mıydın: O, taş taş devrilen, bünyân-ı mersûsun,
Şu vîran kubbelerden böyle son feryâdı dem tutsun? 
İşit: On dört asırlık bir cihânın inhidâmından,
Kopan ra’din, ufuklar inliyor, hâlâ devâmından! 
Civârın, manzarın, cevvin, muhîtin, her yerin mâtem; 
Kulak ver: Çarpıyor bir mâtemin kalbinde bin âlem! 
Ne hüsrandır ki: Doldursun bugün tevhîdin enkàzı,
O, hâkinden nebîler fışkıran, iklîm-i feyyâzı! 
Gezerken tavr-ı istîlâ alıp meydanda bin münker,
Şu milyonlarca îman «nehye kalkışsam» demez, ürker! 
Ömürlerdir bir alçak zulme miskin inkıyâdından,
Silinmiş emr-i bi’l-ma’rûfun artık ismi yâdından.
Hayâ sıyrılmış, inmiş: Öyle yüzsüzlük ki her yerde...
Ne çirkin yüzler örtermiş meğer bir incecik perde! 
Vefâ yok, ahde hürmet hiç, emânet lâfz-ı bî-medlûl; 
Yalan râic, hıyânet mültezem her yerde, hak meçhûl.
Yürekler merhametsiz, duygular süflî, emeller hâr; 
Nazarlardan taşan ma’nâ ibâdullâhı istihkàr.
Beyinler ürperir, yâ Rab, ne korkunç inkılâb olmuş:
Ne din kalmış, ne îman, din harâb, îman türâb olmuş! 
Mefâhir kaynasın gitsin de, vicdanlar kesilsin lâl...
Bu izmihlâl-i ahlâkî yürürken, durmaz istiklâl!
* * *
Sen ey bîçâre dindaş, sanki, bizden hayr ümîd ettin; 
Nihâyet, ye’se düştün, ağladın, ağlattın, inlettin.
Samîmî yaşlarından coştu rûhum, hercümerc oldu; 
Fakat, mâtem halâs etmez cehennemler saran yurdu.
Cemâ’at intibâh ister, uyanmaz gizli yaşlarla! 
Çalışmak! .. Başka yol yok, hem nasıl? Canlarla, başlarla.
Alınlar terlesin, derhal iner mev’ûd olan rahmet,
Nasıl hâsir kalır «tevfîki hakkettim» diyen millet? 
İlâhî! Bir müeyyed, bir kerîm el yok mu, tutsun da,
Çıkarsın Şark’ı zulmetten, götürsün fecr-i maksûda?
İstanbul, 24 Teşrînievvel 1334
(24 Ekim 1918)
<end>

<start>
Bir nüsha-i kübrâ idin, oğlum, elimizde:
Sen benden okurdun seni, ben senden okurdum.
Yüksekliğin idrâkimi yorgun bırakınca,
Kalbimle yetişsem diye, şâirliğe vurdum.
Şi’rin başı hilkatteki âheng-i ezelmiş...
Lâkin, ben o âhengi ne duydum, ne duyurdum! 
Yıktım koca bir ömrü de, baykuş gibi, geçtim,
Kırk beş yılın eyyâm-ı harâbında oturdum.
Sen, başka ufuklar bularak, yükseledurdun; 
Ben, kendi harâbemde kalıp, çırpınadurdum! 
Mağmûm iki üç nevha işittiyse işitti; 
Bir hoşça sadâ duymadı benden hele yurdum.
İstanbul, 4 Temmuz 1334 (1918)
<end>

<start>
«Birbirinize de girmeyin ki, ma’neviyâtınız sarsılmasın, devletiniz gitmesin.»
Sen! Ben! desin efrâd, aradan vahdeti kaldır; 
Milletler için işte kıyâmet o zamandır.
Mâzîlere in, mahşer-i edvârı bütün gez:
Kànûn-i İlâhî, göreceksin ki, değişmez.
Târîh, o bizim eştiğimiz kanlı harâbe,
Saklar sayısız lâhd ile milyonla kitâbe.
Taşlar ki biner parçadır üstünde zemînin,
Ma’nâ-yı perîşânı birer nakş-ı cebînin! 
Eczâsını birleştirebildinse elinle,
Gel, şimdi o elfâz-ı perâkendeyi dinle:
«Her hufre bir ümmet, şu yatanlar bütün akvâm; 
Encâma bu âhengi veren aynı serencâm! »
Ey zâir-i âvâre, işittin ya! Demek ki:
Birmiş bütün ümmetlerin esbâb-ı helâki.
Lâkin, bilemem, doğru mudur eylemek işhâd,
Mâzîleri, mâzîdeki milletleri? Heyhât! 
Bir nesle ki eyyâmı asırlarca vekàyi’,
Etmek ne demek, vaktini târîh ile zâyi’? 
Boştur, hele ibret diye a’mâkı tecessüs,
Âyât-ı İlâhî dolu âfâk ile enfüs.
Bunlarda tecellî eden esrâra bakanlar,
Ümmetler için rûh-i bekà nerdedir, anlar.
Bilmem neye bel bağlayarak hayr umuyorduk,
Bizler ki o âyâta bütün göz yumuyorduk? 
Dünyâda nasîhat mi olur Şark’a müessir? 
Binlerce musîbet, yine hâib, yine hâsir!
Ey millet-i merhûme, güneş battı... Uyansan! 
Hâlâ mı, hükûmetleri, dünyâları sarsan,
Seylâbelerin sesleri, âfâkın enîni,
A’sâra süren uykun için gelmede ninni? 
Efrâdı hemen milyar olur bir sürü akvâm,
Te’mîn-i bekà nâmına eyler durur ikdâm.
Bambaşka iken her birinin ırkı, lisânı,
Ahlâkı, telâkkîleri, iklîmi, cihânı,
Yekpâre kesilmiş tutulan gâye için de,
Vahdetten eser yok bir avuç halkın içinde! 
Post üstüne hem kavgaların hepsi nihâyet; 
Hâlâ mı boğuşmak? Bu ne gaflet, ne rezâlet!
«Hürriyyeti aldık! » dediler, gaybe inandık; 
«Eyvâh, bu bâzîçede bizler yine yandık! »
Cem’iyyete bir fırka dedik, tefrika çıktı; 
Sapsağlam iken milletin erkânını yıktı.
«Tûran İli» nâmıyle bir efsâne edindik; 
«Efsâne, fakat, gâye! » deyip az mı didindik? 
Kaç yurda vedâ etmedik artık bu uğurda? 
Elverdi gidenler, acıyın eldeki yurda!
İstanbul, Kânûnievvel 1334
(Aralık 1918)
<end>

<start>
«Rûhum benim oldukça bu îmanla berâber
Üç yüz sene, dört yüz sene, beş yüz sene bekler.»
Malta – Süleyman Nazîf
Beş yüz sene bekler mi? Nasıl bekleyeceksin? 
Rûhun da asırlarca bu hüsrânı mı çeksin? 
Karşımda duran dehşeti -gûyâ- edip îmâ,
«Hüsran» deyiverdim, hani, birdenbire, amma,
Mahşer gibi âfâkımı sarmış zulümâtın,
Teşrîhine kàmûsu yetişmez kelimâtın! 
Kaç yüz senedir bekliyoruz, doğmadı ferdâ; 
Artık yetişir çektiğimiz leyle-i yeldâ.
Bir nefha-i rahmet de mi esmez? diye, sînem,
Yandıkça, semâdan boşanıp durdu cehennem! 
Lâkin, bu alev selleri artık dinecektir; 
Artık bize nâr inmeyecek, nûr inecektir.
Ey, tek karagün dostu, bu hicran-zede yurdun! 
Sen milletin âlâmını dünyâya duyurdun,
En korkulu günlerde o müdhiş kaleminle...
Takdîs ederiz nâmını... Lâkin, beni dinle:
Azmin, emelin heykel-i zî-rûhu iken, dün,
Bilmem ki, bugün, ye’se nasıl oldu da, düştün? 
Çoktan beridir bekledi... Bekler... diye, millet,
A’sâra mı sürsün bu sefâlet, bu mezellet? 
İslâm ilinin sâde esâret mi nasîbi? 
Sen, yoksa, unuttun mu o mâzî-yi mehîbi? 
Etrâfa bakıp sarsılacak yerde ümîdin,
Vicdânını, îmânını bir dinlemeliydin.
Garb’ın ebedî gayzı ederken seni me’yûs,
«İslâm’a göz açtırmayacak, dersen, o kâbûs; »
Mâdâm ki Hakk’ın bize va’dettiği haktır,
Şark’ın ezelî fecri yakındır, doğacaktır.
Hiç bunca şehîdin yatarak gövdesi yerde,
Deryâ gibi kan sîne-i hilkatte tüter de,
Yakmaz mı bu tûfan, bu duman, gitgide, Arş’ı? 
Hissiz mi kalır lücce-i rahmet buna karşı? 
İsyan bize râci’se de, bir böyle temâşâ,
Sığmaz sanırım, adl-i İlâhîsine, hâşâ!
İslâm’ı, evet, tefrikalar kastı, kavurdu; 
Kardeş, bilerek, bilmeyerek, kardeşi vurdu.
Can gitti, vatan gitti, bıçak dîne dayandı; 
Lâkin, o zaman silkinerek birden uyandı.
Bir gör ki: Bugün can da onun, kan da onundur; 
Dünyâ da onun, din de onun, şan da onundur.
Bin parça olan vahdeti bağlarken uhuvvet,
Görsen, ezelî râbıta bir buldu ki kuvvet:
Saldırsa da kırk Ehl-i Salîb ordusu, kol kol,
Dört yüz bu kadar milyon esîr olmaz, emîn ol.
Ankara – Tâceddin Dergâhı
15 Nisan 1337 (1921)
<end>

<start>
Fahru’n-nisâ Emîre Hadîce Hanımefendi Hazretlerine
Şu bağlı yelkeni çözsek de, nehri atlayarak,
Biraz da karşıki vâdîye doğru yollansak.
Güneş çocuk: Yoracak hâli yok, sular durgun; 
Gelin gecikmeyelim, tam zamânı yolculuğun.
Kürekler işlesin öyleyse, durmadan gideriz.
Fakat, bu «Nîl-i Mübârek» mezar kadar hissiz:
Bütün sevâhili boğmuş, gömerken emvâcı,
Ne vardı bir acı duysaydı? Şöyle dursun acı,
Huzûr içinde, sanırsın ki ninniler duyuyor:
Semâyı altına sermiş, derin derin uyuyor! 
Henüz harîm-i zılâlinde bir cihan saklar,
O, belki yetmiş asırlık, mehîb Karnak’lar; 
Alınların biriken kanlı, terli hüsrânı:
Şu Teb harâbesinin dalga dalga umrânı; 
Şu, sermediyyeti hâlâ sayıklayan, âsâr,
Ki hây u hûy-i medîdiyle inlemişti civâr...
Bugün, sütunlarının küskün ihtişâmıyle,
Ne ser-nigûn oluvermiş, aman bakın Nîl’e!
Yanaştık öyle mi? A’lâ! Geniş de bir kumsal; 
Hemen basıp çıkalım, açmasın kenardaki sal.
Zemîn epey batıyor: Yolcu geçmemiş çokluk...
Şu hurmalıkları tuttuk mu, oh, kurtulduk...
Meğer hiç öyle değilmiş, ne inkisâr-ı hayâl:
Aşınca vâhayı, bir kumdur etti istikbâl! 
Batar, çıkar, gideriz, çâresiz, yorulsak da.
Evet, belirmede, yer yer, birer sevimli ada; 
Nedir ki arkası umran, filân değil, heyhat,
O, çöl dedikleri aylarca bitmeyen nakarat!
Daraldı gitgide vâdî, demek yakınlaştık.
Harâbeler sökedursun, yavaş yavaş, artık:
Göründü işte sütunlar; kırık dökük, yer yer,
Göründü yerlere bî-tâb düşmüş âbideler; 
Göründü kaç sıra ma’bed ki kaplamış yurdu; 
Göründü birçoğunun, pâre pâre ma’bûdu! 
Sağında nâ-mütenâhî yıkıntı dalgaları; 
Solunda hangi harîminse tek kalan duvarı; 
Önünde, gövdesi kırk elli parça, heykeller; 
İlerde burnu kopuk başlar, arkasız beller.
O yanda kumlara yüzlerce dev kadîdi batar; 
Bu yanda toprağı bin müstahâse yırtar atar.
Harâb emellerin enkàzı savrulur şurada; 
Yıkık sarayları çiğner geçer nigâh arada...
Hülâsa, bir, ebedî kevni yok, zemîn-i fesâd,
İçinde haşre kadar haşrolur durur ecsâd!
Sıkıştı gitgide vâdî, nihâyet oldu boğaz.
Güneş çocuk değil artık, şu var ki pek yaramaz:
Sonunda cevvi tutuşturmak istedikçe hele,
Çekilmiyordu bu en nazlı günlerinde bile!
Aman bakın, ne perîşan şu toprağın hâli:
Bucak bucak deşerek, toprak olmuş ensâli,
Çukurlarıyle, hayır, leşleriyle yutmuşlar! 
Kefen soyanlar adammış, bu fâreler canavar! 
Delik deşik kayalıklar, delik deşik sağ sol:
Mezar araştırıyor her tarafta bir sürü kol.
Sürüklenir sıralanmış paçavra enkàzı,
Zuhûr eder diye, altında mumyalar ba’zı; 
Didiklenir, elenir, kül, kemik, bütün kümeler...
Nedir bu acz-i beşer karşısında hırs-ı beşer?
Büküldü tuttuğumuz yol cenûba doğru biraz; 
Güneşse rüşdüne rağmen bütün bütün yaramaz:
Önünde damla kadar gölge sezmesin alevi,
Bir ân içinde, bakarsın, adımlayıp cevvi,
Ne kuytu der, ne siper, parçalar geçer mutlak; 
Nasıl ki parçalamış: Her taraf çırılçıplak!
Asıl belâsı: Bu gittikçe kıvrılan dirsek,
Uzun sürerse, emînim, devâm edilmeyecek:
Kireç yakılmaya mahsus ocakların bir eşi,
Kürek kürek saçıyor küllenip duran güneşi! 
Hayır, sürekli değil, bitti, hem yaman bitti; 
Gelin de sahneyi bir seyredin, gelin şimdi:
Geçit biraz dönerek garba sarkacak yerde,
Gerildi ansızın âfâka bir kızıl perde:
Ne ihtişâm-ı İlâhî! Ne saltanat! Ne celâl! 
Eteklerinde zemîn, devre devre, izmihlâl.
Bu cebhe fecr-i ezelden örülmüş olsa gerek; 
Gurûb alevleri, yâhud, tehaccür eyleyerek,
Harîs emelleri tehdîde etmek üzre devam,
Fezâda alnını çatmış bu sermedî ehrâm! 
Evet, murâkabe hâlinde bir sükût-i mehîb,
Çıkıp harâbe-i edvâra yaslanan bu hatîb.
Ne bir hitâbe, hayır, yükselen, ne bir minber,
O çünkü çok daha yüksek, o bir derin makber! 
Bu kıpkızıl kayanın bağrı kaç yerinden oyuk! 
Sırayla birçok isim var... Tesâdüfen okuduk:
«İkinci Amnofis» a’lâ! Hemen girip görelim.
Eşikte loştu kovuk, şimdi büsbütün muzlim.
Şu var ki, sürmedi, sıyrıldı perdeler nâgâh,
Çevirdi düğmeyi, besbelli, arkadan fellâh.
Işık güzel, azıcık yol çetin, fakat bu da hiç; 
İşin fenâsı: İçerden gelen sıcak müz’ic...
Ne çâre! İnmeli, mâdem ki sormadan girdik.
Aşağya doğru zemînin devâmı haylice dik...
Hayır, kapanmayabilmek hüner değil o kadar:
Adımda bir basamak var ki taştan oymuşlar.
Yavaş yavaş iniyorken uzandı bir köprü...
Önünde var ya delîlin, tevekkül et de yürü! 
Geçer miyiz, geçeriz, haydi şimdi, bismillâh! 
Kazâ savuştu ya, lâkin, ne söylüyor fellâh:
Meğer, zifir mi zifir, bir belâlı kan kuyusu,
Bu takma köprünün altında tutmamış mı pusu! 
Demek ki: Çalmak için muhteşem kemiklerini,
İkinci Amnofis’in kim delerse makberini; 
-Nüfûza uğraşıyorken yolun serâirine-
Basınca eğreti konmuş kapakların birine,
Cehennemin dibi buymuş, deyip tekerlenecek!
Aman çabuk geçelim, yer tekin değilmiş pek...
Demin kalan basamaklar yetiştiler tekrar,
Beraber etmeye baktık aşağya doğru firar.
Sitâre mevkibi halinde kàfileyle ziyâ,
Geçit boyunca dizilmiş, pırıl pırıl, gûyâ:
Kovanda habsedilen bir yığın ateşböceği,
Delip halâs olayım, der, bu sermedî geceyi! 
Duvarların, tavanın her yerinde, bî-pâyan,
Tekerrürüyle tevâlî eden rumûz-i beyan.
Nedir leyâle bürünmüş o renk renk eşkâl? 
Kimin hesâbına zulmette oynayan bu hayâl?
Kimin? Nedir? diye, lâkin, kolayladık geçidi; 
Direkli bir yere çıkmaktayız, bakın, şimdi.
Harîm-i hâsına geldik, demek ki, Fir’avn’ın; 
Gürültü etmeyelim, bî-huzûr olur, amanın! 
Fakat, bu sahne, dağın sînesinde, pek müdhiş; 
Açık semâ gibi yıldızlı, mâvi bir meneviş,
Parıldayıp duruyor, kaplamış bütün sakfı.
Duvarların görünen sağlı, sollu, her tarafı,
-Memâtı hep akabâtıyle gösterir yollu-
Ecinni ordusu şeklinde bin hurâfe dolu.
Nasıl ki aynı hikâyâtı söylüyor tekmîl,
Şu perde perde sütunlar da işte ber-tafsîl.
Peki, o nerde? diyorduk, hemen zuhûr etti,
Benekli kırmızı benziyle parlayan lâhdi.
Açıktı üstü, kapak, şimdi, bir kalın camdı; 
Başında düğme de varmış ki, asrın evlâdı,
Koşup bükünce, ziyâ huzme huzme fışkırarak,
Göründü, kalkamaz olmuş, zavallı bir hortlak!
Adâletin ne şehâmetli bir tecellîsi,
Şu, leş görür gibi görmek İkinci Amnofis’i! 
Bu Fir’avun ki, civârından ürküyordu beşer; 
Bu Fir’avun ki, saraylar, sütunlar, âbideler,
Bütün hayâtını ezberletirdi âfâka; 
Bu Fir’avun ki, eğilmişse boynu bir hakka,
O sâde kendi bekàsıydı, kendi nefsiydi; 
Bu Fir’avun ki, o zıllin hayâl-i te’bîdi,
Dumanlı beynini sardıkça, artık efrâda,
Muhâl olurdu huzûr ihtimâli dünyâda; 
Bu Fir’avun ki, cehennemdi yerde kâbûsu,
Cehennem olmadan evvel vücûd-i menhûsu; 
Bu Fir’avun ki, beşer, korkudan, büküp belini,
Huşû’ içinde tavâf eylemişti heykelini; 
Bu Fir’avun, bu görünmez kazâ, bu saklı belâ,
Ki bir zaman tapılıp dendi: «Rabbune’l-a’lâ! »...
Ne intikàm-ı İlâhî, ne sermedî hüsran:
Gelen, geçenlere ibret, yatar sefîl, üryan! 
Soyulmadık eti kalmış, bilinmiyor kefeni; 
Açıkta, mumyası hâlâ dağılmayan, bedeni.
Bu çehre miydi ki titrerdi karşısında zemîn? 
Bunun mu handesi âfâka tarh ederdi enîn? 
Hayır, bu, çehre değil şimdi, bir sicill-i azâb:
Bütün hutûtu perîşan, bütün meâli harâb.
Birer siyâh uçurum gürleyen, çakan gözler; 
O yıldırımların artık yerinde yeller eser! 
Ölüm derinleşedursun çökük şakaklarda,
Düğümlü bir acı hüsran henüz dudaklarda.
Nedir düşündüğü, bilmem, o seyrelen sakalın; 
Bir ızdırâb-ı mehîbin zebûnu lâkin alın.
Yanık kütüklere dönmüş, karın, kasık, el, ayak; 
Yakında küllenerek hepsi târumâr olacak.
Şu gördüğüm mü nihâyet, bu leş mi âkıbetin? 
Bunun mu uğruna milyonla rûhu inlettin? 
Şeâmetin ne de etmiş ki cevvi istîlâ:
Hayâtın ayrı felâket, memâtın ayrı belâ! 
Evet, sen eyleyemezdin sütun sütun feveran,
Boşanmasaydı o ter bîgünâh alınlardan.
Zehirli ot gibi fışkırdı heykelin, yer yer,
Sulandı çünkü şu vâdî beşer kanıyla, beşer! 
Zemîne sığmadı bir türlü, korkarım, cesedin; 
Yazık ki murdarı toprak bulup da örtemedin! 
Değer mi dağları tırnakla, dişle oydurarak,
İçinde bir leş için muhteşem saray kurmak? 
Nedir bu kokmuşa dünyâda olmadık tekrîm? 
Niçin nasîbi değil rûhunun bu nâz ü naîm? 
Merâmın ölmeyebilmekse, ölmemek mümkin:
Saçıp savurduğun enfâs-ı ömrünün, lâkin,
Dedin de birkaçı olsun Hudâ yolunda fedâ,
Şu mâvi kubbeye gömdün mü bir sürekli sadâ? 
Ölüm saçarken o şimşekli gözler âfâka,
Eğildi baktı mı toprakta can veren halka? 
Şu duygusuz yüreğin susturup leâmetini,
Yanık yüreklere sundun mu yâd-ı rahmetini? 
Geçen hayât-ı sefîlin -ki hep çamur, hep kan! -
Deşildi, taştı da bir gün samîm-i yâdından,
O levsi gördün, utandın, terinle oğdun mu? 
Ağarmıyorsa, nedâmet selinde boğdun mu? 
Hayır, hayâ denilen renk o çehreden ne uzak! 
Yumuldu gitti gözün, kirpiğin yaşarmayarak! 
Sığındı mumyaya ciyfen, yegâne şâheserin; 
Fakat, sığındı mı gufrâna rûh-i derbederin?
Hayâtının deşiversem birinci perdesini,
Kulaklarım duyacak çıplak etlerin sesini.
O etlerin ki alev püsküren sıcaklarda,
Tüter dururdu, inen kırbacınla kalkar da! 
Yorulmak onlar için bir bilinmedik haktı,
O etlerin ki bütün hakkı parçalanmaktı!
Gözümde canlanıyor, şimdi, devr-i muhteşemin; 
Nasıl hayâleti kumlardan uğradıysa, demin.
Fakat, nasîbini almış ki her tarafta ibâd,
Yetîm iniltisi, ancak, kesilmeyen feryâd! 
Ne hânümanları yıktın yıkılmadan şuraya? 
Ne âşiyanları ezmişti, kim bilir, şu kaya? 
Dokunsam ağlayacak, söylemez ki kaç kanı var,
Uzandığın çukurun, karşıdan bakan şu duvar.
Ne yüzle söyleyebilsin: Şerîk-i hüsrânı!
Bileydim, ey koca Mısr’ın ilâh-ı üryânı! 
Mezâra, heykele âid bütün bu velveleler,
Bekàn için mi hakîkat? Merâmın oysa, heder:
Evet, bütün beşerin hakkıdır bekà emeli; 
Fakat bu hakkı ne taştan, ne leşten istemeli!
Hilvan, 28 Kânûnievvel 1339
(28 Aralık 1923)
<end>

<start>
Huzeyfetü’l-Adevî der ki:
«Harb-i Yermûk’ün,
Yaman kızıştığı bir gündü, pek sıcak bir gün.
İkindi üstü biraz gevşeyince, sanki, kıtâl,
Silâhı attım elimden, su yüklenip derhâl,
Mücâhidîn arasından açıldım imdâda,
Ağır yarayla uzaklarda kalmış efrâda.
Ne ma’rekeydi ki, çepçevre, göğsü kandı yerin! 
Hudâ’ya kalbini açmış, yatan bu gövdelerin,
Şehîdi çoksa da, gâzîsi hiç mi yok? .. Derken,
Derin bir inleme duydum... Fakat, bu ses nerden? 
Sırayla okşadığım sîneler bütün bî-rûh...
Meğerse amcamın oğluymuş inleyen mecrûh.
Dedim: «Biraz su getirdim, içer misin, versem? »
Gözüyle «Ver! » demek isterken, arkadan bir elem,
Enîne başladı. Baktım: Nigâh-ı merhameti,
«Götür! » deyip bana îmâda ses gelen ciheti.
Ne yapsam içmeyecek, boştu, anladım, ibrâm; 
O yükselen sese koştum ki: Âs’ın oğlu Hişâm.
Görünce gölgemi birden kesildi nevhaları:
Su istiyordu garîbin dönüp duran nazarı.
İçirmek üzre eğildim, üçüncü bir kısa «ah! »
Hırıltılarla boşanmaz mı karşıdan, nâgâh! 
Hişâm’ı gör ki: O hâlinde kaşlarıyle bana,
«Ben istemem, hadi, git ver, diyordu, haykırana.»
Epey zaman aradım âh eden o muhtazarı...
Yetiştim, oh, kavuşmuştu Hakk’a son nazarı! 
Hişâm’ı bâri bulaydım, dedim, hemen döndüm:
Meğer şikârına benden çabuk yetişmiş ölüm! 
Demek, bir amcamın oğlunda vardı, varsa, ümid...
Koşup hizâsına geldim: O kahraman da şehid.»
* * *
Şark’ın ki mefâhir dolu, mâzî-i kemâli,
Yâ Rab, ne onulmaz yaradır şimdiki hâli! 
Şîrâzesi kopmuş gibi, manzûme-i îman,
Yaprakları yırtık, sürünür yerde, perîşan.
«Vahdet» mi şiârıydı? Görün şimdi gelin de:
Her parçası bir mel’abe eyyâmın elinde! 
Târîhine mev’ûd-i ezelken «ebediyyet»,
Ey, tefrika zehriyle şaşırmış giden, ümmet! 
«Nisyân»a çıkan yolda mı kaldın güm-râh? 
Lâ-havle ve lâ-kuvvete illâ billâh!
Hilvan, 12 Kânûnisânî 1340
(12 Ocak 1924)
<end>

<start>
Üstâd-i hakîmim Ferîd Beyefendi’ye
Bütün kandillerin tehlîle dalmışlar... Şaşırdım ben:
Nasıl ma’bed ki sun’un, sermedî bir secde gök kubben! 
Kapanmış, titriyor dünyâların haşyetle karşında; 
Melekler, sanki baş kesmiş, durur dâmân-ı Arş’ında.
Ne rengârenk ubûdiyyetle, yâ Rab, hercümerc âfâk:
Karanlıklar, ışıklar, gölgeler, lebrîz-i istiğrâk.
Bu istiğrâk uyandırmaz mı, devrettikçe, ekvânı,
Perîşan rûhumun inler harâb evtâr-ı îmânı.
Perîşan: Çünkü yükselmiş değil feryâd-ı gümrâhım; 
Şu mahşer mahşer envârın biraz yol verse, Allâh’ım! 
Evet, milyarla âlem vecde gelmiş bu’d-i mutlakta; 
Benim bîçâre gölgem çırpınır bir damla toprakta! 
Samîmîdir bütün gûş ettiğin âvâz hilkatten,
Niçin göz yaşlarım haybetle dönsün sermediyyetten?
Diyorlar, hep senin şemsinden ayrılmış, bu ecrâmı...
İlâhî, onların bir ân için olmazsa ârâmı; 
Nasıl dursun, benim bîçâre gölgem, senden ayrılmış? 
Güneşlerden değil, yâ Rab, senin sînenden ayrılmış! 
Henüz yâdımdadır bezminde medhûş olduğum demler; 
O demlerdir ki yâdından kopar beynimde bin mahşer! 
Tutundun kibriyâdan bir nikàb, uçtun nigâhımdan.
İlâhî, bin tecellî berk ururken kıble-gâhımdan,
Vurur mihrâbdan mihrâba alnım şimdi hüsranla; 
Tesellî bulmanın imkânı yok ferdâ-yı gufranla.
Serilmiş, secdemin inler durur yerlerde mi’râcı; 
Semâlardan gelir ummanların tehlîl-i emvâcı! 
Karanlıklar, ışıklar, gölgeler sussun ki, Allâh’ım,
Bütün dünyâyı inletsin benim secdem, benim âhım.
Ömürler geçti, sen yoksun, gel ey bir tânecik Ma’bûd,
Gel ey bir tânecik gâib, gel ey bir tânecik mevcûd! 
Ya sıyrılsın şu vahdet-gâhı vahşet-zâr eden hicran,
Ya bir nefhanla serpilsin bu hâsir kalbe itmînan.
Hayır, îmanla, itmînanla dinmez rûhumun ye’si:
Ne âfâk isterim sensiz, ne enfüs, tamtakır hepsi! 
Senin mecnûnunum, bir sensin ancak taptığım Leylâ; 
Ezelden sunduğun şehlâ nigâhın mestiyim hâlâ! 
Gel ey sâkî-i bâkî, gel, Elest’in yâdı şâd olsun:
Yarım peymâne sun, bir cür’a sun, tek aynı meyden sun! 
O lâhûtî şarâbın vahyi her zerremden inlerken,
Bütün âheng-i hilkat bir zaman dinsin enînimden.
Gel ey dünyâların Mevlâ’sı, ey Leylâ-yı vicdânım,
Senin yâd olduğum sînende olsun, varsa, pâyânım!
Hilvan, 5 Kânûnisânî 1341
(5 Ocak 1925)
<end>

<start>
— Bu bir ma’bedse, çırçıplak yakışmaz, sonra gâyet loş; 
Gelen: Ma’bûd; ışık bul, yaygı bul, git başka yerden, koş!
Hemen bir kandil aldım komşulardan, bir de seccâde; 
Dedim: «Gel şimdi mihmânım, sa’âdet-gâhın âmâde.»
Ne yanlışmış hesâbım: Hiç kapımdan geçmez oldun bak!
İlâhî! Söktüm attım, işte hücrem şimdi çırçıplak:
Ne âfâkında tek kandil, ne mihrâbında seccâde; 
Ezelden bildiğin toprak, bütün varlıktan âzâde.
Serilmiş secdelerdir bekleyen yerlerde mihmânı; 
Bu üryan şu’le dersen, sînemin pâyansız îmânı.
İlâhî! Bir hatâ ettimse, elvermez mi hüsrânım? 
Güneşler doğdu, aylar doğdu, ben hâlâ perîşânım! 
Çakar şimşeklerin karşımda, yırtar, çiğner âfâkı; 
Henüz rûhum, fakat, bir yağmurun bin canla müştâkı.
Sen ey dilber ki, serpildikçe handen, fışkırır, yer yer,
Semâlardan, zeminlerden şafaklar, lâleler, güller; 
Şu öksüz yurda bir gülmez misin? Hâlâ yetîmindir; 
Bütün yangındı indirdiklerin, bir gün de nûr indir.
Hayır, ben handeden geçtim, celâlin etmesin tehdîd,
Açar haşyetle donmuş her sücûdum renk renk ümmîd.
İlâhî! Pek bunaldım, nerde nûrun? Nerde gufrânın? 
Cehennem gezdirip dursun mu âfâkımda hicrânın? 
Evet, gafletti sun’um, lâkin insan gaflet etmez mi? 
Yıkandım bir ömürdür döktüğüm yaşlarla, yetmez mi? 
Gel artık, mâsivâ yok, şimdi yurdum Tanrı yurdumdur:
Tüten hücremde îmânım, yatan, yer yer, sücûdumdur.
Ne irfânımda bir iz var, ne vicdânımda, ey Yezdan,
O seccâdeyle kandilden sinen bîgâne rûhundan.
İlâhî sînemin çınlar durur yâdınla eb’âdı,
Ne yapsın âbidin sensiz bu vîran vahşet-âbâdı? 
Nedir ma’nâsı, Ma’bûd olmadıktan sonra, mihrâbın,
Rükû’un, haşyetin, vecdin, bütün bîçâre esbâbın? 
Harâb enkàz-ı îmandır, yatar haybetle yerlerde,
Ne bekler, sen geçerken pây-mâlin olmayan secde? 
Bütün cevviyle, ecrâmıyle insin, târumâr olsun,
Nedir ma’nâsı bir kalbin ki, âfâkında sen yoksun! 
Güneşler geçti, aylar geçti, artık gel ki, mihmânım,
Şuhûdundan cüdâ îmanla yoktur kalmak imkânım.
Hilvan, 10 Kânûnisânî 1341
(10 Ocak 1925)
<end>

<start>
Şuhûdundan cüdâdır, çok zamanlar var ki, îmânım; 
Bu vahdet-zâra -gûyâ! - geldim amma bin peşîmânım:
Huzûr imkânı yok, dünyâyı etmiş cezben istîlâ; 
Ne hüsrandır, İlâhî, ma’bedim, çepçevre, vâveylâ! 
Derinlikler, kovuklar, kuytular, şellâleler, yarlar,
Bulutlar, yıldırımlar, çöller, enginler, sular, karlar,
Güneşler, gölgeler, aylar, şafaklar... Hepsi çığlıkta; 
Gelir tarrâkalar çaktıkça ecrâmın karanlıkta!
Sabâ dağlarda Sûr üfler, coşar vâdîde bin mahşer; 
Denizler yükselir, seller döner, taşlar semâ’ eyler.
Ufuklar çalkanır, kaynar ziyâ girdâbı göklerde; 
Asırlar devrilir: Çamlar, çınarlar çırpınır yerde.
Bütün zerrâtı sun’un bir müebbed neşveden serhoş; 
Sağım serhoş, solum serhoş, İlâhî, ben ne yapsam boş! 
Ömürlerdir, gözüm yollarda, hâlâ beklerim, hâlâ,
Şuhûd imkânı yok, coştukça hilkatten bu vâveylâ.
* * *
Hayır! Bir başka rûh esmiş ki, akşam, sermediyyette:
Uyandım, fecre baktım, titriyor par par meşiyyette.
O coşkun na’ralar bî-tâb; o taşkın zerreler mahmûr; 
O tûfanlardan ancak terliyor maşrıkta tek bir nûr.
O gömgök kubbe, Sînâ rengi tutmuş, bir avuç toprak:
Işıklar püskürürken, şimdi haşyetlerle müstağrak! 
O ecrâm, âh o gözler öyle fânîler ki Mevlâ’da,
Dönüp bir kerre olsun bakmıyorlar artık eb’âda.
Denizler, dalgalar, dağlar, ağaçlar, gölgeler dalgın...
İlâhî! Ürperen tek gölge yok bağrında âfâkın.
Sabâ durgun, sular durgun, gölün durgun hayâlinde,
Ne ma’nîdâr o gökler, kudretin bir vahyi hâlinde! 
Bu vahdet-zâra dün baktım: Ne meyhâneydi cûşâcûş! 
Bugün rindânı gördüm: Başka bir peymâneden bî-hûş.
Bütün dünyâ serilmiş sunduğun vahdet şarâbından; 
Benim mest olmayan meczûbun, Allah’ım, benim meydan! 
Bırak, hâsir kalan seyrinde mi’râcım devâm etsin; 
Rükû’um yerde titrerken, huşû’um Arş’ı titretsin! 
İlâhî! Serserî bir damlanım, yetmez mi hüsrânım? 
Bırak, taşsın da coştursun şu vahdet-zârı îmânım.
Bırak, hilkatte hiç ses yok, bırak, meczûbunun feryâd...
Bırak, tehlîlim artık dalgalansın, herçi-bâd-âbâd! 
.................................................................................
Kıyılmaz lâkin, Allâh’ım, bu gaşyolmuş yatan vecde...
Bırak, «hilkat»le olsun varlığım yek-pâre bir secde!
Hilvan, 15 Kânûnisânî 1341
(15 Ocak 1925)
<end>

<start>
Büyük bir şâirin düstûr-i hikmettir şu ihtârı; 
Velev duymuş da olsan yolsuz olmaz şimdi tekrârı:
«Geçen geçmiştir artık; ân-ı müstakbelse mübhemdir; 
Hayâtından nasîbin: Bir şu geçmek isteyen demdir.»
Evet, mâzîye ric’at eylemek bir kerre imkânsız; 
Ümîdin sonra istikbâl için sağlam mı? Pek cansız! 
Bugünlük iş bugün lâzım yapılmak, yoksa ferdâya
Bırakmışsan... O ferdâlar olur peyveste ukbâya! 
Benim on beş yıl evvelden kalan işler durur hâlâ; 
Yarın bir başlayıp yapsam demiştim, bak, demin hattâ! 
Müsevvifler için dünyâda mahvolmak tabî’îdir. (*) 
Bu bir kànûn-i fıtrattir ki yok te’vîli: Kat’îdir.
Sakın ey nûr-i dîdem, geçmesin beyhûde eyyâmın; 
Çalış hâlin müsâidken... Bilinmez çünkü encâmın.
Diyorlar: «Ömrü insânın yetişmez kesb-i irfâna...»
Bu söz lâkin değildir her nazardan pek hakîmâne.
Muhakkaktır ya insanlar için bir gâye-i âmâl; 
Edenler ömrünün sâ’âtini hakkıyle isti’mâl,
Zafer-yâb olmasın isterse varsın asl-ı maksûda,
Düşer bin maksad idrâk eyleyip bir zıll-i memdûda.
Evet, her türlü ma’nâsıyle irfan durdurur azmi...
Fakat insanlığın ma’nâsı olsun öğrenilmez mi? 
Cibillîdir taharrî-i hakîkat hırsı âdemde,
Onun mahsûlüdür meşhûd olan âsâr âlemde.
Atâlet fıtratın ahkâmına mâdem ki isyandır; 
Çalışsın, durmasın her kim ki da’vâsında insandır.
Zuhûr etmekle her ma’lûma karşı bir alay meçhûl,
Neden olsun o ma’lûmâtı idrâk eyleyen medhûl? 
Evet, ma’lûm olanlar olmayan şeylerle bir nisbet
Edilmiş olsa, gâyet az çıkar evvelkiler elbet; 
Fakat câhille âlim büsbütün nisbet kabûl etmez:
O bir kördür, bu lâkin doğru yoldan hiç udûl etmez.
Diyor Kur’an: «Bilenler, bilmeyenler bir değil... Heyhât
Nasıl yeksân olur zulmetle nûr, ahyâ ile emvât! »
Bu hikmetler bedîhîdir senin indinde elbette:
Fakat, çok sevdiğimdendir ki, tekrâr eyledim işte.
Sadedden gâlibâ ayrılmışım... Söz neydi ihtâr et; 
Dalarsam nûr-i dîdem, böyle ba’zen, durma bîdâr et.
Usandın sen de gerçek hikmetimden, hasbihâlimden; 
Beş on söz kaldı lâkin dinle nazm-ı bî-meâlimden:
Diyorlar: «İ’tirâf-ı cehl iken tahsîlin encâmı,
Nedir beyhûde it’âb eylemek şehbâl-i ikdâmı? »
Evet, lâkin varıp ser-hadd-i ma’lûmâta bir insan,
O gâyetten demek lâzım ki: «Yok irfân için imkân! »
Hakîkî i’tirâf altında parlar zılli irfânın; 
Budur insanlığın ma’nâsı, en son zevki vicdânın.
(*)    «Heleke’l-müsevvifûn...» [Bugünün işini yarına bırakanlar helâk olur.]
<end>

<start>
Bizim Cemîle Ferîde’yle bir sabah gelerek,
«Unutma beybaba, akşam birer hotozlu bebek,
Getir, kuzum...» dediler. Ben de kızların keyfi,
Kırılmasın diye reddetmedim şu teklîfi.
Kiraz dudaklı, üzüm gözlü, inci dişli, iki
Edâlı yosma getirdim. Aman o akşamki,
Sevinme hâlini bir görmeliydi yavruların! 
Durup oturmadılar hiç dedim: «Yatın da yarın,
Bütün gün oynayınız...» Nerde! Kim yatar? 
O gece,-Yemekte sızmaya me’lûf olan- Ferîde’mce,
Kabûl olunmayacak söz olursa, yatmaktı.
Yatar mı hiç? O nasıl hisli bir yumurcaktı.
Ferîde’nin yaşı beş yok; Cemîle’ninki yedi; 
Şu var ki, abla hanım pek hanım tavırlı idi.
Büyük kız oynadı bir parça, sonradan yattı; 
Küçük sabâha kadar hep bebeğni hoplattı.
Ne ninniden alıyormuş, ne öyle hoppaladan...
«Işıl ışıl bakıyor â! Bebek değil, afacan.»
Sabâha karşı tükenmiş mecâli yavrucuğun:
Mışıl mışıl uyuyor... Değmeyin aman uyusun.
Benim bulunmadığım bir zamanda kız uyanır; 
Bebeğ uyutmak için evde üç saat kapanır.
— Aman da pek yaramaz, uyku sıçramış başına.
Bakın beşik de getirdim, bakın yatar mı şuna? 
Yatar mısın seni maymun? Kapar mısın gözünü; 
Acık da dinlesen olmaz mı annenin sözünü? 
Kapandı işte gözün... Oh, şimdi artık, yat! 
Bebek ne yaptı bilinmez ki, sonradan, pat pat,
Dayak sadâları akseylemiş öbür odaya.
Güzel güzel uyumuş olsa kız da dövmez ya.
* * *
Gelince akşama, baktım, Ferîde pek düşkün.
Durur mu ablası? Ben sormadan atıldı:
— Bugün
Ne yaptı, beybaba, bilsen... Zavallıcık bebeğe? 
— Ne yaptı? — Dövdü bir a’lâ, sonunda kırdı.
— Niye? — Bilir miyim, ona sor... 
Kız, getir bebeğni hadi! 
Ferîde kaçtı yanımdan, getirmek istemedi.
Çiçek çıkarmışa dönmüş, getirdiler ki; yüzü; 
Birer kafes gibi kalmış o kuş bakışlı gözü.
Başında saçtan eser yok, ayak topal, kollar
Omuzdan oynamıyor, kim bilir ne illeti var? 
O kanlı canlı bebek şimdi işte bir kötürüm...
— Bu ölmüş artık ayol, göm, götür de, hem ne ölüm!
* * *
Ferîde kaldı bebeksiz, Cemîle’ninki fakat,
Güzel güzel duruyor; olmuyor ne kör, ne sakat.
Günün birinde beraberce oynuyorlarken,
Alıp Ferîde hazin bir niyâz tavrı hemen,
— Bebeğni ver, acıcık oynayım, kuzum abla...Demez mi? Kız ne diyor? .. Gâlibâ: « İnâyet ola! »
— Verir miyim sana ben hiç bebeğmi, yağma mı var? 
— Hasislik etme kızım, ver...
— Alırsa sonra kırar.
— Nasıl kırar a canım? Etme oynasın, veriver.
— Olur mu beybaba? 
— Elbet olur.
— Kırarsa eğer? 
— Yarın sabah sana ben başka bir bebek alırım.
Bizim müdâhaleden sonra, «Oyna al bakalım! ..»
Deyip Ferîde’ye kerhen uzattı kız bebeği.
Ferîde’nin yüzü gülmüştü, baktım, iyden iyi.
Sevindi, oynadı, lâkin bu müsteâr sürûr,
Süreksiz oldu...
— Ver artık! 
— Acık daha, ne olur! ..
— Bakındı beybaba? 
— Kız, ver de sonradan yine al,
Mal olmaz insana, âdet değil, emânet mal.
Tekerrür etti birazdan şu yolda aynı niyâz:
— Bebeğni ver yine olmaz mı? Oynayım.
— Olmaz! ..Ben iltimâsı dirîğ etmedim ikinci sefer.
— Çok oldu beybaba, ya! Sonra her zaman ister! 
— Demin de aldı, hemen verdi, içlenir, yapma! 
Sen ablasın ne kadar olsa...
— Başka vermem ama,
Çabuk verirsen eğer al da oyna kız, haydi...
Ferîde’nin bu sefer keyfi pek yolundaydı.
Epeyce dandiniler yaptı, hayli hoplattı; 
Bebek kolunda, hasırlarda bir zaman yattı.
Fakat ne çâre! Gelip çattı vakt-i istirdâd,
Kızın nazarları beyhûde etti istimdâd.
Cemîle istedi ısrâr edip emânetini,
Çocuk da verdi, fakat görmeliydi hiddetini! 
Büyük kızın eziyordu gurûr-i ma’sûmu,
Bebek elinde gezerken, şu tıfl-ı mahrûmu.
Ağır gelir ona elbette karşıdan bakmak.
Sokuldu bak yine, hiç şüphe yok ki: Yalvaracak,
«Bebeğni ver» diye, lâkin ben eylemem ibrâm.
Hayır, değil bu edâ, bir edâ-yı istirhâm:
«Bebeğmi ver! » demesin mi üçüncüsünde kıza? 
Meğer hukuk da bilirmiş bakın şu saygısıza! ...
<end>

<start>
Sinîn-i ömr-i şedâid-güzîni olmalıdır,
Cebîn-i pâkine pîrin bu çîn-i ye’si veren.
Elinde tartısı, dûşunda mülk-i seyyârı; 
Yürür... Önünde mezar, arkasında bin şîven! 
Zamân olur ki, uzaklarda bir serâb-ı muzî
Nümâyişiyle, gözünden geçer hayâl-i vatan; 
Sönük nigâhını bîdâr ederdi belki ümid,
Hayâle olsa müsâid bu meşy-i tâb-efgen.
Çeker şu bârı hayâtında hep hayâtı için; 
Bilinse âh şu bâr-ı hayâtı çekme neden? ...
<end>

<start>
Safahât’ımda, evet, şi’r arayan hiç bulamaz; 
Yalınız, bir yeri hakkında «Hazîn işte bu! » der.
Küfe? Yok. Kahve? Hayır. Hasta? Değil. Hangisi ya? 
Üç buçuk nazma gömülmüş koca bir ömr-i heder!
<end>

<start>
– Vapur yanaştı mı? 
        – Çoktan! 
                – Demek ki Köprü’deyiz... 
– Aman, şu yolcular insin! .. 
        – Fakat bilir misiniz, 
Yadırgıyor, hani, insan o eski tekneleri! 
“Yanaş” denildi mi, nazlım, gider gider de geri, 
Gelince hışm ile bir tos vururdu Köprü’ye ki: 
Zavallının deşilen karnı sağlam altı çeki 
Odun yutar da biraz sancıdan bulurdu aman... 
– Hekim getirmeye koşsan, hekim de yok o zaman! 
– Tımarcılar, bereket versin, usta şeylerdi: 
Elinde balta, gelir, üç keser, beş eklerdi... 
“Dayan o yanki başından Ömer! Tutundu Memiş! ” 
Bakardınız ameliyyâta çarçabuk bitmiş! 
Amasra sâhili çok eski bir müessesedir; 
Uşakların topu cerrâh olur... Hemen kestir! 
Bugünden ormanı göster kılağlı baltasına: 
Temizleyip çıkıversin, bırakmasın yarına! 
– Biraz da dikmeyi öğrenseler.. 
        – Adam sen de! 
Düşündüğün şeye bak... Sen şu ilmi öğren de... 
– O ilme hiç diyecek yok: Müfâdı kat’îdir! 
Ulûm-i sâire sun’î, o, pek tabî’îdir. 
– Ne var ki: Kalmadı tatbîk için müsâid yer! 
– Neden? 
        – Neden mi, görürdün çıkıp gezeydin eğer. 
Eteklerinde zığın saklı bildiğin orman, 
Bugün barındıramaz hâle geldi bir tavşan! 
O, sırtı hiç de güneş bilmeyen yeşil dağlar, 
Yığın yığın kayalardır: Serâblar çağlar! 
– Sabahleyin yine bir hayli nükte fırlattın! 
Hayâli bol bol akıttın, serâbı çağlattın! 
– Hayır, hayâl ile yoktur benim alış verişim... 
İnan ki: Her ne demişsem görüp de söylemişim. 
Şudur cihanda benim en beğendiğim meslek: 
Sözüm odun gibi olsun; hakîkat olsun tek! 
– Fenâ değil yolun amma epeyce sarp olacak! 
“Odun” dedin de, tuhaftır, ne geldi aklıma, bak: 
Zavallı memleketin yoktu başka mahsûlü; 
Odundu, nerde bulunsan, metâ’-ı mebzûlü. 
– Adam yetiştiremezmiş, demek ki, toprağımız! .. 
– Lâtîfe ber-taraf amma, adam değil yalınız, 
Odun da isteriz artık yakında Avrupa’dan! 
– Bizim filizleri göndermesin sakın o zaman! 
– Ağırca davranıyorsun... Biraz çabuk yürüsek... 
– Vakit kazanmak için isterim yavaş gitmek. 
– O halde kuş gibi sekmek değil midir lâzım? 
Ayıp değil ya, bu sözden ne çıktı, anlamadım. 
– Bu i’tirâzı niçin salladın muhâkemesiz? 
Vakit geçirmeyi bizler kazanma addederiz! 
– Demek ki şimdi işin yok,.. 
        – Hayır, birazdan var 
– Ne iştir, anlayabilsek... Mühim midir o kadar? 
– Gidip de öğleyi Fâtih’te kılmak istiyorum; 
Gelir misin? Hadi! 
        – Artık üşenmeden ne zorum, 
Sıcakta kan tere batmak? Namazsa maksat eğer: 
Sağın solun dolu mescid, beğen beğen dalıver. 
– Namaz değil yalınız maksadım... Bugün bir adam 
Çıkıp da va’zedecek öğle üstü halka... 
        – Tamam! 
Zamânıdır oturup, şimdi, herze dinlemenin; 
O yâve-gûları hâlâ, adam, deyin beğenin! 
Sarıklı milletidir milletin başında belâ... 
– Fakat, umûmunu birden batırmak iş değil a! 
Bilir misin ne dehâlar yetişti medreseden? 
– Dehâ mı? At bakalım, hiç sıkılma, bol keseden! 
– Sıkılmadan atayımmış... Kuzum, niçin atayım? 
İnanmıyorsan eğer dur ki ben de anlatayım... 
– Sayıp da nâfile ma’lûm olan beş on ismi, 
Yorulma: Onları ezberlemek de bir iş mi? 
Fakat, şu va’zedecek herze-gû aceb kim ola? 
Ne olsa hiç ya... Nihâyet, sarıklı bir molla! 
– Seninle biz de, birâder, sabahleyin çattık! 
İnâda karşı ne yapsın da susmasın mantık? 
“Sarıklıdır” diye hiç görmeden, bilâ-insâf, 
Kibâr-ı ümmeti haksız değil mi istihfâf? 
Gelip de bir bulunaydın geçenki va’zında: 
Kalırdı parmağın, Allah bilir ki, ağzında! 
Ne var inâdına etsen de bir sefer galebe, 
Benimle Fâtih’e gelsen... 
        – Al işte, geldim be! 
– Hidâyet erdi mi? Hah, şöyle... Âferin su kuşu! 
– Aman, şu düz yolu tutsak da tepmesek yokuşu... 
– Uzak yakın deme artık; iniş, yokuş sorma! 
Tıpış tıpış gidelim, haydi gir şu sağ koluma.
– Aman, şu ma’bed-i feyyâzın ihtişâmına bak: 
Bakar bakar doyamam: Âşık olmuşum mutlak! 
– Hakîkaten doyamaz dîdeler melâhatine... 
Fakat yabancılar üşmüş civâr-ı ismetine! 
Nedir harîmine yerleşmek isteyen şu salaş 
Hüviyyetinde yığınlar ki hep birer kallâş! 
– Evet, zemîni uzaktan görüp bayılmışlar; 
Yavaş yavaş sokulup sonradan yayılmışlar! 
– O halde şimdi ayılmak gerektir Evkâf’a... 
– Ayıldı farz edelim... Yığmadıkça bir tarafa, 
Şu gördüğün kara taşlar kadar kesîf altın, 
Nasıl temizleyebilsin, nasıl yıkıp çıksın? 
– Hayır, kapatmalıdır “Câmi’in! ” deyip kemeri; 
Birer birer yıkılır az zamanda kendileri. 
– Nasıl kapatmalı? 
        – Gâyet kolay: “Şu meydanlık, 
Ki yol geçen hanı olmuştu, avludur artık; 
Bu avludan geçecekler namaz için geçecek.” 
Deyip kapatmalı! 
        – Yâhu, akıllısın gerçek! 
– Geçende yıkmaya kalkıştılardı mahfili ya! 
– Demek ki zır deli bunlar! 
        – Sorar mısın? Deli ya! 
Delirmedikçe bir insan nasıl varır eli de, 
Kıyar şu mahfile, yâhud şu muhteşem geçide? 
“Bizim de var medeniyyetle âşinâlığımız... 
Hem eskidir...” diyebilmek için dayandığımız, 
Yegâne hüccet-i sengîni yırtacaklar da, 
Sıkılmadan gezecekler “geniş” sokaklarda! 
– “Sıkılmadan” diye bir nükte salladın... Lâkin, 
Yerinde oldu... 
        – Değil, sende anlayış keskin! 
– Ben anlamam ya, fakat pek değerli olsa gerek... 
Hakîkaten şu geçit çok güzel midir? 
        – Ne demek! 
Sahîfeler yazıyor, belki, fenn-i mi’mârî, 
O, meyl-i nâz ile mahmûr dîdeler-vârî, 
Biraz meyilli bakan, ma’berin güzelliğine... 
– Kemer de öyle muvâfık mıdır aceb fenne? 
– Ne söyledin? 
        – Şu atılmış verev kemer iyi mi? 
– Fünûn-i hendesenin var ya bir de “tersîmî ” 
Denen usûlü... Onun mâhirâne tatbîki. 
– Demek ki: Hayli mühimdir bunun da tedkîki. 
– Senin gözün iyidir... Kaç muvakkıtin sa’ati? 
Düzelteyim şunu... Dur, dur... Kurulmamış zâti. 
– Birinde on buçuk olmuş, birinde üç... 
        – Ne güzel! 
Zaman içinde zaman... Yoktu böyle şey evvel. 
– Büyük kusûr idi lâkin... 
        – Hakîkat öyle idi: 
Kamer hesâbı, güneş devri, sonra, mîlâdî, 
Deyip de üç yılı ezber bilen zekî millet, 
Durur mu hiç yalınız bir sa’atle? Durmaz, evet! 
– Nasıl şu banka güzel bir binâ mı? 
        – Pek o kadar 
Fenâ değilse de, nisbetle, bir biçimli duvar 
Mesâbesinde kalır câmi’in yanında... 
        – Garib! 
Benim gözümle bakarsan: Ne muhteşem! Ne mehîb! 
– O başka... Sorsalar üslûb için “şudur” denemez. 
Asâlet olmalı san’atte evvelâ... Bu: Melez! 
Hayır, melez de değil... Belki birçok üslûbun 
Halîta hâli ki, tahlîle kalkışılsa: Uzun! 
Necîb eser arıyorsan: Sebîle bak, işte... 
Taşıp taşıp dökülürken o şi’r-i berceste, 
Safâ-yı fıtratı şâhid ki: Tertemiz aslı; 
Damarlarında yüzen kan da, can da Osmanlı! 
Görüp bu cûşiş-i san’atte rûh-i ecdâdı, 
Biraz sıkılmalı şehrin sıkılmaz evlâdı! 
– Sıkılmak, eski adamlarda nâdiren görülen 
Bir ibtilâya denirmiş ki, şimdi geçti! 
        – Neden? 
– Değişti hâlet-i rûhiyye, çünkü asra göre... 
– Aman şu “hâlet-i rûhiyye” bir de “mefkûre ” 
Ayıp değil ya, gıcıklar benim sinirlerimi! 
– Niçin sinirleniyorsun? Ta’assubun yeri mi? 
Biraz değişmeli artık bu eski zihniyyet... 
“Lisâna hiç yenilik sokmayın! ” demek: Cinnet. 
– Hayır, ta’assub eden yok... Şu var ki: Îcâbı 
Tahakkuk etmeli bir kerre; bir de, erbâbı 
Eliyle olmalı matlûb olan teceddüdler... 
Düşün ki böyle midir bizde? 
        – Şüphesiz. 
                – Ne gezer! 
Delîli: Kendi sözündür... 
        – Kimim, benim mi? 
                – Evet! 
– Ne söylemiştim? Unuttum... 
        – Canım şu “zihniyyet! ”... 
– Beğenmedin mi? Fransızca yok mu “mantalite”? 
Onun mukâbili... 
        – Zâten budur ya dert işte! 
Tasarrufâtını aynen alırsak İngiliz’in, 
Fransız’ın, ne olur hâli, sonra, şîvemizin? 
Lisânın olmalıdır bir vakâr-ı millîsi, 
O olmadıkça müyesser değil teâlîsi. 
– Biraz muhâfazakârânedir ya şimdi bu da... 
– Evet, muhâfazakârım... Bilir misin, bu moda 
Te’ammüm etmeye başlarsa... 
        – Başlasın! Ne olur? 
– İler tutar yeri kalmaz; lisânımız bozulur. 
Bugün ne maskara olmuşsa milletin kılığı; 
Lisan da öyle olur! 
        – Anlamam inatçılığı... 
– Bilir misin bu garîb ümmetin nedir hâli? 
“Yehâfü” sıygasının çıngıraklı i’lâli! 
– Nasıl, nasıl? 
        – Hele sabret: “Yehâfü aslından...” 
Deyip de ezbere birçok ibâreler okutan 
Hocam, hitâma yakın devresinde i’lâlin; 
Meyân-ı kafiye-dârında çifte “fi’l-hâl”in 
Okur dururdu, bu bir an’aneydi besbelli: 
“Kaçan ki sâkin olur vav, onun da mâ-kabli 
Hurûf-i sâlimede harf-i gayr-i sâkin olur; 
O vâvı müttefikan meddeder imiş cumhûr... 
O halde, biz dahi ettik: Yehâfü oldu”... Evet! 
Ne yapsa Avrupa, bizlerce asl olan hareket: 
“O halde, biz dahi yaptık! ” deyip hemen taklîd. 
Bu türlü bir yenilikten ne hayr edersin ümîd? 
– Fakat “yehâfü”nün i’lâli amma güçmüş ha! 
– Bu, ihtisârı onun, çok sürerdi, yoksa, daha! 
Fenâ mı? Bak, lâfa daldık da duymadık yokuşu. 
– Hakîkat öyle! Epey yol kazanmışız... Şu ne, şu? 
– Yıkık sebîle bakıp ağlayan yanık mektep... 
Geçenki yangının enkâzı işte bunlar hep!
– Demek ki: Câmi’i kurbündeyiz Süleymân’ın. 
– “Demek” de var mı ya? Karşında! 
        – Lâkin insânın, 
Nasıl kararmada mâzîye tırmanan nazarı! 
Bugün, bizim tepemizden bakan şu âsârı, 
Sıyânet eylemeden âciziz, değil yapmak... 
– Hakîkat öyle! Şu ma’bed nedir? Şu haşmete bak! 
– Bırak ki câmi’i, dünyâda olmaz öyle eser, 
Fakat nedir şu heyâkil, nedir şu medreseler! 
Uzaktan andırıyorlar nitâk-ı sîmîni, 
Ki sarmak isteyerek vahdetin nedîmesini, 
Atılmış üç tarafından kemend olup beline; 
Fakat değil beli, dâmânı geçmemiş eline! 
Beşer değil mi? Teâlî de etse irfânı, 
Nasıl kucaklayabilsin harîm-i Yezdân’ı? 
Evet, medâris, o vahdet-serây-ı muhteşemin 
Önünde: Hürmetidir dîne her zaman ilmin. 
Bütün şu kubbelerin mevce mevce silsilesi: 
Huzûr-i Hak’ta kapanmış sücûd kâfilesi! 
– Bugün de öyle mi lâkin? 
        – Değilse, kimde kusûr? 
Bu nâ-halefliği biz yapmışız; selef ma’zûr. 
Oyup, sıçan gibi, her dört adımda bir kemeri, 
Deden mi açmış o miskin kılıklı kahveleri? 
Hayır, deden sana, bak, hastahâneler yapmış! 
Yanında Mekteb-i Tıbbiyye’ler, neler yapmış! 
Şu gördüğün kocaman kütle yok mu? Dârü’t-Tıb. 
– Demek bu medrese, Tıbbiyye Mektebi’ydi? .. 
        – Ayıp! 
– Ayıp nedir? 
        – Bunu olsun görüp de bilmemeniz... 
– Bakılsa öyle... Fakat “Bilmeyin! ” diyen yine siz! 
– Tabâbetin o kadar muhteremdi mevki’i ki: 
Birer tabîb-i fünûn-âşinâ çıkar, eski 
Müderrisînimizin en güzîde efrâdı. 
Yazık, o nesl-i kerîmin vefâsız evlâdı, 
Bırakmış öylece, hiç bakmamış müesseseye; 
Neler görür neler insan, girince medreseye! 
Dolaşmak isteyerek daldığım olur ba’zı: 
Adım başında asırlarca sa’yin enkâzı, 
Takılmamak, hani, kâbil değil ayaklarına! 
Nazar nüfûz edecek olsa hangi bir yığına: 
Ya bir müdekkıkin esrâr-ı târumârı defîn; 
Ya bir müşerrihin âsârı saklı... Hem ne hazîn! 
Çamurda saplı, geniş rahleler bütün mermer... 
Demek: Muallimi teşrîhi vermemiş ezber; 
Kitâb-ı na’şı serip taşların uzunluğuna, 
Açıp açıp okumuş karşısında, bulduğuna. 
Bugün, o rahlelerin kendi na’ş olup yatıyor; 
Üzerlerinde bekârlar fasulye kaynatıyor!
– Vefâ’ya çıksa gerektir bu eğri büğrü sokak... 
– Evet, Vefâ’ya iner. 
        – Gâlibâ epeyce uzak... 
Değil mi? 
        – Hiç de değil... Sen yoruldun anlaşılan! 
– Unutmuşum, hani, yoktur da geldiğim çoktan. 
– Sapınca, doğru Vefâ Meydanı’ndayız şimdi. 
– Biraz tanır gibi oldum...Ya az mı geçtimdi! 
– Al işte istediğin: Türbe, taş konak, karakol... 
– Fakat bunun nesi meydan? Bu âdetâ bir yol... 
Tuhaf değil mi ya? 
        – Vaktiyle belki meydandı... 
Kapanmış olsa da gittikçe, kalmış eski adı. 
– Epeyce kahve de var... 
        – Nerde yok ki? Her yerde! 
Onunla millet-i merhûme uğramış derde! 
Bekâsı var mı cihânın, düşünme âkıbeti! 
Uzan şu peykeye: Buldun demektir âhireti! 
Birinci def’a imiş binmiş ihtiyar kayığa; 
Piyâde yağ gibi kaydıkça doğrulup açığa; 
Işıldamış gözü, bir kav çakıp demiş: “Yâ Hay! 
Ömür ömür bu ömür işte: Hem otur, hem kay! ” 
Şu peykeler de o tiryâkinin “ömür” dediği 
Piyâdenin eşidir... Yan gelir misin... Ne iyi! 
Hayat akıp gidecekmiş... Ne var kederlenecek? 
Zaman zaman bu zaman... Durma bir nefes daha çek! 
Safâna bak ki ya çıktın, ya çıkmadın yarına!
– Dönüp dönüp bakıyorsun... Ne geldi hatırına? 
– Şu karşılıklı binâlar düşündürür mü seni? 
– Niçin düşündürecek, önce söyle hikmetini... 
– Şu sağ taraftaki? 
        – Mektep. 
                – Evet, bu cebhedeki? 
– Bir eski medrese olmak gerek... Değil mi? 
        – Peki. 
– Pekî nedir? Biraz îzâh edilse, çok eksik! 
– Zavallı milleti vahdet-cüdâ eden “ikilik”, 
Sırıtmıyor mu? O pis dişleriyle karşında? 
Nasıl tükürmesin insan şu hâle baksın da? 
Yıkılmamış, ne kadar yıkmak istesek, îmân; 
Ayırmak istemişiz sonra dîni dünyâdan. 
Ayırmışız, ederek Şer’i muttasıl ihmâl; 
Asıl ikincisi olmuş, şu var ki, berzede-hâl! 
Evet, bu sıska vücûdun yarın durur nefesi; 
Fakat şu gördüğün “Ekmekçioğlu Medresesi” 
Yaşar, demir gibi göğsüyle, belki on bin yaş... 
Ya her kaburgası: Kurşunla bağlı yalçın taş! 
Olaydı koskaca millete bir beyinli kafa; 
“Vücûdu bir yana atmak, dimâğı bir tarafa, 
Akıllı kârı değil! ” der de böyle yapmazdı. 
Ne oldu, sor bakalım? Milletin öz evlâdı, 
Yabancıdan daha düşman kesildi birbirine! 
– Sonunda kardeş olurlar tabîatıyle yine. 
– Zaman bilir onu artık.
– Kemer gözüktü hele... 
– Gözükmesin mi ya? Bir hayli kısmı geçti bile. 
– Zavallı saklanıyor: Hâli görmek istemiyor! 
– Kurûn-i mâziyemizden bakan şu “gözler”e sor: 
O neydi, dağ gibi erler ki arza hâkimdi... 
Nedir karıncalanan nesl-i muzmahil şimdi? 
– Hakîkat, öyle küçülmüş ki: “Yok! ” de, geç artık... 
– Asıl bu, yok gibi varlık değil mi maskaralık? 
– “Gebermeliydi” mi dersin? Gebermişiz, ne çıkar? 
Kolay değil o da... İnsanca ölmenin yolu var. 
Cemâatin arasından “Kalırsa: El beğenir; 
Ölürse: Yer beğenir” dört adam çıkarsa, getir! 
Bırak da ölmeyi, anlat şu gördüğün kemeri; 
Büyüklüğünde midir, nerdedir bunun hüneri? 
– Gelince baktılar Osmanlılar ki memlekete, 
Su yok. Su halbuki gâyet mühimdi... 
        – Elbette. 
– Düşündüler bunu nerden, nasıl getirmesini; 
Sonunda öyle bir iş yaptılar ki: Pek fennî. 
Tutulmuyor ya esâsen bugün de başka tarîk, 
Suyun isâlesi, tevzî’i, mutlakâ tazyîk 
İ’ânesiyle olur... 
        – Şüphesiz. 
                – Fakat, makine 
Henüz bilinmediğinden, o kuvvetin yerine, 
Menâbi’in değişen râkımından istihsâl 
Olunma bir sıkı tazyîk edilmiş isti’mâl. 
Bulunca en iyi tazyîkin en kolay yolunu; 
Kaçırmamak için artık onun tefâzulunu, 
Hemen şu âbideler başlanılmış i’lâya... 
Fakat mehâret-i san’at bununla bitti mi ya? 
Hayır! Görülmelidir ayrı ayrı maksemler: 
Bakınca hayret edersin... Ne ince iş, ne hüner! 
Hakîkaten şaşacak şey... Ne vâkıfâne hesâb! 
Su öyle bir dağıtılmış ki: -Olmasaydı harâb- 
Alırdı hakkını her çeşme; damlanın kesri 
Kadar tehallüfü hattâ sezerdi “ölçü”Ieri.
– Şu karşımızda duran kubbe gâlibâ türbe... 
– Ayol! Namaz geçiyor... Amma dalmışız lâfa be! 
Bırak da türbeyi sen şimdicek biraz çabuk ol! 
– Canım neden koşalım? Var ya vaktimiz bol bol. 
Yetişmemiş bile olsak, kazâsı mümkündür! 
– Hayır, yetişmeli, mâdem edâsı mümkündür! 
Demek: Sıvanmalı abdeste... Bâri bir çeşme 
Olaydı... 
– Çeşme mi? Al işte! 
        – Dur fakat gitme! 
– Senin uzun sürecek, anladım ki, abdestin; 
Fotin çıkarması, bilmem ne... Çünkü yok mestin. 
Bırak da ben gideyim, sonradan gelirsin sen... 
Gecikme ha! 
        – Gelirim... Görmek isterim zâten.
<end>

<start>
Tutun da zerrelerinden, çıkın sehabiyye
Denen yığın yığın eşbah-i as-ümaniye; 
Hülasa, alem-i imkanı devredin; o zaman
Şühuda bağlı bir imanla hükmeder vicdan:
Ki hilkatin ne kadar şekli varsa: Ulvisi,
Kesifi, müdriki, uzvisi, gayr-ı uzvisi,
Kemal-i şevk ile mahkum u aynı kaanünun
Bütün şu'ün-i avalim tecelliyatı onun.
Nedir ki etmededir fıtratın bu kaanünu,
Fezayı, gökleri, deryayı, deşti, hamünu,
-Adımlarında zekadan seri' olup hatta -
Esiri kaplıyacak füshatiyle istila? 
Evet, soruldu mu idrake ansızın bu sual,
Lisan-ı hali şu düsturu haykırır derhal:
Bekaayı hak tanıyan sa'yi bir vazife bilir; 
Çalış çalış ki bekaa sa'y olursa hakkedilir.
Konulsa rahle-i tedkike hangi bir mevcud; 
Olur tekasüfü bir sa'y-i daimin meşhud.
Ademle karşılaşan zıd vücud olur, demeyin; 
Onun mukaabil olan kutbu sa'ydir. Sa'yin
Gezip dolaştığı ıssız, çorak feza-yı adem; 
Bakarsınız ki: Çıkarmış Vücuda bir alem.
Tevakkuf ettiği hesti-seray-ı dura-dur,
Görürsünüz ki: Ademdir Ne bir ziya, ne de nur? 
Kulak verin de neler söylüyor bakın idrak:
Bu, lücce lücce tekasüf, bu sa'y-i dehşet-nak,
Beliğ sa'yidir umman-ı kudretin, ezeli; 
Huruş-i feyz-i ezel her kutayresinde celi.
Mükevvenatı ezelden halas edip ebede
Sürükleyen; onu hayret-feza hüviyyette
Tekallübat ile bir müntehaya doğru süren; 
Hem istikaameti daim o müntehaya veren,
İrade hep ezeli sa'yidir, bakılsa, onun; 
Kimin? O kudret-i mahzın, o sırr-ı meknunun! 
Ne dinlenir, ne de atıl kalır, velev bir an,
Şu'un-i hilkati teksif edip yaratmaktan.
Tasavvur eyliyelim şimdi başka bir kudret,
Ki hep kuvayı doğurmuş, esası madde Evet! 
Nedir bu? Başka değil, aynı cilvenin işidir; 
Bütün ezeldeki sa'yin tekasüf etmişidir.
Şu madde yok mu ki almakta birçok eşkali,
Onun da varmadadır sa'ye asl-ı seyyali.
Neden mi? Çünkü bütün kudretin tekasüfüdür.
Zaman da sa'ye çıkar: Çünkü hep onunla yürür.
Mekan da sa'ye varır: Sa'yi sıfra indiriniz,
Mekan tasavvur edilmez, muhal olur hayyiz.
Ulum-i şahikadan fışkıran sütün-i ziya
Dayandı göklere; lakin  yetişmiyor hala,
Bülend nüsha-i icadın ilk sahifesine.
Bu ilk sahife müebbed zalam içinde yine! 
Görünmüyor ki, okunsun sevad-name-i gayb; 
Yakine sed çekiyor her satırda yüz bin reyb.
Ziyaya doğru yüzüp gitmek istedikçe hayal
Sürüklüyor onu girdaba dalga dalga ley al! 
Meal-i hilkate imkanı yok yetişmemizin; 
Fakat, o nüsha-i tekvin-i hayret-engizin
Başında pek iri bir hatla parlıyor, yalnız
Şu cümleler ki, eğer görmemişseniz, alınız:
Bekaayı hak tanıyan sa'yi bir vazife bilir; 
Çalış çalış ki bekaa sa'y olursa hakkedilir.
Kamer çalışmadadır, gökle yer çalışmadadır; 
Güneş çalışmada, seyyareler çalışmadadır.
Didinmeden geri durmaz nücum-i gisu-dar; 
Bütün alın teridir durmayıp yağan envar! 
Yabancı sanmayınız seyredip de ecramı
Bir eski ailedir, gökyüzünde aramı.
Şu var ki, merkezi ta  asüman da olsa bile,
Gelip gelip bizi besler kemal-i minnetle.
Fakat bu aile hiç benzemez bizimkilere; 
Bozuşmamış onun efradı belki bir kerre.
Lisan-ı hal-i tabiat, lisandır onlara da,
Bir ihtisas teatisidir dönen arada.
Bir ihtisas ki pek incedir Fakat keskin
Ne hasbihal-i semavi! Nasıl belağ-i mübin! 
Görün şu aile efradının sevişmesini:
Küçük, büyüklerinin ruhu, kurretü'1-ayni; 
Büyük, küçükler için dayedir, mürebbidir
Gider, haya,tını tanzim eder, görür gözetir:
Güneş, ki ailenin mihriban reisi odur.
Serir-i muhteşeminden süzüp fezayı vakuur
Nazarlarıyle arar her tarafta mevkibini; 
Nasıl ararsa bir avare  yar-ı gaibini.
Bulunca hepsini artık o nazenin sine,
Alır birer birer aguş-i har-ı şefkatine.
Bu hanümanı tutan hep onun himayesidir; 
Üzerlerinde gezen saye kendi sayesidir.
O sayedir ki: Yayıldıkça nuru eb'ada,
Hayat ışıkları başlar saray-ı minada.
Evet, bu aile efradı durmuyor El ele
Verip, ezelde çizilmiş bir istikaametle,
Kemal-i mümkini idrake doğru hep koşuyor; 
Fezada füshati gördükçe büsbütün coşuyor! 
Bu azm-i kaahiri nevmid eder mi bir hail? 
Yolun uzunluğu zira, vazifesinde değil!
Ne ıttrrad-ı müebbed! Ne muntazam hareket! 
Ya  ellerindeki bernamec, etseniz dikkat,
Bir incelikle mesaiyi münkasimdir ki:
Ne inceliktir o, kaabil değildir idraki.
Görülmüyor birinin istirahat eylediği
Onun tevakkufu, zira, bütün bir aileyi
Dakikasında perişan  eder, ezer, bitirir.
Demek ki: İstese bir zerre bin cihan devirir! 
Fakat o zerre için nerdedir atalete meyl? 
Bakın durur mu Süreyya, bakın durur mu Süheyl? 
Görüp Süheyl'im Şi'ra da her zaman çalışır; 
Bakar uzaktaki Ayyuk'a, Ferkadan çalışır.
Kararı yok hele Ramih'le A'zel'in bir an.
Hülasa, his ile yahud  nazarla farkolunan
Nücum-i na-mütenahi bütün çalışmakta
Sükun tasavvuru kaabil mi bu'd-i mutlakta?
Bu mevkibin, gece gündüz koşan bu kaafilenin
Mürettebatı, birer saltanatlı ailenin
Beis-i daimidir; vakıa bu aileler
Görünmüyor bütün eb'adı yoklasak yer yer; 
"Fakat delalet-i nüruyle gezseniz ilmin,
Vücudu anlaşılır her adımda bin necmin.
Bu ailat-ı semaviyye ittihad ederek,
Doğar ki sine-i minada bir kabile, gerek
Serir-i şanı, gerek zatı daima mestur
Kalan reisine münkaad olup, sürekli, vakuur,
Fakat sevimli bir aheng-i tam-ı vahdetle,
Çalışmadan geri durmaz o muhteşem kütle.
Bu kütle işte bizim kainatımızdır ki:
- Kuşatmasıyle beraber nazarda eflaki-
Hududu çevriliyor kehkeşan nitakıyle.
Geçin nücumu Sehabiyyeler de, hakkıyle
Tekamül etmek için uğraşır, döner, didinir,
Birer kabile, birer kainat-ı vasi'dir.
Bu kainat-ı semaviyyenin -ki bir takımı
Deminki aile şeklindedir- kalan kısmı,
Henüz meşime-i hilkatte saklı efrada
Hayat vermek için muttasıl çalışmakta.
Nedir ki saha-i kudret denen bu zıll-i medid? 
Ziya adımları hatta mesahadan nevmid! 
Nedir nizam-ı mesai bu küll-i sa'ide? 
Nedir ki sevk ediyor hiç dağıtmadan ebede? 
Bu bi-nihaye avalim idaresiz yürümez
Fakat idare için hangi noktadır merkez? 
Nedir ki mevki'i, eb'ada sığmıyan bu yığın
İçinde, şimdi bizim kendi kainatımızın? 
Harim-i hikmet-i eşyaya hiç sokulmamalı:
O bir cihan-ı muamma ki büsbütün kapalı!
Bilir misin, ne kadar hiç imişsin ey idrak! 
Bu ukdeler edecek miydi böyle sineni çak? 
Ya  sen, ne aciz imişsin zavallı akl-ı beşer! 
Mücaheden çıkacak mıydı bi'n-netice heder? 
Evet, avalimi, hiç şüphe yok ki, bir kaanun
İdare etmede Lakin  nedir  onun? 
Cihan şu gördüğümüz kütleden ibaret mi? 
Bütün avalim-i meşhude, yoksa, hiç ismi
Bilinmeyen, sayısız, kainat-ı uhranın
Kemine cüz'ü müdür? Maverası ekvanın,
Adem değilse, nasıldır, nedir Vücudu aceb? 
Neden bu leyl-i serair açılmıyor ya  Rab?
Bu cuş -i cür'eti etmekte ansızın mebhut,
Çu ses ki, mevc-i bülendiyle çalkalanır melekut:
Unutma kendini, hem bilmiş ol ki ey insan,
Müebbeden kalacak hilkatin esası nihan.
Semayı alması kaabil mi bir avuç hakin? 
O sahalar ki yetişmez ziya-yı idrakin,
Tasavvur et: Ceberutum için bidayettir! 
Mükevvenat ki fikrince bi-nihayettir,
Kemine zerresidir asüman-ı hilkatimin.
Gelip kenarına umman-ı sermediyyetimin,
Rüku eder ebediyyen, kıyam eden idrak; 
Zeka sücuda varır, vehm olur karin-i helak.
Senin o sahada yoktur işin! O saha, benim,
Bütün halaika mesdud Kaabe Kavseyn'im! 
Harimi zair-i tahmin için küşade değil; 
Saray-ı vahdetimin durma karşısında, çekil! 
Çekil de feyz-i mübinimle ta  ezelde sana
Müsahhar eylediğim bir cihanın ortasına
Atıl Fezayı dolaş, asümana çık, yere in; 
Lisan-ı gaybım olan beyyinat-ı hikmetinim,
Vücudu inleten aheng-i yek-ni duy! 
Düşünme, haydi şu aheng-i sermediyyete uy:
Bekaayı hak tanıyan sa'yi bir vazife bilir; 
Çalış çalış ki bekaa sa'y otursa hakkedilir.
Alın da bir küçücük taş, ziya-yı ilme tutun,
Bütün nikaatını evvelce; sonra, kalkın onun
Bakın vücuduna bir hurdebin alıp, lakin,
Bu hurdebin olacak kendi nuru idrakin.
Zemin kadar büyütün; asüman  kadar büyütün.
Hulasa, koskocaman bir cihan kadar büyütün; 
Görürsünüz ki: O bir damlacık vücuduyle,
Katılmak istiyerek durmayıp giden şeyle,
Önünde azmine hail ne varsa, hep aşıyor.
Demek ki: Şimdi bu taş canla, başla uğraşıyor,
Bütün avalimi lebriz eden mesaiye,
Benim de sa'y im olunmak gerek ilave diye.
Bu seng-pareyi siz şimdi görmeyin naçiz
O, bir vücud-i muazzam; o, bir cihan-ı veciz; 
Ki - encümiyle, şümusuyle, asümanıyle,
Tevabi'iyle, sehabiyyesiyle - ayniyle,
Bizim şu bildiğimiz kainatı gösteriyor! 
Hayal o manzaranın dehşetinden ürperiyor:
Birer kabiledir ecza-yı ferdi; zerratı
Sırayla ailelerdir; alın zureyratı:
Görünmemekle beraber yığın yığın efrad.
Demek, o, sine-i eb'adı inleten feryad; 
O, her taraftaki aheng-i sa'y-i gulgule-hiz; 
O girudar-ı umumi Bakılsa en naçiz
Taşın mazik-ı vücudunda mündemiç Hayret! 
Bu seng-i camidin ecza-yı ferdi bir vahdet,
Bir imtizac-ı müebbedle eyliyor deveran,
Ki her tekasüfü mahsul-i sa'yinin o zaman,
Temessül etmede birçok kuva-yı galibeye:
Ya  inkılab ediyor hey'etiyle cazibeye; 
Ya  başka türlü hüviyyet alıp ziya oluyor; 
Ya  reng-i şu'le-i berkide ru-nüma oluyor; 
Ya  bir hararet-i seyyale eyliyor te'sis; 
Ya  ihtizaz ediyor mevce mevce mıknatis.
Aceb, nümune-i ekvan olan bu, zaten ufak,
Vücudu na-mütenahi küçültecek olsak? 
Küçüldü, farz edelim, oldu akıbet  zerre
Görün, şu zerreyi tedkik edin de bir kerre.
Nasıl huruş ile kalbinde eyliyor daraban,
Avalimiyle beraber şümus-i bi-payan! 
Semalarında uçan aynı muttarid ahenk; 
Denizlerinde gezen aynı sa'y-i rengarenk.
Bakın ki: Zerre de bir hiç olan vücuduyle,
Muvaffak olmadadır kainatı temsile; 
Görün ki: Zerreyi etmektedir cihan tanzir.
Fakat bu bahr-i serair ki mümteni' takdir,
Güneşte, gölgede, her yerde cuşa geldikçe,
Atar kenara şu yüksek  bir mevce:
Bekaayı hak tanıyan sa'yi bir vazife bilir; 
Çalış çalış ki, bekaa sa'y olursa hakkedilir.
Görün kuva-yı tabiatte sa'y-i mu'tadı:
Çalişniasaydı hararet, mevasim olmazdı.
O, bir zaman azalıp, sonra bir zaman çoğalıp; 
Buhar eder suyu, teksif eder buharı alıp.
Ziya durur mu ya? Zulmetle daima yarışır
Ne varsa hasılı Toprak, deniz, bütün çalışır.
Tesa'udatı buharın bulut yığar hava ya,
Teressübatı sehabın nehir yayar ovaya.
Zemin semaya alev püskürür içinden ta; 
Mukaabilinde sağar yıldırım, zemine sema.
Duyup hürüşunu cevvin huruş eder enhar; 
Köpük saçar bunu gördükçe bad-ı velvele-dar! 
Nedir bu gökteki sesler? Nedir bu yerdeki cuş? 
Evet, kuva-yı tabi'iyyenin bu düşa-duş
Mücahedatı ki bir bi-nihaye silsiledir,
Tezahumuyle yerin sinesinde, yükseltir,
Hayatın ismini te'bide bir büyük timsal,
Ki cebhesinde tecelli eder durur şu meal:
Bekaayı hak tanıyan sa'yi bir vazife bilir; 
Çalış çalış ki bekaa sa'y olursa hakkedilir.
Zevil-hayata bakın Koşmuyor mu hakk-ı hayat
Peşinde cümle nebatat, cümle hayvanat? 
Müessirat-ı tabiatle daim uğraşarak; 
Bütün cihan gibi onlar da istiyor yaşamak.
Avamilin kimi te'yid eder bekaalarını; 
Hücum eder kimi ta 'çil için fenalarım.
Zavallılar, hani, bir an içinde bin kerre,
Kaçıp ikinci takımdan koşar birincilere.
Hayatı hak tanıyanlar yorulmuyor Heyhat! 
Sükun nedir, onu görmüş müdür ki uzviyyat? 
Bu kar-zara düşen hangi ferd-i uzvi ki,
Kımıldamaz, onu çiğner geçer hemen öteki.
Bu intiharı fakat nerden ihtiyar edecek?
İlerleyip duruyor işte hiç kesilmiyerek,
-Ezelde ruhuna mevdu'-i dest-i fıtrat olan-
Güzide bir emelin arkasında koşmaktan.
Değil visali, ki bir gayedir hayatı için,
Hayal-i vaslı da cazib o nazenin emelin! 
Bu gayenin, bu hayalin ümid-i idraki,
Dolaştırır gece gündüz o ruh-i çalaki.
Zemini kendine hasretmek isteyip çalışır; 
Şu var ki başka emeller de ansızın karışır.
Tezahum etti mi amali birçok efradın; 
Kesilmez arkası artık cihad-ı mıftadın! 
Bu harb işinde kazanmaktadır çalışmış olan; 
Çalışmayıp oturandır gebertilen, boğulan.
Nedir muradı, bilinmez, fakat Hakim-i Ezel,
Cihanı mar'eke halk eylemiş, hayatı cedel.
Kimin kolunda mesai denen vefalı silah
Görülmüyorsa, ümid etmesin sonunda felah.
Gerek hücuma geçilsin, gerek müdafa'aya; 
Müsellah olmalı mutlak giren münaza'aya.
Fakat cidal-i hayatın bütün bu gulgulesi; 
Kalanların acı, ölmüşlerin acıklı sesi; 
Zaman zaman göğe yaprak nisar eden eşcar; 
Zemin zemin yere' kaliçeler yayan ezhar; 
Bahara karşı tuyurun garib nevhaları; 
Şikar, önünde vuhuşun mehib sayhaları; 
Bedayi'iyle baharan, şedaid iyle hazan,
Bu şi'r-i hilkati inşad eder durur her an:
Bekaayı hak tanıyan sa'yi bir vazife bilir; 
Çalış çalış ki bekaa sa'y olursa hakkedilir.
Değil mi ceng-i hayatın zebunu adem de? 
Mücahedeyle yaşar çaresiz bu alemde.
Evet, mücahede mahsulüdür hayat-ı beşer,
O olmadıkça ne efrad olur, ne aileler.
Görün birer birer-efradı: Muttasıl çalışır; 
Bakın ki aileler durmayıp nasıl çalışır.
Alın sırayla cema'ati, sonra akvamı; 
Aceb cidal-i maişetten ayrılan var mı? 
Nizam-ı kevne nigehban o sermedi kaanun,
Bütün cihanı tutarken tahakkümünde zebun,
Garib olur beşeriyyet çıkarsa müstesna.
Hayır! Adalet-i fıtratta yoktur istisna.
Hayata hakkı olan kimdir anlıyor, görüyor; 
Çalışmıyanları bir bir eliyle öldürüyor! 
Bekaayı gaye sayanlar koşup ilerlemede; 
Yolunda zahmeti rahmet bilip müzahamede.
Terakki yatmı milletlerin gören, heyhat,
Zaman içinde zaman etse, haklıdır, isbat.
Bakın mücahid olan Garb'a şimdi bir kerre:
Havaya  hükmediyor kaani' olmuyor da yere.
Dönün de atıl olan Şark'ı seyredin: Ne geri! 
Yakında kalmıyacak yeryüzünde belki yeri! 
Nedir şu bir sürü fenler, nedir bu san'atler? 
Nedir bu ilme tecelli eden hakikatler? 
Sefineler ki yarar kıt'a kıt'a deryayı; 
Şimendüfer ki tarar buk'a buk'a dünyayı; 
Şu'ün ki berka binip seslenir durur ovada; 
Balon ki ruh-i kesif iyie yükselir hava da
Hülasa, hepsi bu asar-ı dehşet-akinin,
Bütün tekasüfüdür toplanan mesainin.
Aduvve karşı cehennem kusan mehib ervah; 
Omuzlarında savaik yatan sehab-ı sipah; 
Uyun-i hırsa aman vermiyen rida-yı medid:
Kovuklarında yanardağ duran husün-i hadid; 
Refah içinde ömür sürmeler, meserretler; 
Huzur-i hatıra makrun büyük saadetler; 
Te'eyyüd etmiş emeller, nüfuzlar, şanlar; 
Küçülmeyen azametler, sürekli ümranlar
Eder neticede sa'yin tecessümünde karar.
Zaman zaman görülen ahiret kılıklı diyar; 
Cenazeden o kadar farkı olmayan canlar; 
Damarda seyri belirsiz, irinleşen kanlar; 
Sürünmeler; geberip gitmeler, rezaletler; 
Nasibi girye-i hüsran olan nedametler; 
Harab olan azamet, tarumar olan ikbal; 
Sukuut-i ruh-i umumi, sukuut-i istiklal; 
Dilencilikle yaşar derbeder hükümetler; 
Esaretiyle mübahi zavallı milletler; 
Harabeler, çamur evler, çamurdan insanlar; 
Ekilmemiş koca yerler, biçilmiş ormanlar; 
Durur sular, dere olmuş hela-yı cariler; 
Isıtmalar, tifolar, türlü mevt-i sariler; 
Hurafeler, üfürükler, düğüm düğüm bağlar; 
Mezar mezar dolaşıp hasta baktıran sağlar
Ataletin o mülevves teressübatı bütün!
Nümune işte biziz Görmek isteyen görsün! 
Bakın da haline ibret alın şu memleketin! 
Nasıldın ey koca millet? Ne oldu akıbetin? 
Yabancılar ediyormuş - eder ya - istikrah:
Dilenciler bile senden şereflidir billah.
Vakaarı çoktan unuttun, hayayı kaldırdın; 
Mukaddesatı ısırdın, Huda'ya saldırdın! 
Ne hatıratına hürmet, ne an'anatını yad; 
Deden de böyle mi yapmıştı ey sefil evlad? 
Hayatın erzeli olmuş hayat-ı mu'tadm; 
Senin hesabına birçok utansın ecdadın! 
Damarlarındaki kan adeta irinleşmiş;
O çıkmak istemiyen can da bir yığın leşmiş! 
İade etmenin imkanı yoksa maziyi,
Bu mübtezel yaşayıştan gebermen elbet iyi.
Gebermedik tarafın kalmamış ya pek, zaten
Sürünmenin o kadar farkı var mı ölmekten? 
Sürünmek istediğin şey! Fakat zaman peşini
Bırakmıyor, atacak bir çukur bulup leşini! 
Bugün sahife-i alemde sen ki bir lekesin; 
Nasıl vücudunu kaldırmasın, neden çeksin? 
İşitmedim diyemezsin; işittin elbette:
Tevakkufun yeri yoktur hayat-ı millette.
Sükun belirdi mi bir milletin hayatında; 
Kalır senin gibi zillet, esaret altında.
Nedir bu meskenetin, sen de bir kımıldasana! 
Niçin kımıldamıyorsun? Niçin? Ne oldu sana? 
Niçin mi? .. Çünkü bu fani hayata yok meylin! 
Onun neticesidir sa'ye varmıyorsa elin.
Değil mi? .. Ben de inandım! Huda bilir ki yalan! 
Hayata nerde görülmüş senin kadar sarılan? 
Zorun: Gebermemek ancak ölümlü dünya da! 
Değil hakikati, mevtin hayali rü'yada
Dikilse karşına, hiç şüphe yok, ödün patlar! 
Düşün: Hayata feda etmedik elinde ne var? 
Şeref mi, şan mı, şehamet mi, din mi, iman mı? 
Vatan mı, hiss-i hamiyyet mi, hak mı, vicdan mı? 
Mezar mı, türbe mi, ecdadının kemikleri mi? 
Salibi sineye çekmiş mesacidin biri mi? 
Ne kaldı vermediğin bir çürük hayatın için? 
Sayılsa ah giden fidyeler necatın için! 
Çoluk çocuk kesilirken; kadınlar inlerken; 
Zavallılar seni erkek sanır da beklerken; 
Hayayı, ırzı ekip yol boyunca, çırçıplak,
Kaçarsın, öyle mi, hey kalp adam sıkılmıyarak!
Değil ki don! diye binlerce yalvaran geride; 
Dikildi karşına ecdadının mekaabiri de; 
Yolumda durma kaçarken! dedin, basıp geçtin! 
İşitmedin mi ne söylerdi muhterem ceddin:
Zafer ilerdedir oğlum, hücum edip aşarak,
Hudud-i düşmanı, hiç yoksa, bir mezar almak; 
Geçip de ric'ate bin yıl muammer olmaktan
Hayırlıdır Ne yaman söz, ne kahraman iman! 
Yazık ki sen şu büyük ruhu şerm-sar ettin:
Bütün mekaabir-i İslam'ı küfre çiğnettin! 
Birer lisan-ı tazallüm uzattı her makber
Zavallı taşlara lakin bakan mı var? Ne gezer! 
Değil mezardaki na'şın enin-i tel'ini,
Figanı bunca hayatın çevirmemişti seni! 
Meramın: ölmeyebilmek, fena değil bu karar
Fakat hayat için elzem hayatı istihkaar.
Hayat odur ki: Nihayet bahası hun olsun,
Senin hayat-ı sefilin: Baha-yı namusun! 
Deden ne türlü yaşarmış Adamsan öyle yasa:
Eğer hüma-yı zafer konmak istemezse başa,
Haram olur sana kuzgun üşürmemek leşine! 
Nasıl, bu sözleri tutmak gelir mi hiç işine? 
Mezelletin o kadar yar-ı canısın ki, yazık,
Uçunda yoksa ölüm her belaya göğsün açık! 
Dilenci mevki'i, milletlerin içinde yerin! 
Ne zevki var, bana anlat bu ömr-i derbederin? 
Şimale doğru gidersin: Soğuk bir istikbal,
Cenuba niyyet edersin: Açık bir istiskaal! 
Aman Grey! Bize senden olur olursa meded
Kuzum Puankare! Bittik.. inayet et, kerem et! 
Dedikçe sen, dediler karşıdan: inayet ola! 
Dilencilikle siyaset döner mi, hey budala? 
Siyasetin kanı: Servet, hayatı: Satvettir,
Zebun-küş Avrupa bir hak tanır ki: Kuvvettir.
Donanma," ordu yürürken muzafferen ileri,
Üzengi öpmeye hasretti Garb'ın elçileri! 
O ihtişamı elinden niçin bıraktın da,
Bugün yatıp duruyorsun ayaklar altında? 
Kadermiş! öyle mi? Haşa, bu söz değil doğru:
Belanı istedin, Allah da verdi Doğrusu bu.
Taleb nasılsa, tabi'i, netice öyle çıkar,
Meşiyyetin sana zulmetmek ihtimali mi var? 
Çalış! dedikçe şeriat, çalışmadın, durdun,
Onun hesabına birçok hurafe uy durdun! 
Sonunda bir de tevekkül sokuşturup araya,
Zavallı dini çevirdin onunla maskaraya!
Bırak çalışmayı, emr et oturduğun yerden,
Yorulma, öyle ya, Mevla ecir-i hasın iken! 
Yazıp sabahleyin evden çıkarken işlerini,
Birer birer oku tekmil edince defterim; 
Bütün o işleri Rabbim görür: Vazifesidir
Yükün hafifledi Sen şimdi doğru kahveye gir! 
Çoluk, çocuk sürünürmüş sonunda aç kalarak
Huda vekil-i umurun değil mi? Keyfine bak! 
Onun hazine-i in'amı kendi veznendir! 
Havale et ne kadar masrafın olursa Verir! 
Silahı kullanan Allah, hududu bekleyen O; 
Levazımın bitivermiş, değil mi? Ekleyen O! 
Çekip kumandası altında ordu ordu melek; 
Senin hesabına küffarı hak-sar edecek! 
Başın sıkıldı mı, kafi senin o nazlı sesin:
Yetiş! de, kendisi gelsin, ya Hızr'ı göndersin! 
Evinde hastalanan varsa, borcudur: Bakacak;
Şifa hazinesi derhal oluk oluk akacak.
Demek ki: Her şeyin Allah Yanaşman, ırgadın O; 
Çoluk çocuk O'na aid: Lalan, bacın, dadın O; 
Vekil-i harcın O; kahyan, müdir-i veznen O; 
Alış seninse de, mes’ul olan verişten O; 
Denizde cenk olacakmış Gemin O, kaptanın O; 
Ya ordu lazım imiş Askerin, kumandanın O; 
Köyün yasakçısı; şehrin de baş muhassılı O; 
Tabib-i aile, eczacı Hepsi hasılı O.
Ya sen nesin? Mütevekkil! Yutulmaz artık bu! 
Biraz da saygı gerektir Ne saygısızlık bu! 
Huda'yı kendine kul yaptı, kendi oldu Huda; 
Utanmadan da tevekkül diyor bu cür'ete Ha? 
Yehud Üzeyr'e, Nasara Mesih'e ibnu'1-lah
Demekle unsur-i tevhid olur giderse tebah; 
Senin bu kopkoyu şirkin sığar mı imana? 
Tevekkül öyle tahakküm demek mi Yezdan'a? 
Kimin hesabına inmiş, düşünmüyor, Kur'an
Cenab-ı Hak çıkacak, sorsalar, muhatab olan! 
Bütün evamire i'lan-ı harb eden şu sefih,
Mükellef iyyeti Allah'a eyliyor tevcih!
Görür de halim insan, fakat, bu derbederin; 
Nasıl günahına girmez tevekkülün, kaderin? 
Sarılmadan en ufak bir işinde esbaba,
Muvaffakıyyete imkan bulur musun acaba? 
Hamakatin aşıyor hadd-i i'tidali, yeter! 
Ekilmeden biçilen tarla nerde var? Göster! 
Kader senin dediğin yolda şer'a bühtandır; 
Tevekkülün, hele, hüsran içinde hüsrandır.
Kader feraiz-i imana dahil Amenna
Fakat yok onda senin sapmış olduğun ma'na.
Kader: Şeraiti mevcud olup da meydanda,
Zuhura gelmesidir mümkinatın a'yanda.
Niçin, nasıl geliyormuş O büsbütün meçhul; 
Biz ihtiyarımızın suretindeniz mes’ul.
Kader nedir, sana düşmez o sırrı istiknah; 
Senin vazifen ita'at ne emrederse ilah.
O, sokmak istediğin, şekle girmesiyle kader; 
Bütün evamiri şer'in olur bir anda heder! 
Neden ya, Hazret-i Hakk'ın Resül-i Muhterem'i,
Bu bahsi men' ediyor mü'minine, boş yere mi? 
Kader deyince ne anlardı dinle bak Ashab:
Ebu Ubeyde'ye imdada eylemişti şitab,
Maiyyetindeki askerle bir zaman Faruk.
- Tereddüt etme sakın, çünkü vak'a pek mevsuuk -
Tarik-ı Şam'ı tutup doğru Surga indi Ömer.
Ebu Ubeyde hemen koştu almasıyle haber.
Halife, Hazret-i Serdar'a: Nerdedir ordu? 
Ne yaptınız? Yapacak şey nedir? deyip sordu.
Ebu Ubeyde: Veba var! deyince askerde; 
Tevabi'iyle Ömer durdu kalkacak yerde.
Vebaya karşı gidilmek mi, gitmemek mi iyi? 
Muhacirin-i kiramın soruldu hep re'yi.
Bu zümreden kimi: Maksad mühim, gidilmeli der; 
Hayır, bu tehlikedir der, kalan Muhacirler.
Halife böyle muhalif görünce efkarı; 
Çağırdı: Aynı -tereddüdde buldu Ensar'ı.
Dağıttı hepsini, lakin sıkıldı Artık ona,
Muhacirin-i Kureyş'in müsinn olanlarına
Müraca'at yolu kalmıştı; sordu onlara da.
Bu fırka işte bila-kayd-ı ihtilaf arada; 
Vebaya karşı gidilmek hata olur dediler; 
Yarın dönün! diye Ashab'a emri verdi Ömer.
Ale's-seher düzülürken cemaatiyle yola,
Ebu Ubeyde çıkıp: Ya Ömer, uğurlar ola!
Firarınız kaderu'l-lahtan mıdır şimdi? 
Demez, mi, Hazret-i Faruk döndü: Doğru, dedi,
Şu var ki bir kaderu'l-lahtan kaçarken biz,
Koşup öbür kaderu'1-laha doğru gitmedeyiz.
Zemini otlu da, etrafı taşlı bir derenin
İçinde olsa deven ya Eba Ubeyde, senin; 
Tutup da onları yalçın bayırda sektirsen,
Ya öyle yapmıyarak otlu semte çektirsen,
Düşün: Kaderle değildir şu yaptığın da nedir? 
Ömer bu sözde iken ibn-i Avf olur zahir,
Hemen rivayete başlar hadis-i taunu
Ebu Ubeyde tabi'i susar duyunca bunu.
Muhacirin-i Kureyş'in, kibar-ı Ashab'ın,
Şeriatin koca bir rüknü: İbn-i Hattab'ın; 
Kader denince ne anlardı hepsi, anladın a! 
Utanmadan yine kalkışma Hakk'a bühtana.
Tevekkülün, hele, ma'nası hiç de öyle değil.
Yazık ki: Beyni örümcekli bir yığın cahil,
Nihayet oynıyarak dine en rezil oyunu,
Getirdiler, ne yapıp yaptılar, bu hale onu! 
Yazık ki: Çehre-i memsuha döndü çehre-i din; 
Bugün kuşatmada İslam'ı bir nazar: Nefrin.
Tevekkül inmek için ta bu şekl-i mübtezele,
Nasıl uyuttunuz efkarı, bilsem, ey hazele? 
Nasıl durur aceb alnında şer'-i ma’sumun,
Bu simsiyah izi hala o ]evs-i meş'ümun?
Tevekkül öyle yaman bir şiar-ı imandı,
Ki kahraman-ı fezail denilse şayandı.
Yazık ki: Ruhuna zerk ettiler de meskeneti; 
Cüzama döndü, harab etti gitti memleketi! 
Tevekkül olmasa kalmaz faziletin namı
Getir hayaline bir kerre Sadr-ı İslam'ı:
O bi-nihaye füyüzun yarım asırlık bir
Zaman içinde tecellisi Hangi sayededir? 
Bu müddetin ne ki akvama nisbeten hükmü,
Bir inkılaba yetişsin? Bu hiç görülmüş mü? 
Zaman içinde zaman tayyolunmak imkanı
Görülmedikçe tahayyür bırakmaz insanı! 
Zalam-ı şirki yarıp fışkırınca din-i mübin,
Yayıldı sine-i Batha'ya bir hayat-ı nevin.
Bu inkılabı henüz ruhu duymadan Garb'ın,
Kuşattı satveti dünyayı bir avuç Arab'ın! 
Dayandı bir ucu ta Sedd-i Çin'e; diğer ucu,
Aşıp bulut gibi, binlerle yükselen burcu,
Uzandı ansızın ispanya'nın eteklerine.
Hicaz'ı Çin'i düşün nerde? Nerdedir Pirene! 
Nedir bu harikanın sırrı? Hep tevekküldür:
Ki i'timad-ı zaferden gelen tahammüldür.
Tevekkül olmaya görsün yürekte azme refik; 
Durur mu şevkine pervane olmadan tevfik? 
Cenab-ı Hak ne diyor bak, Resül-i Ekrem'ine:
Bütün serairi kalbin ihata etse, yine,
Danış sahabene dünyaya aid işler için; 
Rahim ol onlara Sen, çünkü, ruh-i rahmetsin.
Hata ederseler aldırma, affet, ihsan et; 
Sonunda hepsi için iltimas-ı gufran et.
Verip kararı da azm eyledin mi Durmıyarak
Cenab-ı Hakk'a tevekkül edip yol almaya bak.
Demek ki: Azme sarılmak gerek mebadide; 
Yanında bir de tevekkül o azmi te'yide.
Hülasa, azm ile me’mur olursa Peygamber; 
Senin hesabına artık, düşün de bul, ne düşer! 
Şeriatin ikidir en muazzam erkanı; 
Kimin ki öyle müzebzeb değildir imanı; 
Ayırmaz onları, bir addedip tevessül eder
Açıkça söyliyelim: Azm eder, tevekkül eder.
Ne din kalır, ne de dünya bu anlaşılmazsa
Hem anlayın bunu artık, hem anlatın nasa.
Bu anlaşılmalı Yahud uzat bacaklarını,
Pamuklu şilteyi buldun mu, anma hiç yarını! 
Ne olsa, pufla yataktan açılma tek bir adım; 
İçin sıkıldı mı, gelsin boğuk boğuk Bakalım
Cenab-ı Hak ne yapar? virdi yorgan altından! 
Cenab-ı Hak ne yapar, bilmiyor musun o zaman:
Araştırır Bakalım bir, kulum ne yaptı? diye.
Kıvır da şilteyi öyleyse bak ilerlemeye.
Senin şu halini Sa'di ne hoş hikaye eder
İşittiğin olacaktır ya Neyse, dinleyiver:
Kalenderin biri köyden sabahleyin fırlar,
Arar nasibim; avdette kırda akşamlar.
Fakat güneş batarak, ortalık karardıkça.
Görür ki: Yerde yatılmaz, hemen çıkar ağaca.
Herif ağaçta iken bir iniltidir, işitir
Bakar ki: Bir kötürüm tilkinin yanık sesidir.
Zavallı, pösteki olmuş, bacak yok işliyecek; 
Boğazsa işlemek ister Ne yapsın İnliyecek! 
Biraz geçince, kavi dişlerinde bir ceylan,
İner yakındaki vadiye karşıdan arslan.
Yukarda çıkmaz olur, şimdi, yolcunun nefesi; 
Tabiatiyle durur hastanın da inlemesi! 
Yiyip şikarım arslan, dalınca ormanına; 
Sürüklenir, yanaşır tilki sofranın yanına; 
Doyar efendisinin artığıyle, sonra yatar.
Herif düşünmeye başlar eder de hale nazar:
Cenab-ı Hak ne kadar merhametli, görmeli ki:
Açım! demekle amel-mande bir topal tilki,
Ayağna gönderiyor rızkın en mükemmelini
O halde çekmeli insan çalışmadan elini.
Değer mi koşmaya akşam, sabah, yalan dünya? 
Dolaşmıyan dolaşandan akıllı Gördün ya:
Horul horul uyuyor kahbe tilki, senden tok! 
Tevekkül etmeli öyleyse şimdiden tezi yok.
Yazık bu ana kadar çektiğim sıkıntılara! 
Sabah olunca, herif dağ basında bir mağara
Tasarlayıp, ebedi i'tikafa niyyet eder.
Birinci gün bakınır: Yok ne bir gelir, ne gider! 
İkinci gün basar açlık, erir erir süzülür; 
Üçüncü gün uyuşuk bir sinek olur büzülür.
Ölüm mü, uyku mu her neyse akıbet uzanır; 
Fakat işittiği bir sesle silkinir, uyanır:
Dolaş da yırtıcı arslan kesil behey miskin! 
Niçin yatıp, kötürüm tilki olmak istersin? 
Elin, kolun tutuyorken çalış, kazanmaya bak,
Ki artığınla geçinsin senin de bir yatalak.
Ömer, tevekkülü elbet bilirdi bizden iyi
Ne yaptı Biz mütevekkilleriz diyen kümeyi? 
Dağıttı, kamçıya kuvvet, Gidin, ekin! -diyerek.
Demek: Tevekkül eden, önce mutlakaa ekecek; 
Demek: Tevekküle pek sığmıyormuş, anladın a,
Sinek düşer gibi düşmek şunun bunun kabına.
Bakın ne hale getirmiş ki cehlimiz dini:
Hurafeler bürümüş en temiz menabi'ini.
Değil hakaaikı şer'in, bugün, bedihiyyat
Bila-münakaşa ikrar olunmuyor Heyhat! 
Kitab'ı, Sünnet'! , içma'l kaldırıp attık; 
Havassı maskara yaptık, avamı aldattık.
Yıkıp şeriati, bambaşka bir bina kurduk; 
Nebi'ye atf ile binlerce herze uydurduk! 
O hali buldu ki cür'et: Yecüzu fi't-tergib
Karar-ı erzeli fetva kesildi! Hem ne garib,
Hadisi vaz' ediyorken sevab uman bile var! 
Sevabı var mı imiş, bir zaman gelir, anlar! 
Cihanı titretiyorken nida-yı Men kezebe
İşitmiyor mu, nedir, bir bakın şu bi-edebe:
Lisan-ı pak-i Nebi'den yalanlar uyduruyor; 
Sıkılmadan da sevab işledim deyip duruyor! 
Düşünmedin mi girerken şeriatin kanına? 
Cinayetin kalacak zanneder misin yanına? 
Sevab ümid ediyor ha! Deyin ki namerde:
Sevabı sen göreceksin huzur-i mahşerde! 
Tepende gezdirecek ra'd-ı intikaamını Hak,
Ki yıldırımları beyninde kaynayıp duracak.
Yakandan inmiyecek dest-i kahrı hüsranın
Nasıl iner ki, önünden kaçıp da niranın,
Civar-ı nur-i nübüvvette mülteca bulsan;
Bu türlü kurtuluş imkanı yok ya Kurtulsan; 
Şu izdihamın elinden -ki belki bir milyar
Nüfüs-i hasiredir- kaçmak ihtimali mi var? 
Bugün fesadına kurban olan zavallıların
Vebali boynuna yüklenmesin mi, yoksa, yarın? 
Kolay mı ümmeti ıdlal edip sefil etmek? 
Kolay mı dini hurafat içinde inletmek? 
Niçin Kitab-ı İlahi'yi payimal ettin? 
Niçin şeriati murdar elinle kirlettin? 
Çıkıp tepinmeye yok muydu başka bir saha? 
Nedir bu salladığın çifte, Ka'betullah'a? 
Herif! Şu millet-i ma’sumeden ne isterdin,
Ki doğru yol diye tuttun, dalali gösterdin!
Zavallı çırpınıyor boyladıkça hüsranı
Kenara kaçmaya olsaydı bari dermanı.
Yazık ki çıkmak ümidiyle kalkarak ayağa,
Kımıldadıkça gömülmekte büsbütün batağa! 
Zaman zaman bakıp etrafa diş gıcırdattı; 
Muhiti, çünkü, yürürken o muttasıl battı! 
Fakat bugün acınır bir nazarla bakmakta:
Omuzda, çünkü, batak şimdi, cansa gırtlakta.
Henüz gömülmedi biçarenin cılız boyunu; 
Koşup halas ediniz bari son deminde onu.
Fakat, halası için en emin tariki tutun; 
Şu pis bataklığı bir kerre mahvedin, kurutun.
Kolay değil bu da, lakin, büyük vukuuf ister; 
Düşünce yoksulu, zıpçıktı müctehidler eğer,
Dalarsalar o rezil içtihada bermu'tad; 
Olur zavallının atisi büsbütün berbad!
Sakırgadan daha iğrenç öbek öbek türüdü,
Vücud-i milleti son günler öyle bir bürüdü:
Ki davranıp o tufeylatı ansızın koğacak
Olursa kurtulacak belki Yoksa, bit boğacak! 
Eğer vücudunu bir parçacık gözetseydin; 
Eğer teharet-i vicdana dikkat etseydin; 
Bu hale gelmeye kalmazdı orta yerde sebep.
Batak da, bit de o murdar ataletinden hep!
Zavallı milletin idraki tarumar olalı:
Muhit-i ilme giren yok, diyar-ı fen kapalı; 
Sanayi'in adı batmış, ticaret öylesine,
Zira'at olsa da Adem nebi usulü yine! 
Hülasa, hepsi çalışmak, yorulmak istiyecek.
Fakat çalışmak için önce şart olan: İstek.
O yoksa, hangi vesileyle biz ilerliyelim? 
Sıkıntısız mütefennin, üzüntüsüz alim,
Ne tatlı şey! Buna bir çare yok mu? Hah! Bulduk:
Tokatlıyan'da, yarın, toplanır beş altı kopuk,
Birer kadeh biradan sonra davranır erken,
Omuzlayıp kırarız bab-ı içtihadı hemen.
Kırılmadan açılır şey değil, kilid müdhiş! 
Gelin, omuzlıyalım Bir omuzlamaktadır iş.
Cesaretin medeni şekli işte böyle olur; 
Uzun düşünmeye gelmez, kararımız bozulur.
Süveyş'i yardı herif Akdeniz'le Şab denizi
Bitişti, öyle ya, bizler de kendi fikrimizi
Çıkarmış olsak eğer, şimdi, kuvveden fi'le,
Kucaklaşır medeniyyetle din tamamiyle.
Süveyş'in ağzına heykel nasıl dikilmişse,
Bekaa-yı namım te'yid için dö Lessepse; 
Bizim de hakkımız elbette, içtihadı yaran
Kanal boyunca birer heykel istemek o zaman!
Bakın ne günlere kaldık: Ya beş, ya altı kopuk,
Yamaklarıyle beraber ki hepsi kılkuyruk,
Utanmadan çıkıyor, içtihada kalkışıyor! 
Bu hale karşı tahammül hakikaten pek zor.
Harimi şer'-i mübinin ahır değil Oradan
Çekil de kendine bir saha bul, behey nadan! 
Kilitli bir kapı var orta yerde anlasana:
Harem-saray-ı şeri'at değil dalan dalana.
Nasıl ki her kapının ayrı bir anahtarı var,
Onun da var. Bunu idrak eder birinci nazar.
Nedir mi? Anlatayım: Sizde olmıyan irfan.
Biraz haya edin öyleyse şaklabanlıktan! 
Kilitlidir kapı ümmi duhat için, amma
Kıyam-ı haşre kadar ictihad eder ulema.
Evet, şeraiti mevcud olunca insanda; 
Ne kaldı men' edecek içtihadı, meydanda? 
İle'1-ebed yetişir müctehid bu ümmetten; 
Şu var ki: Çıkmalı ferda-yı nüra zulmetten.
Kıyas-ı faside bir kerre eyleyin dikkat:
Süveyş'i açtı herif Doğru Neyle açtı fakat? 
Omuzlamakla mı? Heyhat! öyle bir fenle,
Ki bir ömür telef olmuş o fenni tahsile.
Düşünmüyor bu kopuklar ki: Müctehid geçinen,
Zamanının olacak muktedası irfanen.
Kitab'ı, Sünnet'i, icma'l sağlam anlıyacak; 
Hilafı yoklıyacak, ihtiyacı kollıyacak.
Ne içtihadı yapar, yoksa, bir alay - zimmi
Kadar nasibe-i fıkhisi olmıyan - ümmi? 
Kuzum, eşek nalı yapsan: Bir usta çingenenin
Yanında uğraşacaksın, başında mengenenin.
Peki! Liyakat-i fıtrisi ademin sade,
Kifayet eylemiyorken bu en hasis işde,
Ya içtihada nasıl kalkıyor bu sersemler? 
O içtihada ki: Dünya kadar ulum ister! 
Sokarsa burnunu herkes düşünmeden her işe;
Kalır selamet-i milliyyemiz öbür gelişe! 
Neden vezaifi taksime hiç yanaşmıyoruz? 
Olursa bir kişinin koltuğunda on karpuz,
Öbür gelişte de mümkün değil selametimiz! 
Yazık, yazık ki, bu yüzden bütün felaketimiz.
İçin reculleri kimlerse çıksın orta yere; 
Ne var, ne yok, bilelim, hiç değilse, bir kerre.
Sabahleyin mütefelsif, ikindi üstü fakih; 
Sular karardı mı pek yosma bir edib-i nezih; 
Yarın müverrih; öbür gün siyasetin kurdu; 
Bakarsın: Ertesi gün içtihada pey vurdu! ..,
Hülasa bukalemun fıtratinde züppelerin
Elinde maskara olduk Deyin de hükmü verin!
Fakat bu maskaralıklar devam edip gitmez; 
Adam, benim neme lazım! demekle iş bitmez.
Tecellüd eylemesinden yılıp da zındikın,
Ağırca almaşı, bir fitnedir ki, siddikın:
Cenab-ı Hakk'a sığınmış o heybetiyle, Ömer
Emin olun, bizi me’yus eden felaketler,
Vazife hissine biganelik belası bütün; 
Küçük, büyük ne vazifem! desin de iş yürütün! 
O hale geldi ki millet vazifesizlikten:
Vazife hissi de kafi değil, bugün, cidden.
Evet, onun daha fevkinde ihtiyaç artık
O ihtiyaç ise: Milletçe bir fedakarlık.
Şu fıkrasıyle, hakikat, Cenab-ı Mevlana,
Nigah-ı ibrete açmış cihan kadar ma'na:
Delik, deşik, evinin, bir zavallı hane-harab,
Görür de halini, her gün eder şu yolda hitab:
Yıkılma ha! Beni evvelce etmeden agah; 
Çoluk, çocuk biteriz sonra hep, ma'azallah! 
Bu hasbihal ile yıllar gelir, geçer Derken,
Gelir bakar ki bir akşam: O aşiyan-ı kühen
Yıkılmış, altına almış zavallı aileyi! 
Görünce karşıdan ademceğiz bu haileyi,
Yığınla taş kesilen yurdunun harabesine
Döner de der ki: Meğer aldanırmışım, desene! 
Ne oldu bunca niyazım, ey aşina-yı kadim? 
Çocuklarım olacakken ben oldum işte yetim! 
Sakın yıkılma haber vermeden demez miydim? 
Bu muydu senden, a zalim, bu muydu ümmidim,
Hukuuku, ahdi gözetmek nedir, sakın bilme! 
Yazık, yazık sana sarf ettiğim emeklerime! ..
O taş yığınları bir hatifi lisan olarak; 
Zavallı ademe der: Haksız infiali bırak! 
Geçip de karşıma feryad eder misin şimdi? 
Haber mi vermedim, amma kulak veren kimdi! 
Duvarlarımda yarık sandığın ağızlardan,
Birer zeban-ı fezallüm uzattım, ey nadan! 
Fakat çamurla kapardın da her gün ağzımı sen,
Ziyade söyliyemezdim susardım artık ben! ..
Hikaye halimizin aynıdır, değil mi? Evet! 
Şu farkı var yalınız: Bizde yok değil kuvvet.
Yığın yığın sakatatıyle geçmiş edvarın,
Yıkılmış olsa da bir hayli kısmı divarın,
Bina-yı milleti i'la eden temel sağlam.
Demek ki kurtuluruz biz bugün olursak adam.
Onun da çaresi elbirliğiyle gayrettir.
Çalışmanın o kadar feyzi var ki: Hayrettir! 
Hezimetin sonu ölmek değildir elbette.
Düşenler oldu zamanıyle aynı akıbete; 
Fakat bugün yaşıyorlar, hem eskisinden iyi:
Nasılsa gaib edip kamilen muharebeyi,
Esaret altına girmişti bir büyük millet.
Zevi'l-ukuul arasından seçilme bir hey'et
Düşündü: Milleti i'laya çare hangisidir? 
Döküldü ortaya ara-yı encümen bir bir:
Siyaseten kimi kurtarmak istemiş kalanı; 
Demiş ki diğeri: Asker halas eder vatanı
O der: Donanmaya vardır bugün eşedd-i lüzum
Bu der: Hayır, daha elzemdir iktisab-ı ulum
Kiminde san'ata rağbet, kiminde nakde heves; 
Hülasa, her kafadan başka başka çıkmış ses.
Bir ihtiyar yalınız dinleyip bidayette; 
Mahalle mektebi lazım! demiş, nihayette.
Zavallının sözü pek anlaşılmamış ilkin:
Bunak! diyen bile olmuş düşünmeden; lakin,
Herif, bu söz ne demektir, güzelce şerh etmiş; 
Deminki lafları pek vakıfane cerh etmiş.
Sonunda: Kuvvetimiz, şüphesiz, ilerlemeli; 
Fakat düşünmeli her şeyde önceden temeli.
Teammüm etmesi lazım ma'arifin mutlak:
Okur yazarsa ahali, ne var yapılmıyacak? 
Donanma, ordu birer ihtiyac-ı mübrimdir,
O ihtiyacı, fakat, öğreten muallim dir! 
Deyip kararım vermiş ki, aynen icraya,
Konunca ortaya çıkmış, bugünkü Almanya.
Sedanda orduyu teslim eden Fransızlar,
- Ki her zaman o vukuuatı yad edip sızlar -
Ne der, bilir misiniz? Hem de öyledir inanın:
Muallem ordusudur harbeden Prusyalı'nın; 
Muallim ordusu, lakin, asıl muzaffer olan! 
Bu sözden almalıdır, hiç değilse, ibret alan.
-Ne çare! ibrete hala heveslidir çoğumuz; 
Yetişmemiş gibi dünyaya ibret olduğumuz! -
Şu cehlimizle musibet mi kaldı uğramadık? 
Mahalle mektebi lazım, düşünmeyin artık! 
Mahalle mektebi olsaydı bizde vaktiyle; 
Ya uğrasaydı kalanlar güzelce ta'dile; 
Yarım pabuçla gezen, donsuz üç buçuk zibidi,
Bir Arnavudluğu isyana kaldırır mı idi? 
Bugün anasır-ı İslam'ı bir deni cereyan
Sürüklüyor ki: Bakın nerden eyliyor nebean.
Felaketin başı, hiç şüphe yok, cehaletimiz; 
Bu derde çare bulunmaz - ne olsa - mektepsiz.
Ne Kürd elifbeyi sökmüş, ne Türk okur, ne Arab; 
Ne Çerkeş'in, ne Laz'ın var bakın, elinde kitab! 
Hülasa, milletin efradı bilgiden mahrum.
Unutmayın şunu lakin: Zaman: Zaman-ı ulum! 
Zaman zaman-ı ulum olmasaydı böyle, yine,
- Kemal-i şevk ile madem atılmışız dine -
Okur yazar olacaktık sıyaneten dini:
Onun ma'arife vabeste, çünkü te'mini.
Zavallının yüzü yok cehle, anlaşılmadı mı? 
Demek ki: Atmalıyız ilme doğru ilk adımı.
Mahalle mektebidir işte en birinci adım; 
Fakat; bu hatveyi ilkin tasarlamak lazım.
Muallim ordusu derken, çekirge orduları
Çıkarsa ortaya, artık hesab edin zararı! 
Muallimim diyen olmak gerektir imanlı; 
Edebli, sonra liyakatli, sonra vicdanlı.
Bu dördü olmadan olmaz: Vazife, çünkü, büyük; 
Atıp da yazmayı bez bağlamakla dünkü hödük; 
Ya kalçın altına yüksek topuklu, eğri burun,
Fotin çekip filiz olmakla her zamanki odun; 
Huda rızası için, ehliyim işin demesin! 
Demiş de olsa, demisin: Kuzum, nenin nesisin? 
Diyorsanız: Yine, hala bu, olmasın mektub!
Ne zirzop isteyin artık, ne büsbütün meczüb! 
O: Yükletir kocaman bir sığır bulur da yeri; 
Bu: Arş'ı, ferşi yıkar salladıkça çifteleri! 
Bizim çocuklara gelmez ne öyle çifte giden; 
Ne böyle Arş'a kadar çifte sallayan yerden! 
Evet, ulumunu asrın şebaba öğretelim; 
Mukaddesata, fakat, çokça ihtiram edelim.
Eğer hayatını kasdeyliyorsanız vatanın:
Bakın, anasır-ı İslam'ı hangi rabıtanın
Devamı bağlıyabilmiş bu müşterek vatana? 
Kapılmayın onu ihmal edip salah umana! 
O rabıtayla bu millet bulur bulursa felah; 
O, bir çözüldü mü, her şey biter ma'azallah.
Eğer hayatına kasdeyliyorsanız Başka! 
Fakat bu mes'ele, bilmem ki, kaldırır mı şaka? 
Hayır, hayat-ı vatandır umum için gaye; 
Vatan! deyip giriyor her giren mücahedeye.
Bu her giren le, tabi'i, tufcunca it damarı,
Mukaddesata kadar saldıran beş on çomarı,
Hesaba katmayı hiçbir zaman düşünmüyorum:
O tasmasızlara insan demekte ma'zürum.
Vatan muhabbeti, millet yolunda bezl-i hayat; 
Hülasa, aile hissiyle cümle hissiyyat; 
Mukaddesatı için çırpınan yürekte olur.
İçinde leş taşıyan sineden ne hayr umulur? 
Vatan felakete düşmüş Onun hamiyyeti çüş
Eder mi zannediyorsun? Herif: Vatan-ber-düş! 
Bulunca kendine bir yer, doyunca kör boğazı,
Kapandı, gitti, bakarsın ki, nekbetin ağzı.
Fakat, sen öyle değilsin: Senin yanar ciğerin:
Vatan! deyip öleceksin semada olsa yerin.
Nasıl tahammül eder hür olan esaretine? 
Kör olsun ağlamayan, ey vatan, felaketine! 
Cema'at, elverir artık, bu uykudan uyanın,
Huda rızası için, dünkü hadisatı anın! 
Kımıldamaz yine gelmezsek intibaha bugün,
İkinci uyku ne dehşetli bir ölüm, düşünün! 
Ölüm kolay Diyebilsek sonunda: Kurtulduk! 
Bu intihar, öteden, üç yüz elli milyonluk,
Zavallı Alem-i İslam için elim olacak! 
Biz olmasak bu kadar hanüman yetim olacak! 
Gıcırdamakla beraber serir-i şevketimiz,
Bu dini kurtaran ancak bizim hükümetimiz.
Tunus'ta, Fas'ta, Cezayir'de, Çin'de, İran'da,
Cava'yla, hitta-i Hındi'de, belki Afgan'da,
Sibirya, Hıyve, Buhara, Kırım muhitinde,
Yaşarken ehl-i salibin nüfuzu altında; 
Zavallı Alem-i İslam eğer salibe henüz
Sarılmıyorsa, kolundaki çeken: Bu kudretiniz.
Bu kudret olmasa: Dünya tanassur eyliyecek
O halde, şimdi bizim hakkımız değil ölmek.
Yetişmiyor mu ki dünya evinde çektiğimiz,
Yarın da yüklendim alemin günahım biz? 
Hem intihara özenmek ne sermedi hüsran! 
Bucak bucak savusun, müslümansanız, bundan.
Hayata karşı nedir, söyleyin, bu yılgınlık? 
Reis-i ailenin intiharı: Çılgınlık! 
Hükümetin, o henüz payidar olan arşın
Sukuutu müdhiş olur Düşmesin aman, yapışın! 
Nedir bu tefrika, yahu! Utanmıyor musunuz? 
Geçen fecayi'e hala inanmıyor musunuz? 
Gömülmek istemiyenler boyunca hüsrana; 
Nifakı gömmeli artık mezar-ı nisyana.
Unuttunuz mu ne korkunç edebsiz olduğunu? 
Eşip de geçmişi hortlatmayın şu mel'ünu!
Demin, huşua varan bir kıyam-ı haşyetle,
Huzur-i Halik'a durmuştunuz cema'atle.
Yarınca kubbeyi Allahu ekber! ikrarı; 
Boşandı yerlere Hakk'ın sema-yı esrarı.
Önümde cuşa gelen safların telatumunu
Görünce andım o deryaların tezahumunu:
Ki dalgalar gibi, umman-ı sermediyyette,
Birer sücüd ile güm-nam olur nihayette! 
Sufuf ayakta iken, dalgalar ayakta idi; 
Huruş edince hatibin nida-yı tahmidi; 
Serildi yerlere yekpare bir cihan-ı hamuş,
Ki imtidad-ı mekaabirdi, öyle duşa-duş! 
O mevce mevce uzanmış duran hazairden,
Duyuldu vurduğu binlerce sinenin birden! 
Mezarların bu yürekler dayanmaz ahengi; 
Yüreklerin de hazin inkisar-ı yek-rengi; 
Getirdi cüşişe umman-ı sermediyyeti de; 
Hitama erdi nihayet o sermedi secde:
Zemine ra'şe veren bir derin sada geldi; 
Deminki dalgaların, şimdi, hepsi yükseldi! 
Bu herc ü merc-i ubüdiyyetin tevalisi; 
Sukuutu cebhelerin, sonradan tealisi,
Namazda hem beni göz yaşlarıyle ağlattı; 
Hem öyle ağlanacak bir hakikat anlattı,
Ki dinlemezseniz elbette mahvolur millet:
Sizin felaketiniz: Tarumar olan vahdet.
Eğer yürekleriniz aynı hisle çarparsa; 
Eğer o his gibi tek, bir de gayeniz varsa; 
Düşer düşer yine kalkarsınız, emin olunuz
Demek ki birliği te'min edince kurtuluruz.
O halde vahdete hail ne varsa çiğneyiniz
Bu ayrılık da neden? Bir değil mi her şeyiniz? 
Ne fırka herzesi lazım, ne derd-i kavmiyyet; 
Bizim diyanete sığmaz sekiz, dokuz milloı! 
Bütün bu tefrikalar, etsenizdi istiknah,
Görürdünüz nereden geldi Ya ibadallah! 
Huzur-i Hak'ta nasıl toplu durdunuzdu demin? 
Günahtır, etmeyin artık, ayıptır, eylemeyin! 
Şu ihtirasa uyup az mı verdiniz kurban? 
Şikaak için mi eder, sade, kalbiniz daraban? 
Neden uhuvvetiniz böyle münhasır namaza? 
Çıkınca avluya herkes niçin boğaz boğaza? 
Ne Müslümanlığıdır, anlamam ki, yaptığınız? 
Çıkar yol olmıyacak, korkarım, bu saptığınız! 
Görünce fesli, atılmak, tasarlayıp bıçağı; 
Görünce şapkalı, sinmek, değiştirip sokağı; 
Gönüller ayrı oluş, sineler bir olsa bile
Nifak alameti bunlar, kuzum, tamamiyle:
Nifaka buğz ediniz halisen li-vechillah; 
Halas eder sizi ihlasınızla belki ilah.
Münafığın sonu gelmez, söner sefil ocağı
Bugün tüterse henüz gelmemiş, demek ki, çağıl
Nedir ki, verdiği yangınla memleket de biter,
Saçak tutuşmadan evvel basılmamışsa eğer.
Yanında yaş da yanar, çaresiz, yanan kurunun
Diyor Kitab-ı İlahi: O fitneden korunun,
Ki sade sizdeki erbab-ı zulmü istila
Eder de, suçsuz olan kurtulur değil asla! 
Hesab edin ne kadar bigünahın aktı kanı
Beş on vatansız için nara yakmayın vatanı! 
Huda rızası için kaldınn nifakı Günah! 
Alev saçaklara sarsın mı, ya ibad-Allah? 
Sararsa hangimizin hanümanı kurtulacak? 
O bir tutuşmaya görsün, ne od kalır, ne ocak! 
Neden beş altı vatansız beş altı kundakçı,
Yığın yığın buluyor arkasında yardakçı? 
Niçin hakir oluyor, sonra, durmayıp öteden,
Koşun! Diyen, bu cehennem henüz kıvılcım iken.
Ne intihaba çalışmak, ne i'tilaya emek; 
Cihan yıkılsa bizim halk, uyanmadan gidecek! 
Onun kıyamı için Sür'u beklemek lazım! 
Bu duygusuzluğa bir çare yok mu, Allah'ım? 
Zavallı köylüye, ilkin, epeyce sövmüşler; 
İşitmemiş Bu sefer bir odunla dövmüşler.
Birer davul kadar olmuş da budlarındaki şiş,
Davul çalınmada, zannım, aşağki evde! demiş.
İnince, derken, odunlar budur, deyip beyni,
Davul bizim eve gelmiş! " demiş sonunda, hani? 
Bizim de halimiz ayniyle köylünün hali! 
Harim-i Şer'-i Mübin'in, zemin-i İslam'ın,
Birer birer yıkılırken husün-i iclali; 
Yerinden oynadı yerler de, bizler eyyamın
Tekallübatına biganeyiz hayal ettik,
Kımıldamaksızın imanı küfre çiğnettik!
Kımıldamak yine yok bizde cebr-i mafata; 
Kim uğramıştı, unuttuk, geçen beliyyata! 
Bizim muhiti, bizim halkı seyredince nazar; 
Görür ki: Beyni bozulmuş yığın yığın kafa var.
Düşünceler mütehaliftir istikaamette; 
Şu var ki, hepsi nihayet bulur sakaamette! 
Birinci zümreyi teşkil eden zavallı avam,
Bıraksalar edecek tatlı uykusunda devam.
Bugün nasibin! yerleştirince kursağına; 
Yarın nedir? Onu bilmez, yatar dönüp sağma.
Yıkılsa arş-ı hükümet, tıkılsa kabre vatan,
Vazifesinde değil: Çünkü hepsi Allah'tan! 
Ne hükmü var ki esasen yalancı dünyanın? 
Ölürse, yan gelecek Cennet'inde Mevla'nın.
Fena kuruntu değil! Ben derim, sorulsa bana:
Kabul ederse Cehennem ne mutlu, amca, sana! 
İkinci zümreyi teşkil eden cema'at ise,
Hayata küskün olandır ki: Saplanıp ye'se,
Selametin yolu yoktur Ne yapsalar boşuna! 
Demiş de hırkayı çekmiş bütün bütün başına.
Bu türlü bir hareket mahz-ı küfr olur; zira:
Taleble amir olurken bir ayetinde Huda; 
Buyurdu: Kesmeyiniz ruh-i rahmetimden ümid; 
Ki müşrikin olur ancak o nefhadan nevmid.
Bu bir; ikincisi: Ye'sin ne olsa esbabı,
Onun atalet-i külliyyedir ki icabı,
Teressübatını etmiştik önceden tahlil.
Üçüncü zümreyi kimlerdir eyleyen teşkil? 
Evet, şebab-ı münevver denen şu nesl-i sefih.
-Fakat nezihini borcumdur eylemek tenzih -
Bu zübbeler acaba hangi cinsin efradı? 
Kadın desen, geliyor arkasından erkek adı; 
Hayır, kadın değil, erkek desen, nedir o kılık? 
Demet demetken o saçlar, ne muhtasar o bıyık? 
Sadası baykuşa benzer, hıramı saksağana; 
Hülasa, zübbe demiştim ya, artık anlasana! 
Fakat bu kukla herif bir büyük seciyye taşır,
Ki, haddim olmıyarak, aferin! desem yaraşır.
Nedir mi? Anlatayım: Öyle bir metaneti var,
Ki en savulmıyacak ye'si tek birayla savar.
Sinirlerinde te'essür denen fenalık yok,
Tabiatında utanmakla aşinalık yok.
Bilirsiniz, hani, insanda bir damar varmış,
Ki yüzsüz olmak için mutlakaa o çatlarmış; 
Nasılsa Rabbim utandırmasın! duası alan,
Bu arsızın o damar zaten eksik alnından! 
Cebinde gördü mü üç tane çil kuruş, nazlım,
Tokatlıyan'da satar mutlakaa, gider de, çalım.
Eğer dolandırabilmişse istenen parayı; 
Görür mahalleli ta karnavalda maskarayı! 
Beyoğlu'nun o mülevves muhit-i fahişine
Dalar gider, takılıp bir sefilenin peşine.
Haya, edeb gibi sözler rüsüm-i fasidedir; 
Vatanla aile, hatta, kuyüd-i zaidedir.
Diyor da hepsine birden kuduzca saldırıyor
Ayıp değil mi? demişsin Aceb kim aldırıyor! 
Namaz, oruç gibi şeylerle yok alış verişi; 
Mukaddesat ile eğlenmek en birinci işi.
Duyarsanız kara kuvvet bilin ki: İmandır.
"Kitab-ı köhne de - haşa - Kitab-ı Yezdan'dır.
Üşenmeden ona Kur'an'ı anlatırsan eğer,
Çu ezberindeki esmayı muttasıl geveler:
Kuruun-i maziyeden kalma cansız evradı
Çekerse, doğru mu yirminci asrın evladı? 
Nedir alakası yirminci asr-ı irfanla
Bu şaklaban herifin? Anlamam ayıp değil a! 
Meta'-ı fazlı mı varmış elinde gösterecek? 
Nedir meziyyeti, görsek de bari öğrensek.
Hayır! Mehasin-i Garb'ın birinde yok hevesi; 
Rezail, oldu mu lakin, şiarıdır hepsi! 
Bütün kebaire tiryaki bir kopuk tanırım
- Ne oldu bilmiyorum şimdi, sağ değil sanırım -
Kumar, şena'atin akşamı, irtikab, içki
Hülasa defter-i a'mali öyle kapkara ki:
Yanında leyl-i cehennem, sabah-ı cennettir! 
Utanmıyor musun? Ettiklerin rezalettir! 
Denirse kendine, milletlerin ekabirini
Sayardı göstererek hepsinin kebairini:
Filan içerdi Filan fuhşa münhemikti diye,
Mülevvesatım bir bir rical-i maziye
İzafe etmeye başlardı paye vermek için.
Peki! Fezaili yok muydu söylediklerinin? 
Diyen çıkarsa müverrihlik etmedim! derdi.
Şu zübbeler de, bugün, aynı ruhu gösterdi.
Fransız'ın nesi var? Fuhşu, bir de ilhadı; 
Kapıştı bunları yirminci asrın evladı! 
Ya Alman'ın nesi var zevki okşayan? Birası; 
Unuttu ayranı, ma'tuha döndü kahrolası! 
Heriflerin, hani, dünya kadar bedayi'i var:
Ulumu var, edebiyyatı var, sanayi'! var.
Giden birer avuç olsun getirse memlekete; 
Döner muhitimiz elbet muhit-i ma'rifete.
Kucak kucak taşıyor olmadık mesaviyi; 
Beğenmesek, medeniyyet! diyor; inandık, iyi! 
Ne var, biraz da ma'arif getirmiş olsa desek; 
Emin olun size hammallık etmedim? diyecek.
Ne kaldı arkaya? Dördüncü kısmın efradı.
Bu zümrenin de sefahet hayat-ı mu'tadı.
Hem i'tiyadını hiçbir zaman değiştiremez; 
O nazlı sineye, zira, acıklı şey giremez! 
Geçen kıyamet için fırtınaydı, geçti diyor,
Diyor da zevkine, vur patlasın, devam ediyor.
– Bugün Florya mı? A'la! Yarın ne var? 
– Konser
Sular da pek ömür amma, açık değil, dediler.
– Açılmamış diye evlerde kalmak olmaz ya! 
– Hakikat öyle! Ne yapsak? Gider misin Mama'ya? 
– Ne var ki? 
– Orta oyun var. Gelir misin? Haydi! 
– Kavuklu, Hamdi mi? Gerçek O sağ değil
– Abdi.
– Hayır hayır! Bana lazım değil ne Abdi, ne şey! ..
– Nedense pek. asabisin bugün, Feridun Bey! 
– Değil, bu tatsız oyunlar çekilmiyor: Monoton! 
– Peki! Ne yapmalı? Sen bari söyle Bak: Saat on.
– Evet, ne yapmalı? Dur dur! Ne Üsküdar, ne Mama
Tiyatro olmalı, yahud güzelce bir. sinema.
Demek tiyatro severmiş benim sevimli beyim
O halde ben ona tam altı sahne arzedeyim:
Ki her birinde değişsin bütün bütün ahenk; 
Zemini yeknesak olsun, edası renga-renk!
Edirne kal'asıdır gördüğün hisar-ı mehib; 
O zirvesinde biten simsiyah ağaç da: Salib! 
Murad-ı Evvel'i sırtında gezdiren tepeler,
Nasıl rüku ediyor Ferdinand'a, bak, bu sefer! 
Bizim midir sanıyorsun şu yükselen bayrak? 
Çeken: Savof Lala Şahin değil, kuzum, iyi baki
Edirne İşte o İslam'ın ahenin suru;
Edirne İşte o Şark'ın cebin-i mağruru; 
İkinci arş-ı tealisi Al-i Osman'ın; 
Birinci mevki'-i feyyazı, belki, dünyanın; 
Edirne işte o istanbul'un demir kilidi; 
Sefil ayakları altında Bulgar'ın şimdi! 
Muzaffer ordusu hakkıyle intikaam alıyor:
Çoluk, çocuk, kadın, erkek, ne bulsa parçalıyor.
Bu katl-i ama da raziyim ihtiram olsa,
Harim-i dini de geçtik, harim-i namusa! 
Şu dört minareli cami' ki yoktu hiçbir eşi; 
Ki parlıyordu hilalinde san'atın güneşi; 
Salibi sineye çekmiş de bekliyor Nevmid! 
Ezan sadası değil duyduğun tanin-i medid! 
O şanlı ma'bedi Sultan Selim-i mağfurun,
Ki ihtişamına benzerdi subh-i mahmurun,
Nasıl gurub edivermiş ki: Bir ziya, bir nur,
O kanlı bezlerin altından olmuyor manzur! 
Ne sinesinde Huda var, ne hatırında Nebi
Zalam-ı küfre gömülmüş boyunca iaşe gibi! 
Birer mezar-ı müebbed kesilmiş evlere bak:
Beş ayda kırk bini sönmüş ki yanmıyor tek ocak! 
Sokak sokak dolaşan sayha: Vapesin feryad; 
Derin derin duyulan ses: Enin-i istimdad.
Dışarda kendisi mahkum, içerde namusu
Esiri öldürüyor, bak ki, zulmün en koyusu!
Meriç'le Tunca'nın üstünde gördüğün kümeler
Nedir bilir misin? Enkaaz-ı tarumar-ı beşer! 
Sarayiçi'ndeki biçareler ki hepsi kadın
Kenara vurmuş olan kısmıdır bu ecsadın! 
Nazarlannda sönen gözlerin sönük nazarı; 
Kulaklarında civarın enin-i muhtazarı; 
Kucaklannda birer na'ş-ı pare pare defin
Ecelle uğraşıyor bir yığın kemik Ne hazin! 
Yalın ayak, baş açık, bir paçavra sırtında; 
Bu tamtakır adanın tamtakır muhitinde; 
Acından ölmeye mahkum olan zavallıları,
Sular bıraksa da Bulgar bırakmıyor dışarı! 
Ne kurtulur, ne ölür Derde bak, felakete bak:
Hayat? O hakkı değildir, ölüm? ölüm de yasak!
– Nedir şu karşıki vadiyi bir alev buruyor; 
Fakat yılan gibi yerlerde kıvranıp yürüyor? 
– Nedir mi? Kükremesinden de bellidir: Arda
– Ya imtidad-ı mehibince yükselen her ada? 
– Mezar-ı sahihi binlerce gövdenin, kafanın! 
– Bu kıpkızıl derenin reng-i ateşini, sakın,
Şafak bulutlarının zilli olmasın? 
– Heyhat! 
Sevahilinde onun söndürüldü öyle hayat:
Ki aktı sel gibi aylarca hun-i mazlumu!
– Bu kanlı perde nedir? 
– Hangi kanlı perde, şu mu? 
Gümülcine'yle havalisidir ki, bir canavar
Bu mel'anetleri yapmaz - meğer ki Bulgarlar! -
Ne ihtiyar seçiyor, bak, ne kimsesiz tanıyor; 
Beş altı günde otuz bin adam boğazlanıyor! 
Pomakların deşilip süngülerle vicdanı; 
Alınmak isteniyor ta içinden imanı! 
Birer birer oluyor ırzı, mali, yurdu heder
Gidince hepsi elinden: Ya Bulgar ol, ya geber! 
Şu, göğsü baltaların en koniyle parçalanan,
Şu, beyni taşların altında uğrayıp kafadan,
Karın, çamurların üstünde, inleyen canlar; 
Şu, bir yığın kömür olmuş, kül olmuş insanlar; 
Ki gazlı bezle, o olmazsa, yağlı katranla
Yakıldı Bulgar'a şayeste bir soğuk kanla; 
Salibe secdeye varmak Huda'ya isyandır.
Deyip Huda'sına kurban olan şehidandır.
Ya Bulgar ol, ya geber! sade hainin dediği
Tanassur etmeye koyvermiyor ahaliyi,
Bahanesiyle imam görmüyor mu, çıldırarak,
Kuduzca saldınyor intikaam için ite bak! 
Sarıklarından asılmışların hesabı mı var? 
Yetişmiyor gibi yer, bir de gökyüzünde mezar!
Siz, ey başındaki destarı etmeyip de feda,
Onunla alem-i lahuta yükselen şüheda! 
Ne mutlu sizlere: Dünyada çok ölüm gördüm; 
Tahattur etmiyorum böyle kahraman bir ölüm.
Cihanda Habl-i İlahi'ye i'tisama, sizin
Şu kahramanlığınızdır yegane levh-i güzin! 
Siz, ey vücuduna elvermeyip de hak-i mezar,
Nesim-i safa gömülmüş rical-i berhurdar! 
Biz almasak bile a'dadan intikaamınızı; 
Huda ki defter-i ebrara yazdı namınızı,
Günün birinde şu dağlardan indirir elbet,
O intikaamı alır kanlı canlı bir millet!
– Nedir uzakta nümayan olan şu ıssız ova? 
Ki pek hazin duruyor?
– Bilmiyor musun? Kosova! 
Nasıl bilirdin! Evet, bilmesen de hakkın var:
Bırakmamış ki, taş üstünde taş, kuduz canavar! 
Yol uğratıp da bu sahradan önce geçmişsen; 
Görür müsün, bakalım, bir nişane geçmişten? 
Zemini öyle boyanmış ki, hun-i İslam'a:
Kızıl kesafeti çökmüş cebin-i eyyama! 
Kızıl ufukların altında kıpkızıl her yer
Kızardı, baksana, dağlar, kızardı vadiler; 
Kızardı çehre-i dünya; kızardı ruy-i sema; 
Fakat şu mavili bayrak kızarmıyor hala! 
Onun salındığı yerlerde bir kızıl tufan,
Ne can bıraktı, ne iman, ne boğmadık vicdan! 
Minareler serilip hake, sustu ma'bedler; 
Yıkıldı medreseler; dümdüz oldu merkadler.
Mesacidin çoğu meydanda yok, kalanlar ise,
Ya gördüğün gibi meyhanedir, ya bir kilise.
Şehirde evlere baskın; kazada katl-i nüfus; 
Kurada kalmadı telvis olunmadık namus! 
Yapan da kim? Adı Osmanlı, ruhu Yunanlı,
Bu işde en mütehassıs bölük bölük kanlı! 
Mukaddes orduyu te'yid eden bu azgınlar
Saçıp savurdular etrafa öyle yangınlar:
Ki uğradıkları yerlerde tütmüyor bir ocak
Kıyam-ı haşre kadar, belki tütmeyip duracak! 
Adım basında şekaavet, adım basında kıtal; 
Şena'atin ne kadar kanlı şekli varsa: Helal! 
Şu, haç kazılmak için alnı parça parça olan; 
Şu, vaftiz etmek için buzlu gölde dondurulan
Zavallılarla soğuklarda titreşen eytam; 
Şu, süngülerle aranmış delik deşik erham; 
Şu, na'şı kanlı çarıklarla çiğnenen kızlar; 
Şu, hanedanı sönenler; şu hanümansızlar; 
Şu ümmehat-ı perişan; şu derbeder evlad; 
Şu, saç yolan ninecikler; şu inleyen ecdad; 
Şu, bombalarla çöken kubbeler derunundan; 
Kemik sütunları halinde fışkıran ecsad; 
Şu kül yığınları altında saklı gövdeleri
Tavaf eden, o yürekler dayanmıyan feryad;
Tiyatrolarda görülmez, değil mi, nazlı beyim? 
Sıkıldın öyle mi? Dur başka sahne göstereyim:
Bilir misin duyulan hangi yurdun inlemesi? ..
İkindi oldu mu yahu? Nedir bu salli! sesi? 
Evet ikindi Gelin bari bir dua edelim.
Kabul eder diyelim Hakk'a iltica edelim:
Ya Rab, bizi kahretme, helak eyleme
– Amin! 
Ta ibret olup kalmıyalım aleme
– Amin! 
Yetmez mi celalinle göründüklerin artık? 
Kurban olayım, biz bu tecelliden usandık! 
Bir fecr-i ümid etmeli ferdaları te'min
Göster bize, ya Rab, o güzel günleri
– Amin! 
Ferdalara kaldıksa eğer Nerde o ferda? 
Hala mı bu İslam'ı ezen matem-i yelda? 
Hala mı bu afaka çöken perde-i hünin? 
Narın yetişir Bekliyoruz nurunu
– Amin! 
Müstakbel için sine-i millette emel yok! 
Bir ukde var ancak, o da: Tevfik-i ezel yok! 
Sensin edecek var! diye vicdanları tatmin.
– Amin! 
Kur'an ayak altında sürünsün mü, İlahi? 
Ayatınm üstünde yürünsün mü, İlahi? 
Haç Ka'be'nin alnında görünsün mü, İlahi? 
Çöksün mü nihayet yıkılıp koskoca bir din? 
Çektirme, İlahi, bu kadar zilleti
– Amin! 
Ve'1-hamdu li'1-lahi Rabbi'l-alemin
<end>

<start>
«Tâkat getiremeyeceğimiz yükü bize yükleme, Allah’ım...»
Ey bunca zamandır bizi te’dîb eden Allah; 
Ey âlem-i İslâm’ı ezen, inleten Allah! 
Bizler ki senin va’d-i İlâhîne inandık; 
Bizler ki bin üç yüz bu kadar yıl seni andık; 
Bizler ki beşer bir sürü ma’bûda taparken,
Yıktık o yaman şirki, devirdik ebediyyen; 
Bizler ki birer hamlede evhâmı bitirdik,
Ma’bedlere Ma’bûd-i Hakîkî’yi getirdik; 
Bizler ki senin ismini dünyâya tanıttık...
Gördükse mükâfâtını, yâ Rab, yeter artık! 
Çektirmediğin hangi elem, hangi ezâdır? 
Her ânı hayâtın bize bir Rûz-i Cezâ’dır! 
Ecdâdımızın kanları seller gibi akmış...
Maksadları dîninle beraber yaşamakmış.
Evlâdı da kurbân olacakmış bu uğurda...
Olsun yine, lâkin bu ışık yoksulu yurda,
Bir nûr-i nazar yok mu ki baksın bacasından? 
Bir yıldız, İlâhî? Bu ne zulmet! Bu ne zindan! 
Hâlâ mı semâmızda gezen leyle-i memdûd? 
Hâlâ mı görünmez o seher-pâre-i mev’ûd? 
Ömrün daha en canlı, harâretli çağında,
Çalkanmadayız ye’s ile hirman batağında! 
Kâm aldı cihan, biz yine ferdâlara kaldık...
Artık bize göster ki o ferdâyı: Bunaldık! 
Bir emrine ecdâdı da, ahfâdı da kurban...
Olmaz mı bu millet daha te’yîdine şâyan? 
Hüsran yine bîçârenin âmâlini sardı; 
Âtîsi nigâhında karardıkça karardı.
Balkan’daki yangın daha kül bağlamamışken,
Bir başka cehennem çıkıversin... Bu ne erken!
Lâkin bu cehennem onu yıldırdı mı? 
Aslâ! İ’lâya seğirtip duruyor nâmını hâlâ.
Kum dalgalarından geçiyor öyle şitâban:
Gûyâ o Sabâ, geçtiği çöller de hıyâban.
Kar kütlelerinden iniyor öyle yaman ki:
Bir çağlayan akmakta yarıp taşları sanki.
Kızgın günün altında beyâbânı dolaştı; 
Yalçın buzun üstünde sekip dağları aştı.
Artık gidiyor: Hakk’a varan bir yolu tutmuş,
Allâh’a bakan gözleri dünyâyı unutmuş.
Cûş eyleyedursun geriden nevha-i hüsran...
Yâdında onun şimdi ne mâtem, ne de hicran! 
Yâdında değil lânesinin hüzn-i elîmi; 
Yâdında değil yavrusunun tavr-ı yetîmi; 
Yâdında değil doğduğu, ter döktüğü toprak; 
Yâdında kalan hâtıra bir şey, o da ancak:
Gökten ona «yüksel! » diyen ecdâd-ı şehîdi! 
Artık o da yükseldi, fakat yerde ümîdi:
Bir böyle şehîdin ki mükâfâtı zaferdir,
Vermezsen İlâhî dökülen hûnu hederdir!
1 Kânûnisânî 1330 (14 Ocak 1915)
<end>

<start>
«Ey müslümanlar, Allah’tan, nasıl korkmak lâzımsa öylecekorkunuz...»
Ne irfandır veren ahlâka yükseklik, ne vicdandır; 
Fazîlet hissi insanlarda Allah korkusundandır.
Yüreklerden çekilmiş farz edilsin havfı Yezdân’ın...
Ne irfânın kalır te’sîri kat’iyyen, ne vicdânın.
Hayat artık behîmîdir... Hayır ondan da alçaktır:
Ya hayvan bağlıdır fıtratla, insan hürr-i mutlaktır.
Behâim çıkmaz amma hilkatin sâbit hudûdundan,
Beşer hâlâ habersiz böyle bir kaydın vücûdundan! 
Meğer kalbinde Mevlâ’dan tehâşî hissi yer tutsun...
O yer tutmazsa hiç ma’nâsı yoktur kayd-ı nâmûsun.
Hem efrâdın, hem akvâmın bu histir, varsa, vicdânı; 
Onun ta’tîli: İnsâniyyetin tevkî’-i hüsrânı! 
Budur hilkatte cârî en büyük kànûnu Hallâk’ın:
O yüzden başlar izmihlâli milletlerde ahlâkın.
Fakat, ahlâkın izmihlâli en müdhiş bir izmihlâl; 
Ne millet kurtulur, zîrâ, ne milliyyet, ne istiklâl.
Oyuncak sanmayın! Ahlâk-i millî rûh-i millîdir; 
Onun iflâsı en korkunç ölümdür: Mevt-i küllîdir.
Olur cem’iyyet artık çâresiz pâmâl-i istîlâ; 
Meğer kaldırmış olsun, rûh-i sânî indirip, Mevlâ.
Evet bir ba’sü ba’de’l-mevte imkân vardır elbette...
Bunun te’mîni, lâkin, bir yığın edvâra vâbeste! 
O cem’iyyet ki vicdânında hâkim havf-ı Yezdan’dır; 
Bütün dünyâya sâhiptir, bütün akvâma sultandır.
Fakat, efrâdı Allah korkusundan bî-haber millet,
Çeker, milletlerin menfûru, Kıptîler kadar zillet; 
Me’âlî meyli hiç kalmaz, şehâmet büsbütün kalkar; 
Ne hâkimlik tanır artık, ne mahkûm olmadan korkar.
Şeref hırsıyle istihkàr-ı mevt etmişken ecdâdı,
Bırakmaz öyle bir pâkîze neslin şimdi ahfâdı,
Hayât uğrunda istihfâfa şâyan görmedik hüsran! 
Gebersin tekmeler altında râzı... Çıkmasın, tek, can! 
Yürekler en mülevves, en sefîl âmâl için çarpar; 
Sinirler en muhâl endîşeden titrer durur par par! 
Olur cem’iyyet efrâdınca şahsî menfa’at «ma’bûd! »
Sorarsan kimse bilmez var mı «hak» nâmında bir mevcûd.
O, doymak bilmeyen, ma’bûda kurbandır hayâ hissi,
Hamiyyet, âdemiyyet hissi, ulvî hislerin hepsi! 
Bu hissizlikle cem’iyyet yaşar derlerse pek yanlış:
Bir ümmet göster, ölmüş ma’neviyyâtıyla sağ kalmış?
20 Ağustos 1330 (2 Eylül 1914)
<end>

<start>
«Kim müslümanların derdini kendine mâl etmezse onlardandeğildir.»
Müslümanlık nerde! Bizden geçmiş insanlık bile...
Âlem aldatmaksa maksad, aldanan yok, nâfile! 
Kaç hakîkî müslüman gördümse: Hep makberdedir; 
Müslümanlık, bilmem amma, gâlibâ göklerdedir! 
İstemem, dursun o pâyansız mefâhir bir yana...
Gösterin ecdâda az çok benzeyen bir kan bana! 
İsterim sizlerde görmek ırkınızdan yâdigâr,
Çok değil, ancak, necîb evlâda lâyık tek şiâr.
Varsa şâyed, söyleyin, bir parçacık insâfınız:
Böyle kansız mıydı -hâşâ- kahraman eslâfınız? 
Böyle düşmüş müydü herkes ayrılık sevdâsına? 
Benzeyip şîrâzesiz bir mushafın eczâsına,
Hiç görülmüş müydü olsun kayd-ı vahdet târumâr? 
Böyle olmuş muydu millet can evinden rahnedâr? 
Böyle açlıktan boğazlar mıydı kardeş kardeşi? 
Böyle âdet miydi, bî-pervâ, yemek insan leşi?
Irzımızdır çiğnenen, evlâdımızdır doğranan! 
Hey sıkılmaz ağlamazsan, bâri gülmekten utan! 
«His» denen devletliden olsaydı halkın behresi:
Pâyitaht’ından bugün taşmazdı sarhoş na’rası! 
Kurt uzaklardan bakar, dalgın görürmüş merkebi,
Saldırırmış ansızın yaydan boşanmış ok gibi.
Lâkin aşk olsun ki aldırmaz da otlarmış eşek,
Sanki tavşanmış gelen, yâhud kılıksız köstebek! 
Kâr sayarmış bir tutam ot fazla olsun yutmayı...
Hasmı, derken, çullanırmış yutmadan son lokmayı! ..
Bir hakîkattir bu, şaşmaz, bildiğin üslûba sok:
Hâlimiz merkeble kurdun aynı, aslâ farkı yok.
Burnumuzdan tuttu düşman, biz boğaz kaydındayız! 
Bir bakın: Hâlâ mı hâlâ ihtiras ardındayız! 
Saygısızlık elverir... Bir parça olsun arlanın:
Vakti çoktan geldi, hem geçmektedir arlanmanın! 
Davranın haykırmadan nâkùs-i izmihlâliniz...
Öyle bir buhrâna sapmıştır ki, zîrâ, hâliniz:
Zevke dalmak şöyle dursun, vaktiniz yok mâteme! 
Davranın zîrâ gülünç olduk bütün bir âleme.
Bekleşirken gökte yüz binlerce ervâh intikam; 
Yerde kalmış, na’şa benzer kavm için durmak haram! 
Kahraman ecdâdınızdan sizde bir kan yok mudur? 
Yoksa: İstikbâlinizden korkulur, pek korkulur!
13 Haziran 1329 (26 Haziran 1913)
<end>

<start>
«Kimin bu dünyâda gözü kapalı ise âhirette de kapalı, hattâoradaki şaşkınlığı daha ziyâde.»
Nihâyet neyse idrâk ettiğin şey ömr-i fânîden; 
Onun bir aynıdır mutlak nasîbin ömr-i sânîden.
Hatâdır âhiretten beklemek dünyâda her hayrı:
Öbür dünyâ bu dünyâdan değil, hem hiç değil, ayrı.
Sen ey sersem ki «üç günlük hayâtın hükmü yok» der de,
Sanırsın umduğun âmâdedir ferdâ-yı Mahşer’de; 
Ne ekmiştin ki mahsûl istiyorsun bir de ferdâdan? 
Senin meşrû’ olan hakkın: Bugün hüsran, yarın hüsran! 
Eğer maksûdu ancak âhiret olsaydı Yezdân’ın; 
Ne hikmet vardı ibdâında hiç yoktan bu dünyânın? 
«Ezel»den ayrılan rûhun nişîmen-gâh-ı bâkîsi
«Ebed»ken, yolda eşbâhın niçin olsun mülâkîsi? 
«Elest»in arkasından gelmesin Cennet, Cehennem de,
Neden ervâha tekrar imtihân olsun bu âlemde? 
Demek: Dünyâ değil pek öyle istihfâfa şâyeste:
Demek: Bir feyz-i bâkî var, bu fânî ömre vâbeste! 
Diyorlar: «Kâinâtın aslı yoktur, çünkü fânîdir.»
Evet, fânîdir amma bir nazardan câvidânîdir.
Süreksizmiş hayat... Olsun! Müebbed zevki, hüsrânı; 
Onun bir sermediyyettir bu haysiyyetle her ânı.
«Cihânın aslı yoktur, çünkü fânîdir» diyen sersem,
Ne der «Öyleyse hilkat pek abes bir şey çıkar» dersem? 
Nedir dünyâya gelmekten garaz, gitmek midir ancak? 
Velev bir anlamak hırsıyle olsun yok mu uğraşmak? 
Ganîmettir hayâtın, iğtinâm et, durma erkenden,
Yarın milyonla feryâd olmasın enfâs-ı ma’dûden! 
Bu âlem imtihan meydânıdır ervâh için mâdâm,
Demek: İnsan değilsin eylemezsen durmayıp ikdâm.
Neden geçsin sefâletlerle, haybetlerle, ezmânın? 
Neden azmin süreksiz, yok mudur Allâh’a îmânın? 
Çalış dünyâda insân ol, elindeyken henüz dünya; 
Öbür dünyâda insanlık değilmiş yağma, gördün ya! 
Dilinden âhiret hiç düşmüyor ey müslüman, lâkin,
Onun hakkında âtıl bir heves mahsûlü idrâkin! 
Bu mecnûnâne vehminden şifâ-yâb olmadan, şâyed
Gidersen böyle sıfru’l-yed, kalırsın sonra sıfru’l-yed! 
Hayâlât arkasından koştuğun yetmez mi hey şaşkın? 
Senin hâlâ hakîkatten nedir iğmâz için hakkın? 
Bu âlem şöyle bir rü’yâ imiş, yâhud muvakkatmiş...
Evet ukbâda anlarsın ne müdhiş bir hakîkatmiş!
16 Teşrînievvel 1330 (29 Ekim 1914)
<end>

<start>
«Müslümanlık huyun güzelliğinden ibârettir.»
Hadîs-i Şerîf
Biz ki yarmıştık şu’ûnun en büyük ummânını; 
Çiğnemiştik yükselen emvâc-i bî-pâyânını; 
Biz ki edvârın, kurûnun, hâdisâtın rağmına,
Hâkim olmuştuk bütün bir âlemin eyyâmına; 
Şimdi tek bir dalganın pâmâl-i izmihlâliyiz! 
Şimdi sâhillerde mahkûmiyyetin timsâliyiz! 
Böyle bir sadmeyle altüst olsun en müdhiş gemi...
Dehşetin te’sîri hâlâ sarsıyor endîşemi! 
Öyle salgındır felâket, öyle ânîdir ölüm:
Hem görür göz, hem aceb rü’yâ mıdır, der, gördüğüm? 
Nerde rü’yâ! Gördüğün aynıyle vâki’dir senin.
Gayr-i vâki’ noktalar: Ancak o mühlik sadmenin,
Bir dışardan, bir kazâ, bir nâgehânî olması; 
Bir de -en yanlış kanâ’at- âsümânî olması.
Dâhilîdir sadme... Hâriçten değil... Aslâ değil! 
Sonra, olmaz ez-kazâ dünyâda bir şey, böyle bil! 
Nâgehânî lâfzının ma’nâsı yoktur, herzedir:
En beyinsizler bu istikbâli zîrâ kestirir.
Gökten inmez bir de hiçbir şey... Bütün yerden taşar; 
Kendi ahlâkıyle bir millet ölür, yâhud yaşar.
Çiğnenirsek biz bugün, çiğnenmek istihkàkımız:
Çünkü izzet nerde, bir bak, nerdedir ahlâkımız.
Müslümanlık pâk sîretten ibâretken, yazık! 
Öyle saplandık ki levsiyyâta: Hâlâ çıkmadık! 
Zulme tapmak, adli tepmek, hakka hiç aldırmamak; 
Kendi âsûdeyse, dünyâ yansa, baş kaldırmamak; 
Ahdi nakzetmek, yalan sözden tehâşî etmemek; 
Kuvvetin meddâhı olmak, aczi hiç söyletmemek; 
Mübtezel birçok merâsim: İnhinâlar, yatmalar,
Şaklabanlıklar, riyâlar, muttasıl aldatmalar; 
Fırka, milliyyet, lisan nâmıyle dâim ayrılık; 
En samîmî kimseler beyninde en ciddî açık; 
Enseden arslan kesilmek, cebheden yaltak kedi...
...............................................................................
Müslümanlık bizden evvel böyle zillet görmedi! 
Hâlimiz bir inhilâl etmiş vücûdun hâlidir; 
Rûh-i izmihlâlimiz ahlâkın izmihlâlidir.
Sâde bir sözdür fakat hikmetlerin en mücmeli:
Bir halâs imkânı var: Ahlâkımız yükselmeli,
Yoksa pek korkunç olur katmerleşip hüsrânımız...
Çünkü hem dünyâ gider, hem din, eğer yapmazsanız.
20 Haziran 1329 (3 Temmuz 1913)
<end>

<start>
«O mü’minlere ind’allah ecr-i azîm var ki: Birtakım kimse-ler kendilerine «Düşmanlarınız sizin için kuvvetlerini top-ladılar; onlardan korkmalısınız» dedikleri zaman bu haberîmanlarını artırır da: «Allah’ın nusreti bize kâfîdir, o negüzel muhâfızdır! »derler.»
Şehâmet dîni, gayret dîni ancak Müslümanlık’tır; 
Hakîkî Müslümanlık en büyük bir kahramanlıktır.
Cebânet, meskenet, dünyâda, sığmaz rûh-i İslâm’a...
Kitâbullâh’ı işhâd eyledim -gördün ya- da’vâma.
Görürsün, hissedersin varsa vicdânınla îmânın:
Ne müdhiş bir hamâset çarpıyor göğsünde Kur’ân’ın! 
O vicdan nerdedir, lâkin? O îman kimde var? Heyhât! 
Ne olmuş, ben de bilmem, pek karanlık şimdi hissiyyât! 
O îmandan velev pek az nasîb olsaydı millette,
Şu üç yüz elli milyon halkı görmezdin bu zillette! 
O îman ittihâd isterdi bizden, vahdet isterdi...
Nasıl «bünyân-ı mersûs» olmamız lâzımsa gösterdi.
Peki! Bizler ne yaptık? Kol kol olduk, târumâr olduk...
Nihâyet bir denî sadmeyle düştük, hâk-sâr olduk! 
O îman kuvvet ihzârıyle emretmişti... Lâkin, biz
«Tevekkelnâ» deyip yattık da kaldık böyle en âciz! 
O îman, farz-ı kat’îdir diyor tahsîli irfânın...
Ne câhil kavmiyiz biz müslümanlar, şimdi, dünyânın! 
O îman hüsn-i hulkun en büyük hâmîsi olmuşken...
Nemiz vardır fezâilden, nemiz eksik rezâilden?
Demek: İslâm’ın ancak nâmı kalmış müslümanlarda; 
Bu yüzdenmiş, demek, hüsrân-ı millî son zamanlarda.
Eğer çiğnenmemek isterseler seylâb-ı eyyâma; 
Rücû’ etsinler artık müslümanlar Sadr-ı İslâm’a.
O devrin yâd-ı nûrânûru bî-pâyan şehâmettir; 
Mefâhir onların târîhidir; ümmet o ümmettir.
Ki bir yandan celâdetler saçıp dünyâyı titretmiş; 
Öbür yandan da insanlık nedir dünyâya öğretmiş.
Değilmiş böyle mahkûmiyyetin timsâl-i pâmâli! 
Şevâhikten tenezzül eylemezmiş arş-ı iclâli.
«Tevekkül» vasfı, ancak onların hakkında ma’nîdâr:
Ki etmiş hepsi dünyâlar kadar âlâmı istihkàr.
Çekinmezmiş şedâid yağsa, aslâ, iktihâmından; 
Zeminlerden ölüm fışkırsa dönmezmiş merâmından.
«Hakîkî Müslümanlık en büyük bir kahramanlıktır»
Demiştim... İşte da’vâm onların hakkında sâdıktır.
4 Eylül 1330 (17 Eylül 1914)
<end>

<start>
Emîr Abbas Halim Paşa Hazretlerine
Havâ ağırdı, fakat, pek dokunmuyordu sıcak; 
Gurûba vardı esâsen yarım sâ’at ancak.
Yakındı sâhile mihmânı olduğum mesken; 
Yavaş yavaş iniverdim ağaçlı bir tepeden.
O, Nîl’i koynuna çekmiş yeşillenen, vâdî,
-Ki yok hazan safahâtında ömrünün ebedî-
Önümde, zümrüde benzer, yığın yığın mevecât,
Saçıp saçıp uzuyor: Sanki bir serâb-ı hayât! 
Şu imtidâda bakın, var mı yâl ü bâline eş? 
Bu yâl ü bâli bütün gün kucaklayan o güneş,
Ki Nîl’i şarkına almış da garba geçmişti; 
Ufukta son lemeâtıyle parlıyor şimdi...
Fakat ziyâsına hâlâ tahammül imkânsız.
Solumda bir büyücek hurma var ki yapyalnız...
Zemîni haylice mâil de olsa, çâresi ne? 
Büründüm artık onun zıll-i pâre-pâresine.
Bu noktadan ne müheyyic fezâya doğru nazar! 
Birer kanat iki sâhilde yükselen ovalar:
Nigâh uzandı mı bir kerre dûş-i sâhirine,
Hayâl uçup gidiyor başka âlemin birine! 
Zemîne şimdi, o gündüz alev saçan, âfâk
Ilık ılık döküyor bir havâ-yı istiğrâk.
Gülümsüyor yüzü artık muhît-ı reyyânın,
Muhâtı, çünkü, semâdan inen bu çağlayanın.
Deminki samte bedel hande çınlıyor yer yer:
Gülümsüyor koca vâdî, gülümsüyor tepeler; 
Gülümsüyor suyu tırmanmak isteyip öteden,
Uzun kürekli kayıklarla bir büyük yelken; 
Gülümsüyor beriden gölgeler döküp Nîl’e,
Otel binâları etvâr-ı imtinânıyle; 
Gülümsüyor kıyılardan beş altı hatve kadar,
İçerde, ipli sırıklarla işleyen kuyular; 
Gülümsüyor suyu kırbayla aktaran fellâh; 
Gülümsüyor bunu ömründe görmeyen seyyâh; 
Gülümsüyor çalılıklarla örtülen dereler; 
Gülümsüyor sayısız tarlalarla meşcereler; 
Gülümsüyor karılar, başlarında topraktan,
Güğüm kılıklı birer kap dönerken ırmaktan; 
Gülümsüyor derelerden balık tutan, çıplak,
Çoluk çocuk suyu kepçeyle aktarıp durarak...
Sabahleyin dolaşıp gördüğüm o heykeller; 
Ki sermediyyete çılgın zavallı hırs-ı beşer,
-Kulûba nakşedecek yerde yâd-ı rahmetini-
Fezâya kazmak için zıll-i bî-kerâmetini; 
Dikip de her kayadan bin hayâta seng-i mezâr,
Bu korkuluklara vahşetle vermiş istikrâr; 
Ki secdeler edecekmiş ayaklarında zemîn; 
Ki Arş’ı titretecekmiş alınlarındaki çîn! 
Fakat zaman denilen dest-i kibriyâ-yı mehîb
Bu kahramanları etmiş ki öyle bir te’dîb:
Ne enf-i nahveti kalmış kırılmadık, ne kolu! 
Civâr-ı ibreti enkàz-ı lâşesiyle dolu.
Ne çehrelerde mehâbet, ne cebhelerde gurûr; 
Silik hutûtuna çökmüş bütün meâl-i fütûr.
Adâletin bu kadar bî-aman tecellîsi
Nigâh-ı zâire vermekte merhamet hissi.
Evet, mezârı o heykellerin uzaktı bana; 
Şu var ki mün’atıf oldukça gözlerim o yana,
Gülümsüyor diyorum onların da çehreleri.
Gülümsüyor koca bir ma’bedin uzakta yeri.
Gülümsüyor sağa baktıkça karşıdan «Karnak»; 
Gülümsüyor o sütunlar ki, Nîl’e müstağrak,
Zılâl-i ra’şe-nümâsıyle oynuyor emvâc.
Gülümsüyor, dağınık başlarında altın tâc,
Semâya fırça vuran hurmalar sevâhilden.
Oturmuş olduğum âsûde sath-ı mâilden,
Biraz yukardaki çardak biçimli gölgeliği,
Nasılsa görmek için kalkayım, dedim... Ne iyi! 
Fransız, İngiliz, Alman, on üç kadar seyyâh,
Üçer beşer küme olmuşlar: İnliyor akdâh! 
Birinciler gülüyor... Çünkü ceyb-i meşhûnu,
Yerinden oynatıyor kâinât-ı medyûnu.
«Sedan» düşündürecek olsa olsa maskarayı...
Refâh unutturur insâna en derin yarayı.
İkinciler gülüyor, hem de hakkıdır, gülecek:
Cihan bir emrine âmâde... «Öl! » desin, ölecek.
Tutuşturup bütün akvâmı karşıdan bakıyor! 
Çelikle taş vuruşurken herif çubuk yakıyor! 
Üçüncüler gülüyor, çünkü zûr-i bâzûsu,
Ne derse «doğru! » denen bir kefîl-i nâmûsu.
Beşer ki kuvveti bahşetmiyor henüz hakka; 
Ne çâre var onu kuvvetle almadan başka? 
Zebun musun? Yalınız ağlamak senin hakkın! ...
Evet, bu sâha-i cûşun, bu cûş-i ezvâkın
İçinde ben, yalınız ben zavallı gülmüyorum...
Oturmuş ağlıyorum, ağlasam da ma’zûrum:
Vatan-cüdâ gibiyim ceddimin diyârında! 
Ne toprağında şu yurdun, ne cûybârında,
Bir âşinâ sesi, yâhud bir âşinâ izi var! 
Sadâma beklediğim aksi vermiyor ovalar.
Bileydim ey koca Şark, ey cihân-ı dûrâdûr,
Senin nerendeki evlâdının nasîbi huzûr? 
Başın belâlara girmiş; elin, kolun pâmâl; 
İçinden esti mi bir gün hevâ-yı istiklâl? 
Görür müyüm diye karşımda müslüman yurdu,
Bütün diyârını gezdim, ayaklarım durdu...
Yabancı sesleri geldikçe reh-güzârımdan,
Hep inkisâr-ı emel taştı rûh-i zârımdan! 
Vatan-cüdâ olayım sînesinde İslâm’ın? 
Bu âkıbet, ne elîm intikàmı eyyâmın! 
Benim ki yaşlıyım artık düşük kolum, kanadım; 
Bu intikàmı çalışsın da alsın evlâdım.
Ufukta şimdi güneş sönmek üzre sallanıyor; 
Şu var ki çehresi hâlâ parıl parıl yanıyor.
Biraz geçince, şuâ’ât-ı vâpesîniyle,
Dikildi geldi de karşımda, ansızın Nîl’e,
Sularla esnemeyen bir amûd-i nûrânûr.
Fakat bu zıll-i mübâhî, bu intibâ’-ı vakùr,
-Ki çok zaman kalacak sandım imtidâdından-
Beş on dakîkada Nîl’in silindi yâdından! 
Yazık, o gölge de milyarla zıll-i nâ-yâba,
Katılmak üzre atılmış meğer bu girdâba!
Görünmüyor güneş artık, önünde perde cibâl; 
O şimdi başka ufuklardan etti arz-ı cemâl.
Acıklı rûhunu mağrib hazin hazin döktü; 
Zemîne şâm-ı garîbân yavaş yavaş çöktü.
Değişti çehresi Nîl’in: Önümde az kumral; 
Deminki zıll-i sütûnun yerinde pek koyu al; 
Biraz ilerde, fakat, âdetâ karanlıktı.
Bu reng-i mâteme dağlar da âşinâ çıktı:
Karardı baktım uzaktan dumanlı cebheleri.
Ridâsı mağribin artık kucaklamıştı yeri.
Demin gülümseyen âfâkı tülledikçe zılâl,
Uyandı rûh-i garîbimde bir hayâl-i muhâl:
Cihân-ı sâmiti karşımda ağlıyor sandım...
O gölgelikten inip nûra doğru tırmandım.
15 Kânûnisânî 1329 (28 Ocak 1914)
<end>

<start>
Ey bülbül-i ter-zebân-ı irfan, 
Dem-beste nevâlarınla vicdan. 
Hem-safvet-i rûh olan o âvâz 
Oldukça harîm-i canda dem-sâz, 
Pâmâlim olur bütün avâlim; 
Lâhûta kadar çıkar hayâlim. 
Eşvâkıma dar gelir de eb’âd, 
Eyler fikrim fezâlar îcâd! 
Ey nûr-i mübîni Kibriyâ’nın, 
Sînem olamaz mı âsümânın? 
Gökler mi bütün karârgâhın? 
Hiç yerlere uğramaz mı râhın? 
Ey tâir-i nâz-ı sidre-pervâz, 
Kalbimde olaydın âşiyan-sâz; 
Bir başka terâne gûş ederdin, 
Rûhum gibi sen de cûş ederdin. 
Yâdımda duran neşâidinden 
Dâim cezebât içindeyim ben. 
Verdikçe derûna vecd o âheng, 
Dünyâ nazarımda teng olur teng! 
Âzâdesi büsbütün kuyûdun, 
Bir şi’r-i semâ-zemin sürûdun! 
Bir şi’r-i revan ki: Cûy-i cârî 
Feyziyle bahâr-ı ömre sârî. 
Bir nağme ki: Rûhtur, ledündür; 
Kur’an gibi râsihîn içindir. 
Bir nâle ki: Şevk-sûz-i idrâk 
Havlinde nidâ-yı «mâ-arafnâk! » (1) 
Ey şâir-i râzdân-ı mülhem, 
Ben râzına olmasam da mahrem, 
Hayrân-ı kemâlinim... Beyânın 
Gûyâ ki hitâbıdır Hudâ’nın! 
Ey subh-i ezel cebîn-i sâfı, 
Envârının olmaz inkisâfı. 
Yeldâ-yı adem cihânı alsa, 
Eşbâh bütün zalâma dalsa, 
Hâlâ görünür o rûhü’l-ervâh 
Bir cevv-i münîr içinde sebbâh! 
Ey safha-i vechi âyet-i nûr, 
Cebhende meâl-i kevn mestûr; 
Çeşminde ziyâ-yı sermediyyet; 
Sönmez ebedî sirâc-ı kudret, 
Lâhût ile âşinâ nigâhın, 
Ecrâm şühûd-i intibâhın! 
Her dem lemeân eder o merdüm, 
Mihrâkı da zâhirât-ı encüm! 
Her subh gelir nesîm-i dilcû 
Dûşunda şemîm-i nâz-ı gîsû. 
Eyler yeniden hevâ-yı dîdâr 
Bir nefha ile beni hevâ-dâr! 
Sevdâ kesilir bütün süveydâ, 
Gûyâ açılır nikàb-ı Leylâ. 
Kehvâre-i dilde nâim ümmîd 
Eyler uyanıp figânı teşdîd. 
Susturmak için o tıfl-ı zârı, 
Kalkar ararım leyâl-i târı! 
Ey leyl, vakàrının misâli, 
Yâhud bana karşı infiâli! 
Vaktâ ki eder revâk-ı deycûr 
Altında yatan cihânı mahmûr, 
Etrâfta kalmayınca bir ferd, 
Hem-râhım olur hayâl-i şeb-gerd, 
Kalkar, gezerim garîb ü tenhâ; 
Bir yer bulurum sükûnet-ârâ. 
Fevkimde semâ-yı encüm-âlûd; 
Pîşimde ridâ-yı leyl-i memdûd; 
Yâdımda neşâid-i kemâlin; 
Karşımda hayâl-i yâl ü bâlin; 
Âzâde kuyûd-i mâsivâdan, 
Bî-gâile havftan, recâdan; 
Bir bezm-i fütûh açar ki vicdan: 
Lebrîz-i safâ-yı aşk olur can. 
Tasvîr değil o zevki, hattâ 
Mümkün olamaz tasavvur aslâ! 
Yâ Rab o ne feyz-i cûş ber-cûş! 
Yâ Rab o ne leyle-i ziyâ-pûş! 
Yâ Rab o ne cilve cilve envâr! 
Yâ Rab o ne lem’a lem’a dîdâr! 
Yâ Rab o ne encümen, ne âlem! 
Yâ Rab o ne mahfil-i muazzam! 
Ey leyl, nehârın olmasaydı... 
Ey neşve, humârın olmasaydı! 
Bîdârın iken uyanmasaydım; 
Dünya varmış inanmasaydım! 
Ey yâr-i vefâ-güzîn-i cânım, 
Verdiyse melâl dâstânım, 
Mu’tâdın olan inâyetinle 
Susturma bu rûh-i zârı, dinle! 
Hep velvele-i hayât dinse, 
Düşmez bu zavallı rûh, ye’se. 
Olmazsa zemin, zaman müsâid; 
Feryâdına âsüman müsâid! 
Gönder bana sen de neyse derdin... 
Yâdında mı bir zaman ne derdin? 
Müstakbeli almayıp hayâle! 
Gel biz dalalım bu hasbihâle! 
Edvâr-ı hayât perde perde... 
Allâh bilir ne var ilerde.
(1)  «Bilemedik» demek olan bu ibâre ile «Senin yüceliğini, gereğince bilemedik yâ Rabbi! » ifâdesine işâret edilmektedir.
<end>

<start>
«Hemşîrezâdemdir. 
Dört yaşında öldü.»
«Bütün gün işte boğuştum, içim sıkıldı. Yeter! 
Yarın da aynı mezâhimle uğraşıp duracak 
Değil miyim? Bana öyleyse, şimdilik ister, 
Ferâğ içinde düşünmek, vücûdu yormayarak. 
Hayât, ceng-i maîşet; cihansa ma’rekedir; 
Zaman zaman bu sükûnlar birer mütârekedir.» 
Dedim, zemîne uzandım. Fakat huzûr o ne zor! 
Dakîka sürmedi hattâ benim bu yaslanmam... 
Bir eski komşu gelip: «Vâliden selâm ediyor, 
Diyor ki: Hasta ağırlaştı, durmasın, akşam, 
Hemen bizim eve gelsin» deyince davrandım, 
O âşiyân-ı perîşâna doğru yollandım. 
Sarıldı boynuma annem girince, ben içeri. 
Diyordu ağlayarak: — Görme, Âkif’im, çocuğu! 
Senin değil, yedi kat ellerin yanar ciğeri, 
Ölüm döşekleri üstünde görse yavrucuğu. 
Şükür, bugün azıcık farklıdır, diyorduk dün... 
O pembe pembe yanaklar kireç kesildi bugün! 
Filân hekim, dediler. Geldi, baktı, anlamadı. 
Hayır, filân daha bir anlayışlıdır, dediler. 
Meğer yalan yere çıkmış o sersemin de adı! 
Bırak ki anlasalar var mı çâre hiç? Ne gezer! 
Hekim ilâçları, oğlum, bütün tesellîdir. 
İlâç yiyip iyi olmak, o bir tecellîdir. 
Kesildi kardeşin artık yemekten, içmekten; 
Lâkırdı dinlemiyor, kendini helâk ediyor. 
O, hastadan daha şâyân-ı merhamet... Görsen...
Dedikçe «Anne, çocuktan ümîdi kes... Gidiyor! » 
Telâş içinde kalıp büsbütün şaşırmadayım. 
Eğer yetişmese imdâda yok mu komşu hanım... 
— Görünmüyor, hani hemşîre nerdedir? Gelsin. 
Benim sözüm ne kadar olsa başkadır, belki 
Biraz bulurdu teselli... 
— Nasıl da söylersin! 
Lâkırdı kâr edecek kim? Duyar mı hiç beriki? 
Kolay bir iş mi? Senin anne olduğun var mı? 
Çocuk o halde iken anne sözden anlar mı? 
Bu hem kaçıncı felâket? Beşinci! Yâ Rabbi, 
Tamam beşinci seferdir ki kız ölüm görecek! 
Bu son ümîdi de şâyed giderse dördü gibi, 
Zavallı kendini vaktinden evvel öldürecek. 
Çıkıp da gör hele bir kerre şimdi Selmâ’yı... 
Ne hâle koydu felek, git de bak, o sîmâyı! 
Sabahleyin dili, baktım, biraz ağırlaşıyor... 
Melil melil bakıyor şimdi bülbül evlâdım! 
Ne zâlim illet imiş: Bir çocukla uğraşıyor... 
O olmasaydı da ben keşke hasta olsaydım. 
Şikâyet olmasın amma tahammülüm bitti... 
Günâha girmedeyim durmuşum da bak şimdi!
* * *
Ne manzaraydı ki bir kuş kadar uçan o melek 
Dururdu bî-hareket, kol kanad kımıldamıyor! 
Gözünde nûr-i nazar titriyor hemen sönecek... 
Dudakta nâtıka donmuş; kulak söz anlamıyor! 
Türâb rengine girmiş cebîn-i sîmîni; 
Ölüm merâreti duydum öpünce leblerini! 
Başında annesi -mâtem tecessüm etmiş de 
Kadın kıyâfeti almış gibi- durur mebhût; 
Yanında komşu kadınlar hurûşa âmâde, 
Eğerçi ortada dönmekte bir mehîb sükût. 
Girince ben odadan hepsi kalktılar ayağa, 
Kızıyla annesi mıhlıydılar fakat yatağa! 
Dedim: Nedir bu senin yaptığın, düşünsene bir. 
Bırak şu hastayı artık biraz da kendisine. 
Ne çâre, hükm-i kader âkıbet zuhûra gelir, 
Cenâze şekline girmekte böyle fâide ne? 
Senin bu yaptığın Allâh’a karşı isyandır; 
Asıl felâkete sabreyleyenler insandır... 
Şu yolda başlayan âvâre bir talâkatle, 
Devâm edip gidiyorum ben ictihâdımda... 
Ne oldu, hastaya bir şey mi oldu, anlamadım... 
O beht içindeki kızdan kemâl-i şiddetle, 
Şu sayha koptu ki hâlâ enîni yâdımda: 
«Ne taş yüreklisiniz... Âh gitti evlâdım! ..»
<end>

<start>
Dönen muhît-i nigâhımda yâl ü bâlindir, 
Bütün hayâlim o fevka’l-hayâl hâlindir. 
Zalâm-ı hayrete düşmüş, batar çıkarken ümid, 
Önünde rehber olan meş’alem hayâlindir. 
Semâ-güzîn olarak gittin ey İlâhî nûr, 
Peyinde şimdi ufuktan geçen zılâlindir. 
Bu kâinât senin hâtıranla hep lebrîz: 
Zemin, zaman bana yâd-âver-i cemâlindir. 
Bütün cihâtta akseyleyen hemâlindir, 
Esîr, sanki bir âyîne-i celâlindir! 
Nücûm-i lâmia-zâ bârikàt-ı irfânın, 
Leyâl, ihâta-i eşyâdaki kemâlindir. 
Seher o nâsiyeden bir nişân-ı feyzâ-feyz, 
Şafakta dalgalanan renk reng-i âlindir. 
Ulüvv-i kâ’bını tasvîr eder nigâhımda 
Semâ olanca vuzûhuyle bir misâlindir. 
Cibâl, heykel-i sâhib-vakàr-ı azmindir, 
Suhûr, hıffete düşman olan hısâlindir. 
Bulut yemîn-i leâlî-nisâr-ı cûdundur, 
Güneş müfekkire-i herdem-iştiâlindir. 
Tulû’, levha-i rengîn-i ibtisâmındır,
Gurûb, safha-i gamkîn-i infiâlindir. 
Havâda mevcelenir sânihât-ı kudsiyyen, 
Riyâh, rûhumu pür-cûş eden mekàlindir. 
Çemende cilveler eyler bahâr-ı dîdârın, 
Sabâ nüvîd-i ümîd-âver-i visâlindir. 
Şitâ, peyinde hurûşan kıyâmet-i kübrâ, 
Rebî’, hâtıra-i şi’r-i lâ-yezâlindir. 
Hülâsa, nazra-i im’ânımın önünde cihan 
Senin sahîfe-i zâtın, senin meâlindir. 
Senin hayâl-i sabîhin -ki bir zaman ey yâr, 
Edince leyle-i rûhumda bin emel bîdâr; 
Kıyâs ederdim açılmış sabâh-ı istikbâl- 
Bugün bulutların altında eylemekte karâr! 
Garîb, şâm-ı garîban kadar hazîn oluyor, 
Nigâh-ı rikkatimin karşısında fecr-i bahâr. 
Birer bürehne kadîd-i mehîbi andırıyor 
Hayât hulle-i sebzinde cilveger eşcâr. 
Bütün bu sâha-i hadrâ, bu nev-demîde çemen 
Yeşil bir örtünün altında bir amîk mezâr! 
Sımâh-ı cânıma bin uhrevî sadâ geliyor 
Neşîdeler okuyorken gusûn-i terde hezâr. 
Temevvüc eyleyerek gözlerinde jale-i nûr 
Şükûfe-zârda gûyâ ki ağlıyor ezhâr. 
Senin sahîfe-i zâtın, senin meâlin iken 
Bütün cihân-ı bedâyi’de müncelî âsâr, 
Samîm-i rûhumu pür-cûş ü bî-karâr ediyor 
Bugün o sîne-i hilkatte inleyen eş’âr! 
Muhît şimdi şebistân-ı iğtirâbındır: 
Bugün uyanmıyor artık o nâzenîn eshâr! 
Sen ey semâları işràk eden ziyâ-yı ezel, 
Bu hâkdânı bıraktın peyinde zulmet-zâr! 
Gerildi bir ebedî perde beynimizde, senin 
Açıldı pîş-i celâlinde âlem-i dîdâr. 
Cihan cihan dolaşırsın fezâ-yı lâhûtu, 
Nasıl ki yâd-ı hazînin gezer diyar diyar! 
Hayât varsa senin sermedî hayâtındır, 
Azâb, yoksa, bu fânî hayât-ı velveledâr. 
Sükûnu nerde bulur âh kalb-i mehcûrum? 
Derûn-i sînede bin herc ü merc-i dâim var! 
Demek, görünmeyeceksin ilel-ebed bana sen, 
Demek, uzaktasın ey yâr-ı mihriban benden! 
Hayâta sen beni rabteylemiş iken, şimdi 
Aceb nasıl yaşarım söyle âh sensiz ben? 
«Günün birinde gelirsin de eski âlemler 
Devâm eder yine birlikte öyle şâtır, şen... 
Bu gîrûdâr-ı maîşetten el çeker, ararız 
Seninle sîne-i uzlette gizli bir me’men... 
Karışmayız şu cihânın nebûd ü bûduna hiç, 
Nasıl ki bunca zamandır karışmadık zâten! 
Uzakta aksede dursun o hây ü hûy-i mehîb... 
Sükûn içinde biz ey dost, yek-revan, yek-ten, 
Devâm eder gideriz her zamanki âhenge, 
Döner muhîtimiz üstünde hep senin nağmen... 
Beyân-ı ukde-güdâzınla mübhemât-ı şu’ûn 
Yavaş yavaş açılıp bir vuzûh olur rûşen. 
Verâ-yı perde-i kudrette gizlenen râzın 
Önünde feyz-i beyânın açar da bin revzen, 
İyân olur o zaman karşımızda âlem-i rûh, 
Düşüp gider gözümüzden bütün kuyûd-i beden! 
Birer terâne-i ilhâm olan neşâidini 
Kemâl-i vecd ile tekrâr dinlerim...» derken, 
Bugün emellerimin hepsi ser-nigûn oldu... 
Meğerse olmayacakmış ne bir gelen, ne giden! 
Meğer açılmayacakmış müebbeden artık 
O perde perde hakàik, o ukdeler, o dehen! 
Yazık ki yükselerek matla’ında etti karar 
O lem’a lem’a sünûhat... Hem de pek erken! 
Niçin gurûb ediverdin sen ey sitâre-i Şark, 
Henüz kemâlini derk etmeden zavallı vatan? 
Şu son zamanda zıyâ’ın kadar zıyâ’-ı elîm 
İsâbet etmedi âfâk-ı Şark’a, İbrâhîm! 
Eğerçi milletin ümmîd-gâh-ı ikbâli 
Olan beş on büyük âdem, beş on vücûd-i kerîm 
Birer birer heder olmuştu senden evvelce... 
Senin peyinde fakat kaldı bin ümîd-i akîm! 
Yarım asırda uyanmış çerâğ-ı feyze bakın: 
Bir anda oldu sönüp perde-pûş-i hâk-i remîm! 
Tasavvur eyleyemezdim ki ansızın dursun 
Felâh-ı ümmet için çarpınan o kalb-i rahîm; 
Tahayyül eyleyemezdim ki seyrden kalsın 
Muhît-i Şark’ta cevlân eden o fikr-i hakîm. 
Ridâ-yı hâke büründün sen ey sirâc-ı edeb, 
Fakat o lem’a ki yâdımdadır... Zevâli adîm, 
Durup mezârının üstünde ağladıkça sehâb; 
Gelip başında enîn eyledikçe rûh-i nesîm; 
İnip melâik-i rahmet cihân-ı bâlâdan, 
Harîm-i kabrine ettikçe her zaman ta’zîm; 
Bahâr vakti çiçeklerde yâd-ı enfâsın 
Meşâm-ı câna duyurdukça bin lâtîf şemîm; 
Döner hayâlimin en muhterem harîminde 
Senin o tayf-ı lâtîfin ey âşinâ-yı kadîm! 
Musâb olan yalınız âilen midir? Heyhât, 
Bıraktın arkada binlerce hânümânı yetîm. 
Olurdu dest-i tesellî-medâr-ı lûtfunla 
Sirişk içinde yüzen çehreler bir anda besîm; 
Ederdi cûd-i merâhim-nümûd-i feyyâzın 
Hazâin olsa bütün ehl-i fâkaya taksîm. 
O bir cihân-ı fezâildi, mahvolup gitti... 
Nedir? Niçindir İlâhî bu inkılâb-ı azîm?
Ey yâd-ı güzîn-i ihtirâmı, 
Rûhumda hayâtının devâmı; 
Ey lem’a-i feyzinin tamâmı, 
Subh-i ezelînin ihtişâmı; 
Âmâline dar gelince nâsût, 
İkbâline sîne açtı lâhût.
Bakmaz da bu dâr-ı ibtilâya, 
Rûhun can atardı i’tilâya; 
En sonra o nûr-i arş-pâye 
Yükseldi civâr-ı Kibriyâ’ya... 
Dem şimdi dem-i saâdetindir: 
Ervâh, nedîm-i hazretindir.
Tevfîk olarak yolunda hem-râh, 
Aştın şu fezâ-yı târı nâgâh; 
Tâ fecr-i bekàda oldun âgâh... 
Hâlâ gidiyorsun Allah Allah! 
Pervâzına yok mudur tenâhî? 
Ey tâir-i gülşen-i İlâhî!
Her gül dibi medfen-i hayâlin, 
Her gonca kitâbe-i kemâlin; 
Her yerde nihân olan cemâlin, 
Her yerde iyân olan meâlin; 
Bir yerde görünmüyorsun amma; 
Her yerde bedâyi’in hüveydâ!
Ey sen ki harîm-i Hakk’a mahrem 
Oldun da yabancın oldu âlem; 
Yâd eyleyecek misin ki bilmem? 
Dünyâ denilen bu sicn-i mâtem 
Hâlâ bana dâr-ı imtihandır... 
Kurtulmadım işte an bu andır!
Ey yâr-i azîz-i gam-küsârım, 
Mahvoldu Hudâ bilir karârım, 
Sarsıldı olanca ıstıbârım; 
Bî-zâr peyinde rûh-i zârım! 
Gittin, beni kimsesiz bıraktın, 
Yaktın beni hasretinle yaktın!
(İbrâhim Bey merhum ki tabâbet-i baytariye ulemâsındandır, hâk-i pâk-i Şark’ın yetiştirdiği nevâdir-i irfân ü fazîletin biridir. Merhumu yakından tanı- yanlar dört sene evvelki fecîa-i irtihâlinin millet için ne elîm bir zıyâ’, hükûmet için ne azîm bir hacâlet olduğunu teslimde tereddüt etmezler. Şark’ın, Garb’ın bedâyi’-i ilm ü fennini toplayıp hâfızasına doldurmuş; mahfûzâtını muhâke- mâtıyle, meşhûdâtıyle şâyân-ı hayret bir sûrette tevsî’ etmiş; Şark’ın her tarafı- nı defeât ile dolaşmış; Garb’ın en medenî memâlikini görmüş gezmiş; elsine-i Şarkıyeyi edebiyâtıyle bilir; Fransız, Rus lisanlarını hakkıyle öğrenmiş olan bu büyük adam fıtraten mahviyyete âşık, iştihâra düşman olmasaydı, emînim ki, hükûmet-i sâbıkanın o sâbıkalı ricâli yüzünden gurebâ hastahânelerinde ölen, öyle bir hakîm-i zû-fünûnu tanımak için kàriîn-i kirâm benim gibi bir âcizin delâletine müftekır kalmazdı!)
<end>

<start>
Ey nûr-i ulûhiyyetinin zılli avâlim,
Zıllin bile esrâr-ı zuhûrun gibi muzlim! 
Kürsî-i celâlin -ki semâlarla zeminler
Bir nokta kadar sahn-i muhîtinde tutar yer-
İdrâkin eder gâye-i ümmîdini haybet...
Yâ Rab, o ne dehşettir, İlâhî, o ne heybet! 
Pervâzına yetmez gibi pehnâ-yı avâlim,
Gâhî seni bulsam diye, âvâre hayâlim
Bir şevk ile lâhûta kadar yükseleyim der:
Lâkin nasıl olsun ki bu mi'râca muzaffer? 
Nâsût muhîtinde henüz çalkalanırken,
Bir dest-i tecebbür dayanıp göğsüne birden; 
Hüsranla iner öyle sefil, öyle muhakkar:
Hâlâ o sukûtun küreden tozları kalkar! 
Yalnız o mu? Bin fikr-i semâvî bu zeminde,
Bîtâb-ı taharrî kalarak âh ü eninde! 
Eşbâha mı kurbün olacaktır cevelângâh? 
Ervâh bütün mündehiş-i "sümme radednâh! "
Sun'undaki esrâra teâlî bize memnû'
Olmaz mı, ridâ pûş dururken daha masnû'? 
Hurşîd-i ezelden nasıl ister ki haberdâr
Olsun daha bir zerreyi derk etmeyen efkâr? 
Ey nâmütenâhî sana nisbet ile mahdûd,
Mahsûr-i muhît-i kaderindir ne ki mevcûd.
Dîbâce-i evsâfını almaz bütün eb'âd,
A'dâd edemez silsile-i feyzini ta'dâd.
Ummân-ı şüûnun ki birer mevcidir a'sâr,
Her mevcesi bir lücce-i bî-sâhil-i âsâr! 
Fermânına mahkûm ezeliyyet, ebediyyet; 
Ey pâdişeh-i arş-ı güzîn-i samediyyet.
İbdâ-ı bedîin -ki cihanlarla bedâyi'
Meydâna getirmiş- bize ey Hâlik-ı Mübdi',
Mübhem nasıl olmaz ki? Ademden değil isbât,
Bir zerre-i mevcûdu yok etmek bile heyhât,
Kâbil olamaz çıksa da bin dest-i muharrib.
Yâ Rab, bu nasıl âlem-i lebrîz-i garâib! 
Serhadd-i ezel bed'-i hudûd-i melekûtun
Pehnâ-yı ebed gâye-i sahn-ı ceberûtun.
Hükmün ki tahakküm edemez seyrine bir şey; 
Bir anda bu pâyansız olan cevvi eder tayy
Bir an, diyerek eylemişim bilmiyerek, bak! 
Takyîd zamanla seni ey Fâtır-ı Mutlak! 
Bâkîyi beşer her ne kadar etse de tenzîh.
Fâniyyeti îcâbı, eder kendine teşbîh! 
Itlâka nasıl yol bulabilsin ki tefekkür? 
Eşbâhı görür eyler iken rûhu tasavvur! .
Ey rûh-i fezâ-gerd, giran-seyr-i harîmin,
Ey nâtıka, dembeste-i esrâr-ı azîmin,
Maksûd bu hilkatten eğer ma'rifetinse; 
Varmış mı o müdhiş görünen gâyete kimse? 
Bir sahne midir yoksa bu âlem nazarında? 
Bir sahne ki milyarla oyun var üzerinde! 
Bir sahne ki her perdesi tertîb-i meşiyyet; 
Eşhâsı da bâzîçe-i âvâre-i kudret! 
Cânîleri, katilleri meydâna süren sen; 
Cânîdeki, katildeki cür'et yine senden! 
Sensin yaratan, başka değil zulmeti, nûru; 
Sensin veren ilhâm ile takvâyı, fücûru! 
Zâlimde teaddîye olan meyl nedendir? 
Mazlûm niçin olmada ondan müteneffir? 
Âkil nereden gördü bu ciddî harekâtı? 
Câhil neden öğrenmedi âdâb-ı hayâtı? 
Bir fâilin icbârı bütün gördüğüm âsâr! 
Cebrî değilim... Olsam İlâhî ne suçum var? 
Bir sahne demek âleme pek doğrudur elbet; 
Ancak görülen vak'alann hepsi hakîkat.
Hem öyle vekâyi' ki temâşâsı hazindir,
Âheng-i tarab-sâzı bütün âh ü enindir! 
Zîrâ ederek bunca sefâlet-zede feryâd; 
Vâveyl sadâsıyla dolar sîne-i eb'âd.
Yâ Rab, bu yüreklerdeki ses dinmeyecek mi? 
Senden daha bir emr-i sükûn inmeyecek mi? 
Her ân ediyorsun bizi makhûr-i celâlin,
Kurbân olayım nerde senin, nerde cemâlin? 
Sendense eğer çektiğimiz bunca devâhî,
Kimden kime feryâd edelim söyle İlâhî? 
Lâ yüs'el'e binlerce suâl olsa da kurban,
İnsan bu muammâlara dehşetle nigehban.
Bir şahsa esîr olmayı bir koskoca millet,
Mekrinle mi yâ Rab sanıyor kendine devlet? 
Dünyâyı yakıp yıkmaya bir seyf i teaddî,
Emrinle mi yâ Rab, ediyor böyle tesaddî? 
Zâlimlere kahrın o kadar verdi ki meydan:
"Yok âdil-i mutlak" diyecek ye's ile vicdan! 
Yerden çıkıyor göklere bin âh-ı şererbâr
Gökler ediyor sade çıkan nâleyi tekrâr
Bir yanda yanar lânesi bin hâne-harâbın,
Bir yanda söner lem'ası milyonla şebâbın.
Kalmış eli böğründe felâket-zede mâder; 
Evlâdını gömmüş kara topraklara, inler! 
Ağlar beriden bir sürü âvâre-i tâli'
Nan-pâre için eyliyerek ırzını zâyi'
Bükmüş oradan boynunu binlerce yetîman,
Me'vâ arıyor âileler lâne perîşan! 
Mazlum şikâyette, nedamette sitemkâr
Hûnâbe-i maktûle garîk olmada hunhâr
Bimârı, feleketliyi, üryanı, sefîli
Meflûcu, amel-mandeyi, miskîni, zelîli
Gaddârı, cefâ-dîdeyi, mahkûmu, esîri,
Heyhât, şu pâyansız olan cemm-i gafiri
Teşhîr ile şöhret kazanan sahne-i dünyâ
Gelmez mi İlâhî sana bir kanlı temâşâ? 
Lâkin bu sefilân-ı beşerden kiminin, var
Kalbinde bir ümmîd ki encüm gibi parlar:
Îmandır o cevher ki İlâhî ne büyüktür...
Îmansız olan paslı yürek sînede yüktür! 
Mü'min -ki bilir gördüğü yekrûze cihânın
Fevkınde ne âlemleri var subh-i bekanın; -
Bin cân ile elbet çekecek etse de bilfarz,
Her devri hayâtın ona binlerce belâ arz.
Ferdâdaki ezvâkı o ettikçe te'emmül,
Eyler bugün âlâma nasıl olsa tahammül...
Bir mülhidi lâkin kim eder tesliye heyhât? 
Sığmaz bunun âfâkına ferdâ-yı mükâfât! 
Baştan başa "boşluk"şu semâlar, şu zeminler,
Bir gûş-i kerem var mı akan yaşları dinler? 
lcâ-yı tesâdüfle şu "boş! " âleme düşmüş; 
Etrâfına binlerce şedâid gelip üşmüş.
Her lâhza boğuşmakla geçip devr-i hayâtı.
Bir şey olacak gâye-i hüsrânı: Memâtı! 
Varlıktan onun inliyerek ölme nasîbi! 
Bunlar beşerin işte en âvâre garîbi! 
Mü'minlere imdâda yetiş merhametinle,
Mülhidlere lâkin daha çok merhamet eyle:
Gümrâhlarındır ki karanlıklara dalmış,
Bir rehber olur necm-i emel yok da bunalmış! 
Sensin bu şebistâna süren onları elbet,
Senden doğacak doğsa da bir fecr-i hidâyet.
Mülhid de senin, kalb-i muvahhid de senindir; 
İlhâd ile tevhîd nedir? Menşei hep bir.
Öyleyse nedendir bu tefâvüt ara yerde? 
Esbâb-ı tehâlüf nedir efkâr-ı beşerde? 
Yâ Rab, bu serâir gün olur da açılır mı? 
Bir leyl-i müebbed olarak yoksa kalır mı? 
Her zerrede âheng-i celâlin duyulurken,
Her nağmede binlerce lisan nâtık olurken,
Cilvendeki esrâr nasıl kalmada muzlim? 
Ey nûr-i ulûhiyyetinin zılli avâlim
<end>

<start>
Beş - on gün oldu ki, mu'tâda inkıyâd ile ben
Sabahleyin çıkıvermiştim, evden erkenden.
Bizim mahalle de İstanbul'un kenarı demek:
Sokaklarında gezilmez ki yüzme bilmeyerek! 
Adım başında derin bir buhayre dalgalanır
Sular karardı mı, artık gelen gelir dayanır! 
Bir elde olmalı kandil, bir elde iskandil,
Selâmetin yolu insan için bu, başka değil! 
Elimde bir koca değnek, onunla yoklayarak,
Önüm adaysa basıp, yok, denizse atlayarak,
- Ayakta durmaya elbirliğiyle gayret eden,
Lisân-ı hâl ile amma rükûa niyyet eden-
O sâl-hûrde, harab evlerin saçaklarına,
Sığınmış öyle giderken, hemen ayaklarına
Delilimin koca bir şey takıldı... Baktım ki:
Genişçe bir küfe yatmakta, hem epey eski.
Bu bir hamal küfesiymiş... Aceb kimin? 
Derken; On üç yaşında kadar bir çocuk gelip öteden,
Gerildi, tekmeyi indirdi öyle bir küfeye:
Tekermeker küfe bitâb düştü ta öteye.
- Benim babam senin altında öldü, sen hâlâ
Kurumla yat sokağın ortasında böyle daha! 
O anda karşıki evden bir orta yaşlı kadın
Göründü:
-Oh benim oğlum, gel etme kırma sakın! 
Ne istedin küfeden, yavrum? 
Ağzı yok dili yok,
Baban sekiz sene kullandı...
Hem de derdi ki:
"Çok uğurlu bir küfedir, kalmadım hemen yüksüz..."
Baban gidince demek kaldı, adetâ öksüz! 
Onunla besleyeceksin ananla kardeşini.
Bebek misin daha öğrenmedin mi sen işini? 
Dedim ki ben de:
- Ayol dinle annenin sözünü! 
Fakat çocuk bana haykırdı, ekşitip yüzünü:
- Sakallı, yok mu işin.
Git cehennem ol şuradan? 
Ne dırlanıp duruyorsun sabahleyin oradan? 
Benim içim yanıyor: Dağ kadar babam gitti...
- Baban yerinde adamdan ne istedin şimdi? 
Adamcağız sana, bak hâl dilince söylerken...
- Bırak hanım, o çocuktur, kusura bakmam ben...
Adın nedir senin oğlum? 
- Hasan
- Hasan, dinle.
Zararlı sen çıkacaksın bütün bu hiddetle.
Benim de yandı içim anlayınca derdinizi...
Fakat, baban sana ısmarlayıp da gitti sizi.
O bunca yıl çalışıp alnının teriyle seni
Nasıl büyüttü? Bugün, sen de kardeşini,
Yetim bırakmayarak besleyip büyütmelisin.
- Küfeyle öyle mi? 
- Hay hay! Neden bu söz lâkin? 
Kuzum ayıp mı çalışmak, günah mı yük taşımak? 
Ayıp: Dilencilik, işlerken el, yürürken ayak.
- Ne doğru söyledi! Öp oğlum amcanın elini...
- Unuttun öyle mi? Bayramda komşunun gelini:
"Hasan, dayım yatı mekteplerinde zabittir; 
Senin de zihnin açık... Söylemiş olaydık bir...
Koyardı mektebe... Dur söyleyim" demişti hani? 
Okutma sen de hamal yap bu yaşta şimdi beni! 
Söz anladım ki uzun, hem de pek uzun sürecek; 
Benimse vardı o gün pek çok işlerim görecek; 
Bıraktım onları, saptım yokuşlu bir yoldan.
Ne oldu şimdi aceb, kim bilir, zavallı Hasan? 
Bizim çocuk yaramaz, evde dinlenip durmaz; 
Geçende Fâtih’e çıktık ikindi üstü biraz.
Kömürcüler Kapısı’ndan girince biz, develer
Kızın merâkını celbetti, dâima da eder:
O yamrı yumru beden, upuzun boyun, o bacak,
O arkasındaki püskül ki kuyruğu olacak! 
Hakîkaten görecek şey değil mi ya? 
Derken,Dönünce arkama, baktım: Beş on adım geriden,
Belinde enlice bir şal, başında âbânî,
Bir orta boylu, güler yüzlü pîr-i nûrânî; 
Yanında koskocaman bir küfeyle bir çocucak,
Yavaş yavaş geliyorlar. Fakat tesâdüfe bak:
Çocuk, benim o sabah gördüğüm zavallı yetim...
Şu var ki, yavrucağın hâli eskisinden elim:
Cılız bacaklarının dizden altı çırçıplak...
Bir ince mintanın altında titriyor, donacak! 
Ayakta kundura yok, başta var mı fes? Ne gezer! 
Düğümlü alnının üstünde sâde bir çember.
Nefes değil o soluklar, kesik kesik feryâd; 
Nazar değil o bakışlar, dümû’-i istimdâd.
Bu bir ayaklı sefâlet ki yalnayak, baş açık; 
On üç yaşında buruşmuş cebîn-i sâfı, yazık! 
O anda mekteb-i rüşdiyyeden taburla çıkan
Bir elliden mütecâviz çocuk ki, muntazaman
Geçerken eylediler ihtiyârı vakfe-güzin...
Hasan’la karşılaşırken bu sahne oldu hazin:
Evet, bu yavruların hepsi, pür-sürûd-i şebâb,
Eder dururdu birer âşiyân-ı nûra şitâb.
Birazdan oynayacak hepsi bunların, ne iyi! 
Fakat Hasan, babasından kalan o pis küfeyi,
-Ki ezmek istedi görmekle reh-güzârında-
İlel’ebed çekecek dûş-i ıztırârında! 
O, yük değil, kaderin bir cezâsı ma’sûma...
Yazık, günâhı nedir, bilmeyen şu mahkûma!
<end>

<start>
Geçende, Yayla civârında bir ufak cevelân 
Bahânesiyle, bizim eski âşinâlardan 
Bir attarın azıcık gitmek istedim yanına, 
Ki her zaman beni da’vet ederdi dükkânına. 
Biraz müsâhabeden sonra söktü müşteriler: 
— Ver ordan on paralık zencefil, çöroğtu, biber. 
Geçenki beş para borcumla on beş etmedi mi? 
— Silik bu yirmilik almam... 
— Uzatma gör işimi! 
— Oğul, çabuk... Bana tîrak... Okunmuş olmalı ha! *
Bizim çocuk, adı batsın, Yılancık olmuş... 
— Ya? 
— Sübek kadar yüzü hütdağ kesildi! 
— Vah vah vah! 
— Hanım, geçer, nefes ettir... 
— Geçer mi? İnşallah. 
— Bi yirmilik paket amma sabahki tozdu bütün... 
— Ayol, hep içtiğimiz toz... Bozuldu eski tütün! 
— Efendi amca, sakız ver... Biraz da balmumu kes. 
— Kızım, parayla olur ha! Peşinci bak herkes. 
Beşer onar paralar hepsi yaklaşıp deliğe, 
Süzüldüler oradan bir kilitli çekmeceye. 
Epeyce fâsıladan sonra geldi başka biri: 
— Genişçe bir hasırın var mı? Neyse hem değeri. 
Cenâze sarmak içindir, eziyyet etme sakın! 
Mahallemizde beş aydır yatan o hasta kadın 
Bugün, sabahleyin artık cihandan el çekmiş... 
— Ne çâre! Kısmeti bir böyle günde ölmekmiş. 
— Yanında kimse de yokmuş... Aman bırak neyse... 
Ecel gelince ha olmuş, ha olmamış kimse! 
— Dokuz kuruş bu hasır, siz, sekiz verin haydi... 
Pazarlık etmeyelim bir kuruş için şimdi! 
Hasır büküldü, omuzlandı, daldı bir sokağa; 
Sokuldu kimbilir ordan da hangi bir bucağa. 
Açıldı bir ölü saklanmak üzre sînesine; 
Kapandı ketm-i adem heybetiyle sonra yine! 
Beş on fakîre olup bâr-ı dûş-i istiskàl, 
Huzûr-i lâlini bir nevha etmeden ihlâl, 
Sükûn içinde uzaklaştı âşiyânından. 
Geçince sûrunu şehrin, uzattı servistan 
Garîb yolcuyu tevkîfe bin bükülmez kol! 
Omuzdan indi hasır, yoktu çünkü artık yol. 
Mezarcının o kürek yüzlü dest-i lâkaydı 
İânesiyle nihâyet mezâra yaslandı. 
Hücûm-i mihnet-i peyderpeyiyle dünyanın, 
Hayâtı bir yığın âlâm olan zavallı kadın, 
Hasırdan örtüsü dûşunda hufreden indi... 
Enîn-i rûhu da artık müebbeden dindi. 
Bu hâtırât ile kalbimde başlayınca melâl, 
Oturmak istemez oldum, kıyâm edip derhâl; 
-Yüzümde âleme nefrin, içimde şevk-i memât; 
Gözümde içyüzü dehrin: Yığın yığın zulümât! - 
Bulunduğum o mukassî mahalden ayrıldım. 
Bu perde bitti mi? Heyhât! Atmadım bir adım, 
Ki rûhu eylemesin böyle bin fecîa harâb! 
Hayât nâmına, yâ Rab, nedir bu devr-i azâb?
* Çöroğtu (çörek otu)  ve tîrak (tiryak)  gibi kelimeler, halk telâffuzuyla alınmışlardır.
<end>

<start>
Doksan senelik ömre, İlâhî, bu mu gâyet? 
Bilmem ki ne âlem bu cedel-gâh-ı maîşet! 
Korkunç oluyor böyle hakîkatleri, gerçek, 
Sa’dî gibi bir asr-ı fazîletten işitmek. 
Sa’dî o kadar felsefesiyle, hüneriyle, 
Fikrindeki hürriyyet-i fevka’l-beşeriyle, 
Esbâb-ı maîşet denilen kayda girerse, 
Yâd etmesin âzâdeliğin nâmını kimse. 
İnsan ki çıkar perde-i mektûm-i ademden, 
Tâ sahne-i hestîde zuhûr ettiği demden, 
İkmâle kadar fâcia-i devr-i hayâtı, 
Atlatmaya mahkûm ne mühlik akabâtı! 
Zannetme ölüm şahsına bir kerre muhâcim... 
Bin kerre olur günde o düşmenle müzâhim. 
Âvâre beşer sâha-i gabrâya düşünce, 
Etrâfına binlerce devâhî üşüşünce, 
Meydan mı bulur râhatı esbâbını celbe? 
Başlar o cılız kolları dünya ile harbe! 
Kaynar güneşin âteşi mihrâk-ı serinde; 
Karlar buz olur hep beden-i bî-siperinde. 
Medhûş nigâhında köpürdükçe denizler; 
Beyninde bütün dalgalar öttükçe mükerrer; 
Sâhilden uzansam, der, eder tayy-i merâhil; 
Lâkin onu bilmez ki uzaklar daha sâil: 
Dağlar o nihâyetsiz olan silsilesiyle, 
Ormanlar o dünyâyı tutan velvelesiyle, 
Emvâc-ı serâbıyle, vuhûşuyle bevâdî, 
Her hatve-i azminde olur ye’sine bâdî. 
Fevkinde semâvâtın o ecrâm-ı mehîbi; 
Pîşinde zemînin o temâsîl-i acîbi; 
Bîçâreyi medhûş ederek her nefesinde, 
Muztar bırakır mün’adim olmak hevesinde. 
Lâkin bu heves bir heves-i dîgere mağlûb: 
İnsan yaşamak hırs-ı cibillîsine meclûb. 
Her devresi bir devr-i azâb olsa hayâtın, 
Râzîsi değildir yine bir türlü memâtın! 
Ömr olsa da binlerce tekâlîf ile meşhûn, 
İnsan yaşamaktan yine memnun, yine memnun! 
Artık neye mevkùf ise te’mîn-i bekàsı, 
Yalnız ona masrûf olur âvâre kuvâsı. 
Durmaz boğuşur bunca muhâcimlere rağmen, 
Düşmez o mesâî denilen seyfi elinden. 
Çıplaktır o, ister ki soğuklarda ısınsın; 
Bir dam çatarak her gece altında barınsın. 
İster yiyecek şey, giyecek şey, yakacak şey... 
Bin türlü havâic daha var bunlara der-pey. 
Âvâre beşer işte bu bâzâr-ı cihanda, 
Her gün yeni bir kâr peşinden cevelânda. 
Maksad bu kadar dağdağadan bir yaşamaktır... 
Lâkin, bunun altında ne maksad olacaktır? 
Heyhât, onu idrâk için i’mâl-i hayâle 
Yok vakti: Bütün demleri mevkùf cidâle! 
İnsan ki onun rûh ile insanlığı kàim, 
Dâim oluyor cisminin âmâline hâdim; 
Gelseydi eğer rûhunu i’lâya da nevbet, 
Anlardı nedir, belki, hayâtındaki gâyet. 
Bir anladığım varsa şudur: Hâlik-ı Âlem, 
Hilkat kalıversin, diye bir ukde-i mübhem, 
Daldırmada insanları hâcât-ı hayâta, 
Döndürmede ezhânı bütün başka cihâta. 
Ömrün öteden berk-süvârâne şitâbı, 
Iyşin beriden lâzım-ı bî-hadd ü hesâbı, 
Göstermede dünyâya, nedir maksad-ı Hâlik... 
«Kimden kime şekvâ edelim biz de şaşırdık».
<end>

<start>
Bendim benim gölgelerimdi 
yaklaşan dağlara ayaklarını satan
ve bakır kazanlardan taşarken roma 
yorgun bir karanlığa ileten kendini
o acı çığlıkları güzle ağartan
ben ki sesimle coşturup al binitimi
bir koşu yetiştirdim o çılgın yaza
o zaman roma'ya tutuşurdu tanrılar
çocuklara unutulurdu savaş giysileri
ama kimlerdi durmadan seslenen bana
kimlerdi durmadan sarışın olanlar
kimdi o bilinmez yapının taşları sırtında
gece gibi geçti köprülerinden şehrin
silahı kendi dalgınlığına çarptı birden
büyük bakır kazanlarda inledi mevsim
yel çözdü saçlarımı örgülerinden
ben ki hala alnımda imparatorluklar
bezgin, yorgun yüzlü ve sarışın olanlar.
(1963)
<end>

<start>
Bağrı çok savruk da olsa sabah
günün en çıplak vaktidir
günün en çıplak kuşları gezinir orda
ve ilkin loş bir yürek çarpıntısıyla
uyur göğsümün bedenimin çaşıtları
bütün çaşıtları uyutur sabah
kuşların, kuşların uçuşlarını da.
Sabah ki aklını çeler bir kuzgunun
götürür ıssız bir sorumluluğa
ama gitmeyen o simsiyah tad ağzımda
ve buramda coşkun göğertisi orospuluğun
bulanık, aç ve sonuna kadar cesur
Buramı öpesi gelir kuşların
kuşların heryerimi öpesi gelir
uzanırım aç ve sonuna kadar cesur
sabah günün en kıskanç vaktidir.
Akıtıp beyaz bir bedeni boğazıma
yakıp çağlardan artan iniltileri
ağlayışlar ve bakışlar üstüne getirilen
sabahtan sonra getirilen nedir?
Kamyon tadında ve dağınık olan nedir?
Çaşıtlar uyudu, kuşlar çıplak..
Sabah ormanın ağza bıraktığı ıssızlık gibidir
sabah günün el değmemiş bir vaktidir
(1964)
<end>

<start>
Çocuk e harfine yaslanmış uyuyordu
sonra saçlarımız kapandı, denklerimiz bağlandı sonra
boyuna ateşler söndü dağlarda
bir yıldız boyuna söndü durdu
çocuk insan seslerine yaslanmış uyuyordu
o zaman ben atlıydım işte
saçlarımda geceler morarırdı
yorgun olamazdım çok uzaklardaydı yurdum çünkü
boyuna tüfenkler doldurmuştum sularım girilmezdi çığlıklardan
canavarlar besliyordum ulu bir askerdim sanki
ve artık çirkinim
uykularımda örümcekler üreyor şimdi
gelmiş geçmiş bütün gölgeleri denedim
ellerim hala pençe gibi
düşler, tüfenkler ve ayaklar
gözlerimi engel oluyor güneş.
(1962)
<end>

<start>
Senin çağıltın evladım
sen denizi düşününce uğuldayan sokaklar
açık renk bir elbiseye yakışan alnın
sabah şehre henüz kamyonlar girerken
bir kadın kıvranışını hatırlayıp kuduran
ve zaten
bu terli, bu tozlanan bulutlar altında bile
saklı bir yerlerinde bir şeyler parıldatan
senin çağıltın.
Seni marifetli sanacaklardı
karşısında uçurumlar çağıldamayan herkes
seni marifetli sanacaklardı
kalbini
rehnedebilseydin eğer.
Uçsuz bucaksız gözyaşları.
Dünyanın tımarlanmış ruhlara teslim edildiği günlere ait.
Uçsuz bucaksız gözyaşları.
Bir nehrin bir yüzyıla benzediği zamanlardan.
Yaşadıklarının hepsi göçmen kuşlara
bütün sevdiklerini
çocukların hepsine paylaştıran bir dostumun
gözlerini karartacak kadar
uçsuz bucaksız gözyaşları
Bütün müsveddelerimi yırttım, göğsümün kıllarıyla
gövdemin kokusundan buharlaşıyor şiir.
Sana çok önceden, bir yaz sonu, bir parkta
sıkılmış yumruğumu ısırarak
buna benzer bir şeyler söylemiştim
milât yok
demiştim, milât yer almayacak hayatımızda.
İşte bütün müsveddelerimi yırttım
işte artık göğsümün kıllarıyla
gövdemin kokusundan buharlaşıyor şiir
işte onlar artık saçların kadar Boşnak
karşılıksız mektuplarım gibi yepyenidir.
<end>

<start>
Hayal kurmakla başım hiç hoş değildir. Gelecekten beklediği nelerse onları kafada keyfince şekillendirip sonra onlara uymayan durumlarla karşılaşınca hayalleri yıkılan kimselerden değilim. Güvendiğim dağlara kar falan yağmış değil. Derinden bir düşkırıklığı benimkisi. Geçen her gecenin leyle-i kadr, karşılaştığım her kişinin Hızır olmadığını anladığım zaman kırılıyorum. Böylece kırılan bir düş haline dönüştüğümü görüyorum. Evet, bizzat kendim bir düşkırıklığıyım, kırık bir rüyayım ben. Ve hepimiz öyleyiz.
Tahrir Vazifeleri
<end>

<start>
Gök gürledi
Canı sarsılmadı şimşek çakışından
Ve yağışlar dilinden döküleni epritemedi
Sert esen poyrazın dayattığı siliklik
Ağustos sıcağı gerekçesiyle pelteleşme
Dilsizlik sağırlık çolaklık körlük
Mızrak değdiremediler güzelim gövdesine
Değiştirilsin aniden coğrafya dersinde konu
Kaçmak isterken vuruldu.
Burukluk enginine düşsek kalfadır aradığımız
Yücelik katlarına çıksak gözleri yakan yazıt
Kıt
Vurulduğunu bilmesek
Daha da kıt kalırdı hakkında malumatımız
Oydu dalgınlık arastamızdan belli belirsiz
Belli belirsiz belki utangaç geçiveren karaltı
Göz göze geldiğimizde bize düşen yutkunuş
Paydoslar çalkantısından yara almamış çehre
Türkçe konuşmasıyla hayranlık uyandıran
Duruşu çocuklara örnek olur diye korktuğumuz
Kanamayı durdurmak için gerek duyduklarımızın ilki
Neye acıktığımızı tek fark eden oydu
Kaçmak isterken vuruldu.
Tarihten kopmuş yaprakları sığaya çeken hançer
Denk getirilmiş bütün şeylerin kırbası
Kırbacı kötülükten zevk çıkaranların
Neyi ihmal ettiysek utanmamıza sebep
Bize bundan böyle onu hep
Yakınımızda peyda olan hışırtı
Yakınlık yakınmalarımızda kopan tel
Bize bundan böyle hep onu hatırlatacak
Çalılar aşk acısı çingeneler
Ondan aldıkları komutla
Tecavüz tadı yaydılar ortalığa
Vitrinlere mitralyöz
Kaldıysa inek fışkısı neonlu lambalara
İşini tek koluyla görürdü
Tek koluyla eziyet ederdi sakız çiğneyen erkeklere
Çiğ renkleri tek koluyla canından bıktırtırdı
Boştaydı, bizi kollamak üzere boştaydı öbür kolu
Kaçmak isterken vuruldu.
Cesedinin savcılıkça görüldüğünü söylediler bize
Rafta matlup kataloglu kayda geçen cansız bedeni
Cansız ama kim hele bir
Canlanma furyası açılsın onsuz edecek
Her an itirafı gereken şeymiş gibi kalacak akıllarda
Yüz yıkar saç tarar diş fırçalarken
Giyinirken buluşur karşılaşır vedalaşırken
Neden uğramaz oldu bize artık sorusu
Kefeyi ağdıracak ciğeri gerdirecek
Düştüğü yerin tozuna bulanmış karnındaki kıllar
Dizlerine kadar ıslak kollarında tırnak izleri var
Bu bir elmas kol düğmesi tekidir ki yelek
Astarına teyellenmiş bulundu
Kaçmak isterken vuruldu.
Kapandı mahremiyetine kapanıp yere düştü
Kan yok işte kan çekilmiş meleksi çehresinden
Kül gibi benzi gövdesinin görebildiğimiz yerleri külrengi
Kaçı aklındaydı acaba annesinin tembihlediklerinin
En küçük kardeşine en son neyi vaat etti
Fütursuz ömürler kısadır bilmez miydi
Bilmez miydi herkesten iyi bunu
Kaçmak isterken vuruldu.
Ey pazarlıkçı dul kadınların dillerindeki yapışkan! 
Ey kusurları tadat edip vakit öldüren tembel amcazadeler! 
Ey gişelerin önünde sabırsızca bekleşenlerin bahanesi! 
Ey gövdelerin pişmanlığı! 
Ey en çürük meyvesi dünya dillerinin! 
Bayramın hamursuzu! 
İftar vaktinin kuşkusu! 
Haçın dumuru! 
Kaçmak isterken vuruldu.
Yetti yokuşların yarılandığı saatte hatırdan çıkarıldığı
Endamını ilginç bulmak yetti kilosunda esrar bulmak
Yazın kumsalda el yapımı kunduralarını görmek
Kışın ayağında sandalet omuzunda harmani
Yetti alelusul yetti ayaküstü yetti baştan savma
Yetti saydamlığın inkarı
Her kıpırdayan şeye ateş etmek emri alan nemrutun
Silahından fırlayan kurşun değil
Beklentisindeki asit öldürdü onu
Kaçmak isterken vuruldu.
Bakakaldık bakakaldık bakakaldık bak gücümüz
Sessiz kalmakla ıssız kalmak arasına sarkıtıldığımız kadarmış
Yıldızların zillerini çaldıramıyoruz karanlık bastırınca
Acı gün yasa kesiyor vurduramıyoruz güneşe gongunu
Bir sevişme fasılasından santur imal edemiyoruz
Dolunay imbiğinden damıtamıyoruz bir çalpara
Bizi sarmış bizi sarmış bizi sarmış baştanbaşa mucizesizlik
Ferman okuyan kölenin yan tarafında mahcubiyetinden
Kıvrılmış son sayfanın ütüsünde hiçbir keramet yoktu
Kaçmak isterken vuruldu.
<end>

<start>
Tereddüt etmeden söyle gideyim,
Eğer gönlün benden bıkar gibiyse,
Aşkı onuruma kurban edeyim,
Her şey bir vedama bakar gibiyse.
İmalı kelamlar,sitemler taşlar,
Kırdı gururumu çatılan kaşlar,
Bir zaman şefkatle sildiğim yaşlar,
Gözlerinden tekrar akar gibiyse.
Sevginle serpilen narin çiçekler,
Solarken hep sana ah edecekler,
Kanunlar,kurallar,acı gerçekler,
Hayal dünyamızı yıkar gibiyse.
Son kez içtiğimiz tozlu bardaklar,
Hala ruj izini ne diye saklar.
Buseye doymayan o kor dudaklar,
Artık başkasını yakar gibiyse.
Gönlümün sonuçtan yok endişesi,
Renk renk yediveren her bir köşesi,
Dönersin ellerin mor menekşesiyle,
Sen gibi hercai kokar gibiyse.
Ölüm var ayrılık yok,derdim fakat,
Gel gör ki sabrımda tükendi takat.
Çıkart at içimden,aşka sadakat,
Havai ruhunu sıkar gibiyse.
Hicranınla yansam kapına varıp,
Dönmeni dilerim sana yalvarıp,
Kalbin albümünden beni çıkarıp,
Yabancı bir resim takar gibiyse.
Madem hatırı yok bunca senenin,
Namı namert olsun geri dönenin.
Misafir ettiğin güzel sinenin,
Kapısından Cemal çıkar gibiyse.
<end>

<start>
Ne kadar kolaymış esirin olmak 
Tesadüf eseri bakışmış sana 
Sen derya olmuşsun ben coşkun ırmak 
Sonrası çaresiz akışmış sana...
Kaçıncı kalbimi kırıp gidişin 
Aldığın vebali günahı düşün 
Adımı Mecnun'dan beter edişin 
Leyla'dan daha çok yakışmış sana...
Bir gece aklına delin düşmedi 
Yaktığın ateşe külün düşmedi 
Yıllardır insafa yolun düşmedi 
Merhamet ne kadar yokuşmuş sana...
<end>

<start>
Sen küsüp giderken bir çift sözüme, 
Sessizce karşıma çıktı yalnızlık...
Pişmanlık hissiyle yanan yüzüme, 
Beter ol der gibi baktı yalnızlık! ...
Dilimden düşünce o çirkin hece, 
Kapımı sen açtın bu zalim güce.
Dört yanım karlı dağ oldu her gece
Çığ gibi üstüme çöktü yalnızlık! ...
Ne kadar hasretsem bir tebessüme, 
O kadar muhtacım son nefesime.
Ruhumda beliren her hevesime, 
Bir hüsran perdesi çekti yalnızlık...
Bu nasıl bir garez, bu nasıl bir kin? 
Serviler şehrini gösterir her gün? 
Sevgilim seni de ağlatır bir gün, 
Gözünü canıma dikti yalnızlık! ...
<end>

<start>
Doğuşum müddetim miadım sensin
Zamana attığım ilk adım sensin
Hazreti İsa' nın doğumu değil
Ben seni tanırım miladım sensin! ..
<end>

<start>
Ateş-i aşkınla öyle dağla ki, 
Nar-ı cehennemde koru kıskandır...
Şu kara bahtıma öyle çağla ki, 
Mehtabı, gurubu, nuru kıskandır! ...
Bahçelere veda ederken hayat, 
Yeşersin gözlerin hazana inat.
Allah’ın aşkına bir kahkaha at! 
Besbeter çatlasın, narı kıskandır! ..
Kimseye yar demem senin dışında, 
Bekletme hasretin kara kışında.
Süt beyaz sineni aç dağ başında, 
Kahrından erisin, karı kıskandır! ...
<end>

<start>
Nere gizlendimse aşikâr oldum
Hedefte gördüler sensiz iki gün
Dertler avcı oldu, ben şikâr oldum
İnsafsız vurdular sensiz iki gün.
Gözlerde avcıya yaranmak hazzı
Zevkten dört köşeydi hepsinin ağzı
Üstüme atıldı yüzlerce tazı
Başımda durdular sensiz iki gün.
Ayağıma prangalar taktılar
Gözlerimi dağladılar yaktılar
İki koldan, bir alnımdan çaktılar
Çarmıha gerdiler sensiz iki gün.
Kâle almadılar dileklerimi
Yaraslar emdi iliklerimi
Bükülmez sandığın bileklerimi
Kırk yerden kırdılar sensiz iki gün.
Tenimle bin çeşit dert senli benli
Her yanım kan revan gör ki ne denli
İğneli, çivili, çatal dikenli
Tellere sardılar sensiz iki gün.
Her cevre göğsünü geren kalbime
Eyyub'un sabrına eren kalbime
Cennete sorgusuz giren kalbime
Sırrını sordular sensiz iki gün.
Eseni Efsanem olmasın kuşkun
Ecel âciz kaldı, Azrail şaşkın
Nihayet onlarda ölümsüz aşkın
Farkına vardılar sensiz iki gün.
<end>

<start>
Seninle tanışmam geçen kışındı, 
Romandın, gözlerin satır başındı.
Okuya okuya ismin aşındı, 
Bu aşkın modası geçti diyorum, 
Müsaden olursa ben gidiyorum...
Eşkıya bakışın beni yıldırdı, 
Hançeriyle gururuma saldırdı.
Gönlüm ayrılığa kadeh kaldırdı, 
Hasretin zehrolsa içerim diyorum, 
Müsaden olursa ben gidiyorum...
Bir zaman gözyaşı döktü sürekli, 
Nerede o eski yufka yürekli? 
Kelebek gönlüme çiçek gerekli, 
Senin ilkbaharın geçti diyorum, 
Müsaden olursa ben gidiyorum...
Masallar anlatıp avutamazsın, 
Talihim gözünü açtı diyorum.
Ninniler söyleyip uyutamazsın, 
Gönlümün uykusu kaçtı diyorum, 
Müsaden olursa ben gidiyorum...
Mademki akıyor gençlik su vari, 
Kalmasın olmadık arzusu bari.
İşinin erbabı gönlüm süvari, 
Kıskıvrak bir kısrak seçti diyorum, 
Müsaden olursa ben gidiyorum...
<end>

<start>
Dudağından onmaz derdi kaptığım
Gözümde gönlümde ilah yaptığım
Sevmek ne demek haşa taptığım
Çıktım yörüngenden git güle güle
Galipsin ödülü hak ettin yeter
Saçımı sakalımı ak ettin yeter
Çekil git, canıma tak ettin yeter
İstemem, görünme düşümde bile
Çıktım yörüngenden git güle güle
Benden beter aşka duçar ol emi
Daha da çaresiz naçar ol emi
Dilerim dünyada gör cehennemi
Sende muhannetten merhamet dile
Çıktım yörüngenden git güle güle
Kara gözlerinden dinmesin biran
Kanlı yaş, daima yaslı gibi yan
Erme muradına, Aslı gibi yan
Dile destan olsun, çektiğin çile
Çıktım yörüngenden git güle güle
Dönmeği deneme gözümde yoksun
Gönlümde, özümde sözümde yoksun
Günahıma giren, zehirli oksun
Çıkarttım kalbimden, attın yad ile
Çıktım yörüngenden git güle güle
<end>

<start>
Sen olmazdın Tanrı'nın adaleti şaşmasa,
Seni tarif mümkündü lisanları aşmasa,
Nice güzeller yaratırdı sıradan,
Seni yaratıyorken bu kadar uğraşmasa.
<end>

<start>
Şairim, hülyadan vazgeç diyorsun, 
Gönlüne münasip yar seç diyorsun
Ayrılık yazgımız er geç diyorsun
Yanlış mı işittim duydum, düş müydü?
Gel, demiştin kıramadım ricanı
Güçlü sevgim hiçe saydı bu canı, 
Nasıl unuturum o heyecanı, 
Çocuk gibi ürkek, toydum düş müydü?
İlk zifaf gecesi yaşarcasına, 
Şarab-ı aşkınla coşarcasına 
Nefes nefeseydik koşarcasına, 
Zevkimden sırsıklam suydum, düş müydü?
Şiirle çınlattım kulaklarını, 
Hazdan al al ettim yanaklarını, 
Busemle o dolgun dudaklarını, 
Kan revan içinde koydum, düş müydü?
İki iri azat ettim yunustan, 
Kütür kütür diri idi genç kızdan, 
Topuktan başladım sırttan omuzdan 
Öperek çırçıplak soydum, düş müydü?
Ben usta süvari sense kısraktın, 
Dizgini arzuma bana bıraktın, 
Güçlükle zaptettim  öyle kıvraktın, 
Bir ara kalçandan kaydım, düş müydü?
Aradan utancı kaldırıyorduk, 
Sevişmekten öte saldırıyorduk, 
Zevkten ser-mest olup çıldırıyorduk
Vuslata doyurdum doydum, düş müydü?
Sevgilim Cemalim erkeğim, derken, 
Busenle irkildim şafak sökerken, 
Son defa sarılıp veda ederken, 
Aşkın kanununa uydum, düş müydü?
<end>

<start>
Sersefilim sevgilinin uğruna
Abdal oldum göç eyledim giderim
Hançer vurdum gençliğimin bağrına
Telafisiz suç eyledim giderim
Kalb gözünden aldım olmaz darbeyi
O gün bugün şaşırıyorum kıbleyi
Bilemiyorum medineyi kabeyi
Yar gönlünü hac eyledim giderim
Geçsede ömrümün her anı yasla
Borcumu ödemiş olamam asla
Bahşettiği yüce aşka kıyasla
Koskoca bir hiç eyledim giderim
Cemal'im mürekkep etsen kanını
Yazmakla olmuyor aşkın tanımı
Yar kurban adamış aziz canımı
Al kınalı koç eyledim giderim
<end>

<start>
Yerden göğe kadar haklısın kat kat
Dene  her cevrini zulümden  öte...
Duysun  edebiyat,tanısın lugat
Yazsın unvanını  zalimden  öte..
Sabit hayalini çek gözlerimden
Çıkart şu resmini sök  gözlerimden
Vefasız  aşkını  dök  gözlerimden
Afat görülmesin selimden öte..
Ara köhneleri meyhaneleri
Dolaş izbeleri  viraneleri
Tanı  aşk uğruna divaneleri
Derbeder  var mıdır  halimden  öte...?
Nazarın  kadrimi  çok ucuz  biçti
Varla yok arası, belkide hiçti..
Ömrüm  sokağında  git gelle geçti
Lutfuna ermedim  talimden öte...
Söyle ki ötmesin  çekmesin  kaygı
Deryada  damladır  ondaki duygu
Yok mudur bülbülde  aşığa  saygı
 Ahü-zar  etmesin   dilimden  öte...
Gün gelir Safi de niyazdan bıkar
Öfkesi  sabrının  bendini  yıkar
İsyankar sedası  ayyuka  çıkar 
Öte dur köyümden, ilimden  öte..
<end>

<start>
Ben bin kere dedim, sen  bir kez  niye
Sevdim diyemedin  he  kara gözlüm? 
Madem riyakarım bu ağıt niye? 
Akan gözyaşlarım ne kara  gözlüm? ...
Niçin yaktın bilmem  bu bağrı neden? 
Kalbimde dinmeyen bu ağrı neden? 
Söyle! Nedir beni böyle  kahreden? 
Bir bildiğin varsa  de kara  gözlüm...
Gidende  gelende  duranda bile
İçimde çırpınıp  vuranda  bile
Sen varsın Mukaddes Kur'an da bile! 
Elif,be,te,se  ve  kara gözlüm....
Henüz rastlamadım  halden bilene
Perişan halime gülen gülene
Oysa çektirdiğin bütün çilene
Bir çift gözün bedel be kara  gözlüm...
Murada ersede nadir bazısı
Karadır  aşığın  alınyazısı
Sanki  garip gönlüm  ana kuzusu
Ardından  seslenir  meee...   kara   gözlüm..
Her akşam,her gece, her seherde  sen
Havamda,  suyumda,  her değerde sen! 
Ben  Mecnuna döndüm,ne dersen de sen! 
 Admın  baş  harfi Ce!  kara   gözlüm....
<end>

<start>
Aşk seliydim sana akan
Gönülleri ark eyledim
Her güzelde sana bakan
Tarafımı fark eyledim...
Salim çıktım her ummandan
Sendin bana tek kumandan
Sığındığım her limandan
Tekrar sana çark eyledim...
Vesileyi at bir yana
Sevişelim kana kana
Değmezleri aşktan yana
Servetleri gark eyledim...
<end>

<start>
Bugün yalan dünya yarın ahiret,
Sen imdat etmezsen kime giderim.
Bu borcun altında kalmak marifet,
Ben senin hakkını nasıl öderim?
Sayende karıldı bu aşkın harcı,
Sabrında örüldü kalesi burcu,
Gözümde büyüyor bir şükran borcu,
Ben senin hakkını nasıl öderim?
Ne hata, ne özür, ne kusur gördün,
Ne günah işlesem sen mazur gördün.
Yıllardır ne rahat , ne huzur gördün.
Ben senin hakkını nasıl öderim?
Nasıl yaramazdım nasıl haşarı,
Bir gün evci idim beş gün dışarı,
Ödülsüz kalır mı bunca başarı,
Ben senin hakkını nasıl öderim.
Bana bahar verdin kendin kışladın,
Ben azar bekledim sen alkışladın,
Ben ceza bekledim,sen bağışladın,
Ben senin hakkını nasıl öderim?
Ne yalan söylesem sen gülüp geçtin,
Ne günah işlesem sen silip geçtin,
Ne kadar yenilsem sen galip seçtin,
Ben senin hakkını nasıl öderim?
Sen nöbet beklerken viranelerde,
Ben efkar dağıttım meyhanelerde,
Ömrüm de tükendi bahanelerle,
Ben senin hakkını nasıl öderim?
<end>

<start>
Senin sol göğsünün altında vuran,
Kalp değil, taştır be, taştır insafsız.
Sen arap kısrağı, bense küheylan
Peşinden koştur haa koştur insafsız
BakışIn gücünü bende mi sınar?
İnlesem azarlar, ağlasam kınar.
Sen Ceylansın diye gözlerim pınar,
O yüzde yaştır be yaştır insafsız.
Tercüman olmaktan aciz halime,
Osmanlı dilinde yüzbin kelime,
Bir şarap kadehi verdin elime,
Unuttun ekmektir, Aştır insafsiz.
İçimde cevapsız kalan merak var.
İki yay altında binlerce ok var.
Ava mı çıktın ki bu kadar çok var?
O nasıl kirpiktir, kaştır insafsız?
Bülbülden ibret al, duy avazından.
Dinle isyanını kendi ağzından.
O dahi uslanmış gülün nazından.
Gönülde küstür be küstür insafsız.
Ey derd-i aşkımla iftihar eden,
Sordun mu kimdir bu intihar eden?
O ömür törpüsü gözlerden tüten,
Esrara keştir be keştir insafsız.
<end>

<start>
Kimi gerçek kınar kimi şakadan, 
Sanırlar elimden iş gelmez oldu.
Destek alsam Çin’den Amerika’dan, 
Zalim kaderimle baş gelmez oldu.
Gayem ne safahat, ne saltanattı.
Felsefem hep şükür, hep kanaatti.
Kahve açtım garsonlarım çay sattı.
Çatlaksız kırıksız boş gelmez oldu.
Kenardan köşeden borç yiye yiye, 
Servetim yük olmaz oldu kediye, 
Soba bayi oldum güz geldi diye, 
İlkbahar yaklaştı, kış gelmez oldu.
Yaslanamam betonarme yapıya, 
Çökeceği tutar şanssızlı bu ya, 
Kaç yıl gele attım bir tek kapıya, 
Ecelim geldi de şans gelmez oldu.
Neyi esirgesem gelir nazara, 
Bahçevan oldum da bir gülizara, 
N’olur bülbül ötsün bir gün kazara, 
Saksağandan başka kuş gelmez oldu.
Bu nasıl adalet, bu nasıl dava? 
Tatlı lokma yiyemedim bedava, 
Hangi toyda kaşık atsam pilava, 
Benden başkasına taş gelmez oldu.
Gün günü arattı duygularıma, 
Geceler güç kattı kaygılarıma, 
Kabuslar kastetti uykularıma, 
Hayra yorulacak düş gelmez oldu.
Tehlike çalsa da bütün hatlarım, 
Dosta vız geliyor tüm imdatlarım, 
Nice şiirlerim iltifatlarım, 
Yarin kulağına hoş gelmez oldu.
Kör olası gözüm, pınardı hani? 
Her dostu ağıtla anardı hani? 
Dağ gibi babamı aldı da fani, 
O gündür bu gündür, yaş gelmez oldu.
<end>

<start>
Kader defterimin dram bölümü; 
Sana tutsak ettim sefîl gönlümü, 
Esaret yerine bil ki ölümü, 
Seçerim sevgilim kal sağlıcakla.
Benimle bir dünya dar geldi sana, 
Seviyorum demek ar geldi sana, 
Kara toprak daha yâr geldi bana, 
Göçerim sevgilim kal sağlıcakla.
Göçüp gidenlerin son nefesini, 
O sessiz ülkenin efsânesini, 
Hayatla ecelin mesafesini, 
Ölçerim sevgilim kal sağlıcakla.
Çektiğim çileler gelmiyor dile, 
Söylesem nafile, yazsam nafile, 
Senden vazgeçersem, Sırat'tan bile
Geçerim sevgilim kal sağlıcakla.
<end>

<start>
Var git bahçesinde açıl ellerin
Diken dillerine deymez güllerin
Mangal yüreğimde aşkın ateşi
Söndüyse sebebi gurur küllerin
<end>

<start>
Her şeyin sonrası, evveli sensin
Gönlümün biricik emeli sensin
İnan ki çökerim çekemem dersen
Çünki canevimin temeli sensin...
<end>

<start>
Yıldırım misali parladım söndüm
Gözlerin dağıttı ordumu Sahra.
Saddam'ın elinde Kuveyt'e döndüm
Aşkın işgal etti yurdumu Sahra...
İlk gönül yaramı zaman sararken
Doluya tutuldum rahmet ararken
Ayaklar altına atıp kırarken
Gururum dilini yordu mu Sahra?...
İnan ne bahtıma ne sana küstüm
Talihin kahrını bağrıma bastım
Eşimden dostumdan umudu kestim
Tanrı'dan beklerim yardımı Sahra!...
Sakın mağrur olma,övünme aman!
Acıyan bulunsun düştüğün zaman
Yamanmış feleğin sillesi yaman!...
İnsafsız vuruyor vurdu mu Sahra!...
<end>

<start>
Ben çobandım sen yıldızı, Gökyüzünden kaymak niye
Unutulmak alın yazım, Dilden dile yaymak niye
Bir yalana beş katıpta suçluyorsun son mektupta
Sevabımı unutupta, Günahımı saymak niye
Göz mü değdi hiç etmezken
Vicdanına güç yetmezken
Karıncayı  incitmezken
Sevgiliye kıymak niye
Aldatılmak öyle zorken
Her gün biraz daha korken
Melek yüzlü kalbin varken
Kör şeytana uymak niye
Daha bu yıl bu ekim'di
Kovsam gitmem diyen kimdi
A vefasız beni şimdi
El yerine koymak niye
Ben yarıydım sen bitikken
Sen yıkıktın ben dimdikken
Sırılsıklam körkütükken
Birdenbire aymak niye
Binbir yalan temin edip
İkrarından emin edip
Safi yemin edip
Cemalinden caymak niye
<end>

<start>
Takvimler de onlu yıllar değişti, 
Değişmedi sende hayâl tutkusu.
Dal belini saran kollar gelişti; 
Gelişmedi sende sevda duygusu.
Gül nefesin leylak kokun seninle; 
Mutluluklar sana yakın seninle; 
Gitti huzur, gitti sükun seninle; 
Gitti gelmez gözlerimin uykusu.
Takatim yok muradıma yetecek, 
Sevabım yok günahımı örtecek; 
Korkuyorum ömür bitti bitecek, 
Bitmeyecek şu gönlümün kaygısı.
Ya sen, ya hiç gönül yapmış seçimi, 
Mümkün değil başkasıyla geçimi, 
Düşündükçe ürpertiyor içimi, 
Son nefesi sensiz vermek korkusu.
Meyhanede aradığım teselli, 
Hasretine mahkûm etti temelli; 
Ne tahliyem belli, ne günüm belli, 
Sürüp gider şu gönlümün sorgusu.
....1988
<end>

<start>
Karnını doyurmuyor yiğidin alın teri! ...
Her ay yeni bir paye şekere de una da, 
Dokunulmaz olacak suya da sabuna da.
Kimi fazla göbeği atarken saunada, 
Kimi canlı cenaze, bir kemik bir de deri! 
Karnını doyurmuyor yiğidin alın teri! ...
Vergiye mecbur eden tanısaydı insafı, 
Bu kadar ezer miydi, üzer miydi esnafı? 
Baykuşun şenlik sesi çınlatıyor etrafı, 
Gelirine beş basar maaşlının gideri! 
Karnını doyurmuyor yiğidin alın teri! ...
Ekonomi atının jokeyi bile piyon, 
Gemi azıya almış koşuyor enflasyon! 
Kiminde yamalı don, kiminde Paris losyon, 
Hangi çağda yaşanmış bu tezattan beteri? 
Karnını doyurmuyor yiğidin alın teri! ...
Ya nüfus patlaması! Öyle dev bir alev ki! 
Yangını körüklüyor fukaranın tek zevki! 
Uykudan aziz gelir ne mukaddes görev ki! 
O kadar kaldıramaz yüz gramlık halteri! 
Karnını doyurmuyor yiğidin alın teri! ...
Vatanın imdadına koşarken çingenesi, 
Kanını sömürmekte binlerce kıç kenesi! 
Kınamaktan yoruldu Cemal’in saf çenesi, 
Bu kadar kara mıydı Türkiyemin kaderi...
Karnını doyurmuyor yiğidin alın teri! ...
<end>

<start>
Bülbüllere has sedanı duymuşum, 
Dinlemeye doyulmaz ki Nuroya.
Kor busenin katresiyle sarhoşum, 
Seni içen ayılmaz ki Nuroya! ...
Sen her gönül savaşında muzaffer, 
Ben her emre boyun bükmüş bir nefer, 
Sana esir düşmek bile bir zafer, 
Sana karşı koyulmaz ki Nuroya! ...
Divanedir sana gönül vermeyen, 
Selamına servetini sermeyen...
Şu dünyada seni bir kez görmeyen, 
Kadın görmüş sayılmaz ki Nuroya! ...
Her sevene yar olmayı bilen sen, 
Her akıldan evliliği silen sen, 
Her şaire ilham için gelen sen; 
Sana nikah kıyılmaz ki Nuroya! ...
İmkan olsa keşke seni üzmesem, 
Dertlerimle huzurunu bozmasam, 
Hislerimi söylemesem, yazmasam, 
Aşkın sesi duyulmaz ki Nuroya! ...
<end>

<start>
Sensin tertip eden bu çilegâhı
Sensin tercih eden aşka nikâhı.
Yanlış mı sevgilim, yalan mı söyle? 
İyi mi bir tanem, iyi mi böyle? ...
Hangimiz gafilmiş, hangimiz şaşkın? 
Hangimiz kanına girdi bu aşkın? 
Giden mi günâhkar, kalan mı söyle? 
İyi mi nur tanem, iyi mi böyle? ...
Neden bunca hasret, neden bu keder? 
Sen benden derbeder, ben senden beter.
Suçlu kim! Kalbim mi, çalan mı söyle? 
İyi mi nar tanem, iyi mi böyle? ...
Zaman aynasında görürsün yarın, 
Hangimiz helâlin, hangimiz yârin.
Seni kaybeden mi, bulan mı söyle? 
İyi mi kor tanem, iyi mi böyle? ....
<end>

<start>
Kader kurbanına mağrur bakışın
Esaretten beter kor be gardiyan.
Taşyürek denince şöyle bir düşün! 
Önünde saygıyla dur be gardiyan...
Söyle gasbı mı var cinayeti mi? 
Neden engellersin ziyaretimi? 
Kime arz edeyim şikayetimi? 
Adalet nerede var be gardiyan? ...
Dostun kelamını sıradan sanma 
Henüz çözülmedi öyle muamma
Bu milletten şair çok çıkar amma
Hayati gibisi zor be gardiyan...
Bir kez düşmeye gör aşkın narına
Yanardağlar volkan kusar bağrına! 
Kerem nasıl yanar Aslı uğruna! 
Sen bir de Vasfi’ye sor be gardiyan...
Şayet meraklıysan bülbül diline
Dokunman kafidir gönül teline
Yeter ki üstadın mahir eline
Bir kağıt, bir kalem, ver be gardiyan.
Yaşlı gözlerimde hasret tütmede
Kimi esirgesem elden gitmede
Tek ona saygıda kusur etme de
Cemal’i çarmıha ger be gardiyan! ...
<end>

<start>
Hangi kul tanrısına bu kadar saygı duymuş?
Aç kutsal kitapları oku bütün dinleri.
Hangi kalp ayrılıktan bu kadar kaygı duymuş?
Kim yaşamış önünde diz çöktüğüm günleri?...
Meğer aşkı anlatan cümle şarkılar azmış;
tüm besteler çaresiz,nihaventmiş,hicazmış.
Kim görmüş,kim yaşamış,hangi şiir,kim yazmış?
Her cevrine göz yumup,bel büktüğüm günleri?...
Bana sor aşk deneni,nasıl ateş,nasıl kor.
Sor sevgiyle gururun,savaşını bana sor.
Aramak nasıl acı,itiraf ne kadar zor;
Buram buram kan kusup,yaş döktüğüm günleri.
Sanma yanına kalır işlediğin cinayet.
Eden bulur sevdiğim,eden bulur nihayet.
Kim yaşamış,Mecnun mu?Hep yalan,hep rivayet
Aşkın çilegahında kök söktürdüğüm günleri...
<end>

<start>
Müptela olduğun tütün olayım,
Dilerim mecbur ol aşk ateşime,
Aklında fikrinde hep ben kalayım,
Sen ki haciz koydun her hevesime,
Muhtaç ol benim bir nefesime.
Dostlarla sohbeti bensiz açama,
Bir acı kahveyi bensiz içeme,
Canından vazgeç de benden geçeme.
Sen ki haciz koydun her hevesime,
Muhtaç ol benim bir nefesime.
Bir gece yanında olamayınca,
Dönele dur beni alamayınca,
Düşmanından dilen bulamayınca,
Sen ki haciz koydun her hevesime,
Muhtaç ol benim bir nefesime.
Veda et en kutsal değerlerine,
Dumanım dert olsun ciğerlerine,
Sağ salim çıkama seherlerine,
Sen ki haciz koydun her hevesime,
Muhtaç ol benim bir nefesime.
İnim inim inle pençeme düş te,
Nefret et her nefes alış verişte,
Lanetle an beni her öksürükte,
Sen ki haciz koydun her hevesime,
Muhtaç ol benim bir nefesime.
Sen mi ışığımı çaldın gözümden 
Soluğun kesilsin benim yüzünden,
Yatalak olsan da çıkma sözümden
Sen ki haciz koydun her hevesime,
Muhtaç ol benim bir nefesime.
Unut bin bir türlü eziyetimi
Hatırla yalancı meziyetimi
Küllüklerde ara izmaritimi
Sen ki haciz koydun her hevesime,
Muhtaç ol benim bir nefesime.
Çek beni içine, hele hele çek,
Çek benim zehrimi, bile bile çek,
Çek benim kahrımı, çile çile çek,
Sen ki haciz koydun her hevesime,
Muhtaç ol benim bir nefesime.
<end>

<start>
Barıştan eser yok yıldız falında
Sen benim bahtımın burcu değilsin
Bin aşkın zehri var senin dudaklarında
Tadılacak gibi acı değilsin
Sormam hazanını anmam yazını
İlkbaharın gelse çekmem nazını
Kimseye vermesin rabbim sızını
Çekilecek gibi sancı değilsin
Şahlansın aşk atım hür bundan böyle
Ne yana dilersen sür bundan böyle
Ne halin var ise gör bil bundan böyle
Sen benim gönlümün harcı değilsin
<end>

<start>
Kafir olsa dine döner
Gelir çağrıma   çağrıma
Ya sev  ya  bir   çare  öner
Gönül  ağrıma  ağrıma
Bilmem kimdir inandığın
Körü körüne  kandığın
gam yemezdim yar sandığın 
Değse  yarıma yarıma
Varsam huzuruna çöksem
Her emrine boyun  büksem
Derdimi  rakibe  döksem
Yanar  narıma narıma
Çınlar idin  tınmaz oldun
Çıra idin yanmaz oldun
Esamemi anmaz  oldun
Gider ağrıma  ağrıma
Ahım sardı dört yanını
Üzmedin  tatlı canını
Aşk dağının volkanını
Döktün  bağrıma  bağrıma
Küheylandım yordun beni
Dağa taşa  sardın beni
Dolu dizgin  sürdün beni
Vurdun  sağrıma  sağrıma
Kim  kalbini çalan dersin
Kim aklını alan dersin
Soran  derim, yalan dersin
Safi  doğruma  doğruma..
<end>

<start>
Gelin birlik olalım yarın çok geç olmadan, 
Gelin dirlik bulalım vazgeçin öç almadan.
Nefreti yok edelim gel sen de katıl bize,  
İntikam eşkıyası sevgiyle gelir dize.
Yedi düvel elinden kim kurtardı bu yurdu?  
Mehmetçik değil miydi Lâzı, Çerkezi, Kürdü?
Hangimizin ecdadı feda olmadı yurda?       
Hangi bahçeden bir gül solmadı bu uğurda?
Düne kadar Bosna'da kırılırken soydaşın,   
Sana senden başka dost çıktı mı düşün, taşın!
Asırlardır dinmedi bir bölücü ninnisi,     
Aynı dinden değil mi Alevisi Sünnisi?
Bin kere lânet olsun Yezit denen deliye!   
Muhabbetle bağlıyız Muhammed'e Ali'ye.
Duyulmuş mu dünyada böyle oyun havası?     
Bize mi kalmalıydı komşunun kan dâvâsı?
Siyah-beyaz kavgası nasıl, ilginç değil mi?
Bizim mezhep kavgamız daha gülünç değil mi?
Geçin o sınıfları, geçin kardeşim, geçin,  
Barışta buluşalım mutlu Türkiye için!
Düşman sevindirmenin ne âlemi var şimdi?   
Milletçe kenetlenip sarılmamız kâr şimdi!
Başka ulus var mı böyle temiz, böyle saf?  
İnsaf edelim dostlar, insaf edelim, insaf!
<end>

<start>
Nuh’un gemisine beni de alın! 
Tufan öncesini sezenlerdenim! 
Yalanı çıkmadı açtığım falın, 
Sırrın Çince’sini çözenlerdenim! ...
Hayat kavgasında çizmeyi atıp, 
Barış çarığını giydim yamatıp, 
Sabır imbiğinde duygu damıtıp, 
Gönül sancısını süzenlerdenim...
Çok resmini yaptım aşk afetinin, 
Ehliyim ressamın marifetinin, 
Ceylan bileğinin zarafetinin, 
Daha incesini çizenlerdenim! ...
Değişmem manasız zevki elemle, 
Hislerim şiire döndü çilemle, 
Ak kağıt üstüne kara kalemle, 
Sözün incisini dizenlerdenim...
Neden çekemezler, bilmem ki niye? 
Bu hüner ruhuma Hak’tan hediye! 
Mana kervanına katıldım diye, 
Madde hancısını üzenlerdenim! ...
<end>

<start>
Çıkamazsın, gönlüm haremdir sana 
Bakamazsın, eller mahremdir sana 
Umut pınarından su serp sineme 
Aslı'sın, bu yanan Kerem'dir sana...
<end>

<start>
Yokluğun hışım gibi 
    Bastırdı kışım gibi
    Senide başım gibi
    Dondurur diye içtim
<end>

<start>
Cemâline sığındım haşmet i celâlinden
Sana meftun gönlümü fani sevdadan koru
Nar ı hicranla yandım memnu aşk melâlinden
Son olsun kainatın ulu imparatoru
Şahadet ederim ki tek ALLAH sın ilâh yok
Son resulün Muhammed, cevaplandı ilk soru
Kabir azabı verme, sevap cüz i, günah çok
Gaffarsın kainatın ulu imparatoru
Sana ait evrenin bu muhteşem imarı
Sema eder yıldızlar senin emrine doğru
Sen sonsuz semavatın sırlarının mimarı
Ahatsın kainatın ulu imparatoru
Günde bilmem kaç bin kez tıklattırıp durursun
Sol göğsüme koyduğun yürek denen motoru
Ezel sen çalıştırdın ebed sen durdurursun
Amenna kainatın ulu imparatoru
Ayın, yıldızın şavkı güneşin aks imidir? 
O senin ol dediğin vaktin ilahi nuru
Bu benin inanışım, yanlış mı? aksi midir? 
Ne dersin! Kainatın ulu imparatoru
Kıyamete yaklaştık güya ayı keşfettik
Tam kırk milyon metreymiş ölçmüşler ekvatoru
Özenip bezediğin bir cihanı mahvettik! 
Sabrettin kainatın ulu imparatoru
Varlığını tartıştı; Firavun, Mûsa ile
Rüsva ettin elçine diklenen diktatörü
Koca deniz ikiye bölündü asa ile
Hükmettin kainatın ulu imparatoru
Nemrut ki ateşlere atmıştı İbrahim i
Gülizara döndürdün yanardağ gibi koru
Habibinden öğrendik biz RAHMANI RAHİMİ
O sensin kainatın ulu imparatoru
Kim hamile bıraktı Meryem adlı nisayı! 
Âmâya göz, ölüye can bahşeden doktoru! 
Kim vahdetti Ahmet i müjdeleyen İsa yı! 
Sensin sen kainatın ulu imparatoru
Bir ömür eziyetten işkenceden yorucu
Huzur u mahşerinde ifadenin en zoru
Cümle vebalimizden ibra için orucu
Lütfettin kainatın ulu imparatoru
Sedası son verecek kulakların pasına
İsrafil in üfleyip çaldığı anda sur u
Günahımızı sildir Firdevs in paspasına
Medet ya kainatın ulu imparatoru!
<end>

<start>
Hasretin amansız tuttu yakamı,
Neden olmuyorsun oralı Halil?
Kasten mi terk ettin,yoksa şaka mı?
Bu mudur dostluğun kuralı Halil?
Vefakar kalbimi boşuna yordum,
Bensiz cennet olsa gitmez diyordum.
Yerini güneyli kuşlara sordum,
Tanırız dediler Laralı Halil!...
Başkent midir,yoksa fizan çölü mü?
Mecnun gibi özler oldum ölümü,
Gülmeyen bahtımın sensiz bölümü,
Şimdi çatal çatal karalı Halil!...
Bu mu ağabeylik,bu mu erkeklik?
Bir Tanrı'ya mahsus değil mi teklik?
Kırk avcının birden vurduğu keklik,
Acep ben kadar mı yaralı Halil?...
Kanıtla indinde yerim yüceyse,
Gel de muammayı çöz bilmeceyse,
Senin gönlündeki kraliçeyse,
Benimki sevginin kralı Halil!...
Sen zevkten sarhoşken ben zehir yedim!
Gece gündüz sürdü hasret nöbetim!
Henüz bin derdimin birini dedim;
İsyanlar dilimde sıralı Halil!...
Cemal'in sersefil sen bozma keyfi,
Yüklenme sabrıma,çıldırtma kafi!
Öz kardeşim diye övdüğün Safi,
Şimdi hicranınla daralı Halil!...
<end>

<start>
Gitmek istiyordum gitme diyordun
Beni karanlığa itme diyordun
Eşkiya kalbime hükmediyordun
Herkesten farkındım sen bilmiyordun
Sen beni üzüyor incitiyordun
Ben sana kırgındım sen bilmiyordun
Kalbimi kırıyor acıtıyordun
Ben sana dargındım sen bilmiyordun
Sen benim uykumu kahreden korkum
Sen zehir zemberek sen zehir zakkum
Sen benim cezamdın ben sana mahkum
Ben sana sürgündüm sen bilmiyordun
Sen yangın çıkarır ben söndürürdüm
Sevmesem dünyanı ters döndürürdüm
Seni sürüm sürüm süründürürdüm
Ben senin korkundum sen bilmiyordun
Sen bana günahtın sen bana yasak
Helale uzaktı düştüğüm tuzak
Ben sana tutkundum ben sana tutsak
Ben sana sürgündüm sen bilmiyordun
Bir yavuz hırsızdın dikleniyordun
Sustukça sabrıma yükleniyordun
Sen hiç beklemiyor bekleniyordun
Ben sana yorgundum sen bilmiyordun
Sen benim uykumu kahreden korkum
Sen zehir zemberek sen zehir zakkum
Sen benim cezamdın ben sana mahkum
Ben sana sürgündüm sen bilmiyordun
<end>

<start>
Kafir olsa dine döner 
Gelir çağrıma çağrıma 
Ya sev, ya bir çare öner 
Gönül ağrıma ağrıma
Ahım sardı dört yanını 
Üzmedim tatlı canını 
Aşk dağının volkanını 
Döktün bağrıma bağrıma
Bilmem kimdir inandığın 
Körü körüne kandığın 
Gam yemezdim, yar sandığın 
Değse canıma canıma
Varsam huzuruna dursam 
Her emrine boyun eğsem 
Derdimi düşmana desem 
Yanar nağrıma nağrıma
<end>

<start>
Yüreğimi tutar aşkım 
Sıkar aheste aheste 
İki gözüm iki taşkın 
Akar aheste aheste
İnsafa gel artık yeter 
Yüklediğin bunca keder 
Adım atsam bastığım yer 
Çöker aheste aheste
Etmem desem yalan olur 
Kimin ahı kime kalır 
Bir mesel var eden bulur 
Çeker aheste aheste
Bilmiyorsun bakışını 
Yakar aheste aheste 
Hayatımın akışını 
Söker aheste aheste
Dön ki silsin günahını 
Seviyorsan Allahını 
Alma mazlumun ahını 
Çıkar aheste aheste
Etmem desem yalan olur 
Kimin ahı kime kalır 
Bir mesel var eden bulur 
Çeker aheste aheste
<end>

<start>
Aşkıyla tutuştum nur cemalinin 
Muhammed sevenin caneviyim ben. 
Hasan Hüseyin in İmam Ali nin 
Yandığı ateşin aleviyim ben! ..
<end>

<start>
Gönlümün perdesinde en hazin sahnesin sen 
Felâketim olacak aşka bahanesin sen 
Mecnun bile Leyla ya bu nazarla bakmadı 
İlahlaştın gözümde nasıl efsanesin sen? ..
<end>

<start>
Sevmek şöyle dursun sensiz baharı 
Yaşamak ölmekten hazin geliyor 
Kapanmış sabahın bütün yolları 
Geceler ömrümden uzun geliyor...
Kadehler açıyor dostla aramı 
Kimse dinlemiyor sarhoş dramı 
Şarkılar deşiyor gönül yaramı 
Her telden bir başka hüzün geliyor...
Duymuyor ahımı anlamıyor dil 
Hançeri bağrımdan çekmiyor katil! 
Zalim hasretinden ne bir gün tatil 
Ne de bir gecelik izin geliyor! ..
Bir değil bin fırsat geçse elime 
Seni tenkit etmek düşmez dilime 
Şu anda aklıma iki kelime 
"Sensiz yaşayamam" sözün geliyor...
Vicdanım elvermez şeytana uysam 
Ağlarsın, kıyamam, canıma kıysam 
Ne zaman bir tren çığlığı duysam 
İçime elveda sızın geliyor! ..
<end>

<start>
Yorgunum, bitkinim, bitabım artık, 
Belâgatli değil hitabım artık, 
Her sayfamda hatta her satırımda 
Yazılısın, cilt cilt kitabım artık...
<end>

<start>
Canan için canıma eziyetim var benim 
Mecnun a gıpta eder vaziyetim var benim 
Şükür Allah ıma ki dertten şiir üretip 
Halimi arzedecek meziyetim var benim...
<end>

<start>
Bilmiyorum nerdeyim ne haldeyim ben kimim? 
Ayrılırken kimliğim adresim sende kalmış
Tebessümü yüzüme çok görüyor matemim
Güldüğümü gösteren tek resim sende kalmış
Akların kaybolduğu renğin ahenk bulduğu
Toprağın kadehine ab-ı hayat dolduğu
Bir gül için bülbülün saçlarını yolduğu
Aşkın harman olduğu o mevsim sende kalmış
Nerede o çocuksu o şımarık hallerim
Saçlarına hasreti tanımayan ellerim
Rengarenk rüyalarım toz pembe hayallerim
Tekmil neş'em sevincim hevesim sende kalmış
Ayıplama kınama kahveye gidiyorsam
Avunabilmek için bir tavla atıyorsam
Garson çay uzatırken ben 'aklımda' diyorsam
Sende kalmış demektir ladesim sende kalmış
Dostlar da muhabbeti kestiler,luzumda yok
Zaten senden ziyade sohbetim sözüm de yok
Sen dönmeden kimseye bakacak yüzüm de yok
Aynalarda kendimi göresim sende kalmış
Allahım düşmanımı düşürmesin bu za'fa
Sanki her noksanımı mecburum itirafa
Hangi şarkıya girsem notalar do re mi fa
Sol! diyorum sana sol! sesim sende kalmış
Sende kalmış umudum saadet çağım sende
Sende kalmış huzurum tüten ocağım sende
Sende hayat kaynağım duygu membağım sende
Can diyorum sana,can-kafesim sende kalmış
Gel Tanrıya borcunu teslim etsin bu yürek
Tez gel ki enkazımı kapatsın kazma kürek
Kelime-i şahadet getirmem için gerek
Son diyorum sana son nefesim sende kalmış...
<end>

<start>
300
Kırdın, döktün testimi; şimdi boş, Tanrım! 
Sanma böyle mutluyum, sanma hoş, Tanrım! 
Hep toprağa içirdin, gül gibi şarabımı; 
Doğruyu söyle şimdi, kim sarhoş, Tanrım?
<end>

<start>
Bir yürekki yanmaz yürek denir mi ona
Sevmek haram yüreğinde ateş olmayana 
Bir gününü sevgisiz geçirdinse yazık
En boş geçen günün o gündür inan bana
<end>

<start>
Dal goncayı bir sabah açılmış buldu, 
Gül melteme bir masal deyip savruldu 
Dünyada vefasızlığa bak; on günde 
Bir gül yetişip, açıp, solup kayboldu. 
Sen acırken bana, hiç bir günahımdan korkmam 
Benle oldukça; yokuş, engebe, yoldan korkmam 
Beni ak yüzle diriltirsin a Tanrım, bilirim; 
Defterim dolsa da suçlarla, siyahtan korkmam.
<end>

<start>
298
Ben giderken binlerce yola tuzak kurarsın,
Yürü dersin, ayağa; kola tuzak kurarsın,
Senden habersiz olmaz, bu dünyada hiçbir şey; 
Sonra da asi dersin, kula tuzak kurarsın!
<end>

<start>
Aşk kitabını evirdim,çevirdim,
Bir adam konuştu kitabın içinden;
Yüreği yana yana bir adam:
'Kimdir mutlu kişi, bilir misin?
Bir karısı olacak, ay gibi güzel,
Bir gecesi sürecek yıl kadar uzun...'
<end>

<start>
294
Dünyayı kim günahsız bilirmiş, söyle! 
Yaşayan mutlak günah alırmış, söyle! 
Ben kötülük edince, Sen de edersen; 
İkimizin ne farkı kalırmış, söyle!
<end>

<start>
280
Sünneti, farzı fazla kafana takma,
Ekmeğinden yoksula verdin bir lokma.
Dostu ve gönlü hoş tut, kötülüğü kov; 
Şarap ver; cennetliksin mutlaka, korkma!
<end>

<start>
Tenden çıkagörsün hele bir kez canımız , 
Tuğlayla kapar üstümüzü, dostlarımız
 Bir başkasının kabrini örtsün diyerek 
Bir günde bizim, tuğla olur toprağımız .
<end>

<start>
Çekmeyiz aşağılık dünyanın gamını
Özleriz gül rengi şarabın canını
Şarap dünyannın kanı dünya ise kanlımız
Niçin içmeyelim kanlımızın kanını
<end>

<start>
Barış istemiyorsa Felek, işte savaş
İster serseri deyin bana, ister ayyaş
İşte şarap duruyor ortada, kıpkızıl
İçmeyen taşa çalsın başını, işte taş
<end>

<start>
Gençlik bir kitaptı, okuduk bitti;
Canım bahar geçti çoktan, kış şimdi.
Hani sevincin, o cıvıl cıvıl kuş?
Nasıl, ne zaman geldi, nasıl gitti?
<end>

<start>
252
Kalıbımı şu topraktan söktüler,
Kötülükler toprağıma çöktüler,
Bundan daha iyi olamam, çünkü; 
O potadan beni böyle döktüler!
<end>

<start>
Kul olup bir güzele gönülden
Geçtik her bağdan, her tövbeden
Herkes koyu müslüman döner
Biz putperest döndük kabeden
<end>

<start>
Dostlarımdan korkarım
Dostlarım
Ama ben
Dostlarımdan korkarım
<end>

<start>
Madem bizler çamurdan halk edildik,
Sebep ne ki; Hak tanısın eksik, gedik?
Kusursuzsak neden bizi kırıp döker?
Kusurluysak acep kimde bu eksiklik?!
<end>

<start>
Ben olmayınca bu güller bu selviler yok,
Kızıl dudaklar mis kokulu şaraplar yok,
Sabahlar, akşamlar, sevinçler, tasalar yok,
Ben düşündükçe var dünya, ben yok o da yok.
<end>

<start>
273
Her gün her gece içmek, bitmeli; tövbe! 
Dolu kadehi artık itmeli; tövbe! 
Tam şimdi gül zamanı, her yer gül olmuş; 
Tanrım; artık tövbeye etmeli, tövbe!
<end>

<start>
Ben, gönlü temiz insana kurban olayim, 
Gezsin basim üstünde benim, hos tutayim, 
Ham insani al karsina, söylet azicik, 
dön, sonra cehennem ne imis, gel sorayim.
<end>

<start>
Kadeh bir bedendir, içinde can var can
Candır kadehin bedeninde camlaşan
Donmuş sudan ateş süzülür sanki
Erimiş yakut, gönül sırçasından
Meyhanede kendini bilenler bulunur
Bilmeyeni ayırmak da kolay olur
Yıkılsın bilgisizlik yuvası medrese
Ordan kendini bilip de çıkan hiç yoktur
Yeryüzünü gül bahçesine çevirmekten
Daha güzeldir bir insanı sevindirmen
Bin kulu azat edenden daha büyüktür
Bir hür insanı iyilikle kul edebilen
Kaygılar tasalar sarmasın içini
Olumsuz düşlere kaptırma kendini
Ayrılma yarin ve çimenin koynundan
Kara toprak koynuna almadan seni
(İstanbul - 25.02.2007)
<end>

<start>
Hayyam, yalnızdın gene
Sevgilinin yanında
Şimdi gitti
Artık ona sığınabilirsin
<end>

<start>
Benim varlığım senin yaptığım bir nakış
Türlü güzel renklerini senden almış
Kendimi düzeltmeye nasıl varsın elim
Senden güzelini yapmak bana mı kalmış
<end>

<start>
Dinle dinsizliğin arası bir tek soluk; 
Düşle gerçeğin arası bir tek soluk. 
Aldığın her soluğun değerini bil 
Bütün yaşamak macerası bir tek soluk.
<end>

<start>
Her sabah yeni bir gün doğarken, 
Bir gün de eksilir ömürden; 
Her şafak bir hırsız gibidir
Elinde bir fenerle gelen.
<end>

<start>
Testici dükkânından geçtim, eski zamandı,
Ve o toprak ustası becerikli adamdı.
Gözü bağlılar görmez, baktım gönül gözümle; 
Avucunda tuttuğu toprak, gördüm, babamdı!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
24
İnci ateşi usta dalgıçla söner,
Usta dalgıçta elbet olmalı hüner,
Malı yârin elinde, canı avuçta
Dibe giderken başı ayağa döner!
<end>

<start>
Hep arar dururdum, dünyaya geleli,
Alın yazısını, cenneti, cehennemi,
Hocam kesti attı, sağlam bilgisiyle:
Alın yazısı, cennet, cehennem sende, dedi.
<end>

<start>
Şarap küpü önünde serdik seccademizi
Şarap yakutuyla adam ettik kendimizi
Umudumuz, meyhanede yeniden bulmak
Camide, medresede yiten günlerimizi
<end>

<start>
Bu gün benim gibi sevdalı varmı?
Bu gün benim gibi deli?
Yerlere serilmiş yüreği kan içinde.
Ben değilsem kim şu adam?
Bir zamanlar vardım , ben bendim.
Bu gün var olan neyin nesi?
<end>

<start>
Tuttu bu ak sacimla beni sevdanin tuzagi;
Yoksa simdi ben nerede, nerde sarap bardagi?
Sabir bir gömlek dikti, onu da zaman yirtti!
Akil bir tövbe verdi; bozdu yarin dudagi!
<end>

<start>
Bilir misin yüceler yücesi tanrı
Şarap ne zaman coşturur içenleri? 
Pazar, pazartesi, salı, çarşambe, perşembe, 
Bir de cuma, cumartesi günleri....
<end>

<start>
34
Dün şarap bulmak için biraz yürüdüm.
Ateş kenarında bir soluk gül gördüm.
Dedim: Ne yaptın ki sen, yakarlar böyle? 
Dedi: Şu çimenlikte bir kere güldüm!
<end>

<start>
272
O gün Felek atına eğer vurdular.
Göklere de süs diye yıldız kurdular.
Orda verdi payımız' kader divanı; 
Düşen günahı burda, bizden sordular.
<end>

<start>
Rintlerin yolunda kendini unut
Namazın, orucun kökünü rut
Ögütlerin iyisini Hayyam'dan işit
Şarap iç, yol kesme, yoksulları tut
<end>

<start>
yaşam düşüncesini altmıştan öte atma
nereye adım atsan sarhoş olmaksızın atma
şimdi daha kafatasından bir tas yapılmamışken
sen testiyi sırtından kadehi elinden atma
<end>

<start>
Önce aynalar terketti
Sonra başında uçan kavak yelleri
sevgiyle dolu olsun ağzına dek.
Bizim deftere adın hele bir yazılsın, kardeş,
o zaman cennet de vız gelecek sana,
göreceksin cehennem de vız gelecek.
<end>

<start>
Şarap; gurur, benliği alır hep geme.
Şarap çözer düğümü, zor ve güç deme.
Şeytan bir yudum şarap içmiş olsaydı; 
Bin kez secde ederdi her gün Adem'e!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Testiciler eline almış toprak hamuru,
Düşünüp taşınmadan, başlar tokat yağmuru.
Ne kadar sürecek ki, acaba bu hoyratlık? 
Bilmez mi ki dövdüğü çürük insan çamuru?
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Hergün tövbe eder bozarız biz, 
Şanı, şerefi boşarız biz.
Kusur işlersek ayıplamayın, 
Serhoş doğduk, serhoş yaşarız biz.
<end>

<start>
Geç gençliğimin en güzel günleri
Unutmak için içerim şarabı
Acı mı? öylesi gider hoşuma
Bu acılıktır ömrümün tadı
<end>

<start>
Gerçeği bilemezsin, harcama emek,
Şu yaşam ki kocaman bir kuşku demek.
Öyle ise kadehten çekme elini; 
Farketmiyor ya sarhoş, ya ayık gezmek!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Bir muhabbethanedir şol dergah hikmetini bil,
                     Bade ile mus eyke, dostun kıymetini bil,
                     Fazla işretten kaçın, ahengi bozma sakın,
                     Ehl-i-dil olmak gerek, cehlin zilletini bil!
Caniden farkın olmaz, bozarsan meclis-i mey!
                     Paran ile övünme, burda herkes paşa bey,
                     Meclis-i muhabbette olmıya uzak yakın
                     Bu kubbenin işreti ibadetle aynı şey.
                     Caniden farkın olmaz, bozarsan mecls-i mey!                                                                            

                     Şarap içti mi, dilenci sultanlaşır;
                     Tilki çıkar deliğinden, aslanlaşır;
                     Yaşlı başlı adam delikanlaşır;
                     Delikanlı yaşça basca olgunlaşır. 

                     Günahlarım çok olmasına çoktur benim,
                     Ama dinsizler gibi umutsuz değilim:
                     Cennet cehennem umrumda değilse de
                     Ötede hem şarap olacak, hem de sevgili. 

                     Derdin avucundan şarap içmedikçe
                     Bir yudum su içmiş değilim gönlümce;
                     Kimsenin tuzuna da ekmek banmadım
                     Ciğerimi kebap edip yemedikçe.. 

                     Hergün şarap çümbüşüne dalanların da
                     Her gece mihrap önünde kalanların da
                     Islanmayanı yok, yağmur altında hepsi:
                     Bir uyanık var, ötekiler hep uykuda. 

                     Unutma, amansız feleğin çarkındasın;
                     Şarap iç, çünkü ateşten bir dünyadasın;
                     Madem ki yerin önünde sonunda toprak
                     Farzet ki üstünde değilsin altındasın.
Sevgiliyle sabah içmedeyiz, saki;
                     Biz Nasuh tövbesi bilmeyiz, saki;
                     Yeter okuduğun Nuh hikayesi
                     Hemen dolsun huzur kasemiz,saki. 

                     Madem aman vermiyor ecel, saki,
                     Kadeh boş kalmasın, aman gel, saki;
                     Şu üç beş günlük dünyada gam yemek
                     Bizim gönlümüzce iş değil, saki.
Şarap sonsuz hayat kaynağıdır, iç;
                     Gençlik sevincinin pınarıdır, iç;
                     Gamı yakar eritir ateş gibi,
                     Sağlık sularında şifalıdır, iç. 

                     Açılmışken nasılsa mutluluk gülün
                     Niçin elinde kadeh yok böyle bir gün?
                     Şarap iç, can düşmanındır geçen zaman:
                     bir daha bu fırsatı bulman ne mümkün? 

                     Kim yüreğini uydurduysa aklına
                     Bir anını yitirmedi bu dünyada;
                     Ya Tanrı uğruna ekmek verdi candan
                     Ya rahatını aradı buldu şarapta.
<end>

<start>
Sevgili, sarap getir! kalk, gel sözüm yerine
Bu gece kismetimdir o pembe agzin yine! 
Tövbem saclarin gibi perisan bir tövbedir, 
Uysun verdigin sarap yanaginin rengine!
<end>

<start>
Geç gençliğimin en güzel günleri
Unutmak için içerim şarabı
Acı mı gider hoşuma öylesi
Bu acılıktır ömrümün tadı
<end>

<start>
Sen fermanla, biz işle çalışıp bayılırız,
Şimdi sarhoş olsak da, birazdan ayılırız.
Sen insan kanı içtin, bizlerse üzüm kanı,
Söyle şimdi hangimiz canavar sayılırız?
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Kur'an ki en büyük söz, okuruz onu.
Ara sıra, bir çift göz, okuruz onu.
Şu kadehin üstünde bir ayet var ki; 
Her yerde, her zaman, öz; okuruz onu!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Ey gönül, işte dünya; koş, hepsini gör.
Bahçe yemyeşil cennet; hoş, hepsini gör.
Bugün ölen çiğdemi, sabah görmüştüm; 
Çiğ düşmüştü üstüne; boş, hepsini gör.
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Şarap içersen akla yabancı kesilme; aklın başından gitmesin, bilgisizliğe yurd olma; la'l renkli şarabın sana yağ-bal olmasını istersen kimseyi incitme, deli-divane olma.
<end>

<start>
Dünya ömrü masaldır, bir de soruyor.
Demek malı, mülküyle gurur duyuyor? 
Bu fırtınalı yerde mum yakmış demek? 
Hem bu sel yatağına ev mi kuruyor?
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Kalk, günü zevkine bak, hem, ne bu dünya tasası? 
Gel, otur, keyfini sür, mutluluğun tam sırası.
Eğer olsaydı bu dünyada vefadan bir eser
Başkasından sana kalmazdı sevilmek sırası
<end>

<start>
Benim halimden haber sorarsan
Bir cift sözüm var sana,yürekten:
Sevginle girecegim topraga
Sevginle cikacagim topraktan
<end>

<start>
Sâki, arttır canımdan diri kalanı,
Halk sohbetinde çok az yeri kalanı.
Bilirim, dün şaraptan kaldı bir kadeh; 
Kim bilir ki ömrümden geri kalanı?
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Akıl, kadehe alkış tutarmış derler.
Alnından yüz kez öpüp, taparmış derler.
Böyle güzel kadehi, Testi Ustası; 
Yapıp yapıp yerlere atarmış derler!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Yılan olup bir taşa girsen de Sâki,
Ecel yine olacak ensende Sâki,
Dünya ki hep topraktır, oku bir şiir
Şarap ver, bir nefeslik yel bende, Sâki!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Kadehin bedeninden bir can bakıyor,
Kadeh; can, akıl, şarap olmuş akıyor.
Donmuş suda yürüyen bir ateş gibi; 
Gönül yakut madeni, canı yakıyor!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Şarap; azlık, çokluğa gönüllerde çaredir.
Yetmişiki millette ve her yerde çaredir.
Bir çeşit ilâçtır o, perhize kalkma sakın; 
Şarabın bir damlası, binbir derde çaredir!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Hep bir çember dolanıp durduğumuz, 
Ne önümüz belli, ne sonumuz.
Kim varsa bilen, çıksın söylesin, 
Nerden geldik, nereye gidiyoruz?
<end>

<start>
40
Neden servi ve süsen tarihte geçer? 
Neden özgür insanlar onları seçer? 
Biri on dili varken, susar devamlı,
Biri yüz eli varken, sanma el açar!
<end>

<start>
Kadeh bir bedendir ki, ondan can doğar,
Yasemine benzerken, erguvan doğar.
Hayır, yanlış söyledim; aslında şarap,
Ateşten gebe kalan bir sudan doğar!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Gül der ki: Varsa benden güzel yüz, seçin
Bunca ezip, suyumu çıkarmak niçin? 
Bülbül de içinden şöyle der ona:
Demek bir yıllık acı, şu bir gün için?
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Ey şarap; güzelliğin kadehe çöker,
Bağladığın akıllar, ipi zor söker.
Senden birazcık içen, inan ki herkes; 
İçindeki cevheri avcuna döker!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Ben ki yokluk ve varlık nasıl oktur; bilirim.
En küçükten büyüğe, bilgim çoktur; bilirim.
Bu bilgim boşunadır, yanılsam da utansam; 
Sarhoşluktan yüksek bir rütbe yoktur; bilirim!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Kalk, kalk hadi; çık artık, yataktan Sâki! 
Koy, koy şarap sesini uzaktan Sâki! 
Şu kafatasım benim, testi olmadan,
İçelim testideki şaraptan Sâki!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Bir gün düşüp benim de ömrümün zavallı dalı
çürüyüp bedenim, toprağın olunca malı
olsun yarin ayak bastığı bir yer ki mezarım
tekrar hayat bana taptaze, böyle başlamalı
<end>

<start>
Şu Feleğin çarkında, akıl şaşırır.
Bir kavanoz içinden düşler aşırır.
Güneş bir ateş olmuş, dünya kavanoz; 
Döndürür simge, şekil; bizi taşırır!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
41
Bu serviden uzundur dileği gülün,
Elde olsun kadeh ve eteği gülün,
Ölüm kurdu kapıda, yırtılmadan gel; 
Yaşam gömleğimiz ve gömleği gülün!
<end>

<start>
Bu yıldızlı gökler 
Ne zaman başladı dönmeye
Kimse bilmez
Kimse bilmez
<end>

<start>
Ey dostum; şarap doldur, hep tut isterim,
Şu bembeyaz yüzümü, yakut isterim,
Saf şarapla yıkayın ölünce beni; 
Bir de bağ kütüğünden tabut isterim!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Şarabı ışık, güneş gibi içmeli,
İçmeli dolu dolu ve deli deli.
Bir tanıdık sokakta beni görünce:
Merhabalar Ey Şarap; deyip, geçmeli!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Dünya derdiyle harap olmadan böyle,
Bol bol içelim kızıl şaraptan şöyle.
Dünya kanlımız; şarap, dünyanın kanı; 
Kanlısının kanını kim içmez; söyle?
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Bu gece bir litrelik kadehle içeceğim.
İki kadeh şarapla, zengini geçeceğim.
Önce, üç kez boşayıp, aklımı ve dinimi; 
Sonra, üzüm' kızını eş diye seçeceğim!
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
Tek parça gibi kadeh, kim yapıştırdı? 
Sarhoş onu kırdıysa sanma ki sırdı.
Bu kadar güzel başı, ayağı, eli; 
Bir sevgi yarattı da, bir kin mi kırdı?
(Hayyam'ın Türkçe Yüzü-Türkçe Yeniden Yazan-Yalçın Aydın Ayçiçek-Can Yayınları)
<end>

<start>
keşke bir erinç yeri olacak olsa idi
ya da şu çok uzak yola ulaşılsa idi
keşke toprağın altından bin yıl sonra bile
otlar gibi yeşerme umudu olsa idi
<end>

<start>
Bilinçsizce şekilleri birleştiriyorsun
yalnızca kesici bir alet edineceksin belki de..
Korkuyorum..
korkularım, geceyarıları uyanıp aya bakıyor
Ay, tanrının bıraktığı parmakizi gökyüzünde!
Ben, bu aşkta uzaya açılacağım yekpare, 
diyorsun. giyinmişsin. kararlısın anlaşılan.
Sınırını izinsiz geçen kaç düşman askeri vardı ki sanki
Dur! Yabancı! Parola! 
Hiçbir vahşi kurt
insana sığınmaz yaralandığında! 
Parola: suskun kalakalan dudaklarda
vurularak yakalanmış firari bir sevgili..
hani
ecelle aramda gerili sestelleri
içinden süzülür ya
rüzgar gibi bir melankoli
diye yazmıştın, bilmem hatırlar mısın, 
tanıştığımız gün çakıltaşlarını kaydırarak
bir ebru ustası edasıyla yalıçapkını denize..
İşte tam bu esnada, şimdi, ayrılırken
casus hatıra uçakları beliriyor ardı ardına
radar ekranı yeşil nemli gözlerinde!
Sonbahara takılmış bir ağaç
çığlık çığlığa nasıl düşürürse yapraklarını
Bir kelebek
nasıl saklarsa ruhunda meleklerin öldürdüğü bir tırtılı
öyle bir trajediyle
Öyle bir dönüşümle kabulleniyorum
kendi doğana sırnaşmanı!
Mutluluklar diliyorum sana yavrum
yalnızca kesici bir alet edineceksin belki de..
Bekliyorum..
bekleyişlerim, geceyarıları uyanıp aya bakıyor
Ay, suçlu bir tanrının robot resmi gökyüzünde!
<end>

<start>
Kel kadınlar tanıdım insafsızca
Her sokak başında bir ekip otosu vardı
Kaç paraya öpüştük durduk asitli homojen
Ne çok insandılar öyle yıkılası acılı
öyle kırkayak kimlikli. Sahi, 
bana ait bir sürü sevgiliyle dolaşırlardı!
Dolaşırdı ayaklarım - babam kimdi, belki
birikimler yalnızca, yalnızca itilişler! 
Annem: O, yalnızlığım olacak! 
Sarhoş çocuklar gibiydim, dirilen bir ceset
gibiydim - yüzümde bir gri saten bıçak! Saat bozuk
gibiydim, imdat polis gibi! Saçmalayacak gibiydim
beni bir  bıraksanız, ah bir bıraksanız, 
ödünç bir tutku, özürlü bir rüzgar misali
dağılıp gidecek gibiydim!
Oğlum eşkalim İstanbul, yine katildi. Kızım
son vitrinin son beyaz gelinliğinde! 
Yaşları, toplasan en fazla on üç, on dört
en azından milattan önce yirmi! Bir zaman
efkarla makyajını tazeledi içimdeki ölü helvası
Ölü helvası ve kör çiçekler satan çok kalibre çingene! 
Ve horgörülen aşklar bazen sahte.. abazan..
Biraz daha öpüşebilsek, ah bir de
öpüşmeleri, sevişmeleri, logaritmayı bilsek
alkol komalarımıza hafif inceden 
profesör bir zencefil kokusu inecekti!
Kel kedımlar tanıdım insafsızca
Her sokak başında bir ekip otosu vardı
Hatırlar mısın, yazmıştım sana, her otel odasında
filtresi bekaret kanıyla lekeli
yanan bir orospu sigarası. Ah, göğsüm, 
sen, kurşuna dönmüş zalim gözlerle
delik deşik edilmiş bir  erkek fanilası!
Delikanlılığım         aşka aç
                               aşka muhtaç
                               aşka mecburdu! 
Ve yüreğim! 
Yaşlandıkça memeleri sarkar oldu! 
Bana bir haller oldu / bana filmler bir tuhaf olur! 
Sarkaçlar bana pek bir dar oldu / kuyular pek bir sığ olur
Bakın! Kızkardeşim gitti gecenin dul eşi oldu
Abim miyop dudaklarıyla kendi yılanında küçülür küçülür mahfolur! 
Ah! Çıtır hüznüm, asil acılarım, dikkat edin!
İstanbul bu! Genç bedenlere aç
                     dinç cesetlere muhtaç
                     hürriyete mecburdur!
<end>

<start>
Eylemlerini sürdürecekmiş yalnızlık,
öyle yazıyor
gecenin ilk sayfasında
Acı ile mutluluğun arasında, hıçkırık tutmuş bir virgül
gibi duruyor insan
oradaki kelimelerden ayrı, oradaki manalardan uzak
çöllere yağması beklenen ilk dolu adeta, elimdeki canlı bıçak!
<end>

<start>
Kalçalarında o serçenin yüzükoyun yatan
yolunmuş tüyleri üzerinde
bir top mermisini beklerken, pıtırtı
Sonra yuvarlanırken gagasyla kanatları arasında
kötü budanmış gökkuşağı
yağmurun en toy tarafından
bazı delikanlılarda seraptır göbekdeliği
<end>

<start>
-kimseye...
onulmaz gecelerin epe parmakları olurdu
telgraflar alınırdı o saat
ince uçurumlarına ölü dolan plak ülkelerin
güzel yalnızlıklarından
dire straits'in hüküm sürdüğü bir pub'da
tekbaşınıza otururdunuz sen ve o
timsah parçası kadın
                                     -geceyle ölüm arasında
                                      bir bağlaç gibiydim-
adamlar sahile iner hıçkıra hıçkıra kanun çalarlardı
içlerinden ikisi menekşe körü
diğer üçü ölüm virtiözü     ben
ben gitgide kararan vücudumu suda tutardım
su bizi sayıklardı ben hüznü sayıklardım 
gözlerimi yumardım seni
özlediğimi fısıldardım laci sineklere, yüz binlerce.
bir baygın yılan sokulurdu ağzından  ağzıma kimi
kimi kere, yatağımda bulurdum kopuk bacaklarını
kopuk hatıralarını bir yerlerinden kan sızlayan
öylesine bir özlemdi ki sözünü ettiğim
bütün kuşların aklı durur! 
                                -kasıklarımda bulduğum ilk tüyü 
                                senin burnununucuna sürdüydüm-
kirpiklerinde bir karanfil kayması 
külden bir elbise dikip çocukluğuma
papuçlarını çaldım camii kapısı önünden
kapımın altından sızan sıvı kafatası
                                 sen gök çetesinin reisi
                                 ben yağmurun üvey oğlu.
-piyanonun sesini biraz kısar mısınız? 
vücudundaki udu indirirdim tenimden
söylemine mahlas burakılmış bir aşk tragedyası
jimmy hendrix, peter gabriel, lois armstrong
birdy, angel heart, outsiders, la luna, rumble fish
hepsini birbiri ardınca dinler
birbiri ardınca seyrederdim sürekliyüzünde
sen enjektörü sokarken damarına
'sabahattin ali'ye benziyorsun derdin
keserken jiletlerle bileklerini -ayak- 
ben bir omzundan bir omzuna lir telleri gererdim
ipek böcekleri salardım gülerken süzülen gözyaşlarına
içki şişesinin kapağını seninle açar
seninle kapatırdım çıkarken perili konağın kapısını
puslu bahçeden geçerken topuklarıma
                            müge dikenleri batardı
batardın sayrı dolu geçmişinle yavaşça
birbirimize vidalanırdık geceler boyu 
uyku, 
bir çocuğun nefesini çalan cin gibi gelirdi ayakucumuza
sonra bir kadın çığlık çığlığa ağıt tutuştururdu.
-annem!            -benim de! 
-sen bir elementsin keşfedilmemiş           -sen de! 
seksle oksitlenirdik
dokunulmaz gecelerin tan parmakları olurdu
o parmaklar sessizce sokulur, hislenir
en kuvvetli unutuluşlarımıza dokunurdu
marlyn: devekuşunun banyo yaptığı küvet
james dean: çükümün soluk borusu
birarada düşünme alışkanlığı, birarada
                         duygulanım mekanizması, birarada ayrımsama
                         yetisi olan ve birarada yaptırımcı olma
                         tehlikesi taşıyan ve birarada 
                         özgünleşme bilincine erişmiş bir 
                         gettonun mütevazı ama sıradışı bireylerinin
                         tepisine ne zaman maruz kalacağız
dehliz ve ter. örtüşüyor ıslaklığın
kampanalar çalarken
taşocağında bulduğun 
giyotin
eski bir eşarpla mavi.
ayrnıtlarını devşirip varlığının
eski bir okyanus macerasında
masal kitabımın en harbi korsanı
bıyıkları yeni bilenen şehzadem
süzdün ışığı.hole geçti uşak.
mumları iğnedanlığa batırdı
sen tanıdığım 
en kadın 
en erkek
kirpiklerinde bir karanfil kayması
onulmaz gecelerin epe parmakları olurdu
telgraflar alınırdı o saat
ince uçurumlarına ölü dolan plak ülkelerin
güzel yalnızlıklarından
dire straits'in hüküm sürdüğü bir pub'da
tekbaşınıza otururdunuz sen ve o
timsah parçası kadın
                                     -geceyle ölüm arasında
                                      bir bağlaç gibiydim-
adamlar sahile iner hıçkıra hıçkıra kanun çalarlardı
içlerinden ikisi menekşe körü
diğer üçü ölüm virtiözü     ben
ben gitgide kararan vücudumu suda tutardım
su bizi sayıklardı ben hüznü sayıklardım 
gözlerimi yumardım seni
özlediğimi fısıldardım laci sineklere, yüz binlerce.
bir baygın yılan sokulurdu ağzından  ağzıma kimi
kimi kere, yatağımda bulurdum kopuk bacaklarını
kopuk hatıralarını bir yerlerinden kan sızlayan
öylesine bir özlemdi ki sözünü ettiğim
bütün kuşların aklı durur! 
                                -kasıklarımda bulduğum ilk tüyü 
                                senin burnununucuna sürdüydüm-
kirpiklerinde bir karanfil kayması 
külden bir elbise dikip çocukluğuma
papuçlarını çaldım camii kapısı önünden
kapımın altından sızan sıvı kafatası
                                 sen gök çetesinin reisi
                                 ben yağmurun üvey oğlu.
-piyanonun sesini biraz kısar mısınız? 
vücudundaki udu indirirdim tenimden
söylemine mahlas burakılmış bir aşk tragedyası
jimmy hendrix, peter gabriel, lois armstrong
birdy, angel heart, outsiders, la luna, rumble fish
hepsini birbiri ardınca dinler
birbiri ardınca seyrederdim sürekliyüzünde
sen enjektörü sokarken damarına
'sabahattin ali'ye benziyorsun derdin
keserken jiletlerle bileklerini -ayak- 
ben bir omzundan bir omzuna lir telleri gererdim
ipek böcekleri salardım gülerken süzülen gözyaşlarına
içki şişesinin kapağını seninle açar
seninle kapatırdım çıkarken perili konağın kapısını
puslu bahçeden geçerken topuklarıma
                            müge dikenleri batardı
batardın sayrı dolu geçmişinle yavaşça
birbirimize vidalanırdık geceler boyu 
uyku, 
bir çocuğun nefesini çalan cin gibi gelirdi ayakucumuza
sonra bir kadın çığlık çığlığa ağıt tutuştururdu.
-annem!            -benim de! 
-sen bir elementsin keşfedilmemiş           -sen de! 
seksle oksitlenirdik
dokunulmaz gecelerin tan parmakları olurdu
o parmaklar sessizce sokulur, hislenir
en kuvvetli unutuluşlarımıza dokunurdu
marlyn: devekuşunun banyo yaptığı küvet
james dean: çükümün soluk borusu
birarada düşünme alışkanlığı, birarada
                         duygulanım mekanizması, birarada ayrımsama
                         yetisi olan ve birarada yaptırımcı olma
                         tehlikesi taşıyan ve birarada 
                         özgünleşme bilincine erişmiş bir 
                         gettonun mütevazı ama sıradışı bireylerinin
                         tepisine ne zaman maruz kalacağız
dehliz ve ter. örtüşüyor ıslaklığın
kampanalar çalarken
taşocağında bulduğun 
giyotin
eski bir eşarpla mavi.
ayrnıtlarını devşirip varlığının
eski bir okyanus macerasında
masal kitabımın en harbi korsanı
bıyıkları yeni bilenen şehzadem
süzdün ışığı.hole geçti uşak.
mumları iğnedanlığa batırdı
sen tanıdığım 
en kadın 
en erkek
kirpiklerinde bir karanfil kayması
<end>

<start>
<end>

<start>
temmuz yırtılıyor yazın ortasında
küçük padişah ölmüş. ağlıyor alkolik lalası.
bach dinliyor benim karanfilim
dürbünlü tüfeğimin kabzasında verlaine'in 
parmakizleri.
düşürüp kırıyorum cam makasımı.
hüzünlü bir şeyler çalıyor akordeonla eski mevsim.
polisiye bir aşk bizimkisi
polisiye bir caz dinlediğimiz
erken yaşlanır terkedenler
erken ölür ellerini ellerden alıp da gidenler
yakışmaz ayrılık 
yakışmaz ihanet
sarıl bana
sarıl bana
beni sana davet et!
temmuz yırtılıyor yazın ortasında
gümüş çocukların birbirlerini seyretmekten
utandıkları bir yerlerde. sen! bana artık
rimbaud deme! büyük bir buz kalıbı içinde
sonsuz uykusunda köpek yüreğim! 
arkama bakmadan öleceğim.
bir melek tıraş edecek saçlarımı
bir cin yıkayacak beni özsuyuyla
tertemiz entarilerimi giydirecekler sonra
gitmeme izin verme! 
vals bitiyor
çiftler öpüşüyorlar usulca
usulca pelerinini açıyor sis
usulca dönüyor baş
zehirli içkimi uzatıyorum karşımdaki 
satranç ustasına.
bir tarot destesinde buluyorum vesikalık resmimi
hangi kaderle çıkıyorsun karşıma
-karşım: nedir ki ellerim-
nasıl bir mutluluk mutluluğun
nedir senin sevdalarının kılavuzu
ödüllü bir hanımefendi gibi giriyorsun düşüme
talan ediyorsun
yakıyorsun
rüyalarım yanıyor
o zaman
ben de düşürüp kırıyorum cam makasımı
yalızlar bahçesinde
çiçeğiburnunda çiçeği topluyorum
peradaki bütün ampuller kırmızı
tramvaya binmiyor sokak sokak kendi
çocukluğumun troleybüslerini arıyorum
bir satyr'le sevişmemle başlıyor
çağımın gerisinde kalan hatıralarım
o zaman
bach dinliyor benim karanfilim
temmuz yırtılıyor yazın ortasında 
başkalarının aşk mektuplarında buluşuyoruz.
yoruluyorum seni sevmekten
düşürüp kırıyorum cam makasımı.
28.ocak.1991
      İstanbul,
<end>

<start>
ateş çizerken yüzünün arkasındaki genetik kalbi
fırsattan istifade bir yalanın yeminli şahitleri
ölüm tarihi: çevirisi imkansız bir aşkın tahlili.
sonbahardan sonra hiçbir kan akışkan olmayacak.
kopartılan alt dudağın yerinde çünkü
şevk süsü verilmiş bir sihirbaz kostümü.
düşülen kuyunun suyuna karışan insanı sever şiddet, 
biraz bok koksa da her sevgilinin elleri için için
bu gece nöbette asla öksürmeyecek anarşist çocuklar.
barıştım ağaçların nikahlandığı ormanların rüzgarıyla
şimdi benden sonraki indirsin süet pantolonunu.
bıçaklı plajın yüzme bilmeyen güzel cankurtaranı
karşılık vermeyecek sevgine o gül balığı! 
senin bir arpı dolaşan delişmen parmaklarını
emecek emecek
emip duracak tenden buharlaşan sperm yağı!
<end>

<start>
can almaya devam eden masumiyet
boşluğa yağan yağmur
tahminleri boşa çıkartan sürat
hangi kalıba sığar his
yeryüzüne yönelik en tehlikeli tehditken gökyüzü
ben terketmeye müsait misiniz?
<end>

<start>
Kurtarılmış bir bölgeyim, gölgemde hurma ağaçları.
Üzerimde sonsuz küstahlığın tırnak izleri var.
Kurtarılmış bir de gövdeyim aslında yekpare taştan, 
Başucuma slogan yazıyor çok sevdalı çocuklar.
'Biz gecenin emrine girdik, 
Gözümüz keder görmez artık! ' diye
hayıflanıyor kimi elementler, oysa ben
atomunu yeşile kaptırmış alelade bir ot gibi
bitmek taraftarıyım bir cenk sahilinde.
Dudakları polis ruju bir kadınla da seviştim
yüzünde bir yama gibi duran bakışlarıyla
beton bir kadın.
Tabelası sökülmüş kasabalardan gelen bir kadın
Aşkta tedbirli, serserilikte acımasız
hayata kuvvetli bir şamarla inen
yedi ceddi yetmiş yedi bela kuşanmış 
başka erkeklere kurnaz
bana bir gangster kadın.
Adı dilimde tespih
Adı göğümde vahşi dolunay
göğsünden şerbet fışkıran kadın.
Her yıl derisini değiştirirdi onsuz bunaldığım şehir
anarşistler ırmakları ateşe verir, dağları zorlardı
büyük harflerle yazılmış bir yalnızlıkla düşünüyorum da şimdi
kaç hücresi hayata bağlıdır artık ve
benim susturduğum kainatta o hangi gezegendedir.
Kurtarılmış bir bölgeyim, gölgemde hurma ağaçları
hatıramda öyle uzun, öyle sıcak, simsiyah bir sedir
oturmuş yaşlılar, topraktan pirinç ve gençlik ayıklar
söyle bana ömrüm, bu saadet değilse nedir
<end>

<start>
Sokularak soğuğa ileri çıkışından
bir uzun saçlı yelkenin
notalara ayak atarken sihir
Şimdi nerede ağlıyor billur
kanatırken son rüzgarın
sessiz kimliğini
cesedi tanınmayacak haldeyken aşkın
<end>

<start>
Ağır bir hastalık 
gibi ilerledik masmavi kentin 
yağmalanmış, küskün âşıklarında
Ne bir söz doğrultabildi kesik başlarını 
ne de saçlarına sıcak bir dokunuş 
kurutabildi o iltihap akıtan kalp yaralarını
uzanıp, sanki biz kapattık ölü sevgililerinin
<end>

<start>
bu kartı sana paris’ten atıyorum
çok türkçe bir aşkın ortasında 
çok türkçe bir yağmurun mağarasında 
çift kâğıtlının son dumanına sinen erezyonda 
kelimelerden 
beni aşağılayan, bir hiç yerine koyan kelimelerden 
ve tehlikeli, korkunç hayvanlardan kurtulduğum, 
 kendime doğru 
bir çıkış yolu bulduğum 
 güzel bir zamanda..
bu kartı sana paris’ten atıyorum:
bugün mavinin ayrı bir havası 
bugün rüzgârın özel bir şıklığı var, 
bugün kuşların yaşgünü çünkü sevgilim! 
bugün kuşlarla senden, senin 
o çok efkârlı ellerinden konuştuk uzun uzun 
bugün kuşlarla senin resmini çizdik 
 bütün karakol duvarlarına 
biraz sandviç yedik, biraz su içtik seni düşünerek 
allahına kadar fırlamaydık senin anlayacağın 
bugün kuşların yaşgünü çünkü sevgilim 
bugün kuşlara senin ismini armağan ettim!
gereksiz eklem ağrıları ve kriz değil midir 
ışıksız gözlerime bir nebze kan 
pul pul olmuş tenime enjektör kapanları kuran, 
duran 
 sonra yürüyen 
   sonra bir daha duran 
seyyah kalbime tüm ihtişamıyla boşalan 
hap niyetine sıcak elektriğin doludizgin sersemliğinde 
üşürken, açken 
kolları kısa ceketimin yakalarını kaldırırken 
sorgumda soruyorum bunları, hep soru kalanları: 
niye ayrıldık (cevabı kullanılmış, aids riski taşıyor) 
nasıl sustuk (cevabı, kalabalık getto masallarında) 
niçin birbirimize çarpa çarpa bir suça ortak olduk 
şimdi hangi dozda hangi ekolde zırvalıyorum 
sokaklarda mora mor çalan dönme bir gitaristken 
koşabiliyor muyum, nefes alabiliyor muyum, sıçabiliyor muyum 
dehşetli yerlerimden 
en karanlık gizlerimden çalakalem vurulmuşken 
otuz üçünde kahpe bir anarşist 
sırtında yetmiş yedi hançer yarası 
bir polisten tokatlanmış magnum ve ben 
gece camlarını, orospu.mlarını yumruklarken 
ya da
çıplak ayaklarımla boş ilaç şişelerini ezerken 
her yer, herşey kırmızıya boyanırken duruluyorum 
ölmek üzere olan birin üstünde dönenen 
puşt akbabalar gibi yüzümün üstünde dolanıyor ruhum! 
bu kartı sana ben 
sanırım 
paris’ten atıyorum!
mamafih, 
niye gelmişim, nerden gelmişim, neden burdayım 
sanki 
ekmeğe karışmışken toprağı özleyen buğdayım! 
sevgilim, ben ne soysuz bir adamım -ki 
kopan mi telinin yerine kurumuş bir gözyaşı takıyorum 
evet! evet! 
koşuyorum, yuvarlanıyorum, bağırıyorum, ağlıyorum 
faşizme yenilmişken 
avla avcının mesafesi daralmışken 
otuz üçünde bozguna uğramış bir devrimci 
kıçında yetmiş yedi.azrak yarası 
bu kartı sana ben 
büyük ihtimal 
paris’ten atıyorum!
<end>

<start>
sıfırın içine giren bir cadıyım ben
anlaşılmaz olan yalnızca, 
sonranın ilk bilançosu
tek kişilik bandosuyum terkedişin! 
sabır.
ve sabır bir coğrafya hocası gibi
terliklerini giymekte mat saadettin!
kışkırtan soylu ölümün
gitgide sıklaşan soluk alış verişlerinde
gizlenen
dünsüz bir sen
kimsenin sözünü edemediği
yılan! 
serüvenin çocuk yokeden güzelliği
yakalamış seni o sokakta, bıçak çekmiş, üzerine yürümüş
titrek ateşler arasından, 
kimi babaların infilak etmiştir ya oğulları
kimi yalnızlıklar boşunadır
kimi aşklar bitmesi için yaşanır
sen bunları hiç önemseme
git gülümse başkalarına
beni burkulmuş bırak
beni ısırılmış
beni emilmiş
beni intiharlardan çokca korkulan ideolojilerde bırak
biliyorsun
istanbul'un koynuna ancak şarapla girilir
benim koynuma titrek ateşler arasından, 
üzerine yürünmüş
alkol kileri oğlanlardan bana ninniler getir
bana eş zamanlı kırılganlıklar, kırmızı alınganlıklar
cumhuriyet sonrası sepyalar getir
konuşan eşyalar getir bana
koku alan cisimler, takla atan hacimler
normali hiç anlatma bana
uzak dursun sistemin kalıcı terimleri
ben zamanın en tuhaf geometrik şekli olarak
bütün otellerinde sevişerek bu sonrasız kentin
bütün aynalarında tükürdüm kendi yüzüme
yüzümü ayna üzerinde boyadım
ki ben gittikten sonra kalsın orada
sahte suretim, 
bu suskunlugun ortayerinde başlayan şarkılar gibi
hani o çok sevildiği halde, dinlenirken hep ağlanılan
nedensiz, 
ben olanların en fuzuli yanıtı olarak
verildim bütün sorulara, 
önemsemediniz
yani
bir ayrılık sonrası suçlamaları
iade edilen buz tutmuş armağanlar
iade edilen öpüşmeler, sevişmeler
çok özlediğin birinin ölümünü duymak gibi aniden
çekip giden bir sevgili
çekip giden bir düş
çekip giden bir sıfır
iççekişler, dışçekişler içinden
sana uzatılan uslu bir gül peşinden
koşarak giden sen
kimsenin sözünü edemediği
yılan! 
serüvenin çocuk yokeden güzelliği
yakalamışken seni o sokakta, hafif dokunulmuş
biraz okşanmış
titrek ateşler arasından, koşarak giden sen
kimsenin sözünü edemediği
yılan! 
serüvenin çocuk yokeden güzelliği
yakalamışken seni o sokaktai, hafif dokunulmuş
biraz okşanmış
titrek ateşler arasından, koşarak giden sen
kims...
<end>

<start>
otomobilin altında kalmış 
peygamber.
bir delikten içeri sızmaya çalışmış 
hayatı boyunca kan.
kapan kapanmadan önce kararan hava 
şişirmiş komik cinlerin etli ciğerlerini.
istanbul’a inen uçak 
avcundan su içmiş karanlığın.
öyle yazmışsın mektubunda 
öyle dedi akıl hastanesine yatırılan postacı.
<end>

<start>
yarayı okşadıkça dökülüyor kabuklar) ... (diyemezsin
oysa belirsizliktir
ormanlarına pusu kurdurtan hayvanları. Kim bilir
hangi çağın karanlığında iki ateş böceği
gibi iki omzuna konmuştuk sevgili siyahını öpecek
ve ölecek olan, kanını
terine nişanlanmış o yaralı delikanlının.
hayır, bugün inanmıyorum ben gitgide büyüyen ellerine
ellerin büyüdüğü şehirlerde
gözlerin ettiği sözleri kesme cüreti gösterilir
ve o kesilen sözlerin üstüne
oğlanlardan yüzülmüş ipek tenden tüller serilir
		gümüş yünden kuşlar örtülür
gideceksin. belli. git o halde seni çağıran beldeye
benim ilmim sistir de! 
benim ilmim suçtur de!
ve unut sonra o iki ateş böceğini
kaldır başını ardından
gökyüzünde tek bir ateş böceğinin
bölünüp
kendisinden iki ateş böceği oluşunu
şaşkın bakışlarla, utanç içinde gözle!
benim sisim sensin de! 
benim suçum sensin de! 
belli belirsiz bir akyanus beni üstlensin
yarayı okşadıkça dökülen kabuklarla dolu sesinde!
<end>

<start>
Sonra aniden geyşa! Bilinçsizce, 
bir anlamı olmalıymış gibi bunun
önce biraz tedirginlik ve öfke, 
ardından çokca telaş ve savurganlık: Tahmini
gezegenin son astronotu -Niye Kimse
Fizikten Sözetmiyor Bu Evde -Ve Ben Niye
yukardaki, aşağıdaki komşunun da çocuğuyum
annem kilitlerken cinimi kilere; Daniel Hatırladım
şimdi, bazı mayıs aylarında ellerim olmazdı Ve Ben
çoğu kez Janis Joplin ve Jim Morrison Baladları
adına şarkılar da söylenmiş sonbaharın
sonra aniden çıkagelmiş unutulmuş bir kuzeniydim; 
O Adam Terasta Ne Yapacaktı
Kadını Gerçekten Seviyor muydu
Kadın Bebek Beklediğini Neden Söylemiyordu
Peki, Adam Bazı El Yazmalarını Nereye Saklamıştı
geyşa! beni işitiyor musun, geyşa! 
bu buzlu cam, bu buzlu cam diyorum sana, 
bu buzlu cam hangi filmimin jeneriği.. Ah tabii,
kalbim, bir içsavaşta kaybettiğim fosfor at!
<end>

<start>
Sevgilim! Kaşığın içine bakıyor sonbahar
yüzündeki siyah su birikintisi
üzüyor seyrek yürekli kuğuları, ve
Kırılan bir lades kemiğinin ardından
unutulmadın, unutulmayacaksın da
mıh gibi aklımdasın her yeni ayrılıkta
sevgilim! gözlerin, bir kaşık sonbahar
<end>

<start>
<end>

<start>
ihsan y.'e
ısrarlı bir çocuk gömleği var bu gece üstümde
siyah, cepsiz, buruşuk ve kirli
okuldan mı kaçtım, evden mi, söyleyemem
titrerdi ellerim uzanıp düzeltirken yüzünü
dudakların Bastille'di, yanılmıyorum,
gözlerin, en çok o körkütük gözlerin devrilir ve
uzun uzun susardı, gözlerine su veremezdim,
tek bir imge taşımazdı birbirimize duyduğumuz his
şiirsizdik, bunu biliyorduk, bunun için ağlamıştık,
bakardık karşı karşıya geçip, hatırlıyor musun,
yalnızca bakardık!
dipsiz, yalansız, ölüme davet eden bir bakmaydı bu
hepsi hepsi aşk!
senyör aşk, mösyö aşk, mister aşk, bay aşk!
şiirsizdik, bunu biliyorduk, bunun için ağlamıştık
bunun için terasa çıkıp aşağı bir gül atmıştık
bunun için rıhtıma inip denize bir gül atmıştık
çaresizdik, sevda biraz da soygundur, işte
sevda biraz yakayı ele vermektir, mahkemelere düşmektir,
ben masumum diyebilmektir biraz da sevda,
bunu biliyorduk, bunun için ağlamıştık,
uyanır uyanmaz başlıyorduk ağlamaya
sarılıp sarılıp ağlıyorduk
yorulup uyuyana kadar ağlıyorduk sevgilim
dokunuyorduk su deyip suya deyip su içen kelebekler gibi
susuz kalan gözlerimiz gitgide ağır ağır soluyordu
o gül, gitgide ağır ağır soluyordu rüzgarla
tenlerimizde tenlerimize ait birşeyler dokuyorduk
oysa ısrarlı bir çocuk gömleği var bu gece üstümde
siyah, cepsiz, buruşuk ve kirli
dayak mı yedim, dayak mı attım, söyleyemem
senden bana seken bir yürek
ki yürekler sarı samandan hatıra defterleridir
senden bana yansıyan bir ışık
ki ışıklar elele tutuşup geri çekilirler 
senden bana damlayan bir çiy tanesi
ki çiy taneleri ancak biri öldü mü dağılırlar sessizce
komşularım senin hakkında konuşmuyorlar
başlar öne eğik, dudaklar bükük, omuzlar çökmüş
resmini indirdim duvardan, adını unuttum ne tuhaf!
karakolda kaydın yok! hastanelerde yok!
mezarlıklarda yok!                         gittin!.
bir gecede hazırlanıp bir gecede gittin!
bana bir gece bırakıp yanına bir gece alıp da gittin!
kırmızı çoraplarından birinin teki kalmış!
mor çoraplarımdan birinin tekini götürmüşsün!
ben de mi gitmeliydim
yürüdüm! bir kentten bir başka kente yürüdüm!
gittin! inanılmaz!
sana abi diyecektim, dedirtmedin
sana oğlum diyecektim, dedirtmedin
bunun için ağlamıştık, komşular bizi şikayet etmişti
eve gelen ziyaretçiler üzülmüştü
bize gül getirmişlerdi
bize üzüm getirmişlerdi
bize aşk getirmişlerdi
bizi kendimize getirmişlerdi, bunu biliyorduk
bunun için ağlamıştık
tuvalette bıraktığın atleti buldum!
kokladım! köpekler gibi kokladım!
yola çıkıp kokunu aradım izini bulurum diye!
gittin! inanılmaz!
senden bana seken bir yürek
ki yürekler zaman zaman dengesini kaybeder
senden bana yansıyan bir ışık
ki ışıklar küstüler mi bir daha barışmazlar
senden bana damlayan bir çiy tanesi
ki çiy taneleri daima acıya müdahele ederler
oysa ısrarlı bir çocuk gömleği var bu gece üstümde
siyah, cepsiz, buruşuk ve kirli
senin bu gömlek
senin bu pantolon
artık yalnızca eşyaların
artık yalnızca eşyalarını sevebilirim
artık yalnızca eşyalarınla ağlıyoruz
en fazla seni özlüyoruz
bunu komşularım da öğrendi
ziyaretçiler de öğrendi
bir sen..
bütün aşk şarkılarını söylerdin
bütün aşk şarkıları sana yazılırdı
fakat artık sen yoksun
ölüm koynuma sokulsun, beni soksun,
zehirle beni ey peygamberim!
tanrısıyla sevişen peygamberlere kitap iner
bu gece üstümde ısrarlı bir çocuk gömleği var
galiba düğmelerini çözeceğim!
<end>

<start>
Yaralı ateşlere gelen söz
parçalanmış atların sırtında
ödeşiyor çağının tırmanışıyla
Yırtılıyor yüzün altındaki
büyük kas yığını ve
dantel lif
yabancıyı bu gece herkes tanıyor
<end>

<start>
-Yaramazlık yapanları tahtaya yaz 
dedi öğretmenim.
Dağların ve sevdanın, 
mücadelenin ve yalnızlığın
şiirini yazdım bembeyaz sayfalara!
Tarih derse girene kadar da silmedim!
15 ağustos 1998
<end>

<start>
seni seviyordum ve 
çocuk bahçelerinde intiharı düşünmek de artık yasaktı! ..
burnu kanayan bir lise öğrencisi taşıyordum kucağımda; galiba yaz da yeni başlamıştı; sıcaktı; sıcak, çırılçıplaktı! Rıhtımda Göksel Arsoy'un artizini dövüyorlardı; yönetmen,      sigarasını suya bıraktı
-avuçlarımdaydın, avuçlarım çisildiyordu- ötedeki kahvede Alice, üç iskambiladam arkadaşıyla oynuyordu. Seni kalkan üsküdar vapurunun ardından denize fırlattım. Hüznümü karanlığa kotlayacağım. Düğün salonunun kapısından elinde
kanlı bir baltayla damat kıyafetli bir delikanlı çıktı, koştu koştu, kollarını çırpıyordu-sonra havalandı, uçtu gitti. Korkulu gözleriyle son karısını imzaladı.. Beşiktaş, baktı!
şiirlerimi yakmaktan vazgeçtim
senden sözetmeyi özlüyorum yalnızca
birbirimizi öldürmek için verdiğimiz söz, karşılıklı yemin
kimseye söylemedim
kimseye de söylemeyeceğim! 
hep bir bukalemunu
ölümle yer değiştirmek için yaşadım ben...
gün oldu sarıdan tiksindim, ottan ürktüm
zamanı geldi içimde
burnu kanayan bir lise öğrencisi yarattım
ne kadar hırpalarsan hırpala bedenini
bir canı kendinden silkip atamazsın
insanı adaletle
aşkı herhangi bir çocukla değiştirmek için yaşadım..
uyruğum oldu sarı (saçların) , ota (gözlerine)  taptım
küfrettim sana, lanet ettim, unuttuğunu sandım çoğu kez
ama ihanet etmedim verilen söze, edilen yemine
birbirimizi tanıdığımızı kimseye söylemedim
söylemeyeceğim de kimseye!
çocuk bahçelerinde intiharı düşünmek de artık yasaktı
seni seviyordum ve
9.mayıs.1988
<end>

<start>
-asal sayıdır yalnız insan
                                                     bir'den ve kendisinden başka
                                                     kimselere bölünmez! -
kapaklanmışım kapkara bir neyin üstüne
başımdan aşağı kaynar karanfiller dökülüyor
kendimin elleri bunlar, kendimin gözleri, unutmadım
tavaf ediyor yüzümü
bir eşcinselin lalli ölüsü
tüller serpilmiş gençliğim
bir hicran kını sanki. sahil düşüyor pozum
filmin negatifinde. fotoğrafçı, asıl çocukluğum.
ve bana verdiği ödünç gülümsemeyi bırakıp oraya
bir masalı yazmaya başlıyorum yeniden
kötü üvey anne, iyi prenses
aciz, hasta padişah baba
kurbağalar, balkabakları ve kaf dağı
ne çare! efsun yetmiyor acımı dindirmeye
perikızı inandıramıyor beni hayatın gerçeklerine!
ve ben çıkar çıkmaz
iri bir palyaço burnuna dönüşüyor
hayal kasabası
nerden aktığı belli olmayan bir kan var dudağımda
ve dudağımda nerden gelip konmuşsa bir kuş gözyaşısı! 
ağlıyorum, omzuma puhular yerleştirerek 
teselli ediyor beni elifbam, 
bu akşamüstü ben
hala kimi sevdiğimi ve kimi özlediğimi bilmeden
bir sıkıntıyı ateşe veriyorum
alevlerin leşini kucağımdan yatağıma yatırıyorum sonra, 
kalbim
altta hüznün uyuduğu
üstte umudun sabahladığı bir ranza
gibi sürekli gıcırdıyor birinin koynunda.
23.kasım.1989
<end>

<start>
senin yaşın aşka tutmuyor hiç gelme
bükülmüş dudaklarına bükülmüş sözler büyük kaçar
on santim daha uzasan başın göğe çarpacak
göğsün diyordum göğsünden sözediyordum / sen
sen ölmeden beş dakika önce düştün
mandallarından savrulup uçan beyaz bir gömlek gibi
havada uçarken ölüp savrulan beyaz bir kelebek gibi
hay aksi dengesini kaybeden bir cambaz gibi
virajı alamayıp şarampole yurvarlanan arabalar gibi
aklıma ilk gelecek bir şey gibi
düştün
düşüşün bir rüyaydı
düşüşün yarım kalacak bir rüyaydı gecelerden bir gece
gecelerden bir gece aşkın üstüne yürüdün
delikanlı bir yanın vardır karanlıkta
şöyle sert, şöyle naif, şöyle öfkeli!
senin yaşın aşka tutmuyorum çocuğum, hiç gelme
açıkta kalırsın
aşk insanı acıktırır
aşk insanı bir ölüme susatırsa aşk diye anılır
senin mahallende aşk masallara giremez
masala giren aşk çıkamaz o mahallelerde!
masalların aşkına, benim aşkıma, Allah aşkına
senin yaşın aşka tutmuyor sevgilim, lütfen gelme
bana ayak bastığın gün
aşk herhangi bir gün olarak katılır haftaya
salı ile çarşamba arasında bir yere
aşk, her koşulda eğlenceli; aşk, istedi mi sereserpe!
yüzünde derin mi derin, kuşkulu, canavar bir gülümse
yırtarsın, kapatırsın, vurur deviremezsin
sevgilim
sen bu aşkta dolap çeviremezsin!
açıkta kalırsın
aşk insanı acıktırır
aşk insanı bir ölüme susatıyorsa aşk diye anılır!
yüzünde derin mi derin, kopkoyu, yapış yapış bir gülümseme
senin yaşın aşka tutmuyor sevgilim
lütfen gelme!
<end>

<start>
yetiniyorum seslerin bıraktığı izlerde dolaşan hayaletinle, 
ağaran günün içine yetişmek isteyen bir yolcuyum
defalarca eriyor ve tekrar katılaşıyorum bu göz yangınında
lastikleri yanan bir arabadayız: sen, ben ve hadisemizdeki mücevher!
arka arkaya fırlatılan iki havai fişek gibi çarpıştık
gökyüzünde; 
genzimize dolan sülfürik asit tadındaki hayat, 
ağırlığınca karanlığımızda! ağırlığınca kafesimizde!
Paraşüt açılmasın bu sefer dudaklarımızda! 
lambaları söndür, 
                         gazı aç, 
                                     çakmağı çak!
anzısın bir infilak olsun ölümüne seviştiğimiz oda!
<end>

<start>
kötü yola düşmüş gecelerden geliyorum
kusura bakma gözlerim biraz kirli
soyulmuş elma gibi duruyor dışarda kent
bir çocuk yere uzanmış gibi duruyor
beni denizden oymuşlardı baharlarım örtbas
beni ketenden çıkarttılar baharlarım örtbas
bazı caddelerin akrabası yoktur almando! 
bileklerimden aşağı tabiat analar hamile
parkamın cebinde sana neler getirdim
dışarlıklı birkaç sözcük bir de köz getirdim
sahte barlarda asitli rakılar içiyordum
dudaklarımda bir gençkızı doğradılar içiyordum
sonra gemilertrenler birbiri ardınca gitti
müziği kestiler upuzun bir yaz gürültüsü oldum
vücudumu gözetlediler biri kaşını kaldırdı
kaşının altından bin sarı akrep yüzüme kaçıştı
delikanlılar telefonlarla beni rahatsız ederdi
öteki çıkagelip parmaklarıma bal sürerdi
biraz zebur okudumdu biraz trapezden düştüm
haritadaki denize girdim yüzemedim boğuldum
yakındaki baharatçıdan keditozu aldım
dokuzuncu kıtaya benim bir heykelimi dikin
ben dönüyorum
blues çalarken, mumları yak, gülleri sen söndür
<end>

<start>
yalnızca iki el ateş edeceksin
çünkü aşk, israf değil!
içinde gizlenen siyah beyaz hayvan
haplanmış gözlerine çöken terk-i diyar
kalbinin çıkışındaki esrarlı sudan sebep
ve tetikteki on birinci parmak
bir kancalı kurdun yorgun kayalıklara oturup
aşağılardaki kalın ve büyük bağırsakları seyrettiği
gecenin tamamlanışında senin cesaretinle
senin yüzünü bir cerrah ustalığıyla değiştiren
o yüce kinle, o masum şiddetle
yeniden
hep hep yeniden tanımlanacak! 
bir başka deyişle sen olan karşındaki cesedin
iri ve patlak göğüslerine gömülü dişlerinin arasından
kendi sahte varoluşunun
kendi kanlı spermlerinin
zamklı suretlerine doğru sürükleneceksin sersefil!
korkma! 
yalnızca iki el ateş edeceksin
çünkü intihar, menzil değil!
<end>

<start>
Olağanüstü bir kandili üfler gibi  yarım bırakılmış bir semanın altında, hızlanan, hep hızlanan acılarla koruduk çoğunluğa gömülü çocuk mezarlıklarını. Oysa biz de oradaydık, kefenini dev bir mendile dönüştürüğ gözyaşlarını silen ejderhalar arasında: Çok sigara içiyorduk acılı. Çok içki içiyorduk bağışıklık sistemine baka baka. Bütün sinemaları kapatmıştık ölüm gelir bir film seyreder diye. Gördün mü, ne yükselmeyi becerebildik sanal sanal ne de toprağa girdik kök olmak, elmas olmak, petrol olmak için.
Arada kaldık: 'Gökyüzüyle yeryüzü arasına sıkışmış, kendisine bile sahte bir böcek tadında.'
Zarif delilik ağaçların yapraklarını döküp döküp meyve verdiğini sanmasında kaldı. Hayalde kaldı. İnsandık. Ot bile olamadık aslında.
<end>

<start>
yaşadıkça soyuluyor yüzüm kendi suretinden
aynalarda bir boyama kitabı oluyorum
unutmak mümkün mü onu: o,
gençliğimi yatağa düşüren tehlikeli difteri
güzelliği : ebruli hüznüm / bir iğfalin seyir defteri!
-	sizi, demiştim, bir ayrılıktan hatırlasam,
gitgide soğuyan karanlığı ifade eden bir sesten..
-    olmaz, demişti, hüznüm izin vermez!
-	ama, demiştim, yalnızlığınız sanki bir kuğunun
kanatlarının kopartıldığı rüzgarlarla şekillenmiş..
-	bilmem, demişti, belki kokum öyle istemiş!
uykusuzluktan acımasızlığa geçerken yükselen bir koku bu
huzursuzluktan ayaklanmaya geçerken yükselen bir koku
sarıverirken vücudumu bir yeraltı zenginliği
kalbimde bulunurken petrol
hatıralar bile çekingen, hatıralar bile mahcup!
sol yanımda oğlum ölüm
sağ yanımda kızım intihar
hatıralar bile küs, hatıralar bile meçhul!
-sizi, demiştim, son bir kez öpsem bari nadir köşelerinizden..
      uzaklaşırken,bir sümüklü böceğin bıraktığı iz gibi parçalanan kalbim,
-imkansız, demişti, aşk kabul etmez!
evet! 
yaşadıkça soyuluyor artık yüzüm kendi suretinden
aynalarda hiç beklenilmeyen bir soğuk hava dalgası
oluyorum/ ellerim için ölüm henüz çok erken!
<end>

<start>
Gelmeyeceksin..
beklemiyorum da..
telefon etme sakın..
Baskalarını oku..
beni degil..
artık siir yazmıyorum..
Kapıma dayanan postacıları, öldürerek geciriyorum vaktimi
<end>

<start>
kuytu sokumda bir alev yalayandadır kan
istiridyede sevişen  kumsalın o elyazısı
hayata terbiye veren delikanlının arka yüzü 
arka yüzümde ihanetler ön yüzümde hüzünler
yontu sevginin gözüne iğne yapmış ölü çöp
façam aşk
koz: tutku
yeni çıkan sakalımda bir oğlan tayyaresi
bendim verlaine'in silahından fışkırıp 
              arthur'a saplanan kara'nfil kurşun
bak! suyun kulağına eğilmiş ne demekte salkımsöğüt
_sen değil miydin anneni doğuran baba
  geceler ura dönüşürken hakim ol adına! 
ve benim bu gezegene ilk ayak basışımdır ölümüm
rakıya bütün çocukları öldürmesini de öğütledim
bir girdap oluşurken çıkan ses var ağzımda
bir dönmedolap devriliyor sevdiklerim giderken
çığlık, çığlığıma sarılıyor
haykırış, haykırışıma
kaçıyor sihri aynaların o saat lunaparklarda
varyetesi dağılıyor kahkahaların kahroluşumda
onlar gitmiyor da sanki, 
onlar gitmiyor da ben kaldığım yerden uzaklaşıyorum
herkes dövüyor beni, her şey tekmeliyor bu kentte
vazoyu kırmadım, kimseyi üzmedim ama niye ben 
şaşıyorum
param yok, sağlığım kötü, keyifsizim
artık
'geldimgeçtim sokağı'nda dolaşıp
artık
bir 'benettimsenetme çiçeği' gibi yaşıyorum
façam aşk 
yürekleri bende define! 
bir taşan bir taşa taşıyorum!
<end>

<start>
Ah nasılda geçiyor zaman
Yeni ölmüş birinin üstünü örtercesine narin
Heryerde akşamüstleri bir gül gibi kopartılabilir
Polisle tartışan kadının arasına bayılan deniz
Neden her denizin bir de annesi olmasın
Bir elin bir elden hamile kalması denli zengin
Ve Taksim'den Beşiktaş dolmuşuna binen sardunya
Her adam adını bir yerlerde düşürebilir
Bu şiir yazıldığı gibi okunmalı
Bu hayat bilindiği gibi yaşanacaksa
Yani hüzün dediğim yalnızca bir küfürdür
Ve küfür bir karanfilin ağzına ne kadar yakışırsa
Kalın kırmızı bir çizgi çekin aşkın altına
Bakışların altına, ihanetlerin, intiharların da
Sonra karşılarına geçip şaşırın biraz
Yani uçuruma yuvarlanan kamyona koşan köylü çocuklar
Direksiyonun başında bir palyaço bulunca nasıl nar gibi şaşırsa
Ah nasılda geçiyor zaman 
Nefes nefese doğan sevdaya rağmen
Keşke bir şeyler keşfetseydik diyor insan
Ve mezarlık yoluna sapıyor hemen
Ben bütün bir gece uyumadan ölebilirim
Herhangi biri bütün bir gece ağlayabilir
Unutturabilir saydam bir renk eski bir sevgiliyi
Ve bir camın patlayarak kırılması
Eski bir sevgiliyi birdenbire
Hatta acımasızca hatırlatabilir
Yani sevgili dediğim yalnızca bir fıkradır
Hem insan bir fıkraya daha ne kadar gülebilir
<end>

<start>
Heykelde rol alan bir ağaç 
gibi havada asılı durur sarkaç! 
kalp ile mermerin mesafesi daralmış
kusur, hükme mühim bir mühür
ölüm, aşka dair ihtiyaç!
Hayatta bir yer edinmek lazım
eğer, ıstıraba doğru esiyorsa sahte
hüzünlerden kalkan zahiri kainat! 
Ah bu simsiyah sirayetin saldırısına
dur demek lazım tabip! Dur demek lazım 
etteki meleğe, kayıptaki tedavüle! 
Çünkü, 
laf, keder israfı
veda, insana dair ihtiyaç!
Kanda biriktim! 
Kanda soğudum! 
Artık cehenneme el lezım
artık cehenneme el lazım tabip! 
Çünkü
ateş, söndüğü geceye mahsus
ruh, maddede bir yantesir
ihanet, korkunç sevdalara mahlas!
<end>

<start>
akşamın
sonrası baktığıyla suçlandığı yere kurayazdı yuvasını
yine de yazgısı ertelenmiş tembel kalp de
bilir hatalarını hatırlayan delikanlıların girdaplarıyla
gidip geldiği dolaplarda düşürülmüştür çocuk çığlıkları
ile konuşan bir adamın yeminidir çünkü duyduğu
hisler ne anlatabilir ki ağzını midye kesen ü harfi
bilakis en hüzünlü bataklıktır, mesela pişmanlık huyları
inildiğinde içeri ve çıkıldığında fazla dışarı
o kanlı baraka: aşağıya doğruki tepeler
in doruklarına uzanan barut tarlaları
özlemişlerdir korkuluklarını ve konuklarını
lacivert matem giysileri içersindeki akşamın
sonrası
			akşamın
sonrası akladığıyla suçlandığı yere ağlayayazdı acısını
yine de ümidi ertelenmiş tembel kalp de
bilir hatalarını hazırlayan delikanlıların gizli arzularıyla
gidip geldiği vakumlarda düşürülmüştür eşkıya çığlıkları
ve eşkıya çığlığı ki
aklar bir ölü gibi haklı macerasını
<end>

<start>
korkuya geçiş önceliği tanıyan bir yüzle karşılayacaktık 
sadakati! 
elimizde isminin yazılı olduğu kartonlar, kadehler ve aşklar; 
-uzun bir arkadaşlık havaalanında-
ulaşmaya, hep bulmaya çalıştık onu sanki durmadan
bir endişe, bir hüzün, bir ihtimal'ler kalabalığında!
[hiç değilse zarif olmaya çalışan çocuklardık oybirliğiyle]
çünkü
bir kimlikti bizim için içimizde boy veren çam ağaçlarının kokusu
yeni demlenmiş çayın rengine karışan yaralarımız
tarihe malolmuş kaygan sevgililer
'sevgilim! ' diyemediğimiz sevgililer
bir ameliyat izi gibi taşıdığımız çocukluğumuz
çünkü
bir kimlikti bizim için içimizde saklanan
gizli yolculuklardan kalma gizli yorgunluğumuz!
ne sadakat, ne teselli ne de bir vicdan muhasebesi! 
bir sabah hepimiz uyandık baktık ki apayrı yataklarda: 
yalnız bir uyurgezer tarafından taranmış saçlarımız geceleyin
ve hiç değişmemiş yıllar geçse de
bir dişi, paraya dönüşsün diye yastığın altına yerleştirircesine
mutluluğa dönüşsün diye
hayatımızın bir yanına mutlaka koyduğumuz umutsuzluğumuz!
<end>

<start>
çizgi film dudaklarımızda bir süre rumi sürgün
bir sürü coşkusuz, bir sürü bugünsüz, bir sürü tanıdık
hüzün vardı
herkes herkesin dul annesi 
herkes herkesin şefkatli adres defteri, makyaj çantası 
herkes herkesin üvey sevgilisiydi ortalıkta
herkes herkesin ironisi, istanbul hatırası! 
telaştan olacak ağızsız bir kadınla öpüşürken korkmak
gibi bir geceydi, gündüzdü, öğleydi, vakitsizlikti ya da 
o kadardı.
hüzün var mıydı? 
                         sonra bir acı 
                                             bir tutku veya 
bir mavi gençlikli iliklere değin evliya /yağmur! 
katlanarak büyüyordu tümörlü çocukluklarımız.
ardından 
              bir hırs 
                        kıpkırmızı oluveriyordu içimizde 
                        hissederdidiz, belki hissizlik derdiniz 
içimiz dışımız öncelikle altyazısız!
sığacak mıyız bu sahte tiyatro salonlarına
bu kremasız sinemalara-galerilere hepimiz 
hepimiz binebilecek miyiz bir anda 
bizi bekleyen örme asansörlere! 
kaçımızı alacak bu kabartma otobüsler, trenler eskaza
ve yine kaçımız sıkış sıkış yatabiliriz ki
bizler için açmış bahar çiçeği mezarlarda! 
kırk buçuk santigrad derece gözlerimizde
küçücük su damlacıkları koşuşuyor sağa sola
evet! hüzün vardı. anımsadım.
sürç-ü insan ettikse affola!
<end>

<start>
Kör noktalar vardır her aşkta
İnsan doğar ölmez o suçla
Orada o küçük çoçukla kalan
Ağlar hayatın sonsuzluğuna
Kim tutar ki elini bir daha
İçini kanatan bir rüya olur bu yara
Bir masalın sonunda ölüme 
Aşkını anlatan bir kadın olur bu defa
Hiç konuşmaz bazen gül susar
Yaprak titrer acıyla düş yanar
Orada o güzel uykuda hüzün
Büyür büyünün sonsuzluğuna
<end>

<start>
Herkes biraz denizdedir. Suç 
eğretilemesinde suyun maviyi.
Herkes biraz caz dinler. Güç
eğretilemesinde sözcüğün harfi.
Herkes biraz anarşisttir. Haz 
eğretilemesinde dogmanın doğruyu.
Herkes biraz ölümlüdür. Can 
eğretilemesinde hayatın umudu.
Herkes biraz haindir. Gün
eğretilemesinde ihtirasın ihaneti.
Herkes biraz eşcinseldir.Gen
eğretilemesinde zevkin soyluluğu.
Ve herkes, tabii, biraz da sevdalıdır. Aşk
eğretilemesinde insanın kendi kendini.
11.haziran.1986
                                                              İstanbul
<end>

<start>
İhanete uğradım güzin abla? !
gece mütemadiyen infilak etti! 
gecenin gardırobunda bulduğum çıplak erkekler: 
utangaç ve isyankar
sevinci/hüznü, yetim koyup da gitti tutku, 
kendisini aynada seyreden bir ayna gibi
aldatılmak, bir gölgelenmenin zamiridir...
siyah hiçbir çocukluk yaşamış mıdır ki
ardında karartmalar sürükleyerek bakar tarih
mektuplar sende kasın, çocukları ben yırtarım
şimdi eski bir pikapta unutulmuş eski bir plak oldum
çizik çiziğim! ...
<end>

<start>
Kesirli urların aksettiği su burunları
anlatırlardı vazgeçilemeyen esrar: 
kutupları
Zıvana gibi bir aysbergin göğsünde
delikanlı tarihlerden kalma
transatlantik jilet yaraları
rocker olmak isteyen penguenlerin duaları
<end>

<start>
'Yorulur dudaklarımda, yudumladığım su'
kalbe gelen yabancı
soyunur kimyasal kudretinden
Teftişe çıkar vücudum en kırılmaz yüzüyle
yenilenir hayat ait ne kadar masumiyet varsa, 
çekildiğim topraklarda bırakırım ömrümü
maskeli bir deniz gibi
<end>

<start>
Dallarımızdan şua salkımları sarkıyor durmadan;
yeis, bir aşk meyvesi!
jiletle kestiği bileklerini emiyor ölürken vampir!
Midyesinden uzak bakır bir inci gibi güneş
malikânenin camlarını tırmalıyor sabah şeytanları
bir hediye paketi değil mi tabut, toprağa uzatılan!
iki kişilik rezervasyon yaptırdım cehenneme!
<end>

<start>
Bir taş devri var bu gece gökyüzünde 
ne dinzorlar ne de atalarımızın vahşeti 
bir ton açmıyor felaketi
Kendine bile küskün bir yalnızlıkla yaklaşıyoruz 
yaralı yenik askerlerle suskun 
darmadağın bir gemiyle ağır ağır iskeleye
kadınlarımız açlıktan çocuklarımızı yemişler
<end>

<start>
Görmeyi çok istediğim bir filmin başlaması gibi sinemada
herşeye yeniden başlayan bir peygamber uyuyordu yatağımda!
basları yüksek bir geceydi
tizleri yüksek bir geceydi
müziğin sonlarına doğru çiziliyordu gözkapaklarının altındaki CD
uykunun karnesi baştan aşağı pekiyiydi!
Evlat edindiğim bir aşktı bu! 
Başka alfabeyle yazdığım şiir ya da! 
Ölümü anlamayan bir çocuk kabilesi ya da! 
Uzak denizlere açılmayı düşleyen bir kağıttan tren ya da! 
Yüzemeyen bir balık, uçamayan kuş, açmayı bilmeyen çiçek ya da! 
Gerçeğin ne önemi olabilirdi ki rüyanın hayatında!
Sarı uzun saçlarıyla suladığı yüzünde
orman kenarındaki  göle benziyordu gözleri! 
Buğulu... vahşi... ve tedirgin! 
Pink floyd’dan high hope belki biraz! 
Radiohead’den paranoid android belki biraz! 
Belki çoğaltılması engellenmiş bir fanzin! 
Belki yaklaşılması tehlikeli bir hayvan! 
Tekrar tekrar okunan bir intihar mektubu ya da! 
Canlı kalmanın ne önemi olabilirdi ki dolaşırken mezarlıkta!
Sarp bir sevdanın kayalıklarında
ben yuva kuran şahin
o pusu kuran eşkıya! 
kendine acı arayan hayali bir kahraman ya da! 
Pasıyla kavga eden tahta bir bıçak ya da! 
Patlayan dikiş, açılan yara, akan kan ya da! 
İnfilak etmenin ne önemi olabilirdi ki sevişmenin ortasında!
Paha biçilmez bir tablonun örttüğü çelik kasa
gibi duruyordu ruhu, gövdesinin arkasında! 
süslü kelimeler bu gece baloya alınmayacak! 
yalvarışlar yeminler damsız giremeyecekler içeri! 
seslerin maskesi! 
ifadelerin makyajı! 
düşecek! 
akacak! 
bu gecenin sonuna doğru bir olasılık
senin, içi kızgın gözyaşı dolu içine yalnızca
kapkaranlık bir yeryüzü sarkacak!
ağlamayacaksın! 
ağlamak, iki kirpik arasına kurşun sıkmak gibidir! 
uzun uzun yürümektir ağlamak; 
ağlamak eğer okuma-yazma’n yoksa sahicidir!
sen iyisi mi heyecanlı bir şehir kap getir yanında! 
şaraba kafa tutan, esrara tavır koyan bir şehir! 
damarlarında tinel dolaşan beton bir beden getir otopsi masasına! 
gelincik, gelinlik giymiş olabilir
fakat damatlık kimin umurunda! 
sen iyisi mi, çocuklarını başına toplatmış bir hasta getir yanında! 
biraz geçmişten sözetsin
biraz önseziden sözetsin
biraz karasevdadan sözetsin bana! 
güzel seslerin kötü seslerle
rugby maçına çıktığı herhangi bir bahar akşamında
tadına biraz ekim karışmış, kıvamlı bir mayıs akşamında
yumruklaşırken, sevişirken
birbirlerine uzanıp birbirlerini koklayan iki çam ormanı ya da! 
birbirlerine uzanıp birbirlerini koklayan iki erkek köpek ya da!
sen iyisi mi
şifalı bir ot gibi yaşa kendi masum yalnızlığının doruklarında!
<end>

<start>
Benim suçum yok! 
Bir çocuktan bir çocuğa geçen 
su çiçeği gibi bulaştın bana!
Kalbimi kucağıma aldım, 
kalbim, kapanmayan bir ahşap çekmece sanki
yarısı içerde, yarısı dışarda 
boşlukta asılı kaldı dudaklarına!
Bir marangoz ustasıydım adeta
bir ayağı mutlaka kısa masa yapan! 
Bir elimde çekiç, bir elimde çivi
kendimi bir resim gibi çakacağım insanı aradım yıllarca!
Kim bilir, belki de
denize indirilen gemiye çarpacak şampanya şişesiydim hayatında! 
Gemi indirildi, şampanya şişesi çarptı
Sadece gözyaşlarının köpükleri bulaştı ağır ağır dalgalara!
Hadi diyelim ki, ilkokul üç talebesinin zorlandığı matematik işlemiydim
yedi kere sekiz'in hiç bir boka yaramadığı bir hesap gibi hatırlandım aslında!
<end>

<start>
yüksek kirlenmelerin özet tanrıları
iniş hızını arttırarak aşklarda, 
uzaklaştırılmış kent ışıkları içinde
kendi ifadeleri üzerine uzanarak
rüya sondajlarının son huzursuz uleması
geciktirmişlerdir kimi yolların karanlığını;
unutmaktır ilk dinsel yorumu akşamın, 
kesilmesi gibi elektriğin her vücutta
biçimlendirerek cam yüzlü feshi istenen
adamı
bir içki daha almaktır bardan, öncesizlik.
o halde, yazılan mektuplar neyin tümlecidir; 
neyin içerlenmesidir başlangıç antları; 
indirilen tek balta darbesiyle devrilmek
değil midir sözle aldatılan;
<end>

<start>
büyük ağrı kaplayacak rıhtımını; kaç kalibre
bilmiyorum ruhum
		at geliyor kişniyor
		büyük ağrı kaplıyor
ve deniz üstüne birşeyler giyip gidiyor
ve deniz üstüne birşeyler
ve deniz susamış ona su ver
oyuğuma bi türlü yerleşmiyor aşk
			 aşk
taşıyorum yeryüzünden sana ne benim yüzümden
			artık, 
tenin ne olabilir ölüm varken
gel bıçağınla
taklit et kalbimi
sen saplamazsan eğer
bıçak küsecek
bıçak üstüne birşeyler giyip gidecek
büyük ağrı kaplayacak rıhtımını ve tekne yanarak
yan yatacak çocukluğumuza doğru paslanacak su
saçları taralı delikanlıları korkutmaz çünkü
kibar rüzgarlar
<end>

<start>
gece ile haplandık 
zarara gidiyoruz topyekun
çile koyduk dudaklarımızın adını
fırsat bildik vücuda gelişimizi
ne fısıldasak kardı
meleklerin tebessümü imiş feza
sınıflanmadık
teşekküre geçerken tüm serseri aşklarımız
omurgalarımıza döşenmiş elektrik kablolarıyla, 
biraz hayata sinirlendik
hayli öfkelendik tarihe hayırlısıyla, 
ölmemek için mücadele dersinde
şeytani ruhtan kopya çektik
meleklerin göğüs uçlarıymış ay'la dünya
bilemezdik
yeryüzündeki acılardan utanıyorduk
henüz göğe bakmadık!
<end>

<start>
Dikkatimden kaçmış aşk, 
nüfus cüzdanımda
küçük bir ayna parçası yapışık vesikalık fotoğraf yerine
Çocuk omuzlarında kayısı oyunları korosu ve
o on yedi yaşına sığdırmaya çalıştığın masum erkek
yağmursu gülümsemen belki de her yazılı casusta tekrar ettiğim
peygamber öldü! çünkü ben seni hiç çıplak görmedim
<end>

<start>
kanı dönmüş işte. maymun ne yapsın.
denizciyse.. çiçekleri bilmez o. beyaz
bir satırla geldiğinde, çocukların gözü
önünde
         sürdürdüğü ıslaklık, hatta suç..
okşanır. uzak. renksiz meyvaları var.
istemem. caz durur. sarılır. danseder.
kim. nerede mezarı. öldürülmüş mü.
elinde bir bebeğin kafası
onu ekleyeceği bir sonbahar arar. bulsa.
takacak. anlıyor musun. gitmeyeceksin.
öp. pişir. misafirler aç / misafirler pis.
bant sardı. onu konuşturamadılar. onu
götüremediler. çiçekleri bilmez o.
saten miço. leylak miço. orospu miço.
geminin kıçında miçonun adı yazılı
spermle. geminin canı acıyor.
filikaları yakmış kadınlar. kan dönmüş işte.
<end>

<start>
an
ya
sı
<end>

<start>
Demek terkettin beni_
aferin.al sana bir madalya.
bir savaş diye başladığın bu aşktan
muzaffer çıktın yalnızlığa.
yine mandalina koklamak
yine sevdalarda
yeni görevler almayı beklemek düştü bana.
ihanet,rütbesini yükseltmez insanın
sırtını daha kolay döner sadece
sevgililerinin intiharlarına.
Demek terkettin beni_
aferin.al sana seyyah bir manolya.
				K.İSKENDER
İstediğin gibi yaptım;artık kalbim yok!
artık kalbim yok ağladığımda sana
düşündüğümde seni artık kalbim yok
seni anlatırken birilerine,atmıyor kalbim
atmıyor kalbim seni gördüğümde rüyalarımda
İstediğin gibi yaptım;artık kalbim yok!
Küçük bir velede verdim onu,oyuncak niyetine
fırlattım attım doyursun karnını diye bir sokak köpeğine
suda sektirdim bir kiremit parçası gibi
ve bekledim batmasını
bekledim batmasını yanan bir gemi
nasıl ağlayarak denize dökülürse
İstediğin gibi yaptım;artık kalbim yok!
Artık kalbim yok baktığımda eski resimlere
özlediğimde seni
arta kalmış bir kalbim yok!
YOK!
<end>

<start>
ay: Tanrının karanlığa fısıldaması.
Fakat hangi ses o, beni şeffaf
mefhumlarda dillerden dillere
lisanlardan lisanlara
bir
zarif tanrıçanın ihaneti gibi
dolaştırabilecek ehemmiyeti taşıyor ki
bariz cehenneminde.
Tarifi imkansız, bedenin.
Kahraman olan kalbimiz.
Yeneceğimiz tek düşman
suretteki kendimiziz.
hiç kimse civar diye adlandırılmamalı
çünkü aşktan beter başka bir şey yok bu dünyada!
<end>

<start>
seni ne çok kedi tırmalamış anne
camlara baktım orda mısın hala
dün akşam haydutlar bıçaklamış bir karanfil
kaçamamış vurmuşlar ölmemiş solmuş
seni ne çok iğfal etmişler anne
her yerin delik deşik
ağlayışın bile yamuk yumuk
bakışların kısık
ve bilhassa değişik
ne çok isyanlanmışım ne çok gitmişim meğer
bağırdıkça etlenmiş sesim
etlendikçe sesim, kanamış elmas liğme liğme
seni ne çok öldürmüşler anne
beni ne çok dövmüşler
artık evlenelim anne hayata karşı
ve gel, beraber kaybedelim bu mor savaşı
benimle birlikte intihar et anne
<end>

<start>
soylu soyunuş gecesi
sözcük öldürmekten dönen soylu unutuş kuşu; han
çerime erkek çıkartır ağrısını ve duadır bir çeşit
dokunması dudakların geçerek başka dudaklardan; Seni
seyreden
cerrah çocuklara, o kayıp yalnızlıkların arka çiçekleri
ne, harbe girmiş kentlere ve yaşlı müzisyenlere, ilkokullara, 
izi yitirilmiş meryem aşklara inen yolda bulduğun
ve baktığında karşı kıyıda kendini uykuya yatırdığın
		dürbün; 
oysa kalbi ikmale kalmıştır dünyanın, ben sen çıplak
yatarken göğsüne vuran siyah mehtabım der su çatlarsa, 
su çatlarsa akmaya başlar son kalan gözü hüznün, 
su çatlarsa yanmaya başlar öncelikli ten. Benizkızı
yüzer yüzünde o delikanlının, Kama ile açılır artık Sözlük;
çetelemi kiralık melek tutar;
bir hazine gibi çıkartılır açlığım ve hayvanlığım
koynundan bakırın; bir dalgayı atar omuzlarına şal
yerine denizden yeryüzümüz, bedenimiz yere sıkışmış
yüzümüzdür; bir cinnet çetesi kurarım bütün üyeleri
akşam olan, sana sokulan, ellerini ellerime tıkıştıran, 
evsahibi barınağından attırır baharı ve martla
ağustostan doğma bir vahşi tay olur aşkım; 
		kim bilir
akort bozulduğunda ben nerede ölmüş, öldürülmüş olurum
parmakuçlarımdaki, avcumdaki bu çivi izleri neden
<end>

<start>
En gelişmiş suç aletiyle kainat
ne kadar bir hızla çarpabilir
metruk alnıma
İade edilmesi mecburi biçimsizlik'te
hangi sonsuzluğu alaya alabilir
çatalsız sataşma
mahluk: silindir yumurta
<end>

<start>
erkek olanlarınız bilirler: Sarıdır
pikabındaki plak takılı kendisi balkon
da da durabilen kadının öldürdüğü erkekler:
şüphesiz büyük saraları vardır ve bir
teknenin açıldığı ama dönüşte bulamayacağı
iskeleler;
erkek olanlarınız bilirler: Yeşile geçmiştir
uzaktan çığlıkları işitilen kendisi yan
mış bir tekerlekli iskemleden sallanan
sandalyeye doğru atlayan kedinin içindekiler:
şüphesiz büyük yaraları vardır ve bir
insanın ettiği ama aslında tutamayacağı
son yeminler;
erkek olanlarınız bilirler: Siyaha susamış
ceylanın avcısıdır bir gece boyunca din
lediğiniz o hiç bilmediğiniz hoş melodiler:
şüphesiz büyük göndermeleri vardır ve bir
şarkının istenmeden hatırlattığı amaunutulmuş
amahepdüşünülen ah o eskiyememiş
sevgililer;
erkek olanlarınız bilirler: Griyi seçmiştir
kayıp ülke çocuğu elleri kadifeden
içi dökülü akşamlarda okuduğunuz küçük İskender:
şüphesiz büyük yanlışları vardır ve bir 
gün bakarsınız o da bir yanlışa kurban
gider;
erkek olanlarınız bilirler
<end>

<start>
birhan keskin'e..
Telaşlı bir kış yağmuru gibi
içim vıcık vıcık serçe..
zannediyorum sadece!
Bir dahaki sefere ölü doğarım..
annem üç gün ağlar..
kendi kırığımda kemikleşirim..
indirilen şalter misali, kapanır gözlerim
<end>

<start>
Gözlerime yumurtlayan hasret
iyileştirir mi bir akıl hastasını
ansızın sabaha karşı
Ve yine ansızın bir sabaha karşı
ben de delirir miyim
unutursam gördüğüm son harikulade rüyayı
durmayın. siz kaçın kurtulun. ben oyalarım hatıraları
<end>

<start>
Koğuşkalk 
Sesime zulmet ağzımın kapısındaki gardiyan 
Bu şehre beş vakit ezan kadar, 
Beş vakitte ihanet lazım.
Tertemiz dudaklardaki acı ayrılık kelimesi, 
Dökülürken ayaklarımın altına kırmızı bir halı gibi 
Durup, tamda hayatın önünde;
'Merhaba asker, mutlumusun' demekte lazım...
<end>

<start>
ihtiyaç hocası kara cinin abluka aşklarla prensi sahiplendiği
ela matrikste elleri yapışık kuvarslarla ölü bayrağı selamla-
yarak bir sembolik attraction içinde kıpır güller
yaralı ganymedes
bıçaklı sabit
lekelerin zorunsuz barında alkol meleğinin tutuşan
strafordan kalıbı -iten, büken, kanırtan- hınç sebebi birle-
şik-katı ve-yorucu gölgeliği bir saksofon hışırtısı altın-
da
ezildi ecel
o nimçehrelerle beraber indiği katolik yaptırım -siniruçla-
rında karanlığın parmakizlerinin zinasına ihbar edilmiş ka-
maşma taktiği- yortu ve hiddet: beceriksizce gözakışı
öbür dizlerin başka topuklara çarpması müziği
ergiyen gövde damlası kuşa konarken yakalarında bir bunaltı
redoksu yaşanan yılların çöpkutularında aklanan sanık tutum
zenci kıssahan: gittikçe artan büyünün kafesi ardından - -
ney üfürür emel kalp nen olduğunda - -
siklamen akıntısı buruşuk aurora yitik habis
cadıkarga uçartüter lesbos'da Biten tırnak pseudo yırtılan
camdan
gemici ve ıtri pusulaya takriben secde edeceklerdi Ve hadis-
siz ve serhatsız
ve meal - - kromda mesafe olunur woodoo blues
anubis regle gelir tay ormanından İnsan beni hatırlamaz
alışkanlığın radyoaktif taneciklerinden kokina yaparak
iseolog kuru kış birikintilerinde eskiyen bir sevdalının
hep kuşku kutusunun lamelerine kaatilin eli batar o
yoksa garbarek
eşyanın etrafı
eşyanın eşrafı
yorucu bütünlemelerin beyin lavmanında sonrasız ile
ışık takibinde sualsiz ve usulün bozgunu
ve mürekkep avı
gizli çekmeceler sokağı
ve cinnet - - ve net cin
o protokol
siyah kadife nazar düşüşünde anını giz eden kuyum
yar
zikir
kum
tiz
maşuk
tokatlıyarak ikiye bölünen
O Ters Cennet'te kuyusuna sarkarak kaybolan seslerden
Çok şiddet yaşatarak kimsesizlikle ölçülebilen yaratı-
Cılığını tanımsız bırakabilme saadetine erecektir Ki
Tensiz yorgunluğunu tasvirinde buldurduğu eski zaman
Dağınıklığında belirsiz ve billur bir görüntü parola-
Sı peşinden küf ile adlandırılmış
O Ters Cennet Çocuğu gettosunda bir boyut rozeti ile
Kimliğini kölesinin karanlık göğsüne söndürdüğünde o
Çıkarımsız yalanlarından ve öncelerinin kurallarından
Artarak şekillenen küslerinin neyi temsil ettiğini bi-
liyord
Uzayan yarılarında O Ters Cennet Çocuğunun
bir söz tekrarıyla gelgitlendiği uç uçurum
anlayışsız imgelerden süprüntü bir fark o-
oluşumuydu Ve son düellosunda düet yaptığı-
nı herkesten gizlediği kirli hüznü bir bu-
za sürerek 'burada kara hiç görünmez' di-
ye bağırdı
Toplanıp karaldıktan sonra suratlar yeni - -
den dağıtıld
o protokol
<end>

<start>
uzun yazlardan sözeden kadınlardan korkacaksın
hani bir de ağustos, köpek gibi sarhoşsa ayakbileklerinde; 
hani bir de masada rakı, aşkta endişe tükenmişse
uzun yazlardan sözeden kadınlardan çok korkacaksın
bir ağaç, gece vakti tırmanmaya kalkmışsa ölü rengeyiklerine!
uzun yolculuklardan sözeden erkeklerden korkacaksın
hani bir de taşlı tozlu yollar, deli gibi koşuyorsa gözbebeklerinde; 
hani bir de devrimde inanç, vücutta takat tükenmişse
uzun yolculuklardan sözeden erkeklerden çok korkacaksın
bir çocuk, gece vakti sapanla vurmaya kalkmışsa sınırdaki askeri!
uzun şiirlerden sözeden şairlerden korkacaksın
hani bir de intihar fiyakalı bir sustalı gibi duruyorsa arka ceplerinde! 
hani bir de kağıtta mürekkep, kainatta şiddet tükenmişse
uzun şiirlerden sözeden şairlerden çok korkacaksın
bir mecnun kul, gece vakti tanrıyla peygamberin arasına girmişse!
uzun sözcüğünden korkacaksın
hani bir de kısaysa yazılırken bile!
<end>

<start>
bak! gece geliyor! sakın üstüme basma! 
bronz boynuzlarımda kedi tiryakileri!
terkedildiğim kentte benim de bir küfür bütçem var! 
sonuna kadar yabancıyım suratımdaki çukura!
yatağımdaki boy aynası: bu otelin bütün gölgesi, 
dışardaki adamın çocukluk çetelesi!
geri dönmeden önce bir mektup yazıp postalamalı! 
zarfın içine kulaklar, gözler ve sözde yeminler de koymalı!
ben buralara sevmek için gelmiştim
vuruldum gönlümün oturumunda ayağımın tozuyla!
sevgili belirsiz! 
bir tıkırtı olur suda büyüyen ur
bak! gün gelir, fedakar bir bıçakla kesersin
ortadan ikiye bölünür ruhundaki tuhaf karaltı
kasıklarında, müstesna sahibinin imzası: 
simsiyah bir 666!
<end>

<start>
ilk sesin med'inde dolunay büyüdü
düşleyerek geçtik yanan yılan ağzından
iri gözde damarlarını sürükleyen o bakış
içerisözlerin karanlık hiddeti, o çok zindan
o duyulmaz kundaklanış, yangın, o son yanış
biliyorduk, ki yanlıştı korkmak
yukardaki mezarlıklardan - - tecrit
aşklardan ayıkladığımız tebessüm: hüsran, ve
o tesadüfi sararış. Hani: sevdalım! içine
giden gizligeçitte
kaybolmuştum ya o gece, ruhuna açılan
gizligeçitte, elimde et mum, ötekinde
enzim bileziklerim.. dudak bukleleri..
biliyorum, ki bazen bu kent yoktur
terkeden, özlediğim değil
kaçırdığım çağdır. Nasıl yaparsın bunu, 
omuzlarıma bakır
	          tüylerime altın otu
diyen sen nasıl yaparsın bunu, 
(annelerinin tuttukları çarmıha gerili
	bütün oğullar; hatalarımız
veresiye, hatalarımız çocuk soygunu)
biliyorum, ki bazen bu kent yoktur
yalnız tersine büyüyen toz bir ur
gibi taşımaktır taşımaktır taşımaktır, 
taş bir ırmaktır aşk
aşk, sende taşırmak'ı yüzüme taşırmaktır
cin düşmüş dolunaylarda ben peri
şan, sen gül
yabani. Al / beni. Gizligeçitte öldürüyor
çünkü tayı alnından öpen elişi kişi! .
Ya da bir varsayıma göre
	çürümüş misafirim ayın
yatakodası penceresinden görülen sahi
le dokunduğu yerde- o zaman. Bacaklarım
plastik ve gömleğimin açık yakasından
görülebilecek kadarki göğsüm üstüne
neşterle çizilmiş bir harf görürsen
bu harfin açtığı yaralardan akankan
tuzlu ve hafif peltemsiyse.. Al / beni. Mahşer
gebedir ihanete!
<end>

<start>
başkasındadır: parmakucundan
ağza kayan parmakizi
iz süren bir hayvan
gibi içinden gidiyorum buzulun ve
bu büyük paramparça tesadüfün;
önerildiğim ihanette bir zemin
bulmuş kendine mana, ters
yön alsa patlamış yara takacak
ilk meşru yabancıya - -
kayıtlarda yazıyor benim yerime
ölü delinin ilkokuldaki lakabı; 
başlayabilecek mi biriktirilebilmesi
önlemsizliğin kavurduğu ölümün, ölümlerin /
bu gece ay misafirimiz olacaksa ay
<end>

<start>
Sarman Oytun'a..
Bu gece
gökyüzü, yeryüzüne düşecek
altında durma!
Bir süre yalnız
bir süre sırsız kalacak
gezegen
toprakla kilitlenecek kör fesleğen
<end>

<start>
Bir erkek kardeşim olsa ölür bu bir mısır
	sanatıdır diyerek elindeki ömür mecmualarını
	şerbete batırırsa çekirdekli yaz mevsiminde
	şüpheli; 
Aşklar yaşayarak kalbi karıncalanan o kızıl
	derili çocuğun toz dudağıyla zalim bir
	meşgale edinircesine ellerini kavminin
	büyüsünde seyrelttiği; 
Kalacak ad: seçilmemiş ruhun orospuluğu, söylenirse, 
	biri kendi gözlerini ele verir. bir cildin
	leoparları örgütlemesi
	gibi kararsız başlarsa sanrı, sesinde
	herkesi yenecek bir boğa görülür; 
Ellerini açıklayarak geçirdi hayatını bir saniye
	müsayedeyle her yerinden ayağa kalkmış
	tebessümün boşluğunda diz çöküvermiş
	pencere kenarlarıyla yalnızca az pişmiş
	ölüleri ellerinden tutup cennetten
	cehenneme karşıya geçiren; 
Neden tozlanmaz birlikte terkedilmiş evlerdeki
	pikaplar ve neden, kırıldığında bir 45'lik
	plak, çığlık çığlığa kurumuş bir nehre iner
	yüzlerce martı ve leylek; 
Lacivertler ve bu ben!
<end>

<start>
Suyun ağzındaki gümüş gülümseme
atlas bir ten taşıyor suçlu günbatımlarına.
Kuşlar ki göğün noktalama işaretleri
uzun bir cümle indiriyorlar yeryüzüne
tanrıdan ve akıldan.
Gevşiyor toprağın yuvarlak kasları, 
yapışmış parmaklıklarına göğüs kafesinin
bağırmakta yürek.
Durmuyor bu abdal kafile
evet, kimse evine dönemeyecek.
Aşk bir yasa değil. Aşk bir form değil.
Aşk, bir sebep
herkesin bildiği ve buna rağmen
birbiriyle konuşmadığı ortak bir suç aşk, 
suyun ağzındaki gümüş gülümseme
<end>

<start>
enis batur'a
Rıhtımda duruyor eflatun tay
suya deyiyor paramparça toynakları
gözçukurlarında rüzgar gülleri
Taya doğru aralıyorum fosforlu jaluziyi
iskambil oynadığım yaşlı güzel kadın kızıyor
ve deviriyor masanın üzerindeki eflatun feneri
yanan kumarhanenin üstünden atlıyor o muhteşem süvari
<end>

<start>
sonra sabaha karşı bir ceren de ölür
benzin istasyonlarına çektiğin
otomobilden akan yeşil yaşlar
neyin nesi bir sabit aşkın tasviri,
suyun uykusu yok! su rüya işitmez artık!
indirin beni senin yüzünden
ucuz peynirler, ah kötü şaraplarla
ucuz hüzünler, ah kötü hatıralarla
geçtigeçtigeçti geç'ti ömrümüz
o zaman keserim ben de kötü kollarımı
ucuz jiletlerle
o zaman inlerim ben de kötü çocuklar
ucuz sevişmelerle
hep bir boka batmış hokkabaz fırlar
yaralaran
yaralardan lav gelir meni gelir
lav meniye bulanır ihanete dökülür
eskimiş sevgililer bulup geceleri
dövüşürüm sokak sokak
tırnaklarımı söke söke dirilir ihtiras
sen bir cam kırığısın kalbime gömülü
ilerliyorsun yavaş yavaş kanatarak
ha varlığın ha bir angın
ha temaslar ha bir kuran
farketmedi yağmur hiçbirimizi!
kaçışacağız içimize
karışacağız seninle hayat zerrelerine
senin avucunda bir tül ipliği kırıntısı
benim saçlarımda bir güz ikindiciği
karının biri arebesk okuyacak adımıza
içip içip sapıtacak birileri bizim için
sonra.. sonra, unutulacağız bir gün
derin bir yorgunluk kalacak yerimizde..
'bir martıyı ağlattın ben bir çocuk
sen bir çocuk intihar eder artık'
<end>

<start>
şiddetle ihtiyacım var beni öpmene
dudakların dudaklarımı hacize gelsin
dokun! dokun! dokun etime,
etimle süslensin ardıç gözlerin
akşam olup da delikanlılar siyah giydiler mi
(dışavurumcu zifir ve seni seviyorum)
turuncu soyundu mu orospu karılar ve dönmeler
bir şelale çalarım en yakın vitrin camını kırıp
ceplerimde bahar şiirleri ve ilkokul öğretmenleri
en güzel sesleri çizip anahtarımın kenarıyla
ağlarım! ağlarım ulan sana ne, sen 
soyun -mumları söndür- yatağına uzan!
süte aşkı üfle!(*)
<end>

<start>
Beyaz bir örtünün altında duruyor
örümcek ağı sergisi açan ressam adam.
kalbi kenti sevmiyor: güzel kadın bacaklarına takılı
joint içinden on altı yaşının tehlikeli virajı, 
azalıyor kucağındaki bukelamun
burun deliklerinden biri manhattan'a açılıyor
buranın kanatlı hamamböcekleri meşhurdur
diğeri hong kong'ta küçük bir orospunun makyaj setine
-ince eşarplı madonna, antonioni'nin belleğinde...
yağmur yağmış, yol ıslak
porsche! süratli ve itinalı çukuradikkat! 
intihar eğilimli ve kararlı! kandaparkyapılmaz! 
elbette gidiliyor! başka hayatların kapısına dayanılacak!
aşka bağışladım organlarımı
		lay lay lom lay lay lom
		naylon torbalarda taşınsın fikrim
		lay lay lom lay lay lom
bu yüzyılın uzayı çok kalitesiz, tanrıları ucuz haklısın
şarkıları sıradan. radyoda ne var: fm fm dijitalekran
bildik uvertürler, aşina yorumlar
ve sanki biraz hüzün, ve sanki biraz pesimist DJ'ler
-heey kurtarın! doğaya insan düştü!
gece olunca kimse yüzümün farlarını yakmıyor! öyle.
bagajda, çocuklarımızın milim milim dökümü
bagajda, suyu suyla suçlayan sular gibi mazimiz
takriben tek tohumlu bir rahim diye anıldığımız
yalnızca gözlerimizi sokabildiğimiz o şahane priz. doğru.
ben nick cave'i çok severim
		ben de! ben de! ben de! 
		çift kağıtlı, çift boynuzlu ruhum
		ruhumun hava durumundan umutsuzum
		ben de! ben de! ben de! 
		lay lay lom lay lay lom
yarım saat sonra öleceğiz, farkındayım! 
son biralarımızı, cinlerimizi, votkalarımızı içeceğiz! 
bir kurtrahibe eteklerini kaldıracak ben o filmi gördüm.
kolkola güle oynaya aynaya gireceğiz! ben bu fıkrayı biliyorum.
ressam, sert bir öpüşmeye batırıp bırakacak fırçasını
susulacak! ş.. şey.. porsche.. ş.. şe..
Bir kelime eden dövülecek! 
ressamın karısı tedirgin tabii, belki de ölmeden boşanacaklar! 
direksiyondayım. usta sayılırım. aman allahım inancım yok! 
acının harbi acı sizianlıyorum
kırmızıbiberin harbi kırmızıbiber olduğu alelade bir akşam.
bir yük gemisini boşaltıyorlar az ilerde
genç işçilerin atletleri terden city guide
setteki cave, bunalıma vurgun redhotchilipepersdaiyi
vites kolunun azğı bozuk, kaportanın geçmişi karanlık
damarlardaki alkol evden kaçmış
bizde ise teslim alınmış sinirli bir sevda hali
hani ters bir laf söylese kavga çıkartacağız plakayla!
yeni ayrıldık, diyorum sileceklere
karşımdaki cam suskun, karbüratör ağlamaklı
sesleniyorum tamponlara, benim için bir zahmet ona çarpın
dağlara eğilmiş göl yudumluyordur geyiklerle bir ihtimal
ya da o çok bol, çizgili pijamalarını giymiş
ağlıyordur denize bakan kırık bir pencerenin kenarında...
eski sevgililerinkilerinin
yanına koyuyordur resmimi, 
biraz rose şarap doldurmuştur kendine
bir köy çeşmesinde yıkıyordur ellerini
ve bir delikanlının uzatacağı tertemiz beyaz havluyla
kimseye sezdirmeden kurulayacaktır kirpikdiplerini
yeteriskender
		lay lay lom
		lay lay lom
bir çırpıda geçiyoruz sonsuz haşhaş tarlasını
altımızda hayalet atlar gibi bir porsche! 
çekip gitmek, tek kişilik cesarettir! Ressam ve karısı, bahane! 
ben, uzun zamandır gırgırındayım işin. Hatırlıyorum da aslında:
ölümlülerin korkuluğu, hassasiyettir ancak! 
sımsıcak 666 takla atmış porsche'den
önce kadın'lar ve çocuk'lar
ardından önsözlerimiz çıkartılacak! 
birileri tanır gibi olacak bizi şuibnedeğilmi
birileri olay yerinden
iz bırakmadan uzaklaşacak banadokunmayanyılanlaylaylom
sırtüstü yatan böcek porsche: 
		booooom!
<end>

<start>
Örtünüyor üşüyen tarafıyla bataklığın
üç sokak ötede bir kadın bıçaklanıyor
eski kıskanç kocasının ahududulu nefesiyle
Terasta güzel sıcak bir öğle uykusunun
ardına saklanıyor katil adam sonra
ayakkabılarının bağları çözük, cilası şarap
herhangi bir rüyaçıt çıkartmıyor, dönüşürken kabusa
<end>

<start>
Gözbebeklerinden şahlanan kayışları
gererek arkaya doğru apansız
bir tanımsızlık hissiyle
Bakışlarından ölümsüzlük dersi alan
tanrıların sofrasında nemli bir tuzluk
gibi tıkalıyken kalbim
parmağımdan çıkartamadığım bir yüzüksün sen
<end>

<start>
İğne kutusunda sweet dreams
sakallı kadınlar yorucudur
tedavisi imkansız küf ve falçata
Cerrah seni sevmiyor o çok kötü
plastik örtünün altında duruyor
olmasın kanlı kız, kanlı şamata
bisturinin ucundan üflüyorlar onu yeniden hayata
<end>

<start>
Tarafsız iki atom taneciği gözleriyle
çan kulelerine tırmanırken günün
en güzel saatleri
O, elinde eline yakışan çivi izleriyle
avucunda su taşıyamayan bir peygamber
olarak alındı son akşam yemeği menüsüne
servisi yaptı emektar hizmetçi anne
<end>

<start>
çınar ağaçları olum orucunda
haşarat ayaklarımla geldim geceye
bu şehir şimdilik surda unutulsun
uzun bir bıçak vardı ya avlucumda
kendi kendini kanatırdı sessizce
sevdiğim adamın adi: sokak adları
sokak atları ve sokaksız yalnızlığım
içimde tuzlu bir magma taşırmışçasına
yüzüme geldim yüzümde kuru cam yaprakları
camlar dediysem inanmanız da gerekmez
pencerelerden sarkıtılan
kaçık erkek çorapları.. aaah!olum!
zulmettikçe hicvedeceğim seni
içeceğim anasını satayım
kusacağım da! her yere bakan gözlerimle...
tut elimden İstanbul!
tut elimden pis orospu!
tut ki elim sana bir mektup gibi kanasın
tut ki elim bir an olsun sıcak
bir an olsun bir sübyan ağlayışı gibi
imzasız kalsın!
<end>

<start>
Siyah havuçların arasında haç ve
ikisi çıplak suçsuz üç konfeti
mağduru
Fırfır, lame ve rengarenk kordelalarla
süslü bir ölümün
ağzında sakladığı tek atımlık soluğu
toprak da veriyor insana
<end>

<start>
Bitirilmiş bir gövdenin akşamüstü müziği! 
yüzümü sokuyorum suya, bitkilere ve şevke
memnun oldum diye sesleniyor çürük bir mürdüm eriği!
Gücümle birleşiyoruz kaşlarımız alınmış: 
gerçekleştirilmesi imkansız bir savaş taktiği
gibi duruyor sol elleri sol ellerimde!
şu ağaçta sallanan ölüyü görüyor musun diyor o anki körün biri
<end>

<start>
kafir melaikesi.....
duanın soğuğa sürtündüğü kesik bilekleri bileyle!
kim  yaban gecenin tozuna bulanmış çocuk: ben, 
aşkın duvarlarına gölünü biriktiren.
bizi tipi takip etti, biz orda seksek oynadık
annelerimiz yoktu, hep haylaz kalacağız sandık
kemiklerimi gömdüğüm buzul dudaklar
nasıl buruştuysa bir öpüşün ardındaki valste
ve yontunun yalnızlığına bırakılan bir sesi 
üfleyen karı kancığı spontan eller
nasıl dolaştıysa vücudumuzun en atölye kulesinde
sizin gözleriniz akşamüstü dinlenen yaz tangolarına benzerdi. hatırlayın, 'arkadaşımın aşkısın'da birlikte ağlayışlarımızı. ve birbirimizden kaçırırken bakışlarımızı, kayboluşumuzu çiçek pasajında. sonra size o adada uzatıp verdiğim papatyaya 'şarlo' adını takışımızdaki derin mana ve ısrar. biz umutsuzluğu iyi biliyorduk, bize hep tokat da attılar. bunlara iyi üzülürdünüz. şimdi bunlara üzülemeyecek kadar öldünüz. bana biraz chopin çalın, sarılın bana. bakın, bu sabah, buğu yağacak şehrimize ve ben, her zaman yaptığınızı yapıp,
bir yılgınlığı okşamak için uzanan yazı
unutup gittik biz, biz hep haylaz kalacağız sandık
birbirlerine omuz vermiş insanların sararmış fotoğrafları
biz onlardan sonraları uçurtmalar yaptık.
sorguluyor tarih ve ipek bugün suçlarımızı
ve gözyaşı kanallarınızı iltihaplıyor o hisler
kanatıyor kıpkırmızı.
hırsızlar, hey hırsızlar! 
lütfen çalmayın yoksul çocukların bisikletlerini
ve onlar uzak ada vapurlarına binerken
siz satın alın bir kerecik olsun
taze, sıcak, akşam simitciklerini..
21.eylül.1989
<end>

<start>
eski odaların yeni tanımlanmış sevişmeleri
güz doçenti bir şairin ağlarken anlattığı,
sona erer jileti yalayan kan tavşan yavrusu
pürüz bırakarak haçı,
kirin lejyonunda vurulu durur gülgüvercin
umacım ile aynı yatakta parçalı bulutlu,
dil çıkartır kırmızı çorap
kadın neye paraleldir ki,
erkektir bir hayalin gramajı
tek ihanet edeni, tek itirafçısı yunustur
acısıyla sessiz kalmayı seçen denizin,
kesik başın kömürlüğe girdiği somut nokta
kurdeşen döken karanfilde yaz ağıtı,
denizin tabanlarını gıdıklayan yerçekimi
orta ikiden ayrılmış bir lisandır yunus balığı,
kırlangıç geçmesi ile başlıyor aşkın gözyaşları
bir plastik misafir öldürecek yunus balığını!
<end>

<start>
Öyle bir orman ki bazen hiç ağaç yok
şeffaf sincaplar tırmanıyor ceviz gözlerine
iki dudağı arasında çocukluğu soğuk kelepçe
Ben ki bir zaman önce epey yaşlanmışım
sevdaya sadrazam kellesi dayanmıyor
akdeniz'e karışıyorum kah osmanlı kah elen
bir çocuk, bizim kim olduğumuzu soruyor Allah'a birdenbire
<end>

<start>
gece saclarina kadar sokulur, guzelligine
atilan ilmiklere kadar ulasir. Koltukaltina
kac takim yildiz, burc saklar. Sehsuvar
sig sikintilar ardinda derin bir havuz..
dikdortgen dudaklarda cok yuvarlak
sozcukler var!! Herhangi birine selam versen
dagilmaya mecbur oluyor yuzun. Uzaklara
gidecegim ben diyor delikanli, gobi colune..
Tarih atlaslarinda yitirecegim her zerremi
anlik bir yanilgidir diyor sucustu alttarafi
anahtarliklarin huznu ustune
cift kisilik yataklar icin yazdigim senaryolar
yollar: derisiz ceninler gibi cirkindir
yollar: tanrinin cocuk oyuncagi oldugu cagda
          islenmis gunah-kirilmis ikona
yollar: insanin kendi cenazesine
gec gitmesi gibi bir sey!! Ozellikle!!
simdi saatbasi
satranc oynayan sabikali beyoglu kaldirimlari
utanca dogru atilan serinkanli
serseri adimlari turfanda-radyodan ajans ve hava durumu
ve muhallebiciler, daima kalabaliktir, daima terli
icerde tavuk gogsu gozleriyle sevgililerimiz!! Simli!!
ve opusenler ogullasan, siklasan zenci elleriyle
o tekerlemeler soylenmeyecek!! o bilmeceler sorulmaz!!
kac parmagi catirdar ki husranimin
kac cigeri siser ki raki siselerinde gomdugum
asklarimin. Aski gecelim. Onu gecelim,
onu unut sehsuvar!!
ya da kimiltisiz bir kus olusu dunya muzelerinde
beton baglayan aromali kanatlariyla kimiltisiz
kimildar bir gun!! Onu umut
         kimildatir degil mi
         kimildatir degil mi sehsuvar!!
sacmaliyorsun!! Evine don, o vicik vicik
koynuna annenin, sabahligin arkasinda haydi!!
sirilsiklam memeler, ucu mantarla tikanmis memeler
ve sato zindani dolaplarda bogdurulur
porno dergilerinin sahsi derbederligi.. Direnis
bir bakima
- Haklisin de!! - imparatorluk ahlagi,
doyum seferberligi!! Ve emilmis
bir dili andiran dilsiz adi usancin
bende gizlenen bedensiz bir olumdu varsay
         ki fazlaca huysuz
         ki fazlaca havadar
ah!! Neden sutyen takmaz acaba uzamis adamlar,
ayaklarina,
yurumedikce sarkmasin diye bacaklari!!
evet!! ustune ustune yuklendikce kacar
kacar ha kacar
sevda katillerinin otellerdeki
kilometrelerce kadinlardan calip da
baslarina gecirdikleri
ten rengi kulotlu coraplar!!
kimsen de kalmaz birdenbire!! Actiklari yaradan
kan bile akmayacak. Cogu kustah!! Cogu simarik!!
vahsi bir at almis altmis dagi aramiza tasir
vahsi bir at almis altmis dagi aramiza tasir
sehsuvar!! Sinirlara mayin doser bakislarin
vahsi bir at almis altmis dagi aramiza tasir
sIk bir omuz devrimiyle bahari getir
tavlalar kirilir, iskambil kagitlari savrulur
gorucuye cikan buyucu bir kiz oluverirsin
patlamis yirmi ikilik ampul gibi
patlamis misir seven
         misirli esmer cocuklarin
         tokluga acligi gibisindir
vahsi bir at almis altmis dagi aramiza tasir
yuvani, anneni bugun terkettin tirnaklarin arap
ses duvarini asamaz sesin
isik kirilir mi hic
           birlesir yeniden adeta
           - kardes duasi ceker
           muskalar tutar -
senin merceklerinde sehsuvar!!
Baksana sultan!!
dikdortgen dudaklarda
daha ne cok
yuvarlak sozcukler filan var. Gulsen
agizin dusuverecek ve kenarindan biraz
catlayiverecek kahkahan. Ve vahsi bir at
alip bir altmis dagi daha
aramiza tasiyacak!! Ve vahsi bir atin
bir hayat boyu suren
saltanatina donusecek birden
hasretlerle gitgide
gitgide agirlasan zaman..
II.
maviden ogrenecegi cok sey olmalidir denizin
yakisikli bir kadindir sehsuvar. Titredi mi
gokyuzu de titrer, toprak da, deprem de titrer,
onunla beraber umulmadik gulden fiskiran renk de!!
aynalar be sehsuvar, rujla boyanmis kirik aynalar
zahiri goruntuler de sayilabilir, ahenk de!!
kasiklarinda kasim gibi cogalan
susam ahirlara kilitlenir o atlar bilhassa
meydanlar sevdanla, agrinla cilalidir. Olmasin mi?
simit satan kimi cocuklarsa
kordur, topaldir, mavidir
bakirdir daha oysa!!
anne diye seslenir olumlu cinarlarin
disa vurmus toy koklerine sehsuvar, anne!!
kimsin sen?
kimim ben der anne
tekillikle kalaylanirken yuregi adamakilli
killi erkek kollarinda. En zayif sesiyle
aglar mi hic!! En karambol sesiyle
aglar mi hic!! En matem
sesiyle aglar anne!!
maviden kapacagi cok sey olmalidir denizin
bir kere: anneler oncelikli diri kalsin, anneler
orospu olmasin efendiler..
nerede yasadigini bilmeyen bir vapur siyrilir
uykularinda sehsuvar'in. Butun shakespeare'ler
butun hamlet'leri dusunur. Balerin bir sabahtir,
damlarinda ayakparmaklarinin uclarinda yurur gunes..
tuyler, tac yapraklari, aman gurultu etmeyin!!
her anin
hep bir susan insanidir sehsuvar.
- sehrin surlarina, cemre olur
dusuverir at cesetleri, bicaklarda festival var -
henuz buyuyememis isyan
henuz planlari yarim bir katliamdir sehsuvar!!
sondurulememis orman yangini gozlerinde
sosyolojinin lumpenligi!!
sondurulememis kirec kuyusu gozlerinde
erken uyanisin yasli ergenligi!!
iniltinin
suya yansiyan govdesidir sehsuvar
hey!! anlasana sultan!!
dikdortgen dudaklarda
daha ne cok
aCisiz iftiralar falan var..
sehsuvar kurtulmak da ister
kurtulusu neye bagimlidir;
- cevap siklari -
a) '30 nisanda hitler intihar etti. 7 mayista almanya teslim
    oldu!!'
intihar
alnimi acti, beynime gerdi beyazperdesini
kafatasimda bir kabile buldum sonra buzuldan
okyanuslar buldum damagima acilan gozoyuklarinda
ostakimde birtakim kanun taksimleri
birtakim kanun kacaklari gibi esrarengiz is sonra
- esrarli sigara icen bukalemunlarla kustuk o sira -
hangi birini bolsem otekine
digeri masasina cagiracak beni
bardagimi doldurup ensemdeki tuyleri cekistirecek
beni kambur burunlu sairlerle tanistiracak alelacele
alelacele el sikisilacak, memleket meselelerinden
soz edilecek alelacele ayakustu, ayakustu sarhos olunacak
kusulacak ayakustu alelacele
yedi heceliler veya yedi uyurlar / uydurulacaklar
uydurulacagiz alelacele!! Vazgecmem gerekecek belli
omurlarimdan, omurgamin icine tramvay hatti dosenecek
kizlik adini isleyecegim bekaretin tigla
ronesansin kizlik zarina.. Leonardo!! Leonardo!!
haminnem mona lisa'nin ta kendisi cikacak. Zorla sehsuvar
atlar yine karsima cikacak, karsi cikacak ask
hanim hanimcik!! Aski gecelim. Onu gecelim.
Onu unut sehsuvar!!
onaylansin lutfen
uzay boslugunun karin bosluguma dolusmasi..
sen!! ruhumun organik hali!!
sen!! gencligimin gergin birakilmis tek kasi.. Arkasi,
sekilsiz bir dudak oldun yuzume ikinci yeni
metal bir safak oldun gogume sorgusuz sualsiz
siz!! sehsuvar'i ve beni liflere ayiran
kirpik diplerinden oluk oluk sperm gelen
          korkuluklar!!
milleti gerdanima toplayip
parlak cesaretlere, oglancil ihmallere yurudunuz
pesinizden tukurecektim bir ihtimal, pesinizden,
pencereme pencelerinizin hayasizligini surdunuz
kapilar surgulendi, kapi onlerinde
evde biriktirilmis kiz kurulari sungulendi
allah kahretsin, kahrettiniz beni, cani ettiniz
kendi bedenimde kendi kendime tecavuz ettim
deli oldum, kul oldum, isliklasip durdum
         aruz vezni sercelerle
         romen rakami gerceklerle
dedim: bendim
bocekler gibi sevisen o dostlarla
tanidiniz mi?
- Hayir!! Pek cikaramadik!!
- Ama tanimaniz sart!!
Ah sultan!! Ah sehsuvar!!
intihar
alnimi acti, aklimi buldu, sana selam soyledi..
ardindan, ne olabilir ki baska, iste birkac
ciyli sardunya, birkac yarim kitap, sevilmesi
oksanmasi eksik
birkac olu kedi iste!!.
b) 'Hic sabahattin ali okudunuz muydu?'
enteresan bir soru
biraz dusununuz / biraz dusununuz / az
istiridyelerden soz edin bana / ince cerceveli
gozluklerden / piyer loti'den / amerikan barlarda
ardiardina icilen dublelerin biyografisinden,
ornegin burokrasiden, geleneksel aydin
terbiyesizliginin kronolojisinden, lobilerden,
ortalarda bir yerden, farzimuhal katolik
alkolilerden / hadi!! piyonlardan, pasli piyanolardan
ispiyonlardan, kara sapkali sivillerden
ya da durup dururken beliren
sivilcelerden soz edin bana. Siz hic
sabahattin ali okudunuz muydu tan vakti
okumadiysaniz, tam vakti dedi sehsuvar!!.
- sahi, tanimadiniz mi?!!
- hayir, pek cikaramadik!!
ne cok yuvarlak sozcuk..
ne cok artistik..
c) 'bir cuce ile cocuk arasindaki farki bana soyleyin hele,
    neden size dusman olsunlar ki?'
sehsuvar!! cabuk!! yaslaniyorsun. Yaslandin mi
Oluler sevindirilmek isterler lacivert mezarlarinda
hasthane koselerinde septik
ellenmek filan hani eskaza
kac firsat vardir ki artik
goz ilissin, silah kalksin, kulak duysun
bir de ikide bir hortlarsa davalar ansizin
avukat tirnaklar kemirilirken cevizici odalarda
tek basina dogmanin
bir basina kirlasmanin
kendi kendini kirbaclamanin acimasiz acimasizligi
(ah!! sultan!! bir ceylan sizi-ezik buzuk-uc buklum)
bu sehirde ya sen de vahsi bir at
ya da olsan olsan
kabuk baglayamayan
dinsiz bir yara olursun!!
- sahi, tanimadiniz mi hala?
- gene cikaramadik
d) 'Once there was a boy. He had no friends to help him..'
- isminiz nedir, efendim?
- gizlemek istiyorum. Soylemesem..
- kac yasindasiniz?
- yirmi iki..
- Nerelisiniz?
- Istanbul'lu..
- ne is yapiyorsunuz?
- insanim..
- evli misiniz?
- hic denemedim..
- cocuklariniz var mi?
- olabilir!!
- isimlerini soyler misiniz?
- gizlemek istiyorum. Soylemesem..
- burasi neresi.
- psikatri.
- ben kimim?
- bilmem. Siz bu yasa kadar bunu ogrenemediniz mi?
- hangi yildayiz?
- bu hangi gezegen? Tabii sizi uzmezsem ve yormazsam..
- Hangi ay?
- hangi sevgi, degil mi ama. Ilkin bu. Oncelik bu
   sorunun..
- ayin kaci bugun?
- hepsini adlandiralim, bunu mu istiyorsunuz?!!
- evet efendim, son dunya harbine katilan devletleri bana
   soyler misiniz?
- savaslari ulkeler ilan eder, insanlar yapar!!
- biz o harbe istirak ettik mi?
- ben hicbirine katilamayacak kadar, canliyi-cansizi
   seviyorum. Siz, katilmis miydiniz?
sehsuvar!! cabuk!! kandiriliyorsun. Kandirildin mi?
III.
'sizler!!
hayatta yasamaktan baska gayesi kalmayanlar
cografya bilmeden opusmeye calisanlar
sizler!!
yapisalcilar, ruhsalcilar, masalcilar,
halciler, falcilar
parmak izleri sifir, duruslari italik olanlar
artik degeri cinine tonik yapanlar
muhtelif muhterem darbeler
heveslerde, tutkularda pur ihtilal.. gecinenler!!
sizler!!
gecinemeyenler, neme gerekciler, emekciler,
emzikciler, hainler, halidler, oglanlar!!
yolda saati baskasina sorup
sigarasina ates alip
sendikalarin apisarasinda elle doyuma ulasanlar!! Sizler!!
aydinlar!! aydingerler, kolay gelsinciler,
asimetrik esinciler
orospucuklar, osurukcular,
ufurukculer, geri zekali cocuklar!! - ki sehsuvar'in
    anayasasi..
mayistler, septemberistler!!
sizler!!
freee gitaristler, peace veletleri, makinistler!!
din sulukleri!! varoluscular: kapi komsularim!!
sloganin, olaganin sairleri!!
sosyal yanlari kapitalleri, kapitalleri
yalnizca sogan-ekmek-sosyalizm olanlar!!
otuz yasina kadar solcu
otuz-elli arasi sosyal adaletci
ellisinden sonra bunayip, otobuslerde
bayanlara arkadan yaslanarak mutlu olabilen
fevkalade entellektuellerimiz!!
captain black'ciler, bafra'cilar
bir afra bir tafracilar, tasralilar
vay gulum dogu diyenler, yesinler seni mustehcen bantini
mantigina yapistiranlar!!
piyanist-santorlerim: hormonlarim benim!!
marxist-santorlerim: kabaetimin kenarlari!!
sizler!!
liberaller, helaller, haramlar, sadrazamlar
hamlar, hamcik agizlilar, popodan bacaklilar
omuriliklerini testislerinde saklayan delikanlilar!!
amcalarim, teyzelerim; siz, homoseksueller!!
feministler, androsantrikler, sosyal demokratlar,
teokratlar, aristokratlar, sen sumuklu burjuvazi!!
oportunistler, optimistler!!
bir teselli ver'ciler, allah vergisi takilanlar,
ogrenciler, saygin ogretim uyeleri, seks yildizlari,
heyy!! Sizler!!
arkadaslarim, alisamadiklarim; ellerim, ayaklarim!!
sizler!!
idealistler, egoistler, utopistler, narsistler!!
Ben
sehsuvar!!.'
sig sikintilar ardinca yukselen havuz
kirmizi balik, bozuk abajur, kullanilmis jilet
sinirlara mayin doseyen bakislariyla
siz olan sehsuvar!!
Ben
sehsuvar!!
sig sikintilar ardinca yukselen buhar
cocuklugunu yasayamadan buyumus bir tumor
kandirilmis, taninmamis kretuvar; unutulmus
bir tornavida, hicbir ise yaramayan civi,
sinirlara mayin doseyen bakislariyla
siz olan sehsuvar!! O sinirlar
sizin sinirlariniz. Ben
sehsuvar!!
sig sikintilar ardinca yukselen belediye otobusu
abonman biletlerimi sizler mi caldiniz?!!
- daha once karsilastigimiza
eminsiniz, degil mi?
IV.
gece
saclarina kadar sokulur
guzelligine atilan
ilmiklere kadar ulasir!!
aski gecelim. Onu gecelim. Onu unutun!!
onu unut sehsuvar!!
ya da kimiltisiz bir kus olusu
istiklal caddesi boyunca yatar!!
ah sultan!!
bir vahsi at almis altmis dagi aramiza tasir!!
gece
saclarina kadar sokuldu da
guzelligine atilan
ilmiklere kadar ulasti.
biz
sehsuvar
ulasamadik!!
- heyhat!! sehsuvar oldu de gitti bile
hala onu filan taniyamadik!!
ah!! sulta!! ah!! sehsuvar!!
dikdortgen dudaklarda
ne cok
yuvarlak sozcukler vardi.
hangi birini boldum otekine
digeri beni kalabalik masasina cagirdi!
<end>

<start>
Sirkime girme mecnun kalp
kendi koynunda kendini
kendi koynunun belirsizliğine atarsın
Tahrike açıktır çünkü ölümlü dünyanın hüznü
şehvetli gülleri yalayıp birer birer
acının paramparça tahakkümünde
diline dikenin kanlı zehrini katarsın!
<end>

<start>
Kontrolden çıkmış aşk etkinlikleri
için baktığım yerlerden uzaklar
nasıl da köpük köpük
Zararına sevilmiş erkeklerden
geriye kalan diz çöküşler
eğeler törpüler zımparalar
hatırlıyorum o kadar ıssız değildi maceralar
<end>

<start>
'O, anlar! 'a
İnanma, geçitin sonunda çıkış yokk
O iki çıplak adam da seni orada beklemiyorr
Sessizlik farklı bir anamnezdii
Son konuşan, ilk sözü etmiş demektirr
Bundan sonra yüzümde facia beslemeyeceğimm
Kalbimi blues zindanlarında boğdurdumm
Uzun bir yazıda gözden kaçan bir firari harfimm
Ne benle başlıyor kelime ne de benle bitiyorr
Bu gezegenin tozuyum kendimi yine sileceğimm
Sana gelmiyorum bu yara başka hastalıktann
Bir hatıra bile değilsin ben içeri girerkenn
Ben dışarı çıkarken fil mezarlığı artık yüzünn
Yüzümü yüzüne yeni yıkanmış kefenn
	şeklinde seriyorum boyunca, iyii
Aşktan bana her mevsim çığ düşüyorr
Aşkın mı? böyle bir şarkı dinlemiştimm
Ne kimse söylüyordu ne de ben eşlik ediyordumm
Damdan dama atlarken düşen bir kedinin gözlerii
	var işte şimdi kana batan yüzümdee
Yüzümü ellerinin arasına all
Hani tutarmış gibi bir sincap, cevizinii
İnanma, geçitin sonunda çıkış yokk
Ve dönme geri, arkadaki giriş de kapalıı
Senin yüzün benim yüzüme şüphesiz gizligeçitt
Benim yüzüm senin yüzünle paketlii
Bedenimi değil, bir tımarhaneyi sunuyorum sanaa
İçim cıvıl cıvıl deli çocuklar bahçesii
Kan falıma baktırdım bir vakte kadar ölüm görünüyorr
Ve deli gömleği gibi duruyor yüzüm kafatasımdaa
Hiç tanığım olmuyor hiç yaşadıkçaa
Ve içimdeki dava düşüyor sen içeri girerkenn
Ben dışarı çıkarken, anla, bambaşka bir inzivaa
<end>

<start>
Bana...
ayna dönerken içine bakamam
kanapede uyuyor çıplak delikanlı
aşk memnun
Cuk Paşa'nın fermanı sarılmış 
ütüler arasında yatıyorum, buruşmuşum
el peşrev, ölü gözleri ve şehvet, 
zamanın arifesinde bir çift 
                                 siyah deri eldiven
kapı aralığı bir sevgilim var 
dudakları: intihar fragmanı
gözleri: filmin devamı
türkçenin ilk büyük Yalnızlığı  bu
komşu bahçede öldürülüyorum
yangın uyandırıyor beni sesimden
akışta sürekli yenilenen bir renk, 
rakı içmeye ve sevişilmeye gidilen
o kenar ev, bahçıvanın beni seyrettiği
boynumdaki mor atkıyı örtüyorum
delikanlının ateş kasıklarına, bir denizatı
çıkmak istiyor aralayıp gözkapaklarını
mazgala yuvarlanmış bakışlarda ara
anı hapishanesinin gaddar gardiyanını
bir jilete bütün hayatımı anlatıyorum
kız bir memesini yatağın altına düşürmüş
öbür memesi apartman boşluğunda, 
dışarsı? 
dışarsı sahte bir dua sarhoşluğunda!
snop ve kedi, kalorifer dairesinde
gizle cehennem sarıyorlar
yeşil horoz geceyatısı öter
künyemi ve seksimi ders diye okutuyorlar
otomobilimin arkası yarın ve dışkı kırıntıları
bir lise tuvaletinde, camda, korkma! 
buğuya yazdığım son destan: 
-yürüyemeyeceğin caddede
kaldırıma çıkman fayda etmez
pazar günleri sokakta sevişelim
raconumu bozarak doğuyor gün ve
ve gün raconumu ortadan çizerek, 
dlyrk bir dark side of the moon
ayışığının ayışığı bir yılgının sanrıları 
bir sebeplenişle, ilelebet saks eşliğinde,
kes sakallarını!
bazı sözcüklerin tozunu alma sırası geldi
sırtının demiryolu omurgana deydirdiğim makas
senin denizfenerinde yakıldım ben
özür dilerim
tamamı siyah! timsah siyah!
ayna dönerken içine bakamam
ve asansörün çelik halatlarını kesiyor 
annem
<end>

<start>
istirahate çekilmiş şehirlerden geç
terkedeceğin bir kadın olmalı bir tarafında
tren,yanında yatan yabancıya uzattığın el
gibi ürkeçe yaklaşmalısın son noktaya
<end>

<start>
istirahate çekilmiş şehirlerden geç
terkedeceğin bir kadın olmalı bir tarafında
tren,yanında yatan yabancıya uzattığın el
gibi ürkekçe yaklaşmalı son noktaya
biliyoruz biz burada,senin sesin yoktu
biz burada uslu çocuklara şeker alırken
gecenin göğsüne ucunda elmas taşıyan ok
gibi saplanıverdi birdenbire
ı need you
maalesef!tamamlamamış ressam portreni
eksik kalmış gözlerin yüzünde,aldatıyorsun
günü
bak,koynuna ay almışsın
sen kendini ne sanıyorsun
ben kendimi kim bilir ne sanıyorum
bir zamanlar ben de istirahate çekilmiş şehirler geçtim
kadınlar terkettim paramparça
şimdi açım ve ıslanıyorum
kendine güven,kendini küçümseme
mesela kimse görmez kelebeğin gülümsemesini
çiçeğin açarken çıkarttığı sesi kimse işitmez mesela
her neyse,ben hep yabancı gibi yanındayım
bana kızma,-yeni sevgilim pek hırçın laf aramızda-
telefonu kapatmak zorundayım
<end>

<start>
İkimizden birinin öleceği incil de yazıyordu
öpmek, geceyarısı karanlık bir sokakta bıçaklanmaya benzer
kararsızlığa düşen bir sevdayı esrar eğitir
geceyarısı kapınızın yumruklanması gibi olur
öpüşürken gözlerinizi yummanız..
<end>

<start>
bbu yyıl nne kkadar ççok ssevdim kkaçtım: : ttehdit aaltındayım
aaşk ççırağıyım, , bbiliyorum, , ööldürülürüm: : iişgal aaltındayım
iinan ddoğrudur bbazı hhayvanların rruhlarının oolduğu
yyazmayı ööğrenip ookumayı ssökememiş bbir yyavru ttanrı
ggibi
ddağlarındayımmm
aalkol, , uuyuşturucu vve sseks vve ssosyalizm vve aanarşizm vve
iiçimde ssağ kkalmış bbir yyaradılış
iiçimde ssağ kkoyulmayacak bbir hhis
ggünü ggecenin ssırtında ggeçeceksek eğer
eellerimi ttemizle
ggözlerimi ttemizle yyalvarırım           ddayanamam
kkırk hhasretlik öömrüm vvar             bbir hhissim
vvar zzindanlarında ssaklanan ggöndermeli ttutkular oo
hher yyere aalışkanlıklarıyla ggiden bbirileri ggibi, , 
nneredeysen ooraya ggömsünler kkoparttığım aağzımı
ddudaksızım aahlaksızım ssensizim bbiraz aanla ssev
kkabul kkabul
kkabul kkabuk
                  bbağlayarak aatan kkalbimin eefendisisin
bbir hhissim
vvar eefkarlarında ssaklanan göndermeli aavuntular oo
hher yyere kkendi bbalıklarıyla ggiden ookyanuslar ggibi, ,
228.ttemmuz.11992
<end>

<start>
Bir orman yangınında nasıl çaresizce
yuvasında ölümü bekleyen
çocukkarınca
Bir usta avcı gibi duvarıma astım
vurduğum bütün jilet darbelerini
bileklerime pervasızca
çünkü kan kalıyor turuncudan güneş çıkınca
<end>

<start>
ben içi 
boşaltılmış siyah bir hayvan hücresiyim
uçan kuşun 
erkeklik organını almışım ağzıma havada
kuruluyum 
çevir ruhumu ey hasmım canavar, vaktim yok
camdandım 
kırılsam doğa çalınacaktı yeryüzünden
âşık oldum mu 
kurt inerdi yüzüme
birden fazlaydı katilim 
cesedimi bulamadı sahibim
bir yerime yağmur yağıyordu 
ellerimden teki karşı safa geçmişti
bağırsam, ama bir de bağırsam çağırsam ağlasam 
şair oldum sanacaklardı
canım, güzel abim! 
bağlasana deli gömleğimi!
<end>

<start>
'bize gönderilmeleri yetecekti'
- onu burada bulmamaya çalış; şal
liköründe
üstüme giydiğindi.
Ve genç erkekti haçı getiren
tanımadıkları ama örtündükleri, 
haçlı yaşlı kadın da götürecek
bir elinde bir tepsi örümcek
bir elinde bir tepsi örümcek
<end>

<start>
her çocuk,annesinin hayal gücüdür biraz
bir ağacın ormanın kulağına fısıldadığı sır gibi
herkesin çok önceden bildiği ama söylemeye çekindiği
yaz
Örneğin,ateşe aşık küçük bir kartanesiyim ben
kopmuşum tipimden,fırtınamdan,kışımdan da
merkezdeki alevin aklına düşmek üzereyim
şimdi anlıyorum ki,ben de onlar kadar, kainatın
annesiyim.
<end>

<start>
Hüzünde kırıldım
masum suda kırılan hınzır ışık gibi
geçtim içinden hastalarımla salgın acının
Bahara doğru cehennemi gördüm
emrivaki, duru, hasbelkader yarı uykulu
zebanilerin kemikli ayak parmaklarında
ölüme sorarsanız: yalan! ben yalnızca / kendimi uydurdum
<end>

<start>
Çatıdaki fare, geceleri melek oluyor
ve külotlu çorap giymiş bacakları kemik
bir kadın
Tanrım! tanrım! diye inleyerek sarkıyor
göbeğimdeki misafir kuyudan içeri
doğru darmadağın
ölüm değil bu. bir sünger emiyor beni
<end>

<start>
bir elmanın armuda dönüşebildiği yıllardı
çocukların bir azarla arızalandığı yıllar, 
yağmurlardan sözederlerdi
aynalar emziren kadınlardan sözedercesine, 
-küskün kırçiçekleri ölümcül bir talihsizlikti..-
kimi sözcükler kimi sözcükleri gizlerdi içinde
örneğin dEVRİMci, örneğin GÜZel
sözcükler büyüydü
sözcükler düğümdü
gökçekimine maruz martılarla gelirdi akşamüstü
o martılara takılıp giderdi sevinç ve huzur, 
aşkın soyadı intihardı
yaşamın soyadı yorgunluk, 
yeryüzünden militanlara, haklı şelaler akardı..
bir elmanın armuda dönüşebildiği yıllardı
sokakların bir kahkahayla kırılıp ağladığı yıllar
askere giden delikanlının hüznü gibiydi sevişmeler
teskere almış bir delikanlının gözleri vardı yataklarda
ters dönmüş bir tırnağın ağrısını duyardık konuşurken
susmuş bir kuş rengi o kahverengi fotoğraflarda
yarım bıraktırılmış bir şiirden sözederlerdi
bıçaklanmış bir komiserden sözedercesine, 
-suyu kimse suçlayamazdı- -
- -su, çok çözümlü bir cebir sorusu-
bir kedi ansızın kendi kendini tırmalardı
bir elmanın armuda dönüşebildiği yıllardı
bir diş doktoru bütün dişlerini çekerek ölebilirdi
yani o kadar zor bir zamandı
herkesin saati vardı ve ölüm arta kalandı
bir fıkra anlattı mı -açık saçık bir şeydi-
biri fıkra anlattı mı -abartısız gülüşülürdü-
soluk bir serinlik serilirdi ortalığa!
ut çalan bir oğlandan haber getirmişti tüm ömürler
o ömürler 'defol! ' denmiş ölü postacılar gibi
o ömürler tay kokardı, sıpa kokardı, ten kokardı
korkardım seni özlediğimi itiraf etmekten
korkardım işte, bana ne, korkardım
-yunus koleksiyonu yapan ipek bir öğretmendim
dersimin adı: ölmek istemiyorum psikolojisi
	artık ayaklansak burjuvazisi
öğrencilerin ise: toprak ve ruh, eylem ve sis-
o kızlar boklu sakız çiğnerken
o yoldaşlar savaşır ve hüngür hüngür ağlardı
bir elmanın armuda dönüşebildiği yıllardı
hatırlarsın, seniha'nin çocuğunu düşürdüğü yıllar
seniha bir hoş hatıranın lakabıydı
hem insan kendisiyle ne kadar barışık kalabilir
televizyonda gökkuşağı belgeselleri
okul kaçamakları belgeselleri yayınladığı yıllar
ellerin dudaklarla pastanelerde buluştuğu yıllar
dizlerin titrediği, dizkapaklarının kandığı yıllar
o yıllar, hatırlarsın!
bir piyano çalmıştık gece yarısı mezarlıktan
beyaz tuşlar devrim sabahıydı, siyah tuşlar
			        kaybedilenler
ve chopin koymuştuk beslediğimiz kedinin adını
chopin aşağı chopin yukarı
yani kedilere asansör muamelesi
velakin mondros mütarekesi yürümüştük
ne kadar güzeldi Mustafa Kemal
sen de severdin	hatırlarsın
bir elmasın altına dönüşebildiği yıllardı
sağanaklardan sözederlerdi
bir gazetecinin fotoğraf makinesini kırarcasına, 
küçük odamızın pencereleri günlük gazetelerle örtülüydü
-köşe yazarımız: hüzün, magazin ekimiz: umut! -
yerdeki kilimi bir ayrılıkla yakmıştın
buğulu bir ahu gözü müydü o delik? bir hain gözü?
duvarlarda ütopyamızın posterleri
ve çocukluğunda bir çete reisiyken
		giydiğin eldivenin teki
çitlenbik kokardı hala
tay kokardı, sıpa kokardı, ten kokardı
korkardım seni sevdiğimi itiraf etmekten
korkardım işte, bana ne, hayata ne, ölüme ne! 
binbaşı annenin, babanın kurbağaya dönüştüğü yıllar
sen bana küçük prens derdin ben sana benerci
sen bana mayakowski ben sana che
sen bana werther ben sana tom sawyer
hem insan kendisiyle öpüşebildikçe artardı
yani o kadar zor bir zamandı
sözcükler büyüydü
sözcükler düğümdü
hatırlarsın
suyu kimse suçlayamaz!
kimi sesler kimi sesleri gizlerdi özünde
kimi yüzler kimi yüzleri istemsizce, 
doğada tik halinde bir dinginlik vardı
yaradılışımıza katılmış bir ikonanın varlığı
renklerimizi, davamızı rahatsız ederdi
evsahibemiz: tanrının ta kendisi
kasvetli şey, alışılmış şey, şıllık şey! 
göğüs kafesimize takılmış bir broş
		değildi yüreklerimiz
allahın her günü sevdalarla dolar dolar boşalırdı
bir elmanın armuda dönüşebildiği zor yıllardı
duydum ki
armut ihraç ediyormuşsun şimdi mut-dışına
bense, elma topluyorum yine
komşu bahçedeki darağaçlarından?
<end>

<start>
içi hava dolu ağır vücutlar yükselirken
patlayan elektriğin itimat ettiği mahluklar
suyun döndürdüğü nehrin vals kıyısında
tığla örülmüş kızlar korosu önünde
küçük çocuklar pişirecekler acıkmış cinlere
ve mevsime sözü geçen dolunay
savurarak rüzgara ölümün ih(ti)  mallerini
cesedimi yeryüzüne peşin ödeyecek!
eski caz cinayetinden beri suçsuz tutsağım
kaç şüpheye ikram edilerek üzüldüm üzüldüm
mü ay erir de akardı dünyaya tutunup, 
karnı doyan cin artık çocuklara masal olurdu.
karnı doyan cin artık çocuklara engel olurdu.
bir postacı gibi gelirdi gece boş bulunup
kötü haberler yazardı mektuplarda imzasız, ürkütücü
fazlaca bizden ve fazlaca esareten sözeden
keşfettiği toprak kendisinden
		daha fazla ilgi çeken
fakir bir kaşiftim o dönmedolap kentinde: 
ilk cin, içi hava dolu ağır vücutlar yükselirken
içi sonbahar dolu bir sevgili gibi
		karama vururdu! 
yüzümü bir kez sır verdiğim ayna ah ayna
yüzümü alıp nehre kaçardı, nehir aynada kururdu!
yalandı küçük çocukları kandırıp benim yediğim
eğer yüzüyorsam yalnızca derilerini
üşüyeceklerse bir vedada
iyi üşüsünler diyedir! 
ve eğer
leylakların işine son veriyorsa aşk
taklitlerinden sakının diye! 
mesela o limanın canlı hikaye sarrafı
mesela o belli belirsiz himaye
mesela gözlerine kurşun gibi sürülen o bordo
o ikiz kardeşim ölümsüzlük
ve nükseden ormanlarım
ve o nükseden ormanlarımda bir davetsiz bıçakmışçasına
beden denilen kınından çekilip hayatına saplanan ruhum
ve o döne döne, tülleri omzuna çekiştirerek gelen rüzgar
olsun, sonbaharda gözkapaklarım dökülürmüş, ne çıkar!
unutulmuş bir meleğin güncelerinde geçmiş adın ilk kez
sana lila demişler sen lila olmuşsun
lila rengi bir leopar
lila rengi bir cengaver
lila rengi bir enderun kenti olmuşsun
sana ölmeye gelmiş sevenler ve bilgeler
kalpleri kaşık
fikirleri su; 
bir bedevi diz çökmüş dip akıntılarında.
sana lila demişler lila diye çağırmışlar
		sen lila olmuşsun
bir lir, bir kemanı, gece olunca kıskanırmış yalnızca
tanrı her kış başlangıcında
		bir melek kurban edermiş kendine
sen: elleri mücevher olan
sen: bakışları vaaz olan
sen! hep bir başkalarında hep bir başka olan tanım! 
seni severek seni daima ben tanımladım! 
ne samansarısı ne annabel lee ne elsa
ve eğer senin hakikaten bir adın varsa
ve eğer senin bir adın olacaksa bundan sonra
ben bir şair olarak taşıdığım bu şerefli adı
bir sana bağışladım!
bir sanan bağışladım ben bir sana tasvirimi
sen o çılgın gibi dörtnala atların sürdüğü faytonla
cehenneme yetişmek zorunda olan! 
sen o mahşeri tokatlayan güzel orospu! 
sen o kalbimin tekrarı çıban! 
sen o yatağımda üstünde seviştiğimiz çarşafla boğduğum
zencefil kokan, kekik kokan, pamuk kokan oğlum!
ne samansarısı ne annabel lee ne elsa
ve eğer senin hakikaten bir adın varsa
ve eğer senin bir adın olacaksa bundan sonra da
ben bir şair olarak taşıdığım bu sefil adı
bir sana bağışladım! 
bağışla beni çocuğum lila! 
bağışla beni! 
hiç değilse bugün, bir sen bağışla!
<end>

<start>
Bir porno dergiyi karıştırırken
rüzgarın darmadağın ettiği
şehirlerarası mezarlıklarda
Dedim ki partizanca
bu fırtına, boşalmak üzere olan
dağların sıklaşan soluğu'dur
çünkü üstümde incecik bir gömlekle geçecek kış
<end>

<start>
Yatırmış akarsu yatağına
bir erkek su örümceğini öpüyor zorla
mutlu bir erkek kurbağa
Sazların gözbebeklerindeki akşamüstü mahmurluğu
dolduruyor günlüğünü yalnız dolaşan
hüzünlü lezbiyen kuğuların
gece olunca, grup sekse davetli bütün bir orman
<end>

<start>
yeryüzünü gökyüzüne itiraf ederek başlıyorum;
vardın; klasik döşenmiş yüzünle
bir gemi indirilir gibi denize
indirildim sessizce bedenine, o gece
dudaklarına sığınmış ölü martınla hep
söylenmesi askıya alınmış aşk adına
ballarımı aldın en güzel çiçeğimden
ne sarılıyordum kabusuma
ne de bir müzik parçası bitiyordu, 
itiyordum sesimi kulaklarına doğru
duy beni duy beni duy beni Hayta
tasarlanmış bir gezegen değil bu
ormandaki tek yalnız hayvan benim
kar yağıyor üşüyorum donacağım Hayta
avcımı arıyorum bir çabuk
istediğim, sıkılacak bir kurşun
kendi kanımı görmek istiyorum Hayta
bir gelinlik gibi giyeceğim kanımı bir başıma
kocam karanlığın ruhuna uzanacağım sonra
duvağımı en korktuğum canavarlar kaldıracak
ve ağzıma deyecek hafifçe uzay
bekaretimi hüsrana saklıyorum Hayta
tasarlanmış bir gezegen değil bu
tanrı dediğimiz, şaşkınlığımızın karakutusu
ellerim artık senin suyunda denizyosunu
felaketten arta kalanlar senin olsun
gözlerine deprem olmak için ne yapmalı
kasıklarını yıkıp geçen sel
kim bilir şimdi nerelerde ve
şimdi hangi güzel çocuklar çırılçıplak
yüzüyor içinde, yüzüyor senin için de!
Hayta! mum bitiyor
Hayta! padişahımı devirdiler
sarayda nereye saklayacağım küçük şehzademi
			ve tahta atını
o da ağlıyor
biz bu yalnızlığa ne zaman yazıldık
ne zaman günışığına çıkarttılar sevdamızı
mektuplarımızı taşıyan ulak niye öldürüldü
mektuplarımızı şimdi kim okuyor
mektuplarımı şimdi kim yakacak
bak, öfkem firarda, Hayta! 
bak, öfkem firarda! 
prangasında yasadışı güller açan;
madem kalbime bırakılmış şu yeni yurdum uçurum
ilk kez, ama ilk kez
yeryüzünü gökyüzüne şikayet ederek başlıyorum
ölümüm evcilleşmeyecek asla sen olsan da Hayta!
<end>

<start>
Kim nereye kadar yabancıdır ki
elinde
tek sıkımlık tabancasıyla
Ve bir kent hayvanı edasıyla
kim nereye kadar yaşar ki
kendi ipliklerine inmişken mutant çocuklar
iki bahar arasında tutulmuş bir dilektir yaz
<end>

<start>
bir:
şunu unutma mah: 
uluslararası suların en sarp semenderi! 
inanılmaz bir iş gibi.
sızının kapalı tutulduğu gevşek deliliğin
bronz menzil üzerinde
düzensiz cetvel üzerinde
gözlerini ekmeğe dikmiş köylünün geometrik geçmişinde
ve uğultuları emerek yaklaşan yüzyılı
yüzyılın dağlara bir çocuk pijaması giydirdiği aşk anını
dile deyen yılanın iççekişini
iççekişteki huşuyu.
inanılmaz bir iş gibi.
bilmeden
yalnızca sezgiyle hope.
değer biçmeden ve
hope! yalnızca yalın, yalansız sözle.
tenin bir sirk çadırı olarak gerilip kurulduğu kuyu
mah! sen de
sen de
tenin bir sirk çadırı olarak gerilip kurulduğu kuyularda uyu.
o mahşer sırrının, o delidolu kainat yemininin
kırmızı melek denizini
yaralı arkadaşını sırtında taşıyan bir başka yaralı asker gibi
varlığına yedirip nerelerden nerelere kaçırdığını.
inanılmaz bir iş gibi.
yaralı bir asker gibi, 
azimli, gururlu.
mah! sakın unutma bunu!
iki:
tehlikeli tanrıların pençesindeyiz: insanız! 
bulanık rüyaların ardında
tabiriz! 
cansısız!
üç:
aldığımız havayı geri salarken yine havaya
oksijenle hidrojen arasına sıkışmış ruhuz.
ruhsuzuz!
dört:
isimlendirilmiş sevdalarla inerken sığ yükseltilere
bağırıyor en önümüzde'kiler: 
- kılıç diye kullanın bakışlarınızı
gözleriniz elmas süslü kın ola!
yutmayın asla düşmanın verdiği lokmayı
onlardan içtiğiniz su, sizin kanınızca aka!
bir ürperti bir kuş utangaçlığı
gitgide yerleşiyor ayyuka.
atıyor damar, atıyor yeşil ve yemyeşil
atıyor acımasız gulyabanilerin cemalinde, 
atıyor yekpare.
beş:
geriliyor şevke doğru yüzlerin camında buğu.
uyku: 
göçmen, cisimsiz rüyaların ölümü ararken
bir örümcek ağında kımıltısız bulduğu.
ezgilerle kesiliyor, doğranıyor maziye dolan göğüs, 
bilinmeyenle değil, bilinmezle yoğruluyor lodos, 
hırçınlık sayılmamalı öfkeli zehrin son teklifi: 
hüzün bitti, elveda şiir, ömür paydos!
<end>

<start>
Aylar, ... acılardan terhis oldu..
yoksun..
yokluğun hayatıma asılı bombalı pankart
Geceleri, sokaklar ve yalnızlık daha uzun
sonu belirsiz bir karartma var dudaklarımda
bilmiyordum:
hiçbir kedinin istenmezmiş imzalı resmi
<end>

<start>
Balıkların aşkları hüzünlüdür, 
Çünkü onlar sevgilileriyle 
elele tutuşamazlar.
Belki de o uzun kollarıyla
en güzel sevişmeleri 
yalnızca ahtapotlar yaşar.
Gerçek denizciler, 
kara görününce sevinmezler, 
çünkü onlar deniz insanlarıdırlar.
Kara onlar için siyahtır, 
ölümdür, 
ölümlüdür.
(........)
Balıkların ölümleri hüzünlüdür, çünkü onlar gömülmezler.
Bizde ölülerimizi gömmeyiz.
Onları yemek, onlarla beslenmek trajedimizdir.
Yarasalar, başaşağı uyusalar da düşmezler.
Gerçek düşler, düşmez.
Bizler, cenaze nedeniyle açığızdır adeta.
<end>

<start>
kadınım benden kaldı şuaya, bir ölü basil gibi, 
zencefil kokan butlarında bulut dadanmış esrar
epriyen salgıları artık benden daha dün
ve benden daha uzak, adalardık, tadına kaçtık, 
siyah ellerin kimi nereye koyduğu efsanesi
gözümün tekiyle tutuşturdum delikanlının yüzünü
yürüdük sonra, çok unutulmuş bir haykırışa doğru
caddeler sokaklara çocuk muamelesi yaparken
ve istanbul dönüşmemişken henüz
erkeğim benden kaldı efsuna, bir ölü virüs gibi, 
tepemizde kamikaze ışıkları
yeniden kanadı vücudumun o an bir tarafı
yeniden kanadı vcudumun kopuk, bensiz ay, 
kenti ezberlemeyi hatırlatan çok şey oldu
ve ağaç yapan adamın intiharını yazan şair
ne kadar yaşlanmışsak, o kadar güldü gül de
üstü örtük maceraperest tülden yürüdük
uykunun memebaşlarında valsli bir veda
ne düttürüambos şarkıları ne de emelimde
bir şeytan yumurtası
                                   gibi
ateş ateş eriyerek geldi içime
kenti ezberlemeyi hatırlatan çok şey oldu
ve biz ne kadar sevişmişsek, o kadar güldü gül de
18.mayıs.1990
<end>

<start>
Kopuyor ressamla heykeltıraşın dostluğu
bakarlarken
bir yeni ölünün ağzından içeri
Ressam diyor ki: bu, paletteki deliktir
atılıyor heykeltıraş: 
hayır! bu, olsa olsa çekicin sonsuzluk madeni
biri boyarken öbürü yontuyor cinin cesedini
<end>

<start>
Hava uğulduyor babası ölmüş sarı kuşun
gagasında eflatun bir ummanla uçarken
bilinçaltını delip çıkmış gümüş kurşun
Kalple kapatmak gerek yarayı
yoksa yaraya yayılır uzun uzun
bir Küskünlük Sarayı
çocuk takım yıldızlar, üfleyip söndürürler ışıklarını
<end>

<start>
Karanlık koridorda
çelik bıçaklar üstünde yürüyor
tahta tanrı
Sevgilinin paslı ağzında
opal gözlü sümüklüböcek
görünüyor çift kağıdın içinden
valse gidiyor tabut
<end>

<start>
kimliğimi verin gideceğim-şimdi, 
kaba(r) etlere kül suyu dökeceğim
uzun kürk mantolu bir rahibe 
seyredecek beni
kucağında bir leopar yavrusu/
şaşıracağım doğrusu
                                   gülümseyeceksiniz
elimi tutup kökümle birlikte özgür
savrulacağım bir kentin yakamozlarına
bakışlarımda çılgınca bir nüfus patlaması
ağzımda bana hiç yakışmayan 
                                   bir genç kız fidanı
odalarımı toplayacağım
dişlerimizi fırçalayacağım
portrelerinizi yapmayacağım ama, 
resimleriniz
daima imha edilecek birer ayçiçeğidir..
kimliğimi verin gideceğim -şimdi, 
özledim özledim öpüşmelerinizi özledim
özledim özledim öksürürken renk fışkırtmanızı
yürüyüşlerinizi, oturuşlarınızı..
sanki yürek hastası on ikisinde çocuğum
adınız oluyor içimde taşıdığım frengi boşluk
hanginiz tarayacak ki saçlarımı
saçlarım
daima ihmal edilecek birer yorgunluktur..
kimliğimi verin gideceğim-şimdi, 
çünkü sürekli ağlıyor gibi bir şeyim
ve yüzümde 
ağır ağır sürüklenen bir yaz ikindisi..
4.nisan.1988
<end>

<start>
regl görür mü masumiyet..
görür. helak olmuş ıstıraptır o. görürler.
regl görür mü sükunet..
görür. tasvirin yakayı ele vermesidir o. görürler.
regl görür mü 'aşk için ölmeli, aşk o zaman aşk'..
görür. yatırım götürülmüştür kalptir o. görürler.
regl görür mü çıkış, terkediş, veda..
görür. gecede yatıya kalmaktır o. görürler.
çünkü regl: 
	azilden firar eden komünist
<end>

<start>
Kelime kapandı! Koptu sonbaharın kellesi! 
Tam kana dokunacakken, içimde acı bir fren sesi!
Kıl döndü
Zürafaya karıştı gözlerimiz
Eh
Kırık kaşlar altında kıpır kıpır kırmızı noktalar
ebruli iç huzursuzluğu
bir çırpıda yağıp kaçan abi yağmur
ve o birkaç arkadaşın öldüğü, öldürüldüğü aşk! 
şimdi, başında durup derinliğine bağırdığımız kuyu
biliyorum! bütün boktan ayrılıkları bu kuyu uydurdu!
örnek vermek gerekirse, elbette ben de sıradayım! 
rehin aldım kalp yoksulluğunu
dünya atlaslarına girmekten kaçınan
o meşhuuur
	sır adayım! 
domalsın önümde kötülüğün soyağacı
şartsa, yeterse, 
	tek başıma ölmeye de adayım!
Eh
Kelime kapandı! Hükmetti sessizlik ve ot! 
Damarlarımıza düştü uçak! Nedensiz güldü pilot!
<end>

<start>
bilmeden, sormadan, ağlamadan
neredeyse eğiliyordum dumanla; 
kasatura ve vals
cinnet ve raks
doğrulacaktı iyi iki ayağı üzerinde gömülü
durduğum yorgun buharlardan; 
gümüştüm.
gümüştüm, bunu söylemiş olmalıyım! 
alüminyum bir el aynasıyla geçmişti çocukluğum
bakır bir boy aynasında bir asırlık kapris
ve ete, ve ete misafir gelen harcai duam
olgunlaşıp dökülmüştü birer birer his his...
neden tekrarlanıyordum hiç değişmeden
hiç bilmeden, hiç sormadan, ağlamadan..
ölü doğmuş, sufli bir uzak akraba gibi
kabullenmiştim
aşkı motosikletimin arkasına almayı;
gidiyorduk: otobandaydı
64 model maceram, 
orada ucuz nefeslere çan
takmış yanlış
hayvanlar, 
bir öcü bir yalnızlık yapmak için
bir ikramı bir red saymak için
safdilli, orospu ve şeffaftılar
onlar, lüzuma açtılar
onlar, mütevazılığa açtılar
onlar sıraya girip sırayla rahmimi açtılar! 
rahmimde halayık cesetlerim
ve dört bir cihana kıvrak, meşhur böcekler götüren
rock-jazz ya da new wave kalbim
ya da kalbimin solo iktidarını elinden alan
meşgul mahşer kalmıştı. Kazılmıştım.
içimden tarihi bir intihardan başka birşey çıkmamıştı! 
gümüştüm. ölmüştüm. gömülmüştüm.
sessizce. Bunu söylemiş olmalıyım!
size kendimi akıtamadan gitmiştim; 
açık denize ulaşamadan sürünerek kuruyan
asil bir ırmağın son asi damlasıydım, 
kirpiğinizde kalmıştım, tahakküme takılmıştım, 
yatağımdan derinliğinize düşememiştim; 
siz bir bardak suydunuz, ben en çok bundan korkuyordum
anneme sizi anlatmıştım o kararmıştı
dışarı çıkmış içersini tabiata ihbar etmişti; 
neden yine çöpadamdım hiç büyüyemeyen
hiç bilmeyen, hiç sormayan, hiç ağlamayan: 
dört kez ağlamıştım topu topu zaten: 
birincisi, okumayı söküp çıkarttığım gündü zamandan, 
ikincisi, ilk sertleştiğim dirim, ah o mel'un çığlık, 
sonrakini, söylemedem de olur, 
son kere, gümüşü işittiğim o körkaranlık!
bugün hep ağlıyorsam kızmayın
çünkü doğarken hiç ağlamadım ben! 
bunu söylemiş olmalıyım! 
çünkü doğarken hiç ağlamaz ibneler! 
ama, otobanda, sürerken 64 model maceramı
orada, zavallı şefkat misyonerleri
zavallı küçük yabancılar
zavallı kitapsız peygamberler
zavallı erk pezevenkleri, yani sizler, 
aldırmayarak kasvetinizin hışmına ve
kendinizden bile habersiz
kanatmaya başladınız ricamı
cahilce, aptalca, önlemsiz!
ah ne yazık! ah ne yazık! 
tatmin etmedi hırsınızı bir türlü
ölü ele geçirilmiş aşk mektuplarım! 
asla coplanmadı
kurduğunuz hayallere kalkan çükleriniz! 
siz, virajsız yolların sözde usta sürücüleri! 
siz, yokuşaşağının kolaycı sözcüleri! 
bilmeden, sormadan, ağlamadan
az daha eğiliyordum dumanla; 
ben ananızın.mıyım
haydi durmayın
..kin beni! ..
<end>

<start>
Yorucu böceklerin yaşlanışlarında
gizli durur mu acaba
bir sineğin gidip gelip cama çarpışı
Ve aslında insandan sonra hayat var mı
diye sorar mı bir çocuk
tanıştığı ilk manolyaya
yelelerine güneş takar mı çapkın atlar
<end>

<start>
Görevinin bilincinde suçum
tatlıya bağlanmayacak asla
fenalığımın görüntüsü
Uzanıp bakıyorum da çatılardaki
gangster kedilerin aşk hayatlarına
ileriye doğru adam gibi bir öç örtüsü
içimde bir leylek bir leyleği öperken öleceğim nü
<end>

<start>
hayalet haydar’a
İğne deliğinden geçen hayalle dikilir 
sabaha karşı sökülen 
su kuşları: ‘Eskiden Terzi’
Terzilerin önünde kedi yok mu abi 
artık kumaş parçalarıyla 
örtmek için pembe dillerinin ölü kentlerini
bir makasın iki ucu olup hayatı keser gibi iki sevgili
<end>

<start>
Uyuyor suyun üzerindeki jelatin çocuk
başı yosunlara gömülü
çıplak bedeni akşam sefası
Gördüğü rüya kim bilir kaçıncı kopya
çıktığı yolculuk eski bir romandan alıntı
bindiği gemi sanki battı batacak
udun kavminde, belli, bu çocuk duman olacak
<end>

<start>
Uykuya doğru diz çökmüş cam kesiği bir
korkunç hayalin peşisıra
öpücüklere boğulmuş ayrılık lisanı
İşsiz dudaklarda hiç tereddüt etmeyen kelimeler
bir türlü sadede gelemeyen aşklara
akarken ve yuvarlanırken
doğruldu intikal maddi manevi sevdalı
<end>

<start>
Seni en çok
Güver uçurumundan bakarken aradım
Uçurum bir milyon yıllık
Yüzonbeş metre derinlik
Sevgimiz yedi yıllık
Ama Güver’den çok daha derin
Sonra birden
Tutacakmışsın gibi elimden
Bakarken uçuruma
Uzattım elimi sana
Şu kadar bin kilometreden
Ve tuttum Güver’in uğuldayan çığlığını
Yüzonbeş metreden
Duydum senin sesini
İki saat ayrımı olan o uzak yerden
Sevişmenin doruğundan düşer gibi boşluğa
Bir bilinmeyen kuşun çığlığı
Yuvarlandı dudaklarından uçuruma
Uçurumun kıyısında bir harnup ağacı
Uçurum bir milyon yaşında
Harnup yüz
Yedi yıllık sevgimiz
Harnupun dallarında çiçek açmış adak çaputları
Yaz kış çiçeklerini dökmüyo....................
<end>

<start>
Herşey herşey belli
Ortada ve açık
Birlikte çekilmiş resimlerimizden pişmansın
Resimde sarıldığın yaşlı adam
Üç beş yıla kalmaz ölür
Kalıtı arasında resimlerin görülür
Onurun iki paralık olur
Herşey herşey belli
Yazdığın mektuplarından pişmansın 
O güzelim sevi sözlerinden
Ki yaşlı adamın uğruna can vereceği
Ölürse bugün yarın
Mektuplar ele geçer
Sonra ne derler
Herşey anlaşılı....................
<end>

<start>
Dişi ağrıyor gibi bir eli yüzünde, başını sağa sola sallaya sallaya içeri girdi. Bir yandan elini yanağına vuruyor, bir yandan da:
- Tuh rezil olduk, rezil olduk... deyip duruyordu.
Oysa çok kibar bir adamdır. Kapıdan girer girmez, daha selam bile vermeden “Tuh, rezil olduk...” diye dövünmesine pek şaştım. 
— Hoş geldiniz, dedim, buyrun... Oturun rica ederim... 
— Rezil olduk, rezil... 
— Nasılsınız? 
— Daha nasıl olalım: nasıl olacağımız kaldı mı, rezil olduk işte... Tuuu? 
Başına bir felaket geldi sandım, belki de ailesinden yana bir felaket. 
— Yerin dibine geçtik. İki paralık, iki paralık olduk. 
— Neden, ne oldu da? 
— Daha ne olsun, bir kart uyuz eşeği adama iki bin beş yüz liraya sattılar. 
Biraz geri çekilip dikkatle yüzüne baktım: Yoksa çıldırmış mıydı? Korktuğumu saklayacak değilim. Karımı çağırmaya bahane olsun diye. 
— Bir kahve içer misiniz? dedim. 
— Bırak şimdi kahveyi, dedi, rezil olduk... Bir nalsız kart eşek iki bin beş yüz lira eder mi’? 
— Hiç eşek alıp satmadığımdan bilemeyeceğim... 
— Canım, ben de eşek cambazı değilim ama bir eşeğin iki bin beş yüz lira etmeyeceğini bilirim... 
— Sinirleriniz mi bozuk sizin? 
— Bozuk ya... Benim sinirim bozulmasın da kimin bozulsun? Siz hiç iki bin beş yüz lira eden eşek gördünüz mü? 
— Aşağı yukarı yirmi yıldan çok oldu, hiç eşek görmedim...
— Ben size bir eşeğin iki bin beş yüz lira edip etmeyeceğini soruyorum. 
— Ne diyeyim bilmem ki... Marifetli bir eşekse belki o kadar eder... 
— Ne marifeti canım efendim. eşek bu.. Nutuk atacak değil ya... Basbayağı eşek işte... Üstelik, hem uyuz, hem de kart... Adama iki bin beş yüz liraya sattılar. En kötüsü de ne biliyor musunuz, bu satışa ben alet oldum. 
— Yaaaa... Nasıl oldu bu iş? 
— Ben de onu anlatmaya geldim... İstanbul Üniversitesi’nden, Amerika’nın davetlisi olarak karımla gitmiştik ya... Biliyorsunuz. Amerika’da bir yıl kalmıştık. 
— Biliyorum. 
— Amerika’da bir profesörle tanıştım. dost olduk... Bana çok yardım etti. Çok iyiliği oldu. Türkiye’ye dönünce de mektuplaş maya devam ettik... Türk dostu, Türkleri çok seven bir adam... Bir mektubunda bir arkadaşının Türkiye’ye geleceğini, bu arkadaşının antika halı uzmanı olduğunu, halı üzerine hazırlayacağı bir kitap için Türkiye’de inceleme ve araştırmalarda bulunacağını yazdı ve bu mektubunda bu arkadaşına yardım edip edemeyeceğimi sanıyordu.
Ben de halı uzmanı olan arkadaşı, üniversitenin tatil olduğu aylarda Türkiye’ye gelirse, kendisine memnunlukla elimden gelen yardımı yapacağımı cevabımda bildirdim. Halı uzmanı da önce Hindistan’a, İran’a gidip oralarda inceleme ve araştırmalar yaptıktan sonra Türkiye’ye geleceği için, zaman bana da uygun düşüyordu.
Halı uzmanı temmuz ayında geldi. Amerikalı profesör arkadaşımdan, benim adresimi, telefon numaramı almış gelirken. Kaldığı otelden bir gün bana telefon etti. Ben de kalkıp otele gittim. Cin gibi bir adam. Alman asıllı bir Amerikalı. Galiba Yahudilik de var, belki Alman Yahudici de sonradan Amerikalı olmuş. Daha önce dolaştığı yerlerden dört büyük bavul dolusu halı, kilim, heybe getirmiş. Bavullarını açıp antikalarını gösterdi. Bunlar çok eski hali, kilim, heybe parçalarıydı... Topladığı parçalardan çok memnun görünüyordu. Bunların, değeri ölçülemeyecek bir hazine olduğunu söylüyordu. Hele, ancak üç karış eninde, beş on karış boyunda bir eski halı parçası vardı, bunun en azından otuz bin dolar değeri olduğunu söylüyordu. Ama o bunu, bir İranlı köylüden bir dolara satın aldığını övünerek anlatıyordu. Üstelik İranlı yoksul köylü, bir dolar karşılığı olan dinarlarını eline alınca şaşırmış da sevincinden dualar etmiş.
O eski hali parçasının neden bu kadar çok para ettiğini sordum. “Çünkü” dedi. “bu halinin her santimetrekaresinden binlerce ilmik var. Bu bir şaheserdir.” Adeta şehvetli bir istekle durmadan halı üstüne bilgi veriyordu. Şimdiye kadar en çok santimetrekaresinde yüz ilmik olan bir tek hali varmış yeryüzünde. o da bilmem hangi müzedeymiş, bir duvar halısıymış. Bir keçe gösterdi. “Bunu elli sente aldım” dedi, keyfimden kurnaz kurnaz gülüyordu. “Bu keçe de en az beş bin dolar eder” dedi. 
“Nasıl bu kadar ucuza alabiliyorsunuz bu kıymetli eşyaları? ” dedim. “Kırk yıldır bu işle uğraşıyorum” dedi, “bizim de kendimize göre usûllerimiz vardır.” Sonra öyle usuller anlattı ki, şaşkınlıktan ağzım açık kaldı. Halı albümüyle, halı üstüne üç kitap yayınlamış. Dünyadaki en zengin birkaç halı koleksiyonundan birine de o sahipmiş.
Anadolu gezisine çıktık. İl il, ilçe ilçe dolaşıyorduk. Camilerdeki kendince değerli bulduğu halıların renkli fotoğraflarını çekiyor, durmadan notlar alıyordu. Birkaç kişiden eski heybeler, halılar, keçeler, kilimler de satın aldı. Söylediğine göre burada aldıkları. Hindistan’da, Afganistan’da. Çin Türkmenistan’ında, İran’da aldıklarının yanında hiç kalırmış. “Çok değerli Türk halıları da vardır ama hiç rastlamıyoruz” dedi.
Arkeolojik kazılar yapılan bir bölgeye geldik. Bir Amerikan, bir de Alman arkeoloji heyeti. Beş on kilometre arayla kamp kurmuşlar, kazı yapıyorlar. Yerin altını üstüne getirmişler. Dağları tepeleri hallaç pamuğu gibi atmışlar. Tepeler unufak olmuş, toprak tiftiği atılmış.
Kazı yapılan yer, aşağı yukarı bir kasaba genişliğinde. Birçok çadırlar kurulmuş. Buralarda, İsa’dan önce onuncu yüzyıldan günümüze kadar birkaç uygarlık, toprağın altında üst üsteymiş. Yerin altından bir değil, birkaç şehir çıkarmışlar, saraylar, mezarlar filan...
Çok ilginç bir ver olduğu için, tarihe ve arkeolojiye meraklı turist arabaları buralarda cirit atıyor. Her iki üç kilometrede bir, beş on turiste rastlanıyor. Kazı yapılan yerlerin dolaylarındaki köylüler de buraya dolmuşlar, yeraltından bulup çıkardıktan tarihi, arkeolojik çanak çömlek parçalarını turistlere satıyorlar. Turistler bunları kapışıyor. Köylü çocuklar bile yol boylarına dizilmişler, turistlere yeraltından çıkardıkları halkaları, yazılı taşları, kırık vazo parçalarını satıyorlar. Küçük....................
<end>

<start>
Bir kadını ağlatmak çok zor değildir aslında. Kadınlar her şeye ağlayabilir; bir filme, bir şarkıya, bir yazıya... En az erkekler kadar yani! Ama bir kadını yürekten ağlatmak zordur. Eğer bir kadın yürekten ağlıyorsa, ağlatan onun yüreğine ulaşmış demektir. Ama o yüreğin değerini bilememiş olacak ki ağlatan, gözünü bile kırpmadan teker teker batırır iğnelerini yüreğe! -
İşte o zaman koca bir yumruk gelir oturur boğazına kadının. Yutkunamaz, nefes alamaz; çünkü o koca yumruk canını çok acıtır. Gözleri buğulanır kadının sonra.
Ağlamayacağım, der içinden. Ama engel olamaz işte. 
Çünkü yüreğine ulaşmıştır birileri ve iğneler saplamaktadır.. Bu acıya ne kadar karşı koyabilir ki bir kadın. İnce ince süzülür yaşlar gözünden; önce birkaç damla, sonra bir yağmur seli... Ve kadın ağlar; hem de çok! Sanmayın ki gidene ağlar kadın! Gidenin giderken koparttığı yerdir onu ağlatan,....................
<end>

<start>
sözverdiğimiz yerde buluştuk
sözverdiğimiz zamanda deği....................
<end>

<start>
Yanyana geldikçe daha uzak 
Birlikteyken daha kimsesiz 
Bir ağrı sızım sızım ....................
<end>

<start>
Hani herşeyi hisseden
Hani benim yarımdın sen
Yalan söyleyen de sen
Kızıyorsam sevgimdendir
Hep sevgimden
Şimdi artık git istersen
Bitkinim bitkin
Kaç gündür oruçtayım
Artık ağlamam lazım...
Kaç gündür habersizim
Adaletin bu mu senin
Şimdi hepten git istersen
Çok mu önemliydi sanki
Yalnızca bir öfkeydi
Bırakıp gittin sen beni
Merak eden bendim seni
Hâlimi hiç sordun mu ki
İşte sevgi işte sevda
Yağmur gibi sokaklarda
Korkuyorum bu gidişle...
Sev dedin sevdim işte
İntikamsa aldın işte....................
<end>

<start>
Bazen insan öyle bir özlenir ki..
Özlenen bilse, yokluğundan utanır.....................
<end>

<start>
Senin canında bir can vardır. Sen o canı ara! 
Senin teninin dağında çok kıymetli bir inci bulunmaktadır.
Sen o incinin madenini ara! 
Ey Hak yolunda yürüyüp giden sufi! 
Eğer arayabiliyorsan, onu sen kendinde ara, 
Kendinden dışarda arama!
<end>

<start>
Kişinin değeri nedir? 
- Aradığı şeydir!
Eğer sen can konağını arıyorsan bil ki sen cansın.
Eğer bir lokma ekmek peşinde koşuyorsan sen bir ekmeksin.
Bu gizli bu nükteli sözün manasına akıl erdirirsen anlarsın ki
Aradığın ancak sensin sen.
Madendeki inciyi aradıkça madensin.
Ekmek lokmasına heves ettikçe ekmeksin.
Şu kapalı sözü anlarsan anlarsın her şeyi; 
Neyi arıyorsun sen osun.
Senin canın içinde bir can var o canı ara! 
Beden dağının içinde mücevher var o mücevherin madenini ara! 
A yürüyüp giden sufi gücün yeterse ara; 
Ama dışarıda değil aradığını kendinde ara.
<end>

<start>
Gönlümü, belanın geçtiği yola koydum.
Yalnız senin arkandan koşsun diye, gönlün ayak bağını çözdüm...
Bugün rüzgar, bana senin güzel kokunu getirdi,
Ben de teşekkür için ona gönlümü verdim.
<end>

<start>
Benim aşktan başka bir arkadaşım yoktu ve olmadı.
Ne dünyaya gelmeden önce, ne de daha sonra aşksız yaşadım.
Canım içimden bana şöyle sesleniyor:
Ey aşk yolunun olgun yolcusu, bana kapıyı aç!
<end>

<start>
Yürü, can gözünü aç, 
şu âşıklara bir bak hele: 
Nasıl sarmaşdolaş, gönül gibi bir şey olmuşlar, 
nasıl gelmişler can gibi 
elsiz, ayaksız hale.
Bahçeden daha güler yüzlü onlar, 
gülden daha güler yüzlü. 
bilgiden daha doğru, 
akıldan daha hünerli, 
serviden daha hür. 
Ölmezlik suyundan daha arı, duru.
Hep zerreler gibi hovardalar. 
Güneş onlara kaftan. 
Balçığa ayak basmışlar, 
baş komuşlar gönül dizine. 
Kanların üzerinden geçmişler, 
kan denizlerin dalgaları arasından. 
Etekleri gene tertemiz; 
bir şey bulaşmadan eteklerine.
Diken içindeler, 
ama gül gibiler. 
Hapisteler, 
ama şarap gibiler. 
Balçık içindeler, 
ama gönül gibiler. 
Gece içindeler, 
ama sabah gibiler.
Sen onların şarabını bir iç de gör: 
Naıl birdenbire ferah olur, aydınlanır yüreğin, 
birdenbire nasıl unutulur her şey, 
nasıl birdenbire gözlerinin içi güler.
Mevlana Celaleddin Rumi
<end>

<start>
Ey nazlı nazlı yürüyen selvi, hazan rüzgarı sana değmesin.
Ey cihanın gözbebeği, kem göz senden uzak olsun.
Sen göklerin de canısın, yerin de! ..
Canına, rahmetten, rahattan başka bir şey dokunmasın!
<end>

<start>
Sabr ba ışk bes nemiyayed
                                    Akl feryad-res nemiyaded
SABIRLA AŞK
Sabır,aşka kar etmez,sabırla aşk bir arada bulanamaz.Akıl aşıkın feryadına yetişemez,derdine derman olamaz.
Kendinden geçiş,hoş bir ülkedir amma kimsenin buyruğu altına girmez o ülke.
Hayat kervanı gelip geçmede,fakat çan sesi bile gelmiyor.
Gül bahçesinden gelen gül kokusu,seni çağırıp durmada.Sana da bir heves gelmiyor mu ki? 
İçinde hoş bir nefes var,bu nefes boş yere gelmiyor ya.
Lütuf sahibi,tatlı işler gören bir sahip olmadıkça arı bal yapamaz.
Hiç hayra ait bir şey düşündün mü ki sonunda bir hayra erişmeyesin? 
Her an iyilik tohumunu ekedur.Ekmedikçe hiçbir şey biçemezsin.
Yeter sus artık,sus.Çünkü ışığa benzeyen bu söz,sabaha karşı çıkan her karanlığa vurmaz.
<end>

<start>
Ay yüzlü sevgilim, daima sağ taraftan parlar, 
Sağ taraftan yüz gösterir, doğardı.
Bir gün ona; ''Sola bakmak haramdır, hatadır'' dedim.
Bu defa o ay yüzlüm, sol tarafını da süsleyince,
Sol yönünü de nurlandırınca dedim ki; 
''Sol da, sağ da, sağlar da, sollar da hep sevgiden ibarettir,
Her tarafta, her yerde Hakk tecelli etmektedir.
<end>

<start>
Anladım ki susmak bir cüsse işi…
Derin denizlerin işi…
Serin sular en hafif rüzgârları bile coşturabiliyor
Derin denizleri ise ancak derin sevdalar…
Derin denizlerin sükutu büyüler beni
İçimi bir heybet hissi kaplar
Benliğimi hasret duyguları istila eder
Kalbim ürperlerle dolar
Dalgalı denizler, durgun mavi denizler kadar heybetli gelmez bana
Göklerin suskunlugu da öyle
Gök gürlemeleri, mavi derinliklerin heybetini siler diye düşünmüşümdür hep
Sükut her zaman daha manalı, daha derindir
Kalbe sözden çok sükuttan manalar akar
İnsan evrendeki sükutu anlayabilseydi, kim bilir belki de söz olmayacaktı
İnsanlar sükutun dilinden anlayacak, derin ve manalı bakışlarla konusacaklardı
Ve ses, sükutun heybetini bozamayacaktı
Konuştuğum zamanlar hep acze düşmüşümdür de ondan kelama sarılmışımdır
Evrendeki her varlıkta sükutu bir süs, bir hikmet olarak algılamışımdır
Sözü ise ancak bir zaruret
Hep derin denizler kadar heybetli bir sükut dinledim ondan
Sanki durgun ve derin bir ummanın kıyısına varmıştım
Derinliklerinde gönül ve hikmet incilerinin gülümsediği bir deniz bulmuştum
Hayatın hiç bir kasırgası, hadiselerin hiç bir fırtınası onu dalgalandıramıyordu
O denize imrendiğim an, gözlerim şu mısralara takılmıştı:
Gittim, gittim, denizin sınır yerine vardım
Halin bana da geçsin! diye ona yalvardım
Bir çılgın vesvesede içim didiklense de,
Olaydım o cüssede, O’nun gibi susardım
Gercekten de öyle olmustu Sonsuza götüren bir denizin kıyısına varmıştım
O zaman anladım ki, susmak bir cüsse işi Derin denizlerin işi
Sığ suları en hafif rüzgarlar bile coşturabiliyor
Derin denizleri ise ancak derin sevdalar
Anladım ki, derin ve esrarengiz olan her sey susuyor
Anladım ki susan her şey derin ve heybetli…
<end>

<start>
'Duy şikayet etmede her an bu Ney,
Anlatır hep bu ayrılıklardan bu Ney.
Der ki; feryadım kamışlıktan gelir,
Duysa her kim, gözlerinden kan gelir.
Ayrılıktan parçalanmış bir yürek,
İsterim ben, derdimi dökmem gerek.
Şayet aslından biraz ayrılsa can,
Öyle bekler, vuslata ersin zaman.
Ağladım her yerde, hep ah eyledim,
Gördüğüm her kul için, dostum dedim.
Herkesin zannında dost oldum ama; 
Kimse talip olmadı esrarıma.
Hiç değil feryadıma sırrım uzak,
Gözde lakin yok ışık, duymaz kulak.
Aşikardır can-beden, gör insanı,
Yok izin, görmez fakat insan, canı.
Ney sesi tekmil hava; oldu ateş,
Hem yok olsun, kimde yoksa bu ateş! 
Ateş ateş olmuş, dökülmüştür Ney'e,
Cebesi aşkın karışmıştır mey'e.
Yardan ayrı dostu Ney dost kıldı hem,
Perdesinden perdemiz yırtıldı hem.
Kanlı yoldan Ney sunar hep arzuhal,
Hem verir Mecun'un aşkından misal.
Ney zehir, hem panzehir; ah nerde var,
Böyle bir dost, böyle bir özlemli yar? 
Sırrı bu aklın, bilinmez akl ile,
Tek kulaktır müşteri, ancak dile.
Sırf keder, gam; gitti kaç gün kaç gece,
Geçti yanışlarla günler, öylece.
Geçse günler, korku yok, her şey masal; 
Ey temizlik örneği, sen gitme kal! 
Kandı her şey, tek balık kanmaz sudan,
Anlamaz olgun adamdan bil ki, ham,
Söz uzar, kesmek gerektir vesselam! '
<end>

<start>
Goft yeki Hace Senai bimord
                         Merk-i çünan Hace ne karist hord
ÖYLE KOLAY DEĞİL
 Birisi dedi ki:Hoca Senai öldü.Böyle bir erin ölmesi,öyle kolay,öyle mühimsenmeyecek iş değil
Saman çöpü değildi ki uçtu diyelim.Su değil ki soğuktan donsun.
Tarak değil ki bir saç teli kırsın onu.Buğday tanesi değil ki toprak sıkıştırsın,gizlesin onu.
O şu topraktan yaratılan yurtta bir altın definesiydi ki iki cihanı da bir arpaya sayardı.
Topraktan yaratılan bedeni fırlattı,toprağa attı,akıldan ibaret ruhuysa aldı,göklere götürdü.
Yanıltacak söz mü söylüyoruz yoksa? Halkın bilmediği o ikinci canı sevgiliye bağışladı.
Saf şarap tortulanmıştı,safı küpün üstüne çıktı,tortudan arındı.
Azizim,bir Kürt,Maragalı,Reyli,Rum ülkesinden üç kişiyle buluşmuş yolculuğa çıkmıştı.Yolculuğu bitirdiler mi her biri kendi yurduna,kendi ülkesine gitti; atlas kumaşla kara çalı hiç aynı olur mu? 
Sus,çünkü padişah,senin adını nokta kazır gibi söz söyleme defterinden kazımıştır.
<end>

<start>
Bilemezsin
Sana verecek bir armağanı ne çok aradığımı...
Hiçbir şey içime sinmedi.
Altın madenine altın sunmanın ne anlamı var.
Ya da okyanusa su...
Düşündüğüm her şey
Doğu’ya baharat götürmek gibiydi.
Kalbimi ve ruhumu vermemin bir yararı yok,
Çünkü sen zaten bunlara sahipsin.
O yüzden sana bir ayna getirdim.
Kendine bak ve beni hatırla! ..
<end>

<start>
Geceleri sözüm bu, düşüncem bu günlerdedir; 
Gönlümün cezbesinden gafil oldum nicedir.
Nereden gelmiştim ben ve gelişim ne diye? 
Ülkemi göstermezsen bu gidişim nereye? 
Niçin yarattın beni; bir derin hayretteyim,
Beni yaratmandaki gayeyi ne bileyim? 
Sadece yakînim var en ulvî âlemdenim,
Eşyamı toplayarak oraya gideceğim! ...
- Şu toprak âlemine nasıl düşmüşsem öyle-
İki-üç günlük kafes takmışlar bedenime…
Benimle ilgisi yok bu toprak âleminin,
Bülbülüyüm ilâhî, o esrâr bahçesinin! 
Ne mutlu o güne ki, uçacağım o dosta,
Ve kanat çırpacağım varmak için yanına…
Zira biri var, biri; söz dinler kulağımda,
Hem söz söylüyor, hem gizlenmiş ağzımda! 
Kimdir bu gözlerimden öyle dışarı bakan? 
Söyler misin kim, beni gömlek diye giyen can? 
Eğer bana yol, konak göstermiyorsan buradan,
Bir nefes dem süremem tende ey ruh-ı revân! 
Kavuşma meyini ver, tâ ebed zindanına,
Kırayım her tarafı, sarhoşça, şamatayla…
- Gidemem… İsteğimle gelmedim ben buraya,
Getiren götürecek, o güzel vatanıma…
Kendiliğimden şiir söylediğimi sanma; 
Tek kapı bile çalmam uyanık olduğumda! 
Eş Şems! Eğer yüzünü gösterirsen sen bana,
Bu murdar teni kırar, atarım bir tarafa…
Çeviren: Şehrazad Şehzadeoğlu
<end>

<start>
ey âşık! Kendine bak da, insanların işine karışma; 
şu şunu söylüyor, bu bunu söylüyor, deyip durma! 
filan bana diken diyor,
filan yasemin diye çağırıyor, düşüncesine kapılma! 
her söze, herkese aldırma; gül gibi kokmaya bak sen.
filan sana kâfir diyor,
bir başkası da sana din adamı diyor...
vazgeç bunlardan vazgeç; gözünü aç! 
Allah, sana basiret gözü, gönül gözü vermiş! 
öyle bir göz vermiş ki,
senin mahmur bakışlarına karşı Cebrail"in kanadı bile secdeye kapanır.
şekil ve surete bakma! 
ey Hak âşığı, neşelen! 
seni yükseklere uçuracak kanatların olduktan sonra,
insanlardan sana ne gam var? 
ey kendi kusurlarını görmeyip de,
başka insanların iyisine kötüsüne bakıp kalan zavallı! 
Allah, senin yardımcın olsun.
Külliyât-ı Dîvân-ı Şems, I, 1972
<end>

<start>
Oyun tahtasında bu oyundan başkası yoktu.
Oyna dedi; ilave yapmayı ne bilirim?
Ben mevcut olan bir oyunu oynadım; 
Kendimi belaya attım.
Bela içinde de onun tatlarını tadıyorum; 
Onun mağlubuyum, onun mağlubuyum, onun mağlubu.
<end>

<start>
Gönlün varsa gönül kabesini tavaf et. Anlam kabesi, gönüldür; ne
diye toprak sanıyorsun onu?
Tanrı, sılret Kabe'sini tavaf etmeyi, onun vasıtasiyle bir gönül ele
alasın diye buyurmuştur.
Bir gönül incittin mi bin kez yaya gitsen de Kabe'yi tavafetsen
Tanrı kabul etmez.
Malını-mülkünü ver de bir gönül al; al da o gönül, mezarda, o
kapkara gecede ışık versin sana.
Tanrı kapısına binlerce altın torbası götürsen Tanrı, bize birşey
getireceksen gönül getir der.
Çünkü der, altın, gümüş, kapımızda hiçbir şey değildir; bizi
istiyorsan istediğimiz gönüldür bizim.
Senin, bir saman çöpü kadar değer, vermediğin yıkık gönül, Arş'tan
da üstündür, Kürsi'den de, Levh'ten de, Kalem'den de.
Hor bile olsa gönülü hor tutma, o horluğuyla gene de pek üstünler
üstünüdür gönül.
Yıkık gönül, Tanrı'nın baktığı varlıktır; onu yapan can, ne de
kutludur.
Kırılmış, iki yüz parça olmuş gönülü yapmak, Tanrı'ya hactan da
yeğdir, umreden de.
Tanrı defineleri, yıkık gönüldedir. Yıkık yerlerde pek çok defineler
gömülüdür.
Kul gibi, köle gibi gönüllere hizmet için kemer kuşan da sırlar
yolu, yiliüne açılsın.
Sana kutluluk gerekse, devlet istiyorsan, gönüller almaya, ululuğu
bırakmaya bak.
Gönüllerin yardımı seninle atbaşı beraber giderse kalbinden hikmet
kaynakları akar.
Dilinden sel gibi Ab-ı hayat akar; soluğun, Mesih'in soluğu gibi
hastalıklara ililç olur.
İki dünya da bir gönülceğiz için var olmuştur; okuyanın
dudağından çıkan "Sen olmasaydın" hadisini duy.
Yoksa varlığın, mekanın, güneşin, Ay'ın, yerin, şu gökkubbenin
Vücudu nerden olacaktı?
Sus, her kılında iki yüz dil olsa da söylesen, gönül, gene de anlatışa
sığmaz.
<end>

<start>
Gelin dostlar gelin kardeşlerim
Gelin oturalım yanyana
Gelin bağdaş kuralım şu sedire
Anlaşalım bilişelim görüşelim
Gelin ey sizler gelin diz dize daha sıkı
Doyasıya görelim yüzlerimizi
Sevelim birbirimizi gönülden
Görünüşte savaştayız ama
Aslında uzlaşmışız ezelden
Bahçeye çıkalım açılmış güller görelim
Güllerin en güzelini derelim
Etek etek dökülelim sevgilinin önüne
Sevelim-sevilelim
Gel ey gül yüzlü kardeşim gel güzelim
Bizden yüz çevirme bizi gönülden çıkarma
Biz gönül hırsızı değiliz emin insanlarız
Biz bu yokluk âleminde her zaman varız
Nefesimiz o gül bahçesinden
Yüreğimiz dostluk kardeşlik
Aşk gibi pusuda sevgiliyi bekleriz
Aşka da o ilâhî sevgiliye de kuluz biz
Bu kullukta yüceyiz bu kullukta yüceliriz
Gül bahçesine geliniz
Türkçesi: Mehmet Önder
<end>

<start>
Sultanımsın sultanımsın
Gönlümde canımda
İmânımsın benim
Can verirsen dirilirim
O cân ile dürülürüm
Bu can içre
Yüzlerce cânımsın benim
Sensiz ekmek bile zehir
Sen zehirlere panzehir
Sen suyum ekmeğim
Şekerim balımsın benim
Bağımsın yeşilimsin
Gülen servi açan yasemin
Sen gönül cennetinde
Mekânımsın benim
Göğümde ay’sın gönlümde sultan
Madenimin en değerli taşı
Ben sustum artık sen konuş
Sözde burhanımsın benim
Türkçesi: Mehmet Önder
<end>

<start>
Kötülükte bulundun mu kork,
Emin olma çünkü yaptığın kötülük bir tohumdur.
Allah onu mutlaka bitirir! 
Bir kaç kere,yaptığına pişman olur,utanırsın diye örter gizler
Lutfunu meydana çıkarmak için defalarca da örterde
sonradan adaletini göstermek için cezalandırır:
Bu suretle iki sıfatının da meydana çıkmasını,
Lutfunun müjdeci, kahrınında korkutucu olmasını diler.
<end>

<start>
Sonsuz bir karanlığın içinden doğdum.
Işığı gördüm, korktum. 
Ağladım.
Zamanla ışıkta yaşamayı öğrendim. 
Karanlığı gördüm, korktum. 
Gün geldi sonsuz karanlığa uğurladım sevdiklerimi... 
Ağladım.
Yaşamayı öğrendim.
Doğumun, hayatın bitmeye başladığı an olduğunu; 
Aradaki bölümün, ölümden çalınan zamanlar olduğunu
Öğrendim.
Zamanı öğrendim. 
Yarıştım onunla... 
Zamanla yarışılmayacağı nı, 
Zamanla barışılacağını, zamanla öğrendim...
İnsanı öğrendim.
Sonra insanların içinde iyiler ve kötüler olduğunu... 
Sonra da her insanin içinde 
İyilik ve kötülük bulunduğunu öğrendim.
Sevmeyi öğrendim. 
Sonra güvenmeyi... 
Sonra da güvenin sevgiden daha kalıcı olduğunu, 
Sevginin güvenin sağlam zemini üzerine kurulduğunu 
Öğrendim.
İnsan tenini öğrendim. 
Sonra tenin altında bir ruh bulunduğunu... 
Sonra da ruhun aslında tenin üstünde olduğunu öğrendim.
Evreni öğrendim. 
Sonra evreni aydınlatmanın yollarını öğrendim. 
Sonunda evreni aydınlatabilmek için önce çevreni aydınlatabilmek 
Gerektiğini öğrendim.
Ekmeği öğrendim. 
Sonra barış için ekmeğin bolca üretilmesi gerektiğini. 
Sonra da ekmeği hakça üleşmenin, bolca üretmek kadar 
Önemli olduğunu öğrendim.
Okumayı öğrendim. 
Kendime yazıyı öğrettim sonra... 
Ve bir süre sonra yazı, kendimi öğretti bana...
Gitmeyi öğrendim. 
Sonra dayanamayıp dönmeyi... 
Daha da sonra kendime rağmen gitmeyi...
Dünyaya tek başına meydan okumayı öğrendim genç yasta... 
Sonra kalabalıklarla birlikte yürümek gerektiği fikrine vardım. 
Sonra da asıl yürüyüşün kalabalıklara karşı olması gerektiğine vardım.
Düşünmeyi öğrendim. 
Sonra kalıplar içinde düşünmeyi öğrendim. 
Sonra sağlıklı düşünmenin kalıpları yıkarak düşünmek 
Olduğunu öğrendim.
Namusun önemini öğrendim evde... 
Sonra yoksundan namus beklemenin namussuzluk olduğunu; 
Gerçek namusun, günah elinin altındayken, günaha el 
Sürmemek olduğunu öğrendim.
Gerçeği öğrendim bir gün... 
Ve gerçeğin acı olduğunu... 
Sonra dozunda acının, yemeğe olduğu kadar hayata da 
Lezzet kattığını öğrendim.
Her canlının ölümü tadacağını, 
Ama sadece bazılarının hayatı tadacağını öğrendim.
Ben dostlarımı ne kalbimle nede aklımla severim. 
Olur ya... 
Kalp durur... 
Akıl unutur... 
Ben dostlarımı ruhumla severim. 
O ne durur, ne de unutur...
<end>

<start>
Pasif4
<end>

<start>
Her kimin yakası bir aşktan dolayı yırtılmışsa, o hırstan ve ayıptan tamamıyla temizlenmiştir. Kimde aşk endişesi yoksa o kanatsız kalmış bir kuş gibidir, vah ona! Ey bizim sevdası güzel aşkımız; şad ol! .. Toprak beden, aşktan dolayı göklere çıktı; dağ (bile aşktan)  oynamaya başladı, çevikleşti. Yemyeşil aşk bağının sonu, ucu-bucağı yok; orada gamdan ve neşeden başka ne meyveler var! Aşk davaya benzer; cefa çekmek de şahide. Şahidin yoksa davayı kazanamazsın ki! Her ne kadar dille anlatmak aydınlatıcı ise de dile (gelmeyen)  aşk, daha parlaktır. Aşk seçkin erler için gemiye benzer. Gemiye binen kişinin bir afete uğraması nadirdir, çoğu zaman kurtulur. Aşkın yüzlerce nazı, edası, ululuğu var. Aşk, yüzlerce nazla elde edilebilir.
Aşk vefakâr olduğu için vefakâr olanı satın alır. Vefasız adama bakmaz bile. Aşkın beş yüz kanadı vardır. Her kanadı, arştan yer altına kadar bütün kâinatı kaplar. Aşk, denizi bir çömlek gibi kaynatır; aşk, dağı kum gibi ezer, eritir. Aşk, gökyüzünü çatlatır, yüzlerce yarık açar; aşk, sebepsiz yeryüzünü titretir. Temiz aşk, Muhammed’le eşti. Allah aşk yüzünden ona “Sen olmasaydın...” dedi. Hâsılı o, aşkta tekti. Onun için Allah, peygamberler içinden O’nu seçti. Gönüllerin dönüşünü aşktan bil. Aşk olmasaydı dünya, donar kalırdı. Bu dünya pazarında sermaye altındır; o dünyada ise aşk ve iki ıslak göz. Zahirî güzelliğe ait bulunan aşklar da aşk değildir; onlar sonunda bir utanç vesilesi olur. En güzel olan Allah aşkından başka ne varsa can çekişmeden ibarettir...
Âşıklık, gönül iniltisinden belli olur; gönül derdi gibi bir dert yoktur. Âşığın hastalığı diğerlerinden farklıdır; aşk, Hak sırlarının usturlâbıdır. Âşıklar ferahlık kadehini, sevgililerin eliyle öldürüldükleri zaman içerler. Dirhem vermek cömert kişiye lâyıktır. Can vermek de esasen âşığın vergisidir. Âşık, aşk diyarında ne söylerse söylesin, ağzından aşk kokusu duyulur. Âşıkların varlıkla işi yoktur; âşıklar, kârlarını sermayesiz elde ederler. Âşıklar, yoklukta çadır kurarlar; onlar, yokluk gibi bir renktedirler, bir tek ruhları vardır onların! Âşıklara sevgilinin güzelliği müderristir; defterleri, dersleri, meşkleri de onun yüzü! Aşk, âşıkların vücudunu inceltir, zayıflatır; sevgililerin vücutlarınıysa güzelleştirir.
Âşık, başını verince akıl kalır mı gayri? Her şey helâk bulur, yalnız O’nun hakikati kalır. Kul, daima elbise, vergi diler; âşığın elbisesi ise daima sevgilinin cemalidir. Şeytan bile âşık olsa topu çeler; bir Cebrail kesilir, şeytanlığı ölür. Aşk, kimseye niyazı ve ihtiyacı olmayan Allah’ın vasıflarındandır. Ondan başkasına âşık olmak, geçici bir hevestir. Çünkü mecazi aşk, altınlarla bezenmiş bir güzelliktir. Görünüşü nurdur, fakat içi dumandır. Nur gitti de dumanı meydana çıktı mı mecazi aşk, derhal soğur; donar kalır.
<end>

<start>
Ben kafiye düşünüyorum oysa sevgilim bana
‘Vechimden başka bir şey düşünme’ diyor
Diyor ki ‘Ey benim kafiye düşünenim rahat ol
Benim yanımda en güzel kafiye sensin
Harf ne oluyor ki sen onu düşünesin
Nedir ki harf? Üzüm bağının çitten duvarı
Harfi, sesi, sözü artık birbirine vurup parçalayayım da
Seninle bu üçü olmaksızın konuşayım, ah!
“Bu Mesnevî bir mânâdır yoksa feûlûn, fâilât değil”
Ey ezel padişahı, şu beyitten ve gazelden kurtuldum artık
Müfteilun, müfteilün, müfteilün öldürdü beni
Bir yanıltmacadan ibâret olan kafiyeyi sel aldı
Zaten şairlerin kafalarının harcı kabuktan ibâret kabuktan
Tanrı, şiir için kafiye aramaktan başka bir dert vermediydi bana
Nihayet ondan da kurtardı beni
Şu şiiri al da eski bir şiir gibi yırt gitsin
Mânâlar, zaten harfe, havaya sığmıyor
Ey dil ile söylenen söz
Ben ne vakit senden kurtulacağım da
Mârifet güneşinin nuru ile gerçek Padişah’ı bulacağım,
Dilden de, kıt’adan da, şiirimden de bıktım artık
<end>

<start>
ni men menem-ü ni tü tüi ni tü meni
hem men menem-ü hem tü hem tü meni.
men bat ü çunanem ey nigari huteni,
kender galatam ki men tü em ya tü meni
ne ben benim, ne sen sensin, ne sen ‘ben’sin
hem ben benim hem sen sensin, hem sen ‘ben’sin.
ben seninle o haldeyim ki -ey güzel sevgilim
ben sen miyim, yoksa sen ben misin bir türlü kestiremiyorum
<end>

<start>
Duy feryad etmede her an bu ney,
Anlatır hep ayrılıklardan bu ney.
Der ki feryadım kamışlıktan gelir,
Duysa her kim, gözlerinden kan gelir.
Ayrılıktan parçalanmış bir yürek
İsterim ben, derdimi dökmem gerek.
Kim ki aslından ayırmış canını,
Öyle bekler, öyle vuslat anını.
Ağladım her yerde hep ah eyledim,
Gördüğüm her kul için dostum dedim.
Herkesin zannında dost oldum ama,
Kimse talip olmadı esrarıma.
Hiç değil feryadıma sırrım uzak,
Nerde bir göz, nerde bir candan kulak?
Aynadır ten can için, can ten için,
Lakin olmaz can gözü her kimsenin.
Ney sesi tekmil hava oldu ateş,
Hem yok olsun, kimde yoksa bu ateş!
Aşk ateş olmuş dökülmüştür ney'e,
Cezbesi aşkın karışmıştır mey'e.
Yardan ayrı dostu ney dost kıldı hem,
Perdesinden perdemiz yırtıldı hem.
Kanlı yoldan ney sunar hep arz-ı hal,
Hem verir Mecnunun aşkından misal.
Ney zehir, hem panzehir, ah nerde var,
Böyle bir dost, böyle bir özlemli yar?
Sırrı bu aklın bilinmez akl-ile,
Tek kulaktır müşteri, ancak dile.
Gam dolu günler zaman hep aynı hal,
Gün tamam oldu, yalan, yanlış, hayal.
Gün geçer yok korkumuz, her şey masal,
Ey temizlik örneği sen gitme, kal!
Kandı her şey, tek balık kanmaz sudan,
Gün uzar, rızkın eğer bulmazsa can.
Olgunun halinden ah, anlar mı ham? 
Söz uzar, kesmek gerektir vesselam.
<end>

<start>
Şimdiye kadar böyle hareket ettin durdun,
artık böyle harekette bulunma, suyu karattın, daha ziyade karartma! 
Bulandırma da su durulsun, o suyun içinde ay ve yıldızları tavaf eder gör! 
Çünkü insan, ırmak suyuna benzer, bulandı mı dibini göremezsin! 
Irmağın dibi incilerle, mercanlarla dopdolu...
Sakın bulandırma, o saf ve durudur.
İnsanların canı havaya benzer,
tozla karıştı mı gökyüzünde perde olur, gökyüzünü göstermez.
<end>

<start>
SABAH NAMAZI
Vakit seher? 
Zamanın rahmine sabahın nutfesi düştü az önce. 
Gün doğuyor yine ve yeniden. 
Şimdi hatırla ki, sen de bir zamanlar yokluğun karanlığında yitiktin. 
Kimsenin adını bilmediği, hatırını saymadığı bir yetimdin. 
Hatırla ki, Rabbin seni yokluğun gecesinden varlık ufkuna eriştirdi. 
Unutulmuşluğun gecesinde bırakmadı seni. 
Rabbin seni sahipsiz de bırakmadı.
Şimdi seher vakti. 
Sıyrıl gafletin gecesinden. 
Sehere aç gözlerini. 
Rabbine aç kalbini. 
Uyan. 
Uyan ve an seni hiç unutmayan Rabbini. 
Herkes unutsa bile seni unutmayan Rabbini. 
Herkesin O’nu unuttuğu anda an, kalk! 
Kalk ve miracına eşlik et En Sevgilinin. 
Şimdi sabah namazı vakti...
ÖĞLE NAMAZI
Vakit öğle... 
Güneş göğün en yüksek noktasında. 
Tıpkı gençliğin gibi. 
Şimdi gün de bir delikanlı. 
Heyecanlı ve telaşlı... 
Sanki hiç bitmeyecekmiş gibi, hiç akşam olmayacakmış gibi... 
Oysa, güneş şimdi batmaya başladı. 
Zirveye erişen herkes gibi o da alçalmaya başladı. 
Akşama akıyor ışıklar artık. 
Bil ki gün akşamlıdır; bil ki yazın sonu hazândır.
Vakit öğle... 
O kadar gürültü var ki ortalıkta. 
Kalbinin sesini duyamıyorsun bile. 
Ruhunun sonsuza uzanan emellerine kör olmak üzeresin. 
Telaşların arasından sıyrıl, yer ayır ruhuna. 
Kalbini sonsuzluğa bitiştir. 
Alnını secdeye değdir. 
Şimdi öğle namazı vakti.
İKİNDİ NAMAZI
Vakit ikindi. 
Gün ihtiyarladı. 
Güneş solgun rengini bırakıyor güller üstüne. 
Hüzün renkli bulutlar sardı göğü. 
Güneşin saltanatı bitmek üzere. 
Zevale akıyor ışıklar. 
Hatırla ki, sen de bir ömrün ikindisine yürüyorsun. 
Tenin soluyor. 
Gözlerinin feri çekiliyor. 
Öbür kıyısındasın artık nehrin. 
Güz yaprakları gibi. 
Hem dalındasın hayatın hem de düşmeye hazırsın.
Rüzgârı bekliyor gibisin. 
İnceldiğin yerden kopmaya hazırsın. 
Hoyrat bir rüzgâr artık zaman. 
Şimdi ikindi vakti. 
Secdeye koy alnını. 
Zamanın Sahibini selâmla. 
O’na konuş, O’nunla konuş; dualarını fısılda. 
Sonsuzluğa tutun hece, hece. 
Şimdi ikindi namazı vakti.
AKŞAM NAMAZI
Vakit akşam. 
Gün ölmek üzere. 
Güneş ışıklarını topluyor eşyanın üzerinden. 
Kızılca kıyameti kopuyor dünyanın. 
Kara kefenini giyiniyor gün. 
Gülün rengi soluyor, eşyanın cezbesi yitiveriyor. 
Hatırla ki, senin de akşamın olacak bir gün. 
Ömrünün ışıkları solacak. 
Hayatının perdesi çekilecek. 
Dudaklarında donacak gülüşün güneşi. 
Zaman uçurumun olacak; gelen günün güneşi sana doğmayacak.
Şimdi akşam. 
Herkesin senden uzaklaşacağı ölüm anını hatırla ki, 
sen de şimdi herkesten ve her şeyden uzaklaşıp Rabbine yanaşasın. 
Seni sen yokken de bilen Rabbin, sen öldükten sonra da bilecek elbet. 
Herkesin unuttuğu yerde seni bir O hatırlayacak. 
Hatırını yalnız O bilecek.
Sen de O’nu an şimdi. 
Şimdi akşam namazı vakti.
YATSI NAMAZI
Vakit Yatsı. 
Gün çoktan öldü. 
Güneş ışıklarını topladı. 
Gece hükmediyor âleme. 
Güneşin saltanatı bitti. 
Işıklar tükendi ufuklarda. 
Renkler ellerini çekti eşyadan. 
Gül soldu, gün soldu. 
Göğe yöneldi gözler. 
Hatırla ki, sen de unutuşun kara gecesine yuvarlanacaksın. 
Bir adın kalacak geriye. 
Bir mezar taşın hatırlayacak belki Seni. 
Belki o da unutacak.
Düşün ki, unutuşun koyu karanlığı çökmüş üzerine. 
Yokluğuna çoktan alışılmış. 
Unutuluşun hepten kanıksanmış. 
Kimsenin özlediği bile değilsin artık.
Hatırla bunları. 
Hatırla ki, çoklarının seni unuttuğu bu gece, herkesi unutup sen de O’nu hatırla. 
Çoklarının ışıklara kanıp sahte renklerin kuyularına daldığı bu gece, 
Rabbini an, Rabbine kan, Rabbine uyan. 
Evet işte. 
Şimdi yatsı namazı vakti.
<end>

<start>
26 AĞUSTOS GECESİNDE SAATLAR
İKİ OTUZDAN BEŞ OTUZA KADAR
ve
İZMİR RIHTIMINDAN AKDENİZ'E
BAKAN NEFER
Saat 2.30.
Kocatepe yanık ve ihtiyar bir bayırdır,
ne ağaç, ne kuş sesi,
                  ne toprak kokusu vardır.
Gündüz güneşin,
                     gece yıldızların altında kayalardır.
Ve şimdi gece olduğu için
ve dünya karanlıkta daha bizim,
                        daha yakın,
                                daha küçük kaldığı için
ve bu vakitlerde topraktan ve yürekten
                 evimize, aşkımıza ve kendimize dair
                                       sesler geldiği için
kayalıklarda şayak kalpaklı nöbetçi
okşayarak gülümseyen bıyığını
                seyrediyordu Kocatepe'den
                        dünyanın en yıldızlı karanlığını.
Düşman üç saatlik yerdedir
ve Hıdırlık-tepesi olmasa
        Afyonkarahisar şehrinin ışıkları gözükecek.
Küzeydoğuda Güzelim-dağları
ve dağlarda tek
                        tek
                            ateşler yanıyor.
Ovada Akarçay bir pırıltı halinde
ve şayak kalpaklı nöbetçinin hayalinde
                   şimdi yalnız suların yaptığı bir yolculuk var:
Akarçay belki bir akar su,
                        belki bir ırmak,
                               belki küçücük bir nehirdir.
Akarçay Dereboğazı'nda değirmenleri çevirip
                            ve kılçıksız yılan balıklarıyla
                                    Yedişehitler kayasının gölgesine girip
                                                                                   çıkar.
Ve kocaman çiçekleri eflâtun
                                       kırmızı
                                               beyaz
ve sapları bir, bir buçuk adam boyundaki
                              haşhaşların arasından akar.
Ve Afyon önünde
                       Altıgözler Köprüsü'nün altından
                                         gündoğuya dönerek
ve Konya tren hattına rastlayıp yolda
Büyükçobanlar Köyü'nü solda
                        ve Kızılkilise'yi sağda bırakıp
                                                           gider.
Düşündü birdenbire kayalardaki adam
kaynakları ve yolları düşman elinde kalan bütün nehirleri.
Kim bilir onlar ne kadar büyük,
                      ne kadar uzundular? 
Birçoğunun adını bilmiyordu,
yalnız, Yunan'dan önce ve Seferberlik'ten evvel
Selimşahlar Çiftliği'nde ırgatlık ederken Manisa'da
                  geçerdi Gediz'in sularını başı dönerek.
Dağlarda tek
                    tek
                         ateşler yanıyordu.
Ve yıldızlar öyle ışıltılı, öyle ferahtılar ki
şayak kalpaklı adam
nasıl ve ne zaman geleceğini bilmeden
        güzel, rahat günlere inanıyordu
ve gülen bıyıklarıyla duruyordu ki mavzerinin yanında,
birdenbire beş adım sağında onu gördü.
Paşalar onun arkasındaydılar.
O, saatı sordu.
Paşalar: «Üç,» dediler.
Sarışın bir kurda benziyordu.
Ve mavi gözleri çakmak çakmaktı.
Yürüdü uçurumun başına kadar,
eğildi, durdu.
Bıraksalar
ince, uzun bacakları üstünde yaylanarak
ve karanlıkta akan bir yıldız gibi kayarak
Kocatepe'den Afyon Ovası'na atlıyacaktı.
Saat 3.30.
Halimur - Ayvalı hattı üzerinde
                                 manga mevziindedir.
İzmirli Ali Onbaşı
(kendisi tornacıdır)
karanlıkta gözyordamıyla
         sanki onları bir daha görmiyecekmiş gibi
              baktı manga efradına birer birer:
Sağda birinci nefer
                         sarışındı.
İkinci esmer.
Üçüncü kekemeydi
fakat bölükte
             yoktu onun üstüne şarkı söyliyen.
....................
<end>

<start>
(Nazimin son şiiri....)
Gelsene dedi bana....................
<end>

<start>
Bu sıcaklarda seni düşünüyorum
çıplaklığını
boynunu bileklerini
minderde ak bir kuş gibi yatan ayağını
senin söylediklerini.
Bu sıcakl....................
<end>

<start>
Kar kesti yolu
sen yoktun
oturdum karşına dizüstü
seyrettim yüzünü
gözlerim ....................
<end>

<start>
Her günüm mis gibi dünya kokan bir kavun dilimi 
Senin sayende. 
Bütün yemişler elime güneştenmişim gibi uzanıyor 
Senin sayende. 
Senin sayende ....................
<end>

<start>
Bu dünyada ne çok güzel kadın var
kızlar hele.
O....................
<end>

<start>
Koynumda çırılçıplaksınız 
Şehir, akşam ve sen
Aydınlıgınız yüzüme vuruyor
Bir de saçlarınızın kokus....................
<end>

<start>
Beş kıtanın içinden başladı sefer 
Gidildi kuzeye doğru, gidildi, 
Ormanlar, kayalar, göller, denizler 
Şehrine varıldı, ş....................
<end>

<start>
İkimiz de biliyoruz, sevgilim,
öğrettiler:
               aç kalmayı, üşümeyi,
               yorgunluğu ölesiye
               ve birbirimizden ayrı ....................
<end>

<start>
O, ne önde 
               ne arkada
               sırada 
               sıramızdaydı......................
<end>

<start>
Bu zırhları, bu orduları tanırım, 
benim de sularıma girdiler, 
benim de toprağıma asker çıkardılar geceleyin.
Kanıma susamıştılar.
Çalmak istiyorlardı gözlerimin nurunu, 
hünerini ellerimin.
Döktük denize onları
1922'ydi yıllardan...
Mısırlı kardeşim; 
şarkılarımız k....................
<end>

<start>
Geliyorlar Taranta - Babu, 
seni öldürmeğe geliyorlar. 
Karnını deşip barsaklarının 
kumun üstünde aç yılanlar gibi kıvrandıklarını 
görmeğe geliyorlar. 
Seni öldürmeğe geliyorlar Taranta - Babu, 
seni ve keçilerini. 
Oysaki, ne onlar seni tanır ne onları sen.. 
Ve ne keçilerin atlamıştır onların çitlerinden.
Geliyorlar Taranta - Babu. 
Kimi Nap....................
<end>

<start>
Adedi devir
       sıfır.
Şehir
   sustu
Kenetlendi nokta nokta şehrinin
                 asfalt-beton çenesi: 
bin dokuz yüz nokta nokta senesi
                    nokta nokta
                           ayında...
Cadde boş.
bir uçtan bir uca koş.
Cadde boş
       bomboş
           cebim gibi...
Kesildi akmıyor su...
Ne bir motor uğultusu
              ne dönen bir tekerlek var.
Rüzgar: 
   sürüklüyor asfaltta Mister Ford'un adını: 
   duvardan kopan renkli bir ilan kaadını
....................
<end>

<start>
Çocukken sineklerin kanadını koparmadı 
teneke bağlamadı kedilerin kuyruğuna 
kibrit kutularına hapsetmedi ham....................
<end>

<start>
görmek
işitmek
duymak
düşünmek
ve konuşmak
koşmak alabildiğine
başı dolu
başı boş
koş-mak...
hehehey TARANTA BABU hehehey
yaşamak ne güzel şey
anasını sattığımın
yaşamak ne güzel şey...
düşün beni
kollarım, senin üç çocuk doğurmuş
geniş kalçalarındayken...
düşün sıcak...
düşün kara bir tasa damlayan
çırılçıplak
bir su sesini...
istediğin yemisin
rengini, etini, adını düşün...
gözdeki tad....................
<end>

<start>
Anası bir oğlancık doğurdu bana; 
kaşsız, sarı bir oğlan, 
masmavi kundağında yatan 
bir nur topu, üç kilo ağırlığında.
Benim oğlan 
dünyaya geldiği zaman, 
çocuklar doğdu Korede, 
sarı ay çiçeğine benziyorlardı. 
Makartır kesti onları, 
gitti....................
<end>

<start>
Başladı işe
Bitirdi işi..
Başlarken avaz avaz bağırmadı.
Bitirdi ve :
-Gelin seyredin, diye dört yanı çağırmadı..
O milyonların milyo....................
<end>

<start>
Haydi güle güle gülüm 
          haydi güle güle
Hani ağlamak yoktu? 
Ağlama kızım, 
gözüne batacak sürmelerin.
Taksiye bindin işte, 
işte hapishanesinde yattığım şehrin
                  geçiyorsun içinden.
Şöför belki ben yaşta bir adam
dikiz aynasından bakıyor sana
anlıyor bu güzel kadını....................
<end>

<start>
Zevcem, 
ruhu revanım
Hatice Pirayende
ölümü düşünüyorum, 
demek ki atreryo skleroz
başlıyor bende....
Bir gün
kar  yağarken, 
yahut bir gece, 
yahut bir öğle sıcağında, 
hangimiz ilk önce, 
nasıl ve nerde öleceğiz? 
Nasıl ve ne olacak
ölenin son duyduğu se....................
<end>

<start>
Bugün çarşamba: 
- biliyorsun -
Çankırı'nın pazarı.
Demir kapımızdan geçip
kamış sepetimizde bize kadar gelecek
yumurtası, bulguru, 
yaldızlı, mor patlıcanları.....................
<end>

<start>
Bir akşamüstü
oturup
hapisane kapısında
rubailer okuduk Gazalî'den: 
'Gece: 
     büyük lâciverdî bahçe.
  Altın pırıltılarla devranı rakkaselerin.
  Ve tahta kutularda upuzun yatan ölüler.
Bir gün eğer, 
benden uzak, 
karanlık bir yağmur gibi, 
canını sıkarsa yaşamak
                  tekrar Gazalî'yi oku.
Ve Pîrâyende'm benim, 
ben eminim
sen sadece merhamet duyacaksın
ölümün karşısında onun
                            ümitsiz yalnızlığı....................
<end>

<start>
İtalya'nın 
nakışlarında güneşler oynaşan ipekli şalları, 
Pompei yollarında kara katırlarının nalları, 
boyalı kutusunda Verdi'nin yüreği atan laternası 
ve âlâ düdük makarnası....................
<end>

<start>
Topraktan ateşten ve denizden 
doğanların
en mükemmeli doğacak bizden...
..........
..........
......... ve insanlar ellerini
korkmadan
düşünmeden
birbirlerinin ellerine bırakara....................
<end>

<start>
Dar-es-Selam'da 'Halas Ordusu' kulübesinde uyumanın yolu yok sıcaktan.
derime yapışıyor sıcak vıcık vıcık.
Kanadalı karı koca akşam dualarını çoktan çaldılar magnefonda.
Arslanlar böğürmüyor.
arslanlar içerlerde
arslanlar, filler, gergedanlar, 
zebra, zürafa, antilopların çeşidi.
Kaplan yok sanıyorum.
Moskova'da zooloji parkında kaplan da va....................
<end>

<start>
Ne maveradan ses duymak, 
ne satırların nescine koymak o, 
ne bir kuyumcu merakıyla islemek kafiyeyi, 
ne güzel laf, ne derin kelam...
Çok şukur
hepsinin
hepsinin üstündeyim bu aksam.
Bu aksam
bir sokak şarkicisiyim hünersiz bir sesim var; 
sana, 
senin işitemeyeceğin bir şarkiyi söyleyen bir ses.
Karanlıkta kar yağıyor, 
sen Madrid kapısındasın.
Karsında en güzel şeylerimizi
ümidi, hasreti, hürriyeti
ve çocukları öldüren bir ordu.
Kar yağıyor.
Ve belki bu aksam
ıslak ayakların üşüyordur.
Kar yağıyor, 
ve ben simdi düşünürken seni
şurana bir kursun saplanabilir
ve artık bir daha
ne kar, ne rüzgar, ne gece...
Kar yağıyor
ve sen böyle  deyip
Madrid kapısına dik....................
<end>

<start>
sayılar bebelerin kundakları 
sayılar tabutları şehirlerin 
öldürülmüş 
öldürülebilecek olan 
sayılar yaklaşan bir şeyleri bildirir 
sayılar bildirir uzaklaşan bir şeyleri
nedir yaklaşan bize 
bizden uzaklaşan nedir
dünya savaşı: I 
dünya savaşı: II 
14'ten 18'e 39'dan 45'e 10 yıl 54 milyon ölü 
49 milyon sakat 
ölülerle sakatların memleketi 
103 milyon nüfuslu bir memleket 
ve ayrıca öksüzleri delileri yanık taşlarıyla
ve gidenlerden biri evimizdendi 
gitti dönmedi bir daha 
19'unda mıydı 40'ında mıydı aklımda kalmamış 
döndü iki gözü kör 
gök gözlü müydü kara gözlü müydü aklımda kalmamış 
döndü dizkapağından kesik sol bacağı 
döndü ve kapısını bulamadı evinin 
14'ten 18'e 39'dan 45'e 10 yıl 54 milyon ölü 
49 milyon sakat
yeryüzünde yuvarlak hesap ve şimdilik 2,5 milyarız 
% 80'imiz aç 
dişlerimiz dökülüyor 
dişetlerimiz yara içinde 
ölü derilerimiz çatlak 
hele çocuklarımız 
sallanan koca kafaları 
kırış kırış yüzlerinde kederli iri gözleriyle 
ve eğri büğrü incecik bacakları üstünde karınları 
davul gibi ....................
<end>

<start>
«Bu hamiyetli ve cesur, Manastırlı Hamdi Efendi olmasaydı, İstanbul felâketinden kim bilir haber almak için 
ne kadar intizarlar içinde kalacaktık. İstanbul'da bulunan nâzır, mebus, kumandan, teşkilâtımız mensupları 
içinden bir zat çıkıp vaktiyle bize haber vermeği düşünmemiş olduğu anlaşılıyor. Demek ki cümlesini heyecan 
ve helecan kaplamıştı. Bir ucu Ankara'da bulunan telin İstanbul'da bulunan ucuna yanaşamayacak kadar 
şaşkın bir hale gelmiş olduklarına bilmem ki hükmetmek caiz olur mu? »
(Nutuk, s.295, Devlet Basımevi, İstanbul 1938)
920'nin 16 Martı. 
Öğleden evvel 
saat onda 
makina başında şöyle bir telgraf aldı Ankara'daki:
«Der-aliye 16/3/1920. 
İngilizler bastı bu sabah 
Şehzadebaşı'ndaki Muzika karakolunu. 
Müsademe edildi. 
İşgal altına alıyorlar İstanbul'u şimdi. 
Berâyi malûmat arzolunur. 
Manastırlı Hamdi.»
920'nin 16 Martı. 
Harbiye Nezareti telgrafhanesi buldu Ankara'yı: 
«Etrafta dolaşıyor İngiliz askerleri. 
Şimdi işte 
İngiliz askerleri giriyorlar nezarete. 
İşte giriyor....................
<end>

<start>
Hint Okyanusu'nu seyrettim bu sabah.
Okyanuslar üstüne bir çift sözüm var sana: 
Kıyısından seyredilen okyanus
....................
<end>

<start>
26 AĞUSTOS GECESİNDE SAATLAR
İKİ OTUZDAN BEŞ OTUZA KADAR
ve
İZMİR RIHTIMINDAN AKDENİZ'E
BAKAN NEFER
Saat 2.30.
Kocatepe yanık ve ihtiyar bir bayırdır,
ne ağaç, ne kuş sesi,
                  ne toprak kokusu vardır.
Gündüz güneşin,
                     gece yıldızların altında kayalardır.
Ve şimdi gece olduğu için
ve dünya karanlıkta daha bizim,
                        daha yakın,
                                daha küçük kaldığı için
ve bu vakitlerde topraktan ve yürekten
                 evimize, aşkımıza ve kendimize dair
                                       sesler geldiği için
kayalıklarda şayak kalpaklı nöbetçi
okşayarak gülümseyen bıyığını
                seyrediyordu Kocatepe'den
                        dünyanın en yıldızlı karanlığını.
Düşman üç saatlik yerdedir
ve Hıdırlık-tepesi olmasa
        Afyonkarahisar şehrinin ışıkları gözükecek.
Küzeydoğuda Güzelim-dağları
ve dağlarda tek
                        tek
                            ateşler yanıyor.
Ovada Akarçay bir pırıltı halinde
ve şayak kalpaklı nöbetçinin hayalinde
                   şimdi yalnız suların yaptığı bir yolculuk var:
Akarçay belki bir akar su,
                        belki bir ırmak,
                               belki küçücük bir nehirdir.
Akarçay Dereboğazı'nda değirmenleri çevirip
                            ve kılçıksız yılan balıklarıyla
                                    Yedişehitler kayasının gölgesine girip
                                                                                   çıkar.
Ve kocaman çiçekleri eflâtun
                                       kırmızı
                                               beyaz
ve sapları bir, bir buçuk adam boyundaki
                              haşhaşların arasından akar.
Ve Afyon önünde
                       Altıgözler Köprüsü'nün altından
                                         gündoğuya dönerek
ve Konya tren hattına rastlayıp yolda
Büyükçobanlar Köyü'nü solda
                        ve Kızılkilise'yi sağda bırakıp
                                                           gider.
Düşündü birdenbire kayalardaki adam
kaynakları ve yolları düşman elinde kalan bütün nehirleri.
Kim bilir onlar ne kadar büyük,
                      ne kadar uzundular? 
Birçoğunun adını bilmiyordu,
yalnız, Yunan'dan önce ve Seferberlik'ten evvel
Selimşahlar Çiftliği'nde ırgatlık ederken Manisa'da
                  geçerdi Gediz'in sularını başı dönerek.
Dağlarda tek
                    tek
                         ateşler yanıyordu.
Ve yıldızlar öyle ışıltılı, öyle ferahtılar ki
şayak kalpaklı adam
nasıl ve ne zaman geleceğini bilmeden
        güzel, rahat günlere inanıyordu
ve gülen bıyıklarıyla duruyordu ki mavzerinin yanında,
birdenbire beş adım sağında onu gördü.
Paşalar onun arkasındaydılar.
O, saatı sordu.
Paşalar: «Üç,» dediler.
Sarışın bir kurda benziyordu.
Ve mavi gözleri çakmak çakmaktı.
Yürüdü uçurumun başına kadar,
eğildi, durdu.
Bıraksalar
ince, uzun bacakları üstünde yaylanarak
ve karanlıkta akan bir yıldız gibi kayarak
Kocatepe'den Afyon Ovası'na atlıyacaktı.
Saat 3.30.
Halimur - Ayvalı hattı üzerinde
                                 manga mevziindedir.
İzmirli Ali Onbaşı
(kendisi tornacıdır)
karanlıkta gözyordamıyla
         sanki onları bir daha görmiyecekmiş gibi
              baktı manga efradına birer birer:
Sağda birinci nefer
                         sarışındı.
İkinci esmer.
Üçüncü kekemeydi
fakat bölükte
             yoktu onun üstüne şarkı söyliyen.
....................
<end>

<start>
(Nazimin son şiiri....)
Gelsene dedi bana....................
<end>

<start>
Bu sıcaklarda seni düşünüyorum
çıplaklığını
boynunu bileklerini
minderde ak bir kuş gibi yatan ayağını
senin söylediklerini.
Bu sıcakl....................
<end>

<start>
Kar kesti yolu
sen yoktun
oturdum karşına dizüstü
seyrettim yüzünü
gözlerim ....................
<end>

<start>
Her günüm mis gibi dünya kokan bir kavun dilimi 
Senin sayende. 
Bütün yemişler elime güneştenmişim gibi uzanıyor 
Senin sayende. 
Senin sayende ....................
<end>

<start>
Bu dünyada ne çok güzel kadın var
kızlar hele.
O....................
<end>

<start>
Koynumda çırılçıplaksınız 
Şehir, akşam ve sen
Aydınlıgınız yüzüme vuruyor
Bir de saçlarınızın kokus....................
<end>

<start>
Beş kıtanın içinden başladı sefer 
Gidildi kuzeye doğru, gidildi, 
Ormanlar, kayalar, göller, denizler 
Şehrine varıldı, ş....................
<end>

<start>
İkimiz de biliyoruz, sevgilim,
öğrettiler:
               aç kalmayı, üşümeyi,
               yorgunluğu ölesiye
               ve birbirimizden ayrı ....................
<end>

<start>
O, ne önde 
               ne arkada
               sırada 
               sıramızdaydı......................
<end>

<start>
Bu zırhları, bu orduları tanırım, 
benim de sularıma girdiler, 
benim de toprağıma asker çıkardılar geceleyin.
Kanıma susamıştılar.
Çalmak istiyorlardı gözlerimin nurunu, 
hünerini ellerimin.
Döktük denize onları
1922'ydi yıllardan...
Mısırlı kardeşim; 
şarkılarımız k....................
<end>

<start>
Geliyorlar Taranta - Babu, 
seni öldürmeğe geliyorlar. 
Karnını deşip barsaklarının 
kumun üstünde aç yılanlar gibi kıvrandıklarını 
görmeğe geliyorlar. 
Seni öldürmeğe geliyorlar Taranta - Babu, 
seni ve keçilerini. 
Oysaki, ne onlar seni tanır ne onları sen.. 
Ve ne keçilerin atlamıştır onların çitlerinden.
Geliyorlar Taranta - Babu. 
Kimi Nap....................
<end>

<start>
Adedi devir
       sıfır.
Şehir
   sustu
Kenetlendi nokta nokta şehrinin
                 asfalt-beton çenesi: 
bin dokuz yüz nokta nokta senesi
                    nokta nokta
                           ayında...
Cadde boş.
bir uçtan bir uca koş.
Cadde boş
       bomboş
           cebim gibi...
Kesildi akmıyor su...
Ne bir motor uğultusu
              ne dönen bir tekerlek var.
Rüzgar: 
   sürüklüyor asfaltta Mister Ford'un adını: 
   duvardan kopan renkli bir ilan kaadını
....................
<end>

<start>
Çocukken sineklerin kanadını koparmadı 
teneke bağlamadı kedilerin kuyruğuna 
kibrit kutularına hapsetmedi ham....................
<end>

<start>
görmek
işitmek
duymak
düşünmek
ve konuşmak
koşmak alabildiğine
başı dolu
başı boş
koş-mak...
hehehey TARANTA BABU hehehey
yaşamak ne güzel şey
anasını sattığımın
yaşamak ne güzel şey...
düşün beni
kollarım, senin üç çocuk doğurmuş
geniş kalçalarındayken...
düşün sıcak...
düşün kara bir tasa damlayan
çırılçıplak
bir su sesini...
istediğin yemisin
rengini, etini, adını düşün...
gözdeki tad....................
<end>

<start>
Anası bir oğlancık doğurdu bana; 
kaşsız, sarı bir oğlan, 
masmavi kundağında yatan 
bir nur topu, üç kilo ağırlığında.
Benim oğlan 
dünyaya geldiği zaman, 
çocuklar doğdu Korede, 
sarı ay çiçeğine benziyorlardı. 
Makartır kesti onları, 
gitti....................
<end>

<start>
Başladı işe
Bitirdi işi..
Başlarken avaz avaz bağırmadı.
Bitirdi ve :
-Gelin seyredin, diye dört yanı çağırmadı..
O milyonların milyo....................
<end>

<start>
Haydi güle güle gülüm 
          haydi güle güle
Hani ağlamak yoktu? 
Ağlama kızım, 
gözüne batacak sürmelerin.
Taksiye bindin işte, 
işte hapishanesinde yattığım şehrin
                  geçiyorsun içinden.
Şöför belki ben yaşta bir adam
dikiz aynasından bakıyor sana
anlıyor bu güzel kadını....................
<end>

<start>
Zevcem, 
ruhu revanım
Hatice Pirayende
ölümü düşünüyorum, 
demek ki atreryo skleroz
başlıyor bende....
Bir gün
kar  yağarken, 
yahut bir gece, 
yahut bir öğle sıcağında, 
hangimiz ilk önce, 
nasıl ve nerde öleceğiz? 
Nasıl ve ne olacak
ölenin son duyduğu se....................
<end>

<start>
Bugün çarşamba: 
- biliyorsun -
Çankırı'nın pazarı.
Demir kapımızdan geçip
kamış sepetimizde bize kadar gelecek
yumurtası, bulguru, 
yaldızlı, mor patlıcanları.....................
<end>

<start>
Bir akşamüstü
oturup
hapisane kapısında
rubailer okuduk Gazalî'den: 
'Gece: 
     büyük lâciverdî bahçe.
  Altın pırıltılarla devranı rakkaselerin.
  Ve tahta kutularda upuzun yatan ölüler.
Bir gün eğer, 
benden uzak, 
karanlık bir yağmur gibi, 
canını sıkarsa yaşamak
                  tekrar Gazalî'yi oku.
Ve Pîrâyende'm benim, 
ben eminim
sen sadece merhamet duyacaksın
ölümün karşısında onun
                            ümitsiz yalnızlığı....................
<end>

<start>
İtalya'nın 
nakışlarında güneşler oynaşan ipekli şalları, 
Pompei yollarında kara katırlarının nalları, 
boyalı kutusunda Verdi'nin yüreği atan laternası 
ve âlâ düdük makarnası....................
<end>

<start>
Topraktan ateşten ve denizden 
doğanların
en mükemmeli doğacak bizden...
..........
..........
......... ve insanlar ellerini
korkmadan
düşünmeden
birbirlerinin ellerine bırakara....................
<end>

<start>
Dar-es-Selam'da 'Halas Ordusu' kulübesinde uyumanın yolu yok sıcaktan.
derime yapışıyor sıcak vıcık vıcık.
Kanadalı karı koca akşam dualarını çoktan çaldılar magnefonda.
Arslanlar böğürmüyor.
arslanlar içerlerde
arslanlar, filler, gergedanlar, 
zebra, zürafa, antilopların çeşidi.
Kaplan yok sanıyorum.
Moskova'da zooloji parkında kaplan da va....................
<end>

<start>
Ne maveradan ses duymak, 
ne satırların nescine koymak o, 
ne bir kuyumcu merakıyla islemek kafiyeyi, 
ne güzel laf, ne derin kelam...
Çok şukur
hepsinin
hepsinin üstündeyim bu aksam.
Bu aksam
bir sokak şarkicisiyim hünersiz bir sesim var; 
sana, 
senin işitemeyeceğin bir şarkiyi söyleyen bir ses.
Karanlıkta kar yağıyor, 
sen Madrid kapısındasın.
Karsında en güzel şeylerimizi
ümidi, hasreti, hürriyeti
ve çocukları öldüren bir ordu.
Kar yağıyor.
Ve belki bu aksam
ıslak ayakların üşüyordur.
Kar yağıyor, 
ve ben simdi düşünürken seni
şurana bir kursun saplanabilir
ve artık bir daha
ne kar, ne rüzgar, ne gece...
Kar yağıyor
ve sen böyle  deyip
Madrid kapısına dik....................
<end>

<start>
sayılar bebelerin kundakları 
sayılar tabutları şehirlerin 
öldürülmüş 
öldürülebilecek olan 
sayılar yaklaşan bir şeyleri bildirir 
sayılar bildirir uzaklaşan bir şeyleri
nedir yaklaşan bize 
bizden uzaklaşan nedir
dünya savaşı: I 
dünya savaşı: II 
14'ten 18'e 39'dan 45'e 10 yıl 54 milyon ölü 
49 milyon sakat 
ölülerle sakatların memleketi 
103 milyon nüfuslu bir memleket 
ve ayrıca öksüzleri delileri yanık taşlarıyla
ve gidenlerden biri evimizdendi 
gitti dönmedi bir daha 
19'unda mıydı 40'ında mıydı aklımda kalmamış 
döndü iki gözü kör 
gök gözlü müydü kara gözlü müydü aklımda kalmamış 
döndü dizkapağından kesik sol bacağı 
döndü ve kapısını bulamadı evinin 
14'ten 18'e 39'dan 45'e 10 yıl 54 milyon ölü 
49 milyon sakat
yeryüzünde yuvarlak hesap ve şimdilik 2,5 milyarız 
% 80'imiz aç 
dişlerimiz dökülüyor 
dişetlerimiz yara içinde 
ölü derilerimiz çatlak 
hele çocuklarımız 
sallanan koca kafaları 
kırış kırış yüzlerinde kederli iri gözleriyle 
ve eğri büğrü incecik bacakları üstünde karınları 
davul gibi ....................
<end>

<start>
«Bu hamiyetli ve cesur, Manastırlı Hamdi Efendi olmasaydı, İstanbul felâketinden kim bilir haber almak için 
ne kadar intizarlar içinde kalacaktık. İstanbul'da bulunan nâzır, mebus, kumandan, teşkilâtımız mensupları 
içinden bir zat çıkıp vaktiyle bize haber vermeği düşünmemiş olduğu anlaşılıyor. Demek ki cümlesini heyecan 
ve helecan kaplamıştı. Bir ucu Ankara'da bulunan telin İstanbul'da bulunan ucuna yanaşamayacak kadar 
şaşkın bir hale gelmiş olduklarına bilmem ki hükmetmek caiz olur mu? »
(Nutuk, s.295, Devlet Basımevi, İstanbul 1938)
920'nin 16 Martı. 
Öğleden evvel 
saat onda 
makina başında şöyle bir telgraf aldı Ankara'daki:
«Der-aliye 16/3/1920. 
İngilizler bastı bu sabah 
Şehzadebaşı'ndaki Muzika karakolunu. 
Müsademe edildi. 
İşgal altına alıyorlar İstanbul'u şimdi. 
Berâyi malûmat arzolunur. 
Manastırlı Hamdi.»
920'nin 16 Martı. 
Harbiye Nezareti telgrafhanesi buldu Ankara'yı: 
«Etrafta dolaşıyor İngiliz askerleri. 
Şimdi işte 
İngiliz askerleri giriyorlar nezarete. 
İşte giriyor....................
<end>

<start>
Hint Okyanusu'nu seyrettim bu sabah.
Okyanuslar üstüne bir çift sözüm var sana: 
Kıyısından seyredilen okyanus
....................
<end>

<start>
Artık bir daha
bir kahkaha
gibi gülmeyecek gözünüzde gözümüz.
Teveccühünüz
mavi bir mücevherdi başımızda.
Başımızdan düşürdük onu....................
<end>

<start>
1902'de doğdum
doğduğum şehre dönmedim bir daha
geriye dönmeyi sevmem
üç yaşımda Halep'te paşa torunluğu ettim
on dokuzumda Moskova'da komünist Üniversite öğrenciliği
kırk dokuzumda yine Moskova'da Tseka-Parti konukluğu
ve on dördümden beri şairlik ederim
kimi insan otların kimi insan balıkların çeşidini bilir
                                               ben ayrılıkların
kimi insan ezbere sayar yıldızların adını
                                               ben hasretlerin
hapislerde de yattım büyük otellerde de
açlık çektim açlık gırevi de içinde ve tatmadığım yemek yok gibidir
otuzumda asılmamı istediler
kırk sekizimde Barış madalyasının bana verilmesini
                                                            verdiler de
otuz altımda yarım yılda geçt....................
<end>

<start>
Güz sabahı üzüm bağında
Sıra sıra büklüm büklüm 
Kütüklerin tekrarı.
Kütüklerde salkımların, 
Salkımlarda tanelerin, 
Tanelerde aydınlığın.
Geceleyin çok büyük çok beyaz evde, 
Herbirinde ayrı ışık, 
Pencerelerin tekrarı.
Yağan bütün yağmurların tekrarı
Toprağa, ağaca, denize, 
Elime, yüzüme, gözüme
Ve camda ezilen damlalar.
Günlerimin tekrarı
Birbirine benzeyen, 
Benzemeyen günlerimin.
Örülen örgüdeki tekrar, 
Yıldızlı gö....................
<end>

<start>
Bizde bilirdik yâre giderken....................
<end>

<start>
Nâzım, ne mutlu sana 
cân ü gönülden, 
ferah ve emin, 
«Merhaba,» diyebildin. 
Sene 940. 
Aylardan temmuz. 
Ayın ilk perşembesi günlerden. 
Saat : 9.
Mektu....................
<end>

<start>
Açıyoruz kapıları, 
kapıyoruz kapıları,
geçiyoruz kapılardan
ve biricik yolculu....................
<end>

<start>
Kocalmaya alışıyorum dünyanın en zor zanaatına, 
kapıları çalmaya son kere, 
durup durmadan ayrılığa. 
Saatler, akarsınız, akarsını....................
<end>

<start>
Bir ağaç var içimde
fidesini getirmişim güneşten.
Salınır yaprakları ateş balıkları gibi
yemişleri kuşlar gibi ötüşür.
Yolcular füzelerden
çoktan indi i....................
<end>

<start>
Sayfada saygıyla göze çarpsın diye
komuşlar fotoğrafı baş köşeye.
İzmir'de, Kordon'da, Memetleri teftiş.
Vakit öğle, hava sıcak, gün uzun belli.
Önde Amerikan paşası kafayı dikmiş
ve sırmalı şapkasında ....................
<end>

<start>
Ağaç gece seyredilir
Suda gümüşten servidir
İstanbullu Nedim için
Ak bedenli gelinleri
Melül mahzun kayınları
Sever razanlı Yasemin
Bende bir kavak ürperir
Nemde olsam sesi gelir
Muhacirliğimden be....................
<end>

<start>
Çeneni avuçlarının içine alıp, 
duvara dalıp 
kalma! . 
Çeneni avuçlarının içine alma! . 
Kalk! 
Pencereye gel! 
Bak! ....................
<end>

<start>
26 AĞUSTOS GECESİNDE SAATLAR
İKİ OTUZDAN BEŞ OTUZA KADAR
ve
İZMİR RIHTIMINDAN AKDENİZ'E
BAKAN NEFER
Saat 2.30.
Kocatepe yanık ve ihtiyar bir bayırdır,
ne ağaç, ne kuş sesi,
                  ne toprak kokusu vardır.
Gündüz güneşin,
                     gece yıldızların altında kayalardır.
Ve şimdi gece olduğu için
ve dünya karanlıkta daha bizim,
                        daha yakın,
                                daha küçük kaldığı için
ve bu vakitlerde topraktan ve yürekten
                 evimize, aşkımıza ve kendimize dair
                                       sesler geldiği için
kayalıklarda şayak kalpaklı nöbetçi
okşayarak gülümseyen bıyığını
                seyrediyordu Kocatepe'den
                        dünyanın en yıldızlı karanlığını.
Düşman üç saatlik yerdedir
ve Hıdırlık-tepesi olmasa
        Afyonkarahisar şehrinin ışıkları gözükecek.
Küzeydoğuda Güzelim-dağları
ve dağlarda tek
                        tek
                            ateşler yanıyor.
Ovada Akarçay bir pırıltı halinde
ve şayak kalpaklı nöbetçinin hayalinde
                   şimdi yalnız suların yaptığı bir yolculuk var:
Akarçay belki bir akar su,
                        belki bir ırmak,
                               belki küçücük bir nehirdir.
Akarçay Dereboğazı'nda değirmenleri çevirip
                            ve kılçıksız yılan balıklarıyla
                                    Yedişehitler kayasının gölgesine girip
                                                                                   çıkar.
Ve kocaman çiçekleri eflâtun
                                       kırmızı
                                               beyaz
ve sapları bir, bir buçuk adam boyundaki
                              haşhaşların arasından akar.
Ve Afyon önünde
                       Altıgözler Köprüsü'nün altından
                                         gündoğuya dönerek
ve Konya tren hattına rastlayıp yolda
Büyükçobanlar Köyü'nü solda
                        ve Kızılkilise'yi sağda bırakıp
                                                           gider.
Düşündü birdenbire kayalardaki adam
kaynakları ve yolları düşman elinde kalan bütün nehirleri.
Kim bilir onlar ne kadar büyük,
                      ne kadar uzundular? 
Birçoğunun adını bilmiyordu,
yalnız, Yunan'dan önce ve Seferberlik'ten evvel
Selimşahlar Çiftliği'nde ırgatlık ederken Manisa'da
                  geçerdi Gediz'in sularını başı dönerek.
Dağlarda tek
                    tek
                         ateşler yanıyordu.
Ve yıldızlar öyle ışıltılı, öyle ferahtılar ki
şayak kalpaklı adam
nasıl ve ne zaman geleceğini bilmeden
        güzel, rahat günlere inanıyordu
ve gülen bıyıklarıyla duruyordu ki mavzerinin yanında,
birdenbire beş adım sağında onu gördü.
Paşalar onun arkasındaydılar.
O, saatı sordu.
Paşalar: «Üç,» dediler.
Sarışın bir kurda benziyordu.
Ve mavi gözleri çakmak çakmaktı.
Yürüdü uçurumun başına kadar,
eğildi, durdu.
Bıraksalar
ince, uzun bacakları üstünde yaylanarak
ve karanlıkta akan bir yıldız gibi kayarak
Kocatepe'den Afyon Ovası'na atlıyacaktı.
Saat 3.30.
Halimur - Ayvalı hattı üzerinde
                                 manga mevziindedir.
İzmirli Ali Onbaşı
(kendisi tornacıdır)
karanlıkta gözyordamıyla
         sanki onları bir daha görmiyecekmiş gibi
              baktı manga efradına birer birer:
Sağda birinci nefer
                         sarışındı.
İkinci esmer.
Üçüncü kekemeydi
fakat bölükte
             yoktu onun üstüne şarkı söyliyen.
....................
<end>

<start>
Kulağımı dayadım yere, 
dinledim Afrika toprağını, 
homurtular geliyor Uganda'dan, Mozambik'ten, 
Güney afrika'da pembe tabanlı ayaklar öfkeyle şakırdatıyor zincirini.
Angola ormanları yeşil arslanlar gibi böğürüyor al kan içinde.<....................
<end>

<start>
Kesildi yanardağın şahdamarı! 
Kara toprak altındaki ağlamaları: 
fışkırıyor haykıran kan 
rüzgârı şeklinde!
İsyanı dinleyiniz yanardağın ağzından!
Boğazın....................
<end>

<start>
Nasılsın Tulyakova, ne alemlerdesin? 
Saman sarısı saçlar nasılsınız? 
                       Ne alemlerdesiniz mavi kirpikler? 
Mavi kirpikler yol verin, 
                       gözlerinizin içini görmek istiyorum, 
dolaşmak içinde gözlerinizin ve rastlamak kendime, 
belki satırları arasında bir kitabın, 
                        belki ikinci Pesçannaya'da otobüs durağında, 
rastlamak kendime içinde gözlerinizin
ve 'Merhaba Nazım! ' demek, 'Nicesin, mutlu musun? '
Moskova Irmağı'na selam ederim.
Kızıl Meydan'a fabrika bacalarına, tiyatroların tümüne selam ederim, 
evimizin, kapısına selam ederim, 
İstanbul'un duvarda asılı resmine selam!
Beni sorarsanız, ben burda Kuzeydeyim iki gündür, 
Aruşa'da, Moşi'de, 
karlı Klimancora dağının dolaylarında.
Turistik bir dağ.
Otellerde konforu İsviçre turistlerinin.
Ca....................
<end>

<start>
İşte..
geniş ağızlı palalar gibi parıldıyor güneşte,
kulakları altın küpeli korsanların türküsü :
Donna Madonnanın yuvarlak
kalçaları gibi oynak fıçılardan 
içtik İspanyol şarabını !
Karıştı Madrit orospularının ka....................
<end>

<start>
Dört gün sonra Moskova'dayım
Bu ayrılık da hele şükür bitiyor dönüyorum
Bu ayrılık da yağmurlu bir yol gibi arkada kalacakl
Yeni ayrıcalıklar gelecek 
Yenı kuyulara ineceğim
Bir yerlere gidip döneceğim....................
<end>

<start>
Köpeğimin adı Şeytan'dı, 
(dı)   'lık adıyla ilgili değil, 
adına bir şey olmadı.
Adına benzemezdi de.
Şeytanlar zalim olur, 
zalimler; yalancı kurnaz, 
ama zalimler akıllı olmaz.
Köpeğim akıllıydı.
Biraz da ben öldürdüm köpeğimi, 
bakmasını bilemedim.
Bakması....................
<end>

<start>
Başlangıç
Doğrultup belimizi kalktığımızdan beri iki ayak üstüne, 
kolumuzu uzunlaştırdığımızdan beri bir lobut boyu 
                            ve taşı yonttuğumuzdan beri 
                            yıkan da, yaratan da biziz, 
yıkan da yaratan da biziz bu güzelim, bu yaşanası dünyada.
Arkamızda kalan yollarda ayak izlerimiz kanlı, 
arkamızda kalan yollarda ulu uyumları aklımızın, ellerimizin, yüreğimizin, 
toprakta, taşta, tunçta, tuvalde, çelikte ve plastikte.
Kanlı ayak izlerimiz mi önümüzdeki yollarda duran? 
Bir cehennem çıkmazında mı sona erecek önümüzdeki yollar?
Çocukların avuçlarında günlerimiz sıra bekler, 
günlerimiz tohumlardır avuçlarında çocukların, 
çocukların avuçlarında yeşerecekler.
Çocuklar ölebilir yarın, 
hem de ne sıtmadan, ne kuşpalazından, 
düşerek de değil kuyulara filân; 
çocuklar ölebilir yarın, 
çocuklar sakallı askerler gibi ölebilir yarın, 
çocuklar ölebilir yarın atom bulutlarının ışığında 
arkalarında bir avuç kül bile değil, 
arkalarında gölgelerinden başka bir şey bırakmadan. 
Negatif resimcikler boşluğun karanlığında. 
Kırematoryum, kırematoryum, kırematoryum. 
Bir ....................
<end>

<start>
Gece siyah, yol siyah,
ev beyaz, bembeyaz,
fener sarı !
Siyah, beyaz, sarı !
Yolda gezen gecenin
kör gözlerinde kara gözlükleri var...
Geniş kanatları kar martılar....................
<end>

<start>
Kahire'nin Özbekiye Bahçesi'ni hatırladın mı? 
Oturduğumuz sırayı gidip buldum.
Topal ayağını onarmamışlar.
Geceydi hatırladın mı? 
Karmakarışıktı karşımızda
yıldızlar, otomobil ışıkları, vitrin....................
<end>

<start>
Şairim
şimşek şekillerini şiirlerimin
             caddelerde ıslık çalarak
             kazırım duvarlara...
100 metreden
       çiftleşen iki sineği seçebilen iki gözüm, 
                                            elbette gördü
                                            iki ayaklıların
                                            ikiye ayrıldığını...
Sen benim
     hangisinden olduğumu anlamak istiyorsan....................
<end>

<start>
NOT: 
Bu onuncu mektubun başına, 
yine gazetelerden kesilmiş 
şöyle bir telgraf haberi iliştirilmişti.
......İtalyan kuvvetlerinin Habeşistan'da 
harekete geçmeleri için yağmur mevsiminin 
bitmesi ve baharın gelmesi bekleniyor.....................
<end>

<start>
Bilirim 
beş altıyı geçmez 
senin kafanın raflarında dizili 
kapalı şişeler gibi sorgular... 
Sen ki kapkara cahilsin 
herhangi bir 
hukuku düvel profesörü kadar.. 
Buna rağmen 
sana sorsam 
desem ki ben: 
- «Keçilerimizin 
       kıvırcık uzun 
       tüyleri dökülüp, 
       iki başlı memelerinden 
       iki kol ışık gibi akan 
       sütleri kesilirse; 
       ve portakalları....................
<end>

<start>
Geniş dallardan sızan gecenin gölgesiyle, 
Ormanda uğuldayan yağmurların sesiyle,
Bu akşam renklerini kaybedince her çiçek. 
Bir kahraman esirin kolları kesilecek.
Bu bir şanlı erdir ki Rabbi bulmuş kanında. 
Bir kere düşürmeden yüksek mağrur alnında.
Alevden bir sancağın taşımış gölgesini. 
Memleketler çökermiş yükseltince sesini.
Tam altı yüz yirmi yıl bir nur için döğüşmüş, 
Fakat günün birinde kafir eline düşmüş.
Şimdi ezmek istiyor onu kırk haramiler, 
Bu son akşam kalbinde rabbi bulmazsa eğer.
Ormanda renklerini kaybedince her çiçek. ....................
<end>

<start>
Gözüme altın bir damla gibi akan yıldızın ışığı 
ilk önce boşlukta deldiği zaman karanlığı 
Toprakta göğe bakan 
Bir tek göz bile yoktu 
Yıldızlar ihtiyardılar 
Toprak çocuktu...
Yıldızlar bizden uzaktır 
ama ne kadar uzak, ne kadar uzak 
Yildızların arasında topr....................
<end>

<start>
Buyrun, oturun dostlar, 
hoş gelip sefalar getirdiniz. 
Biliyorum, ben uyurken 
hücreme pencereden girdiniz. 
Ne ince boyunlu ilâç şişesini 
ne kırmızı kutuyu devirdiniz. 
Yüzünüzde yıldızların aydınlığı 
başucumda durup el ele verdiniz. 
Buyrun, oturun dostlar 
hoş gelip sefalar getirdiniz.
Neden öyle yüzüme bir tuhaf bakılıyor? 
Osman oğlu Hâşim. 
Ne tuhaf şey, 
hani siz ölmüştünüz kardeşim. 
İstanbul limanında 
               kömür yüklerken bir İngiliz şilebine, 
               kömür küfesiyle beraber 
               ambarın dibine...
Şilebin vinci çıkartmıştı nâşınızı 
ve paydostan önce yıkamıştı kıpkırmızı kanınız 
               simsiyah başınızı. 
Kim bilir nasıl yanmıştır canı....................
<end>

<start>
Sen ey kırmızı gözlü ana, 
Sen ey kahredip yaratan, 
Sen ey köprü altlarında sularlayan yana yatan.
Sen ey yangınlı meydanların sesi.......................
<end>

<start>
Başlangıç
Kim bilir kaç milyon ton ağırlığında
                   ummanda çalkalanmakta su.
En yalnız dalganın üzerinde
                   boş bir konserve kutusu...
+ 1
Bir aydır ki hapisane geceleri böyledir: 
kızgın dişi kediler
- apışları ıslak
                    tüyleri diken diken
                    enselerinde diş yerleri -
                                          bazan kuş
                                          bazan insan sesi çıkarıp
                                          dolaşıyorlar
                                          gebe kalana kadar.
Mevsim bahara yakın.
Hava lodos.
Nasıl şiddetli
                   nasıl sıcak esiyor...
Biz altı yüz adet
            kadınsız erkeğiz.
Alınmış elimizden
            doğurtmak imkânımız.
En müthiş kudretim yasak bana: 
yeni bir hayat aşılamak, 
bere....................
<end>

<start>
Ben bir bahçıvanım sen benim 
Yedi yıl....................
<end>

<start>
Gelmiş dünyanın dört bir ucundan 
Ayrı d....................
<end>

<start>
Ruhum
gözlerini yumuşacık yum
kucağımdaymışsın gibi bırak kendini
ninni,
uykunda unutma beni
ninni...
Gö....................
<end>

<start>
Saat beşte akşam oluyor: 
insanın üstüne doğru yürüyen bulutlarla.
Yağmur taşıdıkları belli.
Birçoğu
elle tutulacak kadar alçaktan geçiyorlar...
Bizim odanın yüz mumluğu, 
....................
<end>

<start>
Bazan ben de gönül ahlarımı 
çekerim birer birer
kan kırmızı yakut bir tesbih gibi, 
ve bu kızıl pırıltılı tesbihin ipi
sırma saç tellerindendir...
Fakat benim
şiirime ilham veren perimin
omuzlarında açılan kanat: 
asma köprülerimin
demir putrellerindendir! ..
Dinlenir, dinlenmez değil
bülbülün güle karşı feryatları...
Fakat asıl benim anladığım dil: 
Bakır, demir, tahta, kemik ve kirişlerle çalınan
Be....................
<end>

<start>
Kara Yara
Birinci sayfada yatıyor iki sütun üstüne 
iki çıplak yavrucuk, 
birinci sayfada iki sütun üstüne 
bir avuç kemik deri. 
Delinmiş patlamış etleri. 
Biri Diyarbakırlı, Erganili biri. 
Kolları bacakları kargacık burgacık, 
kafaları kocaman, 
ağızları korkunç bir haykırışla açık, 
birinci sayfada taşla ezilmiş iki kurbağacık. 
İki kurbağacık 
kara yaralı iki yavrum benim. 
Yılda kim bilir kaç bininiz 
acı suya bile doymadan gelip gidiyor... 
Ve müsteşar bey: 
(Kara Yaraya tutulası)
'Endişeye mahal yok, ' diyor.
3 Ağustos 1959
Emniyet Müdürü
Güneş bir yara gibi açılmış gökte 
akıyor kanı. 
Uçak alanı. 
Karşılayıcılar, eller göbekte: 
coplar, cipler, 
hapisane duvarları, karakollar 
ve darağaçlarında sallanan ipler 
ve siviller göze görünmez 
ve bir çocuk işkenceye dayanamadı 
attı kendini Emniyet'te üçüncü kattan. 
Ve işte Emniyet Müdürü bey 
uçaktan iniyorlar 
Amerika'dan dönüyorlar 
mesleki tetkikattan.
İncelediler uyku uyutmamak usullerini 
ve memnun kaldılar pek 
hayalara bağlanan elektrottan 
ve bizdeki tabutlukların üstüne bir de konferans vererek 
açıkladılar faydalarını 
koltuk altlarına kaynar yumurta koymanın, 
boyun derisini kibritle ince ince yakıp soymanın.
Emniyet Müdürü bey uçaktan iniyorlar 
Amerika'dan dö....................
<end>

<start>
Hepimiz kırk yıl önce doğduk, 
kırk yıl önce sabahleyin 
kırk yıl önce gün ışırken Bedreddin'in İznik Gölü'nde 
çamlı bellerinden birinde Köroğlu'nun 
ve Sibirya'dan, esirlikten dönen Bolşevik Osman <....................
<end>

<start>
Dar-es Selam'a belki kuşlar gelir İstanbul'dan, Moskova'dan
kuşlar nerelerden nerelere gitmez ki! 
Ama bu toprağın dalına konan Moskovalı ilk uçak bizimkisi, 
İlk İstanbullu ben.
Duydum afrika'nın kokusunu, 
büyük kara Afrika'ının: 
iri bitki, iri hayvan, iri güneş, iri yağmur, iri yıldız kokuyor.
Girdik şehre palmiyelerle muzların arasından.
Gözalabildiğine yeşil, gözalabildiğine sıcak bir akvaryuma girdik.
Dar-er-Selam batısında Hint Okyanusu'nun.
Daha Muhammet'ten önce kara kaşlı Arap korsanlarıyla Arap tüccarları çıktı bu kıyılara, 
sonra başka korsanlarla başka tüccarlar
ve bunların kaşları samur, 
ama iş kaşlarda değil.
Dar-es Selam başkenti Tanganika'nın.
Tanganika
Tanganika, Tanganika.
Bir türkü böyle başlayabilir.
Bir tam tam havası: 
Tanganika, Tanganika, 
kederlisi, sevinçlisi, akıllısı, kuzgunu, karası
Tanganika, Tanganika...
Biliyorsun, 
Tanganika güney doğusunda Afrika'nın.
120'den çok kabilede 10 milyon kadar insan.
Müslüman, Hıristiyan, putperest.
Biliyorsun, 
belli başlı ürünü: kahve, davar ve sizal.
Sizalın yaprakları yalın, yeşil kılınçlardır, 
urgan, halat, çuval filan yapılır.
Biliyorsun, 
bütün bunları yola çıkm....................
<end>

<start>
Kapayın pencereleri sımsıkı, 
çocukları sokaklara bırakmayın, 
yağmurlar ölüm taşıyor tohumlara, 
p....................
<end>

<start>
Çarşı pazar dolaştım karıcığım, 
                              not ettim fiyatları.
Tanganika dehşetli ucuzluk.
Mesela, güneş, 
hem de en olgunu, en kırmızısı, 
yağmur mesela, 
hem de aylarca şakırdayanı artsız arasız, 
yahut da boy boyu, çeşit çeşidi sıtmaların, 
yahu da....................
<end>

<start>
Hapishanelerde ışıydı hürriyetim o
Ekme....................
<end>

<start>
İstanbul'a gitmişiniz.                                             
Mektubunda:'Unuttum herşeyi,'diyor.
Konserinizdeymiş.                                   ....................
<end>

<start>
Sevebilirim, 
hem de nasıl, 
dile benden ne dilersen, 
canımı, gözlerimi
Kızabilirim, 
ağzım köpürmez, 
ama devenin öfkesi haltetmiş benimkinin yanında, 
devenin öf....................
<end>

<start>
Geceleyin geç vakit havalandık Kahire'den
Uzakta, ta uzakta, kanadın ucunda ayrılığın kırmızı ışığı yanıyordu.
Yıldızları sımsıkı tuttum avucumda, uyudum.
İndik Hartum alanına sabah aydınlığında, 
bulutsuz, ak bir aydınlık, 
bir porselen aydınlığı, 
porselen bir fincan zar gibi ince.
Alanda dev bir 'Komet' vardı
Sudan Hava Yolları'nın.
Bir de bir spor uçağı sarı, kırmızı, minicik.....................
<end>

<start>
Hapisten çıktığım günleri hatırlıyorum, 
hapisten çıkarıldığım günleri değil, çıktığım, 
içerde kendimin dışarda dostların ve zamanların zorlamasıyla çıktığım günleri hapisten., 
Sevinç.
Düğün, bayram.
Sevinç, 
kibirli biraz, 
              biraz şaşkın.
Sevinç.
dallarında hayellerin ve umutların parıltısı, 
yemişleri değil, parıltısı.
Ve yükse....................
<end>

<start>
Uçuyorum karlı Ukrayna ovalarını.
Yıllardır bu ilk hava yolculuğum sensiz.
Elini aradım yerden kesilirken, 
alışkanlık, 
yere inerken de arayacağım.
Dün gece bavulumu hazırlıyordun, 
omuzların kederliydi, 
belki değildiler de, bana öyle geldi, 
kederli olmalarını istediğimden.
Bu sabah kar aydınlığıyla uyandım.
Moskova uykudaydı, sen uykudaydın.
Saçların saman sarısı kirpiklerin mavi, 
ak boynun uzundu, yuvarlaktı
ve kırmızı, kalın dudaklarında keder, 
belki değildi de bana öyle geldi, 
kederli olmalarını istediğimden.
Ayaklarımın ucuna basıp yan odaya geçtim.
Fotoğrafın masamda bi....................
<end>

<start>
Derin dağlar kat kat sıralanmıştı
çamlık iniyordu denize kadar
kıyıda iri yarı bir ihtiyar
çakıllara sırtüstü uzanmıştı
ve bu olgun güneşli Eylül  günü
uzak haberi batmış gemilerin
poyraz yeli mavi masmavi serin
okşuyordu ihtiyarın yüzünü
ve karnını....................
<end>

<start>
sevdiğin, 
ve sevebildiğin
müdde....................
<end>

<start>
İçimde acısı var yemişi koparılmış bir dalın,
gitmez gözümden hayali Haliçe inen yolun,
iki gözlü bir bıçaktır yüreğime saplanmış
	evlât hasretiyle hasreti İstanbulun.
Ayrılık dayanılır gibi değil mi? 
Bize pek mi müthiş ....................
<end>

<start>
Dağıldı birdenbire
alnına düsen saclar.
Birdenbire toprakta bir şeyler kımıldadı.
Bir şeyler konuyor
karanlıkta ağaçlar.
Çıplak kolların üşüyecek.
Uzaklarda
göremediğimiz bir yerde
ay doğuyor demek.
O daha yapraklardan inip
senin omsuzunu aydınlatarak
gelmedi bize kadar.
Rüzgar çıkar ay doğarken.
Ağaçlar konuyor.
Kolların üşüyecek.
Yukardan
karanlıkta kaybolan dallardan
bir ....................
<end>

<start>
İnsanın, dünyanın, yurdun haberini, 
ağacın, kuşun, kurdun haberini, 
seher vakitlerinde yahut gecenin ortasında
taşıdım insanlara yüreğimin çantasında, 
şairlik ettim bir çeşit postacılık yani.

Çocukken postacı olmak isterdim, 
şairlik filân yoluyla değil ama
basbaya, sahici postacı.
Renkli kalemlerle çizilirdi bin türlü resim
hep aynı postacının, Nâzımın resmi.
Jül Vernin romanlarıyla coğrafya kitaplarına.
İşte, köpeklerin çektiği kızağı sürüyorum buzun üzerinde, 
Işıldıyor kuzey şafağı konserve kutularıyla p....................
<end>

<start>
Hangi şehir şaraba benzer? 
Paris.
lk bardağı içersin
buruktur, 
ikincide dumanı vurur başına, 
üçüncüde mümkünü yok masadan kalkmanın
Garson bir şişe daha getir! 
Ve artik  nerde olsan, nereye gitsen
Parisin ayyaşısın iki gözüm
Hangi şehir
kırk yagmurlarda  bile güzeldir? 
Paris...
Hikmetin oglu hangi şe....................
<end>

<start>
BİRİNCİ BÖLÜM
Bir gerçek âlemdi gördüğün ey Celâleddin, heyûlâ  filân değil, 
uçsuz bucaksız ve yaratılmadı, ressamı illetî-ûlâ filân değil.
Ve senin kızgın etinden kalan rubailerin en muhteşemi: 
«Suret hemi zıllest...» filân diye başlayan değil...
Ruhum ne ondan önce vardı, ne ondan ayrı bir sırrın kemâlidir, 
ruhum onun, o dışımdaki âlemin bende akseden hayâlidir.
Ve aslından en uzak ve aslına en yakın hayâl
bana ışığı vuran yârimin cemâlidir...
Sevgilimin hayâli dile geldi aynanın üzerinde: 
«- O yok, ben varım, » - dedi bana günün birinde.
Vurdum, düştü parçalandı ayna, kayboldu hayâl
ve lâkin çok şükür sevgilim duruyor yerli yerinde...
Muşambanın üstüne resmini bir kerecik çizdim ama
günde bin kere resmin çıktı bende tepemden tırnağıma, 
fakat ne tuhaf şey hayâlin onda daha çok kalacak
benden uzun ömürlüdür muşamba...
Sarılıp yatmak mümkün değil bende senden kalan hayâle.
Halbuki sen orda, şehrimde gerçekten varsın etinle kemiğinle
ve balından mahrum edildiğim kırmızı ağzın, kocaman gözlerin gerçekten var
ve âsi bir su gibi teslim oluşun ve beyazlığın ki dokunamıyorum bile...
Öptü beni: «- Bunlar, kâinat gibi gerçek dudaklardır, » - dedi.
«Bu ıtır senin icâdın değil, saçlarımdan uçan bahardır, » - dedi.
«İster gökyüzünde seyret, ister gözlerimde: 
«körler onları görmese de, yıldızlar vardır, » - dedi...
Bu bahçe, bu nemli toprak, bu ....................
<end>

<start>
Bana bak! 
Hey! 
Avanak! 
Elinden o zırıltıyı bıraksana! 
Sana, 
üç telinde üç sıska bülbül öten 
üç telli saz 
yaramaz!
Bana bak! 
Hey! 
Avanak! 
Üç telinde üç sıska bülbül öten 
üç telli saz 
dağlarla dalgalarla kütleleri 
ileri 
atlatamaz!
Üç telli saz 
yatağını deği....................
<end>

<start>
Demirhane bacası ki
yağmurda ümitsiz ve müntekim dururdu.
Ve rüzgâr ki kendini
kaldırıp kaldırıp demirhane bacasına vururdu.
Ve siyah bir yelken gibi gece rüzgârdayken, 
sahip değilken ağaçlar dallarına, kuşlar kanatlarına, 
ve çekerken karanlıktan yıldırımları toprak, 
insanlar ve âletler bırakıp kaldırımları derin uykulardayken
bir zemin katında bir çocuk doğdu.
Yıldızlar teker tekerdeste deste yandıla....................
<end>

<start>
Yeşil selviler, beyaz mezar taşları ve elyazma kitaplar vardı manzarada.
Gün akşama yakındı ve durgundu.
Bir yemiş sofrasının başında bağdaş kurmuş gibi
oturmuşlardı etrafına ibret aynasının.
Aksakalları bilgin, gözleri genç, elleri yorgundu, 
ilhamlı, vahim ve dalgındılar.
O, birdenbire meclise geldi
               dedi:
- İbret aynasından bakıp
....................
<end>

<start>
yıl 62 Mart 28
Prag-Berlin treninde pencerenin yanındayım
akşam oluyor
dumanlı ıslak ovaya akşamın yorgun bir kuş gibi inişini severmişim meğer
akşamın inişini yorgun kuşun inişine benzetmeyi sevmedimtoprağı severmişim meğer
toprağı sevdim diyebilir mi onu bir kez olsun sürmeyen
ben sürmedim
Platonik biricik sevdam da buymuş meğer
meğer ırmağı severmişim
ister böyle kımıldanmadan aksın kıvrıla kıvrıla tepelerin eteğinde
doruklarına şatolar kondurulmuş Avrupa tepelerinin
ister uzasın göz alabildiğine dümdüz
bilirim aynı ırmakta yıkanılmaz bir kere bile
bilirim ırmak yeni ışıklar getirecek sen göremeyeceksin
bilirim ömrümüz beygirinkinden azıcık uzun karganınkinden alabildiğine kısa
bilirim benden önce duyulmuş bu keder
benden sonra da duyulacak
benden önce söylenmiş bunların hepsi bin kere
benden sonra da söylenecek
gökyüzünü severmişim meğer
kapalı olsun açık olsun
Borodino savaş alanında Andırey’in sırtüstü seyrettiği gök kubbe
hapiste Türkçeye çevirdim iki cildini Savaşla Barış’ın
kulağıma sesler geliyor
gök kubbeden değil meydan yerinden
gardiyanlar birini dövüyor yine
ağaçları severmişim meğer
....................
<end>

<start>
Bir kafes.
Bir kanarya kuşu.
Sarı kanatların
tellere vuruşu.
Kitaplar, kitaplar,
Puşkinden Mayakofskiye kadar
şiir kitapları..
Kitaplar, kitaplar,
Felsefe - Diyalektik Materyalizm.
İktisat - Dört cilt Kapital.
Bir keman -
yeni doğmuş bir çocuk gibi yatıyor kutusunda.
Pencere açık.
Dışarda şehir -
ayışıklı uykusunda...
Gözler.
Kocaman, berrak, iri,
iki mavi damla gibi gözleri..
Kumral
kıvırcık
bir sakal.
Yüzü beyaz...
Pencere açık.
Gece.
Yaz....
Odada ikimiz.
Konuşuyor o:
-'İsterdim ki ben,
Şarkılarımı söylesinler benim
el ele tutuşup dönerken
çocuk....................
<end>

<start>
..........
Çınarı yıkmak için
	baltayı köküne vururlar.
evi yıkmak için
	sokarlar kundağı temele.
Kartal uçmaz olur
	kanadı kırılınca.
düşünebilir miyiz....................
<end>

<start>
ayrılık demir çubuk gibi sallanıyor havada
çarpıyor yüzüme yüzüme
sersemledim
kaçıyorum ayrılık kovalıy....................
<end>

<start>
Kale kapısıdan çıkarken ölümle buluşmak üzre,
son defa dönüp baktığımızda şehre,
sevgilim, şu sözleri söyleyebileceğiz:
"- Pek de öyle güldürmedinse de yüzümüzü,
    çalıştık gücümüzün yettiği kadar
....................
<end>

<start>
Bu meret öyle bir merettir ki, acıyla içilir, tatlıyla içilir,
neşeyle içilir, ağlayarak....................
<end>

<start>
kışlamız gömülünce karanlığa
ineceğim sokağa pencereden.
bir saat içinde varırım dağa.
gel dağa çıkalım İzmirli teğmen....................
<end>

<start>
Yıkandın
Kurulandın
Giyindin
Geçtin aynanın karşısına
Güzelsin elbet
Bir de hamamı düşün....................
<end>

<start>
Seni görünce ellerim titrer,
Ayağım yere basamaz,
Kalbim....................
<end>

<start>
Her aksam baska meyhanedeyim artik
Ayaklarim beni nereye gotururse oraya gidiyorum.
Dort yanimda tanimadigi....................
<end>

<start>
İstediğin zaman, rastladığın yerde
Kıyasıya olmalı beni vurusun
Kanım günlerce akmalı caddelerde
Tam kalbime değmeli attığın kursun
Ya kal....................
<end>

<start>
Sen bilemezsin, paslı hançerdir yalnızlık
Gelir, en can alacak yerimden vurur
Sen bilemezsin, gecenin en uzak bir saatinde
Bir böcek nasıl girer beynime, kımıldar durur?
Sen bilemez....................
<end>

<start>
Güllerin ağladığı bir saat vardır hani
Büyür o saatte yalnızlığı bahçelerin
Düşer korkusu kalbe yaklaşan gecelerin
Bir dev uzatır gökten o çirkin ellerini
Gullerin ağladığı bir saat vardır hani
Her şey o saatlerde merhametsiz ve soğuk
Gitgide uzaklaşır batan güneşle sesin
Bir bakarım ki benden en uzak çizgidesin
Baslar geceye doğru upuzun bir yolculuk....................
<end>

<start>
Bu düzenli yaşamalar olmasa diyorum
Bu sabah kahvaltıları demli çaylar
Kızarmış ekmek dilimleri
Sonra giyinmek bir şey umarak aynalardan
Sonra düşmek yollara son otobüse yetişmek
Sonra çalışmak akşama kadar
Sigara dumanları beylik konuşmalar
Dört yanın taştan heykellerle dolu
Kime seslenirsen sağır
Ne yana bakarsan b....................
<end>

<start>
Bir gün sokakta yürürken
Kalbim duruverecek ansızın
Boylu boyunca düşeceğim kaldırımlara
Meraklı insanlar saracak dört yanımı
Çocuklar, askerler, kadınlar...
Sen o anda ev....................
<end>

<start>
Bir gün demek ne kadar hazin
Anılarla dolu gecen yıllara! ...
Bakıp da ardında kalan yollara; 
Geri dönememek tek bir an için!
Büyüttüğün artık umutlar değil, 
Simdi tek gerçek var; çaresizliğin.
Bak! Fırçan kirilmiş, bomboş tuvalin
Ne biraz renk kalmış, ne de bir sekil
Silinmiş o portre, göremezsin ki! 
Daha yakından bak di....................
<end>

<start>
Evet de
Butun marifetlerimi gostereyim sana
Gor, bir kilo raki nasil icili....................
<end>

<start>
Ne kadar donup dolaşsam, yine de
Hep o çıkmaz sokaktayım çaresiz
Bir umut kırıntısı gözlerimde
Yürüyorum durmadan, dalgın, sesiz
Sokak o sokak, bense ben değilim
Sanki bin yıllar geçmiş aradan
Boşlukta bir şeyler arıyor elim
Belki de mahşere dek bulunmayan
Yitirdiğim neyd....................
<end>

<start>
Durup seninle karsılaşıyorum her yerde
Karsıma çıkıyorsun her köşe başında sen
Kimi gün parklarda, kimi gün sokaklarda, caddelerde
Göz göze geliyoruz, saatlerce bir şey söylemeden.
Hiç değişmemiş diyorum içimden, ne güzel
İste yine o! Yine mahzun, yine dalgın, yine ürkek
Hadi gel diyor dudakları.----Özledim, hadi gel
Biliyorum oysa; uzatsam ellerimi, gi....................
<end>

<start>
Şarkısız ve sensiz kaldığım nice akşamlar
Gözlerin geçer aklımdan özlemler içinde
Gözlerin bir çigan müziği güzelliğinde
Kirpiklerinde keman, bebeklerinde gitar...
İç ürp....................
<end>

<start>
nedir bu çektiklerimiz
alın yazısı 
kim yazmış bu yazı....................
<end>

<start>
-1-
Ne tuhaftır şu insanlar
Kimi zincirleri içinde hür
Kimi esir olmaktan bahtiyar
Kimi de benim gibi binbir şeyi düşünür
Ne tuhaftır şu insanlar
Kimini yel alır, su götürür
Kiminin çilesi sürer mezara kadar
Kimi de gününü gün etmeyi düşünür
-2-
İnsan insanın kadrini bilmezmiş meğer
Anlaşılmadı gitti mısralarım
Çünkü insanlar benim halime güler
Bense onlar için ağlarım
İnsan insanın kadrini bilmezmiş meğer
Birimiz gülsek, ağlıyor onumuz....................
<end>

<start>
Tanrım paran yoksa biz verelim
Kendin....................
<end>

<start>
Erimek tadılmamış hazların ortasında
Sevgiden kanatlarla bir boşluğa yükselmek
Yasamak dolu dizgin ve her gün biraz ölmek
Zevklerin sonsuzluğa acılan sofrasında
Akar ta, içimize çeşmelerinden sükun
Dopdolu gollerinde gezer beyaz bir kuğu....................
<end>

<start>
Yokluğunda içimin karanlığı eksilmez
Dakikal....................
<end>

<start>
Ne zaman tutsam ellerini
Gözlerimin önünden mevsimler geçer
Ne zaman gözlerin gözlerime değse
Saman yolundan bir yıldız düşer
Yasanmış, yaşanacak zamanlar içinde
En güzeli aksam saatleri,....................
<end>

<start>
Israrına kandım diyemezsin, çok geç. 
Bir anda ....................
<end>

<start>
Yüreğimde yeryüzünün ağırlığı var
Başımda bütün rüzgarların uğultusu
Dalgalanır içimde en yüce dağlar
Büyük kederlerim denizler dolusu
Ne yana ba....................
<end>

<start>
Bütün kadehlerimi hep sana adıyorum
Hep senin için bu bir bir boşalan şişeler
Umutsuzluğum, sarhoşluğum senin eserin
Senin yüzünden bu delicesine iç....................
<end>

<start>
Bir düş gibi başladı her şey, o sonsuz
Ve el degmemiş güzelliginde aşkın
Uzaklarda arayıp da buldugumuz
Belki de bizdik, sesiz ve dalgın
Her ye....................
<end>

<start>
İnsan bir açmaza düşmeye görsün
Başlamasın bir çöküntü yürekte
Ölümdür o yerde düşündügün
Sevilmek de boştur artık sevmek de
Gün ortası karanlık diz boyudur
Acıdır hep geçmişten ne kalmışsa
Yaşamak! O yanıtsız bir sorudur
Huzur bitmiş, hayaller dagılmışsa
Nefes almak yitirir anlamını
Bogazına dizilirken lokmalar
Bir çaresizlik sarar dört yanını
Se....................
<end>

<start>
Hangi cennetten geldim bu cehenneme
Ki her yokluk bendedir, her acı benim
Baltalar kıyasıya inmiş govdeme
Bak! Şu devrilen ....................
<end>

<start>
Gidişin ölümüydü umutlarımın
Güllerin yüreğimde can verisiydi
Ufkumda her aksam hüzünlü ve dalgın
Seninle batan ömrümün güneşiydi
Ardında bir İs....................
<end>

<start>
Şimdi uzaklarda evinde uyuyor olmalısın
Gördüğün, düşlerin en güzelidir yavrum
Saçların dağılmıştır yastığın üzerine
Göğsün hafifçe açılmıştır, biliyorum
Kimbilir nasıl geçmiştir akşam saatleri, gece
Gözlerin nasıl da koyulaşmıştır hüzünden
Duvarlar üzerine yıkılmıştır birer birer
Bensiz bir gün daha eksilmiştir ömründen
....................
<end>

<start>
Aşk için yeryüzünde uzaktan ötesi yok 
En uzun gecelere şafaktan ötesi yok 
Yaklaşanlar tanrıya o gerçek aşıkladır 
Nehirlerce denize varmaktan öt....................
<end>

<start>
Ellerimle seni düşünüyorum 
Ellerine karşı 
Ellerin halden anlamaz 
Ellerin zalim 
Ellerin güzel 
Ellerin beyaz 
Benim ellerim kaba 
Benim ellerim çirkin 
Benim ellerim 
Seni düşünmeden yaşayamaz 
Uzat ellerini 
Tut ellerimden 
E....................
<end>

<start>
Kucağımda bir yığın
Meyvası ayrılığın, 
Ben yine geleceğim
Benim küçük meleğim.
O ela gözlerinde
Parlıyacak bir inci, 
Ve bütün sözlerinde
Kavuşma....................
<end>

<start>
Beni seviyorsun değil mi? 
Çocuklarımız olacak değil mi? 
Bu fakirlik....................
<end>

<start>
Ben yaşamak istiyorum
Gencim daha
Söyleyecek çok şeylerim var
İnsanlara ve Allaha
Ben yaşamak is....................
<end>

<start>
Sen giderken gozlerim dop doluydu
Ve yagan yagmurla caddeler ıslak
Yoklugundan bi....................
<end>

<start>
Perdeleri kapat, sevgime tanık istemem
Işığı sondur, gel otur yanıma konuş
Er geç anlaşacağız başka çaremiz yok
Sonra sevişeceğiz, bu düzen böyle kurulmuş
İstersen yine hep ha....................
<end>

<start>
Günlerim ne iyi geçti Mersin'de
Alabildiğine deniz, sonra sen
Karanlık gecelerin ötesinde
Tek sevgili, yine tek hatıra sen
Unutulur ....................
<end>

<start>
geceydi...
bütün insanların çırılçıplak olduğu bir zamandı.
onları düşünüyordum; gümüş tepsilerdeki kristal kadehlerden
zamanı yudumlayan insanları düşünüyordum.
irili ufaklı aynaların karşısında
enseleri bembeyaz kadınlar boyanıyordu.
uzun uzun parmakları  vardı kadınların.
öpülmeye alışmış dolgun dudakları vardı.
kocaman kocamandı kalçaları.
o kadınları düşünüyordum.
bir kurt bir geyiği kovalıyordu yüreğimde.
geyik soluk soluğaydı, yorgundu, bitkindi.
karların üzerinde akıp giden bir yıldız gibiydi.
....................
<end>

<start>
Uzuyor yıllar gibi dakikalar sen yoksan
Tesellile....................
<end>

<start>
Hatırlar mısın
Göz göze gelişimizi ilk defa
Bakışlarımızın çakmaklaşışını
Bir aksam vakti, yakınlarda
Bir yerlerde bir şeylerin yanışını
Hatırlar misin
Hatırlar misin
İlk öptüğüm günü dudaklarından
Başımın dönmesini, tenimin tutuşmasını
Yıllar yılı kendi yatağında kaybolan
Nehrimin, denizine kavuşmasını
Hatırlar misin
Hatırlar misin
Ayrı yaş....................
<end>

<start>
Umudum, heyecanım bitmez pınardı bitti
Gençliğim deli dolu esen rüzgardı, gitti
Neydi o sarhoşluklar, dünyaya bos vermeler
O bir başka mevsimdi, bir ilkbahardı gitti
Tadı, ren....................
<end>

<start>
Bütün duvarlara çizdiğimiz resim
Geçip karşısına ağladığımız
Ey dünya kurula....................
<end>

<start>
18.45
En geç yediye çeyrek kala evdeyim 
Ben gelene kadar bütün üzüntülerinden kurtulmalısın 
Borcumuz varmış, derdimiz varmış düşünme 
Ümitsizlik fakirlerin harcı değil
Saksının yerini değiştir 
Göreceksin daha güzel olacak 
Aç pencereyi odamız havalansın 
Sonra mutlu geceleri düşün sabahları değil
Gelir gelmez sarıl boynuma, öp beni 
Geçsin....................
<end>

<start>
Önce iki şiir okuyacağım
İkiside birbirinden güzel
Beğenmiyeceksin
Sonra hayallerimden bahsedeceğim
Yepyeni otom....................
<end>

<start>
İşte uzaklara gittim çok uzaklara 
Kıyısında bu soğuk denizlerin 
Seni düşünüyorum Doremifa 
Ayaklarımın altında kumlar çıtırdıyor 
Başımda büyük dalgaların sarhoşluğu 
Denizin yeşilinde gözlerini görüyorum 
Köpüklerin beyazlığında ellerini
Senin için balıklar tutuyorum vazolar dolusu 
Kırmızı balıkla....................
<end>

<start>
'Bir zaman lale de sendin bize peymane de sen'
Az mı sular içtik o Çoban Çeşmeleri'nden
Bir zaman senden esti şiirin rüzgarl....................
<end>

<start>
Siz ölüler ne yaparsınız toprağın altında
Canınız sıkılmaz mı? 
Öyle çırılçıplak üşümez misiniz? 
Eviniz, vatanınız hatırınıza gelmez mi? 
Dünyada kalanları düşünmez misiniz?
<end>

<start>
Duysak ayak seslerini akşamın
Ve sokaklardan el ayak çekilse
Bir ürpertiyle duyarım o zaman
Seni çağıran sesi uzaklardan
Ne zaman ayrılık saati gelse
Bir gariplik çöker içime birden
Kalan tek ani gibi bir devirden
Durmadan çalınır o gamlı beste
Sanki bilir ....................
<end>

<start>
Hangi sokaktan geçsem
Pırıl pırıldır parke taşları
Ayağın değsin yeter
Açılır kapısı cümle güzellikleri....................
<end>

<start>
Hep o tren sesleri, vapur düdükleri
Başımın içinde hep o çıngırak
Bir adam yürür geceleri alnımda
Kocaman elleriyle davul çalarak
Dört nala bir atın sağrısındayım ben
Yüzümde nal izleri korkunç ve derin
Cankurtaranlar geçiyor uzaktan
Keskin çığlığı içimde sir....................
<end>

<start>
Alev alev yanmadadır 
Ruhumda deniz köpüğü 
Benimle uyanmadadır 
Tanrıların en büyüğü
Dünyalara sığamıyan 
S....................
<end>

<start>
Kim bilir yalnızlığı kadınlar kadar 
Karlı dağların en yüksek tepeleri mi 
Terk edilmiş şehirlerin caddeleri mi
Gökyüzünün yıldızsız geceleri mi
<end>

<start>
Ne kötü bir dünya bu; sevgisiz, acımasız
Yaşarken dolu dizgin, ölüvermek apansız
Sen, en güzel yerinde olsan bile yaşamın
Alırlar, götürürler bir yerler....................
<end>

<start>
Memnunum yaşamaktan
Güzel bir kadın görsem
Gönlü....................
<end>

<start>
Rüyamda çirkin kadınlar gördüm dün gece 
Yüzlerini elleriyle kapatmışlardı 
Bakışlarında çirkin olmanın utancı 
Kalplerinde Tanrıların merhameti vardı.
....................
<end>

<start>
Bir yağmur mevsimi sevişmeliyiz seninle
O kapkara, o delinmiş gökkubbenin altında
Çılgınlar gibi...
Islak çimenlerin üstünde boylu boyunca...
Yağ....................
<end>

<start>
Benim memleketim yanar kavrulur şimdi
Tarlalarda başaklar sararmıştır
Yel esmez, yaprak kımıldamaz ağaçta
İnsanları yağmur diye göğe el açmıştır
Bir bulut görünse uzaklardan, güler yüzleri
Yalınayak çocuklar koşuşur tozlu yollardan
Oysa ne yağmur yağar, ne rüzgar çıkar
Bilmem ki....................
<end>

<start>
Ne kadar saklasan özlediğin belli
Söndüremezsin içindeki yangını
Başlamışsa zamanların en güzeli
Artık susturamazsın dudaklarını
Anlatır özlemi....................
<end>

<start>
Güneşin akşam hüzünle battığı
Karşıdaki karlı dağlar yalnız
Düşe yaprak, esen rüzgar yalnız
İnsanda ölümün yalnızlığı
Yalnız ....................
<end>

<start>
Bir adam üçe bölündü
Ömrün daracık sokaklarında
Üç ışık yandı ansızın
O yorgun gözkapaklarında
<end>

<start>
Artık hiç sabah olmayacak yavrum 
Çok uzun sürecek bu siyah gece 
Ta zaman durunca, ömür bitince 
Alış karanlığa, gözlerini yum 
Artık hiç sabah olmayacak yavrum
Bilirim, bu mor sükutu biliri....................
<end>

<start>
Sensizliğin ölüme benzediği o yerde
Bir el uzanır çeker beni yaşamaktan
O kalır dolu, hüzün dolu gecelerde
Birer kan çanağı gözlerim ağlamaktan
Gitgide yayılır....................
<end>

<start>
Düşüncem var, dağlar kadar
Deli olmak işten değil
Bende kış, alemde bahar
Deli olmak işten değil
İşiten yok, ağla bağır
Tanrı dilsiz, alem sağır....................
<end>

<start>
Aldım oraya çıkardım seni
Ta oraya
....................
<end>

<start>
Evimden karlı dağlar görünür Niğde'de
Baktıkça hüzünlenir, efkarlanırım
Sığmaz bu dağlara kaderim, sığmaz
Dayanılır dert değil bu Tanrım
Niğde bir taş yığını, toprak yığını
Bir gök var burada denize benzer
Ben denizlerin aşığı adam
Ban....................
<end>

<start>
Nerden geldik, nerdeyiz biliyor musun
Yüzyılar öncesi mi seviştik seninle
İlk tanıştıgımızdan bu yana çaglar mi geçti
Nasıl şimdi bir yerlere gidiyoruz elele
Anımsıyorum gözlerini, Babilde belki
Belkisin dillere destan asma bahcelerinde
Belki de yitik bir Ege Uygarlıgının
O Akdeniz mavisi sonsuz gecelerinde
Sen! En yakın olan bana, kanım....................
<end>

<start>
İyi ki aynacı değilim
Her gün ayna kırardım
Sana baktığı için 
Sen baktığın için.....................
<end>

<start>
Yalnızlığı kadınların, üşümüş, yorgun
Bir elin sallanışı açık pencerelerden
Anlatır aşkın güzelliğini uzun uzun
Kalan hatıralarla geçmiş gecelerden
Hep o eller ağlayan ka....................
<end>

<start>
Tutup saçlarımdan sürükleyen kim? 
Çeken ne denizlere doğru beni? 
Varlığını yaşamak bildiğim
Alevden eller mi, o kor gözler mi?
Bi....................
<end>

<start>
Eylüldü... Bembeyaz gemi dönüyordu
Gitgide büyüyordu gövdesi, direkleri
Üşümüş, özlemli yolcular vardı güvertede
Birer deniz feneri misali gözbebekleri
Adam r....................
<end>

<start>
Çıbanlar açtı gül bahçelerinde kan rengi
Bir mayın tarlasında büyüdü serseriliğimiz
Hani o şeyler vardı unuttuğumuz, gecelerdeki
Hani o şeyler vardı bir zaman, beklediğimiz
İşte onlar ve o kadınlar, o adamlar
Ve gökyüzünün o namussuzca satılmışlığı
Bir Endonezya esmeri, yılgın akşamlar
Kirli sakallarımızın sebepsiz uzamışlığı
Mahkumlar, zenciler, orospu yatakları
Ayaküstü, aşkın iğrenç alışverişi, zaman
Alnımızda Tanrının merhametsiz dudakları
Çinge....................
<end>

<start>
Sonbahar geldi yağmurla beraber
Boynu bükük duruyor kasımpatı
Ölümü düşündürür oldu geceler
Yaz güneşinde bıraktık hayatı
İnsan böylede mahzun olurmuş meğer
Ansızın silindi renk saltanatı
Yaz güneşinde bıraktık hayatı
Ufuk yaslı, bahçeler kırık dökük
Geceler uzun, geceler korkulu
Ümitler savrulmada köpük köpük
Zamanı unutuyor insanoğlu
Dünya dediğimiz ne kadar küçük
Toprak endişeli, gökler buğulu
Zamanı unutuyor insanoğlu
Çiğ yağıyor, çiğ yağıyor camlara
Dualarla ağlamakta gökyüzü
Çıldırtıyor insanı bu manzara
Bu mevsim törpülüyor ömrümüzü
Selam gözü yaşlı hazin akşamlara
Artık düşünemez olduk gündüzü
Bu mevsim törpülüyor ömrümüzü
Belli ....................
<end>

<start>
Böyle mi karşılayacaktın beni 
Bakışların böyle mi olacktı 
Ne ummuş ne düşünmüştüm? Hani 
O şaheser gözlerin dolacaktı
Neler vadet....................
<end>

<start>
Ne zaman elime bir kalem alsam
Sana seslenmek geliyor içimden
Güzelliğini hatırlıyorum bir yaz günü
Yine gemiler geçiyor uzaklardan
Biz yosun kokulu rıhtımlarda el ele
Şehirlerden İstanbul,aylardan temmuz
Ne zaman elime bir kalem alsam
Geçmişi seninle yeniden yasıyoruz
Ne zaman elime bir kitap alsam
Hep seni okuyorum inanır mısın
İstiyorum seni anlatmalı bütün romanlar
Sevilen kadın hep sen olmalısın.
Ne zaman elime bir kibrit alsam
Yine İs....................
<end>

<start>
-1-
Biz şimdi seninle bitişiğiz sözüm ona
Bir vahşi hayvan sesleniyor içimizden
Gözlerini avucumda buluyorum aradığımda
Sonra dudakların, küçük, öptükçe güzelleşen
Bir mahzun oluşun var kadınca, kadınlarca
Bir çağırışın var ellerimi, sevişmeye uzun
Ah anlatamam, utanırım, yıllarca, yüzyıllarca
Ansızın....................
<end>

<start>
Günahım, vebalimdin 
Kızımdın kimi zaman 
Kız kardeşim 
Yada sevgilimdin 
Hiç bir şeyim değildin 
Belki de her şeyimdin 
Çirkinimdin, 
Güzelimd....................
<end>

<start>
Yaklaşan ayak sesleridir aksamın
Seraktan çıkmış bu uzun yolculuğa
Bir gelen var uzaktan soluk soluğa
Kapkara gözleri hüzünlü ve dalgın
Aksam, rüyalarımıza giren o esmer kadın
İste! acilmiş dipdiri göğüsleri
Bir vuslat gecesine çağırır bizi
Ve ansızın büyüler gözlerimizi
Saçları....................
<end>

<start>
Başladı bir amansız çöküntüdür içimde
Bilmem, gün gün yer eden ölüm müdür içimde
Gündüz gece dinlemez durmadan zonklar başım....................
<end>

<start>
sen unutulmuş bir adamsın 
şu yarım milyonluk  şehirde
gençligini bir deli rüzgar götürmüş
umutların kim bilir nerede 
hangi sevgilinin kollarında kalmış
sen çok gezmiş çok görmüş
şimdi alabildiğine yanlız adam
hatıralar eski bir şarkıdır dudaklarında
söylemek istersin söyleyemezsin....................
<end>

<start>
Toprak olmaz bende tenden başkası
Seni b....................
<end>

<start>
Yıl bin dokuz yüz kırk altı
Ankara'da Şükran lokantası,
Köşede bir masa
Masanın üstünde bir tabak
Tabakta marul salatası.
Bir sandalyede sen vardın....................
<end>

<start>
Alacakaranlıkda olsun ölümüm
Kısın lambaları kısın
Alın götürün u....................
<end>

<start>
Ben sersemin biriyim
Oturmuş senin için aşk siirleri yazıyorum
Ellerinin beyazlığından<....................
<end>

<start>
Seni sevmeseydim
Bu şiiri yazmayacaktım
Bu sayfa boş kalacaktı
Seni tanımasaydım....................
<end>

<start>
Biz şimdi yok mu olduk ya öyle mi
Bu film bizim için oynamıyor demek
Şarkılar şiirler falan hepsi yalan mi artık
Bu çalgılar bizim için değil öyle mi
Siz simdi yoksunuz ne demek
Olduk mu yani söyleyin açıkçası
Artık hiç sevmeyecek miyiz
Bizi kim koydu aptal yerine
Olduk mu yani söyleyin boğuntuya mi geldik
Siz sim....................
<end>

<start>
Sen uzaklara gitsen de kalır
Bu dinmeyen sarhoşluğu denizlerin
Yıkanır güzelliğinle dalgalar
Durur ıslak kumlarda ayak izlerin
Gidersin bu s....................
<end>

<start>
Bu yokluk canıma tak dedi
Bu fakirlik mideme dokunuy....................
<end>

<start>
Ne olur İstanbul'u böyle ağlatmayın
Biraz sevindirin şu sokakları ya da
Gelin benimle bir akşam, Kumkapı'da
Balıkçı meyhanelerinde sabahlayın
Her sabah ....................
<end>

<start>
Bu şehrin mezarlarında selviler ağlar
Bir hışırtı içinde uyur zaman
Yeşil bir sessizlik sarar toprağı
Sonra bir ney sesi gelir uzaktan
El ayak kesi....................
<end>

<start>
Falcı kadın! Falcı kadın! 
Haydi oku geleceğimi avucumdan...
İyi şeyler söyle; ....................
<end>

<start>
Neydi o denizin maviliğinden güzel? 
Dupduru, apaydınlık eden gecemi neydi? 
Nerde o gözlerimde büyüttüğüm resim? 
O şarkılar ansızın bitecek miydi?
Hani bizdik so....................
<end>

<start>
Dün kopan bir yapraktı, düşen kuru bir daldı
Bu günden güzel değil bulacağın yarında
Aç ellerini bak! Yanan avuçlarında
Dün gitmiş, yarın yok, bize bir bu gün kaldı
Bir bu....................
<end>

<start>
Ruhu,çürük diş gibi sökmesinden ötürü; 
Memeli hayvan soyu şimdiki insan türü...
1976
<end>

<start>
Görmemek için bakan,mavi,siyah,ela,göz! 
Köre görünse şaşmam sana görünmeyen öz! 
                                           1977
<end>

<start>
Yaradan, rahmetini kahrından üstün saydı; 
Ne olurdu halimiz, gözyaşı olmasaydı?
<end>

<start>
Ustuste, altaltalar,
Bende gokler ve yollar.
Gokler, kat kat mavilik.
Yollar kol kol servilik.
Yollar nereye gider?
Ve ne dusunur gokler?
Goklerin bir sirri var,
Onu ariyor yollar.
Gokler su da titriyor,
Yollar suda bitiyor.
Goklerin yuzu yerde,
yollarinki yerde.
Bu yollarda izimiz,
Bu goklerde gizlimiz.
Yollar, beni vardirin!
Gokler, tutup kaldirin!
<end>

<start>
Yüksek muhakemenize karşı kuru usul ve basit (prosedür)   yoluyla söylenecek son söz, bu âna kadar riyazî bir ispata kavuşturmuş bulunduğumuz emniyetiyle, şudur':
- İzahını biraz evvel yaptığımız gibi, en uzak olduğumuz hedef padişahçılık, kâmil zıddiyle aksini yaptığımız iş de Türk milletini tahkirdir. Teşhir ve tahkir bakımından fertlerle, fertlerin şahıs cepheleriyle de hiçbir alışverişimiz yoktur.
Fakat işi, 'hâkimin takdiri' denilen fevkalâde geniş ve şamil hakkaniyet duygusuna tevdi edince, kaydetmek zorunu duyduğumuz birkaç nokta kalıyor:
(Büyük Doğu) , gerçek, saf ve aslî mânasiyle müslüman; başımıza ne gelmişse İslâmiyeti anlıyamamak, onu en yeni ve en ileri zaman ve mekânlara tatbik edememek yüzünden geldiği hükmüne bağlı; üç asırlık gerileme ve bir asırlık garplılaşma tarihimizin baştanbaşa cehil, taassup, anlayışsızlık, derken sahtelik, taklid, şahsiyetsizlik panayırlariyle doldurulduğuna kâni; hele Meşrutiyetten beri gelen inkılâplardan hiçbirinin eski hastalığa deva getirmediğine, eski yarayı büsbütün azdırdığına emin; millî kurtuluş hareketinin ise Türkü mekân ve madde pilânında kurtardıktan sonra zaman ve ruh plânında tam akamete düşürmüş bir seyir takib ettiğini muterif; bütün çareyi öz kökümüzle Garbın müsbet bilgiler lâboratuvarı arasında kurulacak asliyet ve şahsiyet temellerine dayalı bir köprüde bulan; ve yalnız bir dâvanın tecridini, teşhisini, tahlilini, terkibini, müdafaasını, taarruzunu, ilmini, polemiğini, mürakabesini, mücahedesini yapan, millî, millî üstü millî bir mefkûrenin ismidir. İşte bütün kabahat ve günahımız, yahut biricik fazilet ve sevabımız bundan ibarettir. Bizden yalnız bunun için nefret ederler; ve yalnız bunun içindir ki, gözlerine birtakım vesile mikroskopları takıp, hangi kabahatli uzvumuzu kesmekle kalbimizin durabileceğini ararlar. Çünkü onlarca baş suçlu kalbimizdir; kanun ise bu uzva hiçbir suç biçmemektedir. Topu topu iki yılı dolduran intişar hayatımızda üç kere kapatıldık. Yedi kere mahkemeye verildik. Politikanın doğrudan doğruya hüküm giydirdiği her defa yandık; kanunun mizan teşkil ettiği her defa da beraat ettik.
Muhterem Adalet Mümessilleri! ..
Eğer kanun bir tansiyon âleti gibi, yalnız gördüğünü kaydeden, hatır ve gönül dinlemeyen, bir çöpçü ile bir hükûmet reisini bir tutan ulvî terazi ise, bu terazinin üzerinde sıfır noktasını geçecek hiçbir sıkletimiz yoktur. Yok, eğer kanun, ille bu terazinin ibresi bir sıklet kaydetsin diye sırtımıza zorla giydirilmek istenen kurşun yüklü gömleklere müsamaha edici bir politika telkiniyetine müstait bir nesneyse, sıkletimiz bir sene değil, tam altı sene ağır hapis istihkakını göstermektedir. Kanunun ne demek olduğunu ise mahkemeniz gösterecektir.
Alman devlet reisinin tehdidine 'Berlin'de hâkimler vardır! ' diye karşılık veren köylünün meşhur cevabını elbette biliyorsunuz. Eğer bu mahzun memlekette ve bu hazin şartlar içinde, hak ve hakikat adına çırpı nan, yırtınan, kıvranan birkaç mücadeleci kalem varsa, onların da tek tesellisi, kanunî mevzuların sıhhat ve adaletle tartılacağı bakımından 'Türkiye'de hâkimler vardır! ' kanaatıdır. Yoksa bütün teşkilatiyle üzerimize yürüyen zînüfuz ve zîşevket politika saikine karşı, hâmi ve müdafî, sığınak ve kucak diye kimi ve neyi bulacaktık? O zaman belki her fikir adamına, ya kasidecilikten, yahut tanzifat ameleliğinden başka bir iş düşmeyecekti. Yalnız sizin mevcudiyetinizdir ki, muhterem hâkimler, bize, üçbuçuk fikir ve dâva adamına, hak ve hakikatı belirtmek cesaretini vermekte ve arkamızı dayıyacak aziz bir siper teşkil etmektedir.
Muhterem hâkimler! 
Ben bu ağzımla katiyyen beraetimi istiyemem! Bir masumun bir mahkemeden isteyebileceği ve benim istediğim tek nimet bu olsa da, ben bu vaziyette 'beraetimi istiyorum! ' demekten hayâ ederim! Ben sizden, Türkiye'de hâkimler bulunduğunu göstermenizi istiyorum! 
Bir Türk fikir adamı, sizden, Türk kanunlarının bütün hakikatiyle tecellisini istiyor. Bir fikir adamı ki, (Hristantos veledi Prodromos)   ismini taşımadığı için Türklüğe hakareti muhaldir... Bir fikir adamı ki, Sarayı Hümayuna mensup kilercibaşı bilmem ne paşanın oğlu da değildir ve hasbîlikten başka hiçbir vasfı yoktur... Bir fikir adamı ki, yalnız 'Allah ve ahlâk' dediği için hapishaneye atılmıştır. Bir fikir adamı ki, ancak iki taksi otomobilini doldurabilen ve kendisine yüksek tahsil genci süsünü veren birkaç taharri memuruna karşılık, hakikatte bütün Türk gençliğiyle Türk halkının ketum ruhundaki sessiz alkışlar içindedir... Bir fikir adamı ki, İstanbul'u ziyarete gelen ve ne kendisini tanıyan, ne de kendisinin tanıdığı bir Prensesten para istediğini ima edecek kadar esfel ve ahmak; ve o Prensesi kapı kapı dolaştırıp 'bu menfur yalana imkân olduğunu bilseydik İstanbul'a gelmezdik! ' dedirtecek kadar denî ve şaşkın bir propagandayla çevrilmek istenmiştir... Böyle bir fikir adamı, Türk kanunlarındaki hakkını beklemekte; yalnız şu kadar söyleyebilmektedir:
- GERİLERDE, DERİNLERDE, ENGİNLERDE TEK BİR ÜMİT KIVILCIMINA YER KALABİLMESİ İÇİN, TÜRKİYE'DE HAKİMLER BULUNDUĞUNU GÖSTERİNİZ! '
<end>

<start>
O ki, pınar basında çeker suya hasret;
Kadınında kadına, yurdunda yurda hasret.
Yalan dünyada butun görünüşler iğreti;
Her şey o şeye hazin benzeyişten ibaret.
Var olan yoklukların ömrünü sürüyorum
Aşklar bomboş kuruntu, hürriyetler esaret
Yalnız, 'Rakip' ismiyle Allah’ı görüyorum
Bir yokluk ki, bu dünya, var olandan işaret...N.F.Kısakurek
<end>

<start>
Sevdalın şu dağı del dese,koşar,delersin! 
İş Allah’a geldi mi,gücün yok,sendelersin! 
                                                  1978
<end>

<start>
Benim bu entipüften şahsıma, tarihte nadir kimseye nasip olmuş efsanevi bir kıymet ve kuvvet bağlayarak edilen hücumların yalnız iki saiki vardır:
1- Herşeyden evvel naçiz şahsımı aşan mukkaddes davaya, yani islamiyete karşı duydukları nefret...
2- Bu nefrete rağmen, naçiz şahsımdan ödleri patladığı için şu anda elimde bir neşir vasıtası bulunmayışından istifade...
Kalemimden yediği darbeler ta kuyruk sokumuna kadar işlemiş bir gazete, hiçolmazsa biraz eter koklayıp acısını belli etmeyen bir eda takınacağı yerde benim bahsim oldu mu bir trauma tesiriyle çığlık bastığının ve saçlarını yolduğunun farkında olmadan, sözümona bu lakap oyununa girişir ve bana şöyle der: 
'- Süper Mürşid! ' 
Ah, cevabı ne basit, ne basit: Ayol, siz benim kendi kendime mürşid dediğimi ne vakit duydunuz ki bir de buna (süper)  ilave ediyorsunuz? Estağfirullah efendim, mürşid olmak kim, ben kimim! ..
Mürşid islamiyette fertleri büyük ıstıfaya ve İlahi marifete götüren Allah'da fani olmuş ve nefsaniyeti kalmamış muazzam kahramanlık gibidir. İnsanoğlunun yaradılış sırrının tahakkuk ettirmiş olan bu kamil kimseler yanında ben, mürşid değil mürid bile olamam.
Benim yaptığım, bu ebediyet suvarilerinin büyük kervanına topal ayağiyle katılmış bir köpekcik rolüdür. Fakat bu köpekcik rolü okadar üstün bir makamdır ki, onu çerçevelemeye küfür yobazlığının beyninde müsamaha yoktur.
Ben büyük marifete ulaşmış ve ummanlardan geniş ruhları içinde namütenahiliği bulmuş büyüklerin yolunda ve insanoğlunun en büyüğünün emrinde sadece sokak, meydan, şehir ve dünya muharebesi yapan bir savaşçıyım
Yani büyük marifetin dünya ve cemiyet davalarında mütehassıs, kalemini, tefekkürünü, tahassüsünü, şiirini, sanatını yalnız ona tahsis etmiş bir gonk vurucusuyum! Estağfirullah, mürşidlik benim neme? Fakat bilin ki hakiki mürşidlerin benim gibi köpekcikleriyle sizin kahramanlarınız arasında, hakiki mürşidle hakiki köpek arasındaki fark vardır!
Herşey ne kadar sade: Çünkü elimde bir neşir vasıtası yok! Büyükdoğu kapalı olduğuna ve kimse benim cevabımı neşredemeyeceğine göre vaziyetleri emin...
İşte, do, re, mi, fa, sol, la, si her perdeden haykıran, yalama sanatkarı salon köpeklerinin cesaret kaynağı! Bunlar böylesine merttir; kelimenin Türkçe değil de, Fransızca manasiyle mert...
Bunlar hep bir arada birkaç yüzbin nüsha satsalar da, benim elimde karamela kağıdı boyunda bir neşir vasıtası olsa, hemen kuyruklarını apış aralarına sokarlar, susarlar ve güya beni görmemezlikten, duymamazlıktan, tanımamazlıktan gelirler. Zaten benim bu memlekette nasibimdir bu hal...
İş bana geldi mi, ya gök gürültüsünü pamuk çuvallarına gömüp duyurmayacaklardır; yahut sivrisinek vızıltısını hoparlöre bağlayıp gök gürültüsü haline getireceklerdir.
Bu kadar cüce arasında, onlara ciğerlerini kusturacak kadar kıskançlık telkin eden bir dev olmak, bana mı kaldı?
Onlar, deminki vasıflariyle, ötedenberi gelen, ortamalı, pestzinde, malum klişeleri geveler, aşksız ve ruhsuz kaba softa tiplerinden korkmazlar; bu insancıkları kolayca bazı vahitlere irca edebilirler. Onlar için tehlikeli benim, biziz! Zira biziz ki, onların sahte dünyalarını, bizzat o sahte dünya içinde yetişmiş, çile doldurmuş, nihayet havasızlıktan patlamış en halis tipler olarak ifşa ve iptal edebiliriz.
Biziz ki bu mukaddes davayı, tamamiyle kanun yolundan, kırçıl sakallar, kazma dişler, dar alınlar, vahşi bakışlar ve kapkara cehaletler elinden alıp, onu, nurani yüzler, inci dişler, geniş alınlar, derin ve tatlı bakışlar ve ebedi güneşler ikliminde yepyeni bir gençliğe teslim edebilir, yepyeni bir vecd ve aşk nesline devredebiliriz.
Ya sonra ne olur; ne olur bu adamların halleri, dünyaları, inkılapları, sahte reçeteleri, yalancı ilimleri, kalpazan sanatları, zinaları, içkileri, kumarları, dalavereleri, hırsızlıkları, ticaretleri, istismarları, herşeyleri, herşeyleri?
Bugünün şartları, hususiyle son basının namussuz ve hayasız esası karşısında gerçek Türk'e düşen vazife, kanun dairesinde şahlanıp, yeri göğü titretici bir heybetle şöyle bağırmaktadır: 
- Artık, annelerimizin ak bulutlardan daha temiz ve Kur'an kokulu başörtülerine domuz necaseti atarcasına edilen hakaretlere kimden, nereden ve nasıl gelirse gelsin, tahammül etmeyeceğimiz gün gelmiş ve bu hale paryalardan daha zavallı bir tavırla katlandığımız günler geçmiştir.
Yağma yok! Hiçbir sahteliği ve sahtekarlık tertibini yutmuyor, üstün idrakte gerçek ve mübarek Türk Gençliği kumaşının örgüsünü tutturmuş bulunuyor. Ve işte, kanunun müsaadesi nispetinde karşınıza dikiliyoruz! Kanun dairesinde neler yapacağımızı, müdafa hakkımızı, yine kanundan alıp gösterdiğimiz gün, mekanlarınızın camlarını biz değil, korkunuzdan hergün ağzınızdan çıkardığınız nesneler donunuzu doldurmuş olarak imdat istemek için siz kıracaksınız!
<end>

<start>
Kolay mı Kaf dağını çevirmek dolay dolay? 
Var ol ey ulvî zorluk, yere bat sefil kolay! 
(1982)
<end>

<start>
Perdeler, hep perdeler...
Her yerde, her yerdeler.
Pencerede, kapıda,
Geçitte, kemerdeler...
Perdeler, hep perdeler...
Ya benim sevdiklerim,
Simdi nerde, nerdeler? 
Onu bomboş perdenin; 
İçerde, içerdeler! 
Perdeler, hep perdeler...
Gönülde asil perde; 
Onu hangi göz deler? 
Surat maske altında,
Sis altında beldeler.
Perdeler, hep perdeler...
Perdeye doğru akın; 
Atlılar, piyadeler.
Yollar, yönler dolaşık; 
Değişik ifadeler.
Perdeler, hep perdelere.
Bir tohumda bin gömlek.
Giyim fideler.
Kalbiler dilini yutmuş; 
Bangır bangır mideler.
Perdeler, hep perdeler...
Son noktada son perde; 
Çevrilmiş seccadeler.
Orada işte işte,
Ölümden azadeler! 
Perdeler, hep perdeler...
<end>

<start>
Bakma saatine ikide birde! 
Halin neyse saat onun saati.
Saat tutamaz ki, ölü kabirde; 
Zamana eşyada gör itaati! 
Bir kıvrım, bir helezon,
Her noktası baş ve son...
Dün hâtıra, yarın hayal, bugün ne? 
İki renk arası bir çizgicik pay.
Ne devlet zamanı bütünleyene! 
Ebed bestecisi bir çark ve bir yay.
Hesap soran yaratık; 
O dimdik her şey yatık.
Zaman bir işvebaz, kaçak hayalet; 
Eskiyenin kement atar boynuna.
Ne pişmanlık tanır, ne af, ne mühlet; 
Ancak fatihinin girer koynuna.
Niyeti gizli fettan
Köle biçimli sultan...
1982
<end>

<start>
Kesildi mi yoksa ardı, arkası,
Nur diyarından kol kol gelenlerin?
Yetmez mi ampulün nura cakası,
Başları dönmez mi gökdelenlerin?
Hiç kalmadı soran : Ne var insanda?
Ben duvarda ezikbir böcek miyim?
Yoksa, pırıl pırıl, tek damla kanda,
Kainatı süzen bir mercek miyim?

                                              (1978)
<end>

<start>
Öleceğiz müjdeler olsun müjdeler olsun
Ölümüde öldüren Rabbe secdeler olsun
<end>

<start>
Ölümü sığdıramaz,
Akıl daracık koğuk.
Ölemez, çıldıramaz,
Ağlar boğuk boğuk.
İlaç yarım, şişede,
Koltuk mahzun, köşede,
Ev halkı telaşede,
Ölü yerde, sopsoğuk...
(1982)
<end>

<start>
O vecdsizler ki,ruhu şekilde yitirirler; 
Namazla başlamaz da namazla bitirirler...
                                                    1974
<end>

<start>
Yetişemez en hakir çobanın idrakine; 
Yirminci asır putu,taptıkları makine...
                                                  1974
<end>

<start>
Bakınız ne büyük bir rütbeye tutkuluyum, 
O'nun kulunun kölesinin kuluyum.
<end>

<start>
Dağı tanıyan nasıl tanımaz uçurumu? 
Madem ki yükseliş var iniş olmaz olur mu?
<end>

<start>
Dünyayı yererken de yine onunla ilgim; 
Nefse el süremiyor kara tahtada silgim...
(1982)
<end>

<start>
Bütün manzara, ucuz bir dekor muşambası; 
Kurtuluş günü, çıkmaz ayın son çarşambası...
(1947)
<end>

<start>
'İslami Nizamı Propoganda Ettiğimizi Söylüyorlar! Şüphe Mi Var? Biz Yalnız Bu İşi Yapmıyor. Bu İşi Yapmak İçin Yaşıyoruz. Fakat Propoganda Kelimesine İştirak Edemeyiz. Bu Hasis Ve Sefil Kelime, İslamın Ulviyet Ve Üstünlüğünü Tesbit Etmek Gibi Bir Fiile Alem Olamaz. İslamın Ulviyet Ve Üstünlüğünü Haykırmak Ve Anlatmak Kanunca Bir Suç Mudur? 'İslam Ulvidir' Demek, Başka Her Şey Sefildir Ve Yıkılmalıdır' Demek Midir'
Yazılı iddianamesine (Bedeviyyet)    kelimesini koymayıp bunu huzurunuzda söyliyen ve yüzlerce müslümanı bu odada can evinden yaralıyan savcıya, ellinci kuşak büyük babasıyla ellinci kuşak torunu davacı olacağı zaman kurtulabilmesi için, çare olarak şimdi ayağa kalkıp nadim olduğunu söylemesini ve istiğfar etmesini hatırlatmak müslümanlık vazifemdir.'
<end>

<start>
Rüzâr öyle esti, öyle esti ki,
Her şey uçup gitti, kaldı Yaradan.
Ayna düştü, hayal, perdelerdeki
Bir akiscik gibi çıktı aradan.
Sırtımı uykuda dürtüyor bir el:
Fırla yatağından koşar adım gel!
O bir minicik zar, kabuğunu del!
Seni çağıran var, tâ maverâdan!
(1958)
<end>

<start>
Bir cümbüştür kopsa da, gece, yakamozlarda;
Münzevi balıklarız ayrı kavanozlarda...
<end>

<start>
Bu yolun sahtekarı yoktu,yeni türedi; 
Çile kalktı bahçede ısırganlar üredi.
                                               1978
<end>

<start>
Tek istikamet kabe; 
Ve tek örnek sahabe...
Böyle yükseldi sütun,
Böyle kuruldu kubbe.
Derken nuru kararttı
Yobazda kara cübbe.
Tuzağa düştü aslan; 
Sorguç takıldı kelbe.
Vatan yüzelli yıldır
Manada bir harabe.
Artık iman ve ahlak,
Türbedarsız bir türbe.
Ne hatıra maziden,
Ne isim ne kitabe...
Düşmek,yükselmek oldu
Uçurumda mertebe...
Ağla ey koca tarih
Bu acıklı nasibe! 
Nerdesin ulvi fikir
Çilekeş murakebe? 
Sahte devrimler boyu
Tarihi muhasebe? 
Bağlıdır bu felaket,
Tek tipe tek sebebe.
Bir tip mücerret model
Batı ajanı kahbe! 
Sürüyü teslim eden,
Avrupalı celebe...
Hele bak,şu hale bak; 
Eve,yurda,mektebe! 
Bizde profösör derler
Kitap yüklü merkebe.
Lisan diye hırlayış; 
Kültür diye alfabe...
Pazar müflis,kent deli,
Köy boş karakol izbe...
Bir çatışma boğuşma; 
Şeytan uğrunda cezbe.
Karışmış gazetede
Necaset mürekkebe.
Ne bulduk parti parti,
Eyledik de tecrübe? 
Bir kısmı Ebu Cehil,
Bir kısmı İbn_i Sebe.
Gerçeğe aykırılık; 
Uygunsuzluk mezhebe...
İslam,gidip gelen top,
Bir hizipten bir hizbe.
Hak yolunda bir lider; 
Memur,hakkı tahribe.
Düne kadar dıştandı,
Şimdi de içten darbe.
Diyanet işleri ki,
Uymaz farza, vacibe.
İlminde gaiplerin
Haşyet duymaz gaibe.
Yeni bir mamul eşya; 
Fetvaları şaibe.
Bu muydu Büyük Doğu,
Kırk yıllık muhasebe? 
Deli olsa yanaşmaz
İşlerini tasvibe! 
Ya sanayi masalı; 
Derya rolünde habbe? 
Saksı içinde çınar; 
Görülmememiş acibe...
Nefes almadan vermek...
Sor bu işi tabibe! 
İş arayan bir millet; 
Diyar diyar göçebe...
Şerefli ortak Pazar; 
Ona aş, sana küsbe! 
İçyüzü bu davanın,
Köle olmak salibe...
Dünkü sultan bugün kul,
Ta meşrıkten mağribe.
Rüşvetle maaşa zam,
Enflasyonla debdebe.
Yüz lira ona iner 
Daha inmeden cebe.
Gidere tabii gelir
Dibi sökülmüş heybe.
“Doğa”da buldukları
 Zelzele ve seylabe.
Biçare demokrasi,
Karanlıkta körebe.
Parti, bölücü alet
Batıdan bize hibe.
Gel de ey gerçek parti,
Partiyi batır dibe! 
Her türlü sahteliği
Yıkmak sana vecibe! 
Bu işi ne temizler,
Hangi ok,hangi harbe? 
Hangi yel,hangi ateş,
Hangi söz,hangi hutbe? 
Bir nesil bekliyoruz,
Büyük nizama gebe.
Nedir o nizam,nedir? 
Boyun eğmektir Rabbe! 
Milliyet ruha bağlı
Kıymet sadece kalbe.
Fatih’te erimiştir,
Cengiz Han ve Kurt Cebe.
Davet gücü İslam’da; 
Koministi edebe.
Her şey herşey İslam’da; 
Ferde ve kavme rütbe.
Bizde, kutsi emanet; 
Bizde yarın galebe! 
Gün geldi,saat çaldı; 
İşte yol koş takibe! 
Yetmez mi esaretin; 
Ey Türkoğlu,davran bee!
1975
<end>

<start>
Niceleri namazda gaflet perendebazı; 
Kurgulu oyuncakta kılar böyle namazı...
                                              1978
<end>

<start>
Yaran kabuk tutmasın her an deş tazelensin! 
Sen ağla gafil gülsün,nadan yelpazelensin! 
                                             1977
<end>

<start>
Derler ki,bu dünyada ne elde etsen kardır; 
El atmadan bitende acaba ne kar vardır? ..
                                                     1978
<end>

<start>
Mezarlarda susarken dilsizler, dudaksızlar; 
Üstlerinde ot biter, kuş öter, arı vızlar..
<end>

<start>
Hakikat değişiyor daha bitmeden cümle;
Koşuyorum yetişmek için bütün gücümle...
<end>

<start>
Düşünün, ben ne büyük bir rütbeye tutkuluyum,
Çünkü O'nun kulunun kölesinin kuluyum.
<end>

<start>
İki tip tanıyorum bu devrin utanmazı; 
Biri dinde hokkabaz,biri küfür cambazı...
                                          1977
<end>

<start>
Razı mısın olmasın kaşı gözü simanın? 
Hiç bir değeri yoktur,öfkesi yok imanın! 
                                        1977
<end>

<start>
Nasıl_niçin delisi aklı susturmakta iş; 
Sırtında binlerce yük namaza durmakta iş...
                                                    1978
<end>

<start>
Latinlerin (Ekuitas) , Fransızların (Ekite) , Türklerin de Hakkâniyet dediği ulvî ölçüden, şimdi bize tayini gereken cezayı isteyeceğiz.' Bu zamana kadar üzerinde gezindiğimiz girift ve muğdil mânalar, Hakimin işte bu hakkaniyet ölçüsüne göre üstünde oturduğu büyük ve şâmil selahiyet, her sahayı toplayıcı geniş takdir ve idrâk makamının icabına göre ayarlanmıştır. Medeni kanunun 4'üncü maddesi, hakime 'hakkaniyetle hükmedeceksin' onu birbirine mücavir sebepler ve manalarla ihtilata sevketmiş, bütün bunlardan süzülecek müstakil bir vicdan temsil etmiye memur kılmış, böylece hakime bütün sadet ve mevzuları içine alan büyük ve ana mevzu, münhasır ve mücerret idrak ve takdir sadedi hakkını vermiştir.
Şimdi biz bu haktan ne istemeliyiz? ... Eğer kanunlara göre, ceza hakiminin rolü, sadece suçun olup olmadığını tesbitten ibaret olmasaydı da, emme - basma tulumbalar gibi, hakim, hem suçun mevcut olup olmadığına, hem de suçsuzun hangi mükafata ehil olduğunu hükmetmek mevkiinde bulunsaydı, isteyeceğimiz beraatimiz değil, Sümerbank'ın 'berayı ıslah' elimize tevdii olurdu.
Pek Muhterem Hakim; 
Dünya fikir ve hukuk aleminin en büyük müdafaalarından biri, büyük mütefekkir Sokrat'ın (Apoloji)   sinden şu birkaç satırı okumama izin istiyorum:
'Ben ne gibi bir cezaya mı müstahakım? Ömrüm boyunca dilimi tutmadığım için? .. Paraya, mala, hatipliğe ve memlekette durmadan ortaya çıkan türlü türlü rütbelere, entrikalara ve fırkalara bağlanmadığım için? .. Bu gibi faaliyetler altında yaşamayı kendime yakıştırmadığım, kendimi böyle bir hayat sürmeyecek kadar şerefli saydığım için... Kendimi böyle şeylere verecek olursam ne kendime, ne de size bir faydam olur diye onların hepsinden uzak kaldığım için? .. Bütün bunlar için ben ne gibi bir cezaya mı müstahakım? ..'
Ve yine Sokrat cezasını tayin eder: 
- 'Bana (Pityon)   da, Millet Sarayında ziyafet çekiniz! '
Muhterem Hakim son cümlemi arzediyorum:
BEN, TÜRK VATANDAŞI VE MUHARRİRİ NECİP FAZIL, EN FEVKALADE MİKYASTA DOLDURDUĞUNUZU SEZDİĞİM TÜRK KAZA MEVKİİNİN BİR MÜMESSİLİNDEN BERAATİMİ İSTEMEYE UTANIRIM. HAKKIN BU KADAR GÜR SESLİSİNİ VE AÇIĞINI İSTEMEK SANKİ HAKİMDEN ŞÜPHE ETMEK GİBİ BİR HİS VERİR BANA...
TAKDİRİNİZİ BEKLİYORUM... '
<end>

<start>
Ancak hiçe varırız bu yoldan varsak varsak
Üretim ki mekanı ya rahimdir ya barsak!
<end>

<start>
Bak ki,sahipsiz yurdun şu perişan haline,
İş kaldı avrupadan hükümet ithaline! ..
                                                 1978
<end>

<start>
Mezardadır timsali
Millete babalığın.
Ölmez ölü misali,
Ruhu, kalabalığın...
<end>

<start>
Eşyayı Hakka değil,nefse göre dizenler; 
Kendi takma gözüne sahte dünya çizenler...
                                                 1978
<end>

<start>
Eski hane,eşyası boşaltılmış barhane; 
Şimdi mektep salhane,işyeri kumarhane...
                                                 1976
<end>

<start>
21.12.1943 - 22.12.1943
(1 gün)   Bir Günlük Hapis: Askerken (16.1.1943 - 16.4.1943 / Erzurum)  siyasî bir yazı kaleme aldığı için disiplin cezası mahiyetinde verilen 1 günlük hafif hapsin infazı... (1)
9.6.1947 - 5.8.1947 
(1 ay, 27 gün)  'Türklüğe Hakaret Davası'nın Tutukluluk Devri: Necip Fazıl, Büyük Doğu Mecmuası'nın 30 Mayıs 1947 tarihli 65'inci sayısında, Rıza Tevfik'e ait 'Sultan Abdülhamîd'in Ruhaniyetinden İstimdat' başlıklı bir manzume yayınlamıştır. Herhangi bir özel isme yer verilmediği halde şiirin mecmuada neşri bazı zümreler tarafından Atatürk'e hakaret kabul edilmiş ve iktidar partisi tarafından Büyük Doğu aleyhine İstanbul ve diğer bazı vilayetlerde nümayişler tertiplenmeye çalışılmıştır.(2)  O tarihte ilgili bir kanun maddesi bulunmadığı için de, 'Padişahlık Propagandası Yapmak - Türklüğe ve Türk Milletine Hakaret'ten, mecmuanın sahibi görünen zevcesi F. Neslihan hanım ile beraber Necip Fazıl hakkında takibata başlanmıştır. 
Savcılık Basın Bürosu Şefi Hicabi Dinç, takibata başlayabilmek için kanunen Adalet Bakanlığı'ndan izin verilmesi gereken bir suç mevzuunda, Necip Fazıl'ı kanunsuz olarak 9 Haziran Pazartesi günü tevkif ettirmiştir. (3) 
29 Temmuz'da 1. Ağır Ceza Mahkemesinde gerçekleştirilen ilk celsede duruşmanın gizli yapılmasına karar verilmiş, iddia ve sanığın ilk itirazları ve müdafaası dinlenmiş ve dava ileri bir tarihe ertelenmiştir. 5.8.1947 Salı günkü, Savcılık makamınca hakkında tevkif müzekkeresi kesildiği halde bulunamayan F.Neslihan hanımın da iştirak ettiği 2. celse sonunda ise Mahkeme Reisi Nefi Demirlioğlu'nun okuduğu kararla,(4)  Temyiz yolu açık olarak, Necip Fazıl ve eşi beraat etmiş, kapatılan Büyük Doğu Mecmuası'nın neşri serbest bırakılmıştır.
21.4.1950 - 15.7.1950
3 ay, 25 gün Türklüğe Hakaret Davasının Mahkûmiyet Devri: Büyük Doğu Mecmuası'nın 27.1.1950 tarihli 16'ncı sayısında yayınlanmış 'Altıparmak' isimli yazıda, Hükümetin manevî şahsiyetini tahkir ve tezyif ettiği gerekçesiyle 19.4.1950 tarihinde, hakkında Tevkif Müzekkeresi (5)  kesilen Necip Fazıl, iki gün sonra tutuklanmış ve hapse atılmıştır. 26.4.1950'de, Salim Başol'un reis bulunduğu ikinci ağır ceza mahkemesindeki ilk celsede beraat eden Necip Fazıl, serbest bırakılmayı beklerken, aynı gün bir mahkemeden diğer bir mahkemeye aktarılarak, (6)  Türklüğe Hakaret Davası'nda vaktiyle verilmiş Beraat kararının Temyize nihaî olarak bozdurulması ve mahkemenin uyma kararı üzerine, hamile ve hasta zevcesi F.Neslihan hanımla birlikte, tekrar hapishaneye gönderilmiştir.
14.5.1950 Genel Seçimlerini büyük ekseriyetle kazanan Demokrat Parti'nin çıkardığı Af Kanunu ile 15.7.1950'de hapishaneden ilk tahliye edilen kişi Necip Fazıl'dır. (7)
31.3.1951 - 18.4.1951
19 gün  1951 Mahkûmiyeti: Basına 'Kumarhane Baskını' olarak akseden bir hâdise sebebiyle 23 Mart 1951 Cuma günü 18 saat süreyle karakolda gözaltında tutulan (8)  Necip Fazıl, tertiplenen komplonun ardından hazırladığı 30 Mart 1951 tarihli meşhur 54'üncü sayının daha bayilere verilmeden matbaadan toplatılmasını müteakip, çıkmamış mecmuanın, imzasız bir yazısının, içinde hiç bir suç olmayan ifadesinden ve üstelik tevkifli muhakeme usûlü kaldırılmış olmasına rağmen tevkif edilmiş ve 19 gün tutuklu kalmıştır.
12.12.1952 - 30.9.1953
9 ay, 12 gün
 1951 Mahkûmiyetinin İnfazı: 54'üncü sayıda yayınlanan bir yazı sebebiyle 9 ay 12 günlük kesinleşmiş mahkumiyeti bulunan Necip Fazıl, Savcılık selahiyetiyle infazı 4 ay tehir ettirmiş, bu dört ay bitince de Haydarpaşa Numûne Hastahanesi Sıhhî Heyetinden 3 aylık bir tecil raporu almıştır. (9)  Tam da bu raporun müddetinin bittiği bir dönemde Ahmet Emin Yalman'ın 22 Kasım 1952 Cumartesi günü vurulmasiyle 'Malatya Hâdisesi' patlak vermiştir. Hâdise kısa zamanda Büyük Doğu Cemiyeti Reisi Necip Fazıl'ı da içine alacak şekilde büyütülmüştür. 
İkinci defa Haydarpaşa Numûne hastahanesine müracaat eden Necip Fazıl bir önceki raporun aynını almış; fakat bu defa rapora 'sinir vaziyeti üzerinde ihtisas taalluku dolayısiyle Bakırköy Akıl Hastahanesinin hüküm vermesi' şeklinde bir kayıt ilave olunduğu için, arzusu hilafına sözkonusu hastahaneye başvurmak zorunda kalmıştır.
Bakırköy Akıl Hastahanesi, Haydarpaşa'nın şeker hastalığı teşhisini aynen kabul ettiği halde, 'infaza mâni bir durum' olmadığı hükmünü vermiştir. Bunun üzerine Necip Fazıl Adalet Bakanlığı'na müracaatla, dahili hastalığından başka hiçbir rahatsızlığı bulunmadığını ve eğer bu hastalık infaza mâni ise Adlî Tıp kurumunun hakkında ona göre, değilse yine ona göre karar vermesini talep etmiştir.
Adlî Tıp Kurumu'nun, 'zeka ve aklî melekeleri tamamen yerinde ve tabii.. Musap olduğu şeker hastalığı ise infaza mani değil' şeklinde rapor vermesi neticesinde, (10)  Necip Fazıl kesinleşmiş mahkumiyetin infazı için, 12 Aralık 1952 Cuma günü Üsküdar Toptaşı hapishanesine girmiştir. 
- 23 Ocak 1953'de Malatya Sulh Ceza Mahkemesi tarafından, Necip Fazıl hakkında, T.C.K.nun 163 ve 65'inci maddeleri delaletile C.M.U.K.nun 104/2,3,108 ve 125'inci maddeleri gereğince Tevkif Müzekkeresi kesilir. Hapse girdikten tam 47 gün sonra 28.1.1953 Çarşamba günü, saat 10.10 treniyle mahfuzlu olarak Toptaşı'ndan Malatya'ya sevk olunmuştur. (11) 
- Necip Fazıl, tam 38 gece, 36 gün geçirdiği Malatya Hapishanesi'nden 8.3.1953 tarihinde, Malatya Davası ile ilgili muhakemeler Ankara'ya nakledildiği için Ankara Genel Ceza ve Tevkif Evi'ne gönderilmiştir. (12)
30.9.1953 - 2. 12.1953
64 gün
Malatya Davası Sebebiyle Mevkufiyetin Devamı: 30 Eylül 1953'te bitmesi gereken 1951 mahkûmiyeti, Necip Fazıl'ın Malatya davasındaki masumiyetinin henüz anlaşılamamış(!)  olması sebebiyle, tevkif şeklinde devam etmiş; neticede politikadan emir alan mahkeme, yine aynı yerden aldığı emirle, Malatya suikastıyla hiçbir alakası olmadığı daha başından belli olan Necip Fazıl'ı, 2.12.1953 tarihinde tahliye talebini uygun bularak salıvermiştir.
24.6.1957 - 25.2.1958
8 ay, 4 gün
 Köprülü Fuat'a Hakaret Ve... Mükerrem Sarol'u müdafaa yolunda Fuat Köprülü'ye karşı yazdığı zehir zemberek yazılardan hakkında verilen mahkûmi-yet kararının Temyizce tasdik edilmesiyle kesinleşen 1 sene 2 aylık cezasına, iki ayrı hükümden 6 aylık müeccel ceza da eklenmiş ve Necip Fazıl, 1 sene 8 ay kalmak üzere 24.6.1957'de Toptaşı Hapishanesine ikinci defa girmiştir. (13)  Kısa bir müddet sonra Haydarpaşa Numûne Hastahanesine nakledilen Necip Fazıl, karar tashihi yoluyla son kurtuluş teşebbüsünün de boşa çıktığı ve tekrar gönderileceği Toptaşı cehennemini düşündüğü bir anda, ziyaretine gelen Abdülhakîm Arvasî Hazretleri'nin yakınlarından İlyas Ketenci'nin keramet çapındaki şu sözlerine muhatap olmuştur:
-İki güne kadar çıkarsın inşallah... Bundan sonra kendine dikkat et! 
Ayniyle, keramet çapında bir tecelliyle, Temyiz son itirazı kabul ve karar tashihi yoliyle, Necip Fazıl'ın 8 ay 4 gün kaldığı hapisten kurtuluşunu temin etmiştir. (14)
26.3.1959 - 29.3.1959
3 gün (60 saat 51 dakika) 
 Bolu Dağında Tevkif: 10'uncu Devre Büyük Doğu'larını çıkardığı 1959 senesinde, Necip Fazıl, düşmanlarına yaptığı hücûmların semeresi olarak 100 yıla varan hapis tehtidi altındadır. İşte bu hengâme-de, İstanbul Toplu Basın Mahkemesi'nden hakkında bir mahkûmiyet kararı verilmiş, o Ankara'dayken gıyabında verilen hükümle birlikte, usul ve teamüle aykırı olarak bir de tevkif kararı çıkmıştır.(25.3.195-Çarşamba)  Bu kararı kanun ve usul bakımından polis vasıtasiyle evine tebliğ etmeleri gerekirken, İstanbul dışında olduğunu haber aldıkları Necip Fazıl hakkında yakalama emri verilmiştir. Durumu haber alan Necip Fazıl, hemen o gün hususi bir otomobille İstanbul'a doğru yola çıkmış, gece yarısı Bolu'da yolları kesen polis tarafından yakalanarak önce Bolu, oradan da İstanbul Emniyet Müdürlüğüne getirilmiştir. Perşembe sabahı Sulh Ceza Hakimliği tarafından gıyabî tevkif vicahiye çevrildikten sonra Sultanahmet cezaevine gönderilmiş 60 saat 51 dakikalık mevkufiyetten sonra, bizzat Başbakan Adnan Menderes'in talimatiyle gerekli formaliteler ikmâl edilerek salıverilmiştir. (15)
6.6.1960 - 15.10.1960
4 ay, 4 gün
1960 İhtilali Sonrası Tevkif: İhtilalin yapıldığı tarihte Ankara'da bulunan Necip Fazıl, İstanbul'a döndükten bir müddet sonra 6 Haziran'da geceyarısı evinden alınmış, 15.10.1960 tarihine kadar, bir müddet Davutpaşa Kışlasının koğuşlarında ve ardından Balmumcu'da hakaret ve kötü muamele altında, gerekçesiz olarak tutulmuştur. (16)
15.10.1960 - 18.12.1961
1 sene, 65 gün
 Atatürke Neşir Yoliyle Hakaret: İhtilalin çıkardığı Basın Affı'nda hiçbir suç istisna edilmediği için üzerinde hapis yükü kalmadığını düşünen Necip Fazıl, Balmumcu'dan ilk tahliye edilenler arasında salıverildiği gün (15.10.1960) , kapıda bekleyen mahkûmları taşımaya mahsus bir araç ile, karısı ve çocuklarının gözleri önünde alınarak Savcılığa götürülmüştür. Atatürk'e hakaret isnad edilen bir yazıdan mahkûmiyeti Balmumcu'dayken kesinleştiği için ve 5816 sayılı kanun maddesi sadece onun aleyhine Af Kanunu'nun kapsamı dışında tutularak, Toptaşı cezaevine üçüncü defa girmesi temin olunmuştur.
Necip Fazıl, 18.12.1961'de ceza müddetini tamamlamış olarak tahliye edilmiştir. (17)
<end>

<start>
Allah, Resûl aşkıyle yandım, bittim kül oldum! 
Öyle zayıfladım ki, sonunda herkül oldum.
<end>

<start>
Tek tek kalktı eşyamız, ahşap ev bomboş kaldı; 
Güneş gözünü yumdu, has odamız loş kaldı...
<end>

<start>
1400'e bir yıl var, yaklaştı zamanımız; 
Bu asırda gelir mi dersin kahramanımız?
<end>

<start>
İçimde bir fırın var, ateşi yakan ateş,
O ne alev deryası, çiçek bahçesine eş.
<end>

<start>
Bin sene evvel, iğne ucuyla delindi zar; 
Resûlden haber geldi, mezarsız öldü Sezar! ..
<end>

<start>
Akşamı getiren sesleri dinle
Dinle de gönlümü alıver gitsin
Saçlarımdan tutup kor gözlerinle
Yaşlı gözlerime dalıver gitsin
Güneşle köye in, beni bırak da
Küçüle küçüle kaybol ırakta
Şu yolu dönerken arkana bak da
Köşede bir lahza kalıver gitsin
Ümidim yılların seline düştü
Saçının en titrek teline düştü
Kuru yaprak gibi eline düştü
İstersen rüzgara salıver gitsin
<end>

<start>
Bir kalbim varki benim, sevdiğinden burkulur:
Kahredenden ziyade, sevilenden korkulur...
<end>

<start>
Bir nizam ki, eskimez, yıpranmaz, sendelenmez,
Mekân onu aşamaz, zaman onu delemez.
<end>

<start>
Bu dünya bir tamam'dan eksiklikler âlemi; 
Kopuşlar, ayrılıklar, kesiklikler âlemi...
<end>

<start>
Şehirlerde tabanım değil, yüreğim yarık:
Nur şehrine gidelim, yürü, çilekeş çarık!
<end>

<start>
Sordular: Adresi ne? .. Çeşmeye karşı, dedim; 
"Çanakkale içinde aynalı çarşı" dedin.
<end>

<start>
Maymun: “insan bendendir, bu benim devrim” dedi; 
Başına bir oturak geçirdi, “devrim” dedi! ! ...
<end>

<start>
Şafakta, namaz vakti bana uzatılan zarf; 
Kelime bu zarftadır, gerisi sadece harf...
<end>

<start>
Sanırım, insanların her suçunda ben varım; 
Günah uzun bir kervan, tâ ucunda ben varım!
<end>

<start>
Pencereme vurmayın, ödüm patlayabilir; 
Dokunmayın, vücudum boşluğa kayabilir...
<end>

<start>
Bıçaklarım su oldu, boyuna bilenmekten; 
Bitti benlik madenim her ân törpülenmekten.
<end>

<start>
Mayın tarlasına düşmüş bir deliyim, hudutta; 
Gözüm, sekizinci renk ve dördüncü bulutta....
<end>

<start>
Zonklayan başım benim, an pıhtısı, cerahat; 
Ona yastıkla değil, secde yerinde rahat...
<end>

<start>
Zıtlar arası ahenk, af ve günah yarışta; 
Bütün zıtlar kavgada bütün zıtlar barışta....
<end>

<start>
Çıbanımız çok derin, işletemez yakılar; 
Nerde bizim şarkımız, nerde öbür şarkılar?
<end>

<start>
Duvara, bir titiz örümcek gibi,
İnce dertlerimle işledim bir ağ.
Ruhum gün boyunca sönecek gibi,
Şimdiden ediyor hayata veda.
Kalbim, yırtılıyor her nefesinde,
Kulağım, ruhumun kanat sesinde; 
Eserim duvarın bir köşesinde; 
Çıkamaz göğsümden başka bir seda...
<end>

<start>
Yıllar bir gözyaşı olup da kaymış
Bu eski heykelin yanaklarında.
Yapraktan saçını yerlere yaymış,
Sonbahar ağlıyor ayaklarında.
Süzüyor ufukta bir kızıl yeri
İçi karanlıkla dolu gözleri.
Alnında akşamın ince kederi,
Sessizliğin sırrı dudaklarında.
Yanan bir kağıtta nasıl bir satır
Kaybolursa, akşam onu karaltır.
Artık o silinen bir hatıradır
Bir ıssız bahçenin uzaklarında.
<end>

<start>
Ateş benim yıkayan, yuyan, emzirem annem! 
Bir arınma kurnası olsa gerek cehennem...
<end>

<start>
Eşya latifleştikçe göze görünmez olur; 
Solucan kanat taksa yerde sürünmez olur.
<end>

<start>
Zamanın olmadığı diyar acaba nasıl? 
Kesiksiz bir ân mıdır bundan sonraki fasıl?
<end>

<start>
Olmaz bil de "olur"u, olur bilde "olmaz"ı; 
Buluver günü geçmez, pörsümez ve solmazı...
<end>

<start>
Tek neşe bu dünyada, var olmanın sevinci; 
Ve tek ilim, varlığın bilinmeden bilinci....
<end>

<start>
Çıktım, çıktım, inilmez dağlar elimden tuttu; 
İndim, indim, çıkılmaz çukurlar beni yuttu...
<end>

<start>
Ne kadar göz bebeği varsa üst üste gelse
Yine ayrı manzarayı, ayrı görüş herkese..
<end>

<start>
Hasta olsam, ilâcım, çorbam, sütüm, o kitap...
Suda mantarım, gökte; paraşütüm o kitap...
<end>

<start>
Kuyruğu etrafında dönen kedi hayrette; 
Âlim ki, hayreti yok, ne boş yere gayrette!
<end>

<start>
Şeyh-i Ekber diyor ki: "en büyük makam hayret"
İki bir, iki eder demek bile cesaret....
<end>

<start>
İman. İhlas, vecd ve aşk, bunlar birer kelime,
Kelimeyi boğardım verselerdi elime...
<end>

<start>
Göz attığım her şeyde işte o şeydir eksik; 
Mekân kopuk kopuktur, zamanda kesik kesik...
<end>

<start>
Halim, açık denizde düdük çalan bir gemi; 
Kim duyar, ötelerden haber veren bestemi? ....
<end>

<start>
Varlık yalnız Bir'dedir, Toplam bölüm hep birde...
Devam eden yalnız bir, sayıda dört tekbirde...
<end>

<start>
Sayılar yalnız Bir'in kendi dalgalanışı,
Sayılar kemmiyetin keyfiyeti anışı...
<end>

<start>
Sayılarda çoğalmak, niçin, ne olmak için? 
Bir tek hiçtir çarpışı, kırk milyona bir hiçin...
<end>

<start>
"Var"ın altında yokluk, yokun altında varlık; 
Başını kaldırda bak, boşluk bile mezarlık..
<end>

<start>
Yum gözünü, kalbine her ân yokluğunu üfür
"Kendinden geçmek iman, kendinde olmak küfür".
<end>

<start>
Allah'a hakikatten yola çıkmak, meşakkat; 
Allah'tan yola çıkıp varılan şey, hakikat...
<end>

<start>
Perdenin ardı perde, perdenin ardı perde,
Her siper aşıldıkça gaye öbür siperde...
<end>

<start>
Kazanda su kaynasa sanki ben pişiyorum; 
Bir kuş bir kuş öldürse sanki ben can çekişiyorum...
<end>

<start>
Bu ne hazin mesafe iki ten arasında; 
Bir hali dinleyenle dinleten arsında...
<end>

<start>
Sırma renginde pislik, dünyanın süsü püsü.
Bende tek aziz eşya annemin baş örtüsü...
<end>

<start>
Bize kalan aziz borç asırlık zamanlardan; 
Tarihi temizlemek sahte kahramanlardan! ! ...
<end>

<start>
Kırıldı oyuncağım, artık bir daha gülmem; 
Toz olur, toprak olur, duman olurum ölmem!
<end>

<start>
Bir haman ki, arınma gayesinden şahaser; 
Arınmışların yeri, Cennette nurlu Kevser.
<end>

<start>
Kâinatta ne varsa suda yaşadı önce; 
Üstümüzden su geçer doğunca ve ölünce.
<end>

<start>
DAĞLAR ÜSTÜNE ÇEŞİTLEME
Aşk o kadar ne ise
Uzaklığın yanında
Uzaklar o kadar aşk oluyor
Adamın canında
Ne demeli ateş, alev, can
Sormalı önce uzaklardan
Kimİ kül olur söner gider
Kimi yanar rüzgârlardan.
Uzaklar denince dağlar aklıma gelir
Dağlar olsa da olmasa da
Dağsız uzak yoktur bana sorarsan
Dağlar arada olmasa da
<end>

<start>
YALNIZLIĞIN ADI
Derin bir uyku..
Düşümde
Düşündüm ister-istemez
Aklıma takıldı
Yalnızlığın adı.
Tam o sırada
Bir sinek
Beni uyandırdı.
Gerçek bir sinek
Yalnızlığın adı
Düşümde kaldı.
<end>

<start>
HAN
Hanlar vardı
Biri yutuyor yutuyor
Yuttukça gülüyordu
Sahibini
Öbürü yanıyordu sevinç ile
Bir başkası yıkılıyor
Yerine yenisi yapılıyordu
Oda oda daire daire
Fazla uzatmayalım 
Vesaire
Eşek değiliz.
<end>

<start>
Deniz nerede pırıl pırıl,
Nerede yolculuklar, yollar..
Orada adımlarım var.
Trenler midir gelen, insanlarıyla..
Gemiler midir giden, dumanlarıyla,
Orada gözlerim var.
Sayısız yeşil rengi yapraklar mi verir..
Tadları, meyvaları, gıdaları
Ağaçlar mi verir, topraklar mı verir..
Orada ağızlarım var.
Renk renk, biçim biçim açan çiçekler mi..
İlkyaz dolu bahçeler mi..
Ses kaynayan geceler mi..
Orada duyularım var
Nerede kuşlar, orada kulaklarım.
Nerede taşlar, topraklar, ellerim orada.
Nerede sevilecek vücud ve kadınlar,
Orada kollarım, dudaklarım var
<end>

<start>
YUMU
Ortalığa çıkarsam, 
Bütün kentte duyulur, 
Biri alır diyordum.
Açsam ardına kadar
Bir gönül kapısını, 
Biri kalır diyordum.
Bir şey'ler anlatmaya, 
Ya da bir şey sormaya
Biri varır diyordum.
Görürler yazdığımı, 
Dururlar geçerlerken; 
Biri döner diyordum.
Anlatırlar evlerde, 
Dinlerler akşamları; 
Biri sezer diyordum.
Beklem'li günler geçti, 
İçimden kimler geçti; 
Biri bilir diyordum.
Kapılar örtük kaldı, 
Sofralar örtük kaldı, 
Biri gelir diyordum.
Yazı oldu bir kitap, 
O kitaba bir cevap
Biri verir diyordum.
<end>

<start>
O IŞIK
Ben yoksam, biliyorum, ben sende yokuz..
Sen yoksan, biliyorum, sen bende yokuz..
Ve de gözlerimizde bir o ışık.. ki..
O yoksa, biliyorum, biz bizde yokuz.
<end>

<start>
Beni bundan böyle
Beklese-beklese
Hüzün bekler, 
Çağırsa-çağırsa
Hüzün.
Neden mi? 
Neden olacak..
O kadar gezilip görüldü ki..
Hep ben bir şeyden,
Bir yer’den
Bir kimse’den uzaktaydım
Ve kendimden.
Ölüm beklemez beni..
Çünkü, ben gene de
Bir şeye,
Bir yer’e
Ya da bir kimseye giderken de
Kendimden uzakta olacağım.
İşte
Bunun adı hüzündür.
<end>

<start>
Okulda, anladıkça başaracaksın.
Yasamda, başardıkça anlayacaksın.
Gelecek mutlu-mutsuz, inanmasan da; 
Gözlerin yaşardıkça anlayacaksın.
<end>

<start>
GÖREL-ETİKA-201
Gerçek ile yapmacık’ı ayırdedilmez kılacak kadar birbirine karıştırıp eriten o eşsiz yol: Nezaket.
<end>

<start>
SEVGİ İLE SEVGİYE KARŞI-ETİKA-170
Bazı insanlar sevdiği için saklar.
Bazı insanlar sevdiği için yer.
<end>

<start>
KİLİT
Bir renk karanlığa adını çiziyordu.
Bir bakış sana adını çiziyordu.
Binlerce sevi geçiyordu geceden..
Biri durmuş, yalnızlığını çiziyordu.
Bir umud bir yarına adını çiziyordu.
Bir yarın bir olur’a adını çiziyordu.
Binlerce belki geçiyordu geceden..
Bir bekleyiş bir yitişe adını çiziyordu.
Bir adım bir gidişe adını çiziyordu.
Bir gülüş bir ezilişe adını çiziyordu.
Binlerce dudak geçiyordu geceden..
Bir öpüş bir gizlenişe adını çiziyordu.
Binlerce göz geçiyordu geceden
Bir geçiş bir yola adını çiziyordu.
Bir yol bir yalana adını çiziyordu.
Bir yer bir saklanışa adını çiziyordu..
Bir ışık bir kaçışa adını çiziyordu.
Adım bir aldanışa kendini çiziyordu
Bir söz bir yanlışa adını çiziyordu.
Binlerce oluş geçiyordu geceden.
Bir korku bir kırgınlığa adına çiziyordu
Bir saklanış bir olmazlığa adını çiziyordu
Bir umgu bir inanca adını çiziyordu
Binlerce düş geçiyordu geceden
Bir ölüm bir yaşama adını çiziyordu
Bir yaşam bir ölüme adını çiziyordu
Binlerce bir geçiyordu geceden
Bir ad bir ada adını çiziyordu
Bir yaşam bir yaşama adını çiziyordu.
Bir ölüm bir ölüme adını çiziyordu.
Binlerce eş geçiyordu geceden..
Bir gece bir göze adını çiziyordu.
Bir göz bir geceye adını çiziyordu
Bir el bir ele adını çiziyordu
Binlerce iki geçiyordu geceden
Bir sunuş bir duruşa adını çiziyordu.
<end>

<start>
ÜÇÜN
Bir kelimenin yanına bir kelime gelince, 
Bir sesin yanına bir ses gelince, 
Bir insanın yanına bir insan gelince..
Büyürler, büyürler, büyürler ölümden önce.
<end>

<start>
DELİSİ
Yoğun karanlığa karşı
Darmadağın saçı-başı
Kımıl-kımıl gözü-kaşı
Vurur ışıldanır çarşı
Ki yoğun yanlış içinde
Çizgileri nokta-nokta
Kesip-kesip alıp-satar
Ayırır kuruyu yaşı
Yatar uyur sokaklarda
Panayır, pazar-yeri'nde
Bir deli, bir çok, kör, şaşı
Bağırmak düşer mi, ya da
Yetişir mi, uyuyorlar, 
Paylaşmışlar sonu başı
Bir adam, başı elinde
Dönüp-durup bakıyorlar
Bir adam, elinde başı.
<end>

<start>
YAŞAM
Sanırım görmediniz; 
Şimdi şuradan geçti.
Yazık görmediyseniz, 
Böcek gibi güzeldi.
<end>

<start>
Ne günlermiş, ne günlermiş
Yıldızlar, mehtap, çamlar altında.
Yıldızlar, mehtap, çamlar altında
Ne günlermiş, ne günlermiş
Gelip geçmiş!
Vapurlar değil, Boğaz'dan geçen: 
Boğaz'dan yalılar geçiyor.
Toplamış sulardan eteklerini,
Odasına çekilen bir saraylı gibi
Yalılar gelmeyen âlemlerine gidiyor
Bırakıp bu sessiz gecelerini.
Çekip almış kuşların kanadlarından rüzgârını
Asırlık rüyalarında yalılar.
Uykuların mahmurluğu saçaklarını sarmış.
Saz sesleri gelmeyor kıyılarından.
Ne geçen yazlardan haber var,
Ne gelecek baharlardan.
Kimbilir kaç deniz geçmiş uykularından...
Başbaşa kalmış iki Hisar
Beklemekte sönük sahilleri.
Artık eski harpleri anlatır taş duvarlar
Kıyılarından geçen balıklara.
O balıklar ki, dedeleri
Şarkılarla beslenmişti geceleri.
Şimdi sulara düşen çürümüş tahtalar
Dalgalarda son oltanın yemleri..
Bir zamanlar şen yaşamış yalılar
Işıklı bir ziyafet sofrasında.
Renklerini deniz almış götürmüş,
Küllerini alev alıp savurmuş.
Deniz kenarında denizsiz kalmışlar.
Ortaklığı ayrılmış kıt'aların.
Anadolu günden güne Rumeliye küsmüş
Bugün biz değiliz bakan yalılara; 
Yalılar boynu eğik bize bakıyor.
Biz değiliz sarkan hatıralara
Göğüs gererek dalgalara.
Yalılar bir hayâl için denize sarkıyor
Yalılar bize bakıyor, denize bakıyor.
Ne günlermiş, ne günlermiş
Yıldızlar, mehtab, çamlar altında.
Yıldızlar, mehtab, çamlar altında
Ne günlermiş, ne günlermiş
Geçip gitmiş.
<end>

<start>
ŞİMDİ
Unutulmamak savaşımında
Anlayorum biz yaşlıların
Çirkin kalan
Haklı direnişlerini
Anlamsızca
Gençleri güzel kılan
Az deneylerinde
Haksızca.
<end>

<start>
YAKI
Özleyince anılarımdan çalmaktayım, 
Düşlerime çalmaktayım anılarımdan..
Onlardan bir yakınan yok da, 
Hırsızlar yakınıyor çaldıklarımdan.
<end>

<start>
ÇİZİM
Ben ağacın resmini çizdim, 
Hiç kimse için..
Daha ne yapraklarını yapıştırdım,
Ne de adını koydum 
Yemişlerin..
Onu
Bir anlama yakıştırdım.
Adınıza büyüyor belleğimde ağaç,
Başka ağaçlar doğuruyor; 
Büyümeyi bölüşüyorlar gölgelerinde..
Dal-dal, yaprak-yaprak öpüşüyorlar..
Çizmez olaydım, bizi soruyorlar..
Dönüp bizlere bakıyorum:
Dövüşüyorlar.
<end>

<start>
Ne sordularsa söyledim.
Ellerim değdi dedim,
Gözlerim değdi dedim.
Ne sordularsa söyledim.
<end>

<start>
MASAL
Biri varmış, ünü yaşamış çalmış..
Biri yokmuş, dünü yaşamış kalmış..
Vermek diye bir şey dururken, saklı; 
Biri gelmiş, günü yaşamış almış.
<end>

<start>
Bir ışık düşerse üstüne basma.
Daha yakınlaşır, korkarsın.
Bir leke, silmeye-gör
Leke kalır, sen çıkarsın.
Bir gölge, nereye gider.
Gözlerince gider, bakarsın.
Bakarsın girer gözlerinden.
Leke onun peşinden, bakarsın.
Bir ışık düşerse üstüne basma,
Gözlerine basarsın.
<end>

<start>
Çalıyor o gözlerinden o uzun saçsız boyacı; 
Gül-bombalı, atsız-arabasız, sakalsız boyacı.
Dudaklarında bir ıslık var, yakasında bir çiçek, 
Solan renkleri boyamakta o boyasız boyacı.
<end>

<start>
O AKŞAM
Ceviz kırıyorlar, bakıyorum; 
Kabuğunu kırıyorlar cevizin.
Ceviz çıkıyor..
Sonra oyunlarına dalıyor çocuklar.
Ben de bir ceviz alıyorum
Cevizlerin içinden.
Deniz çıkıyor benim cevizimden, 
Açılıyorum.
Gidiyorum o ceviz kabuğunda, 
Çocukluğumun oyunsuz bahçelerinden.
Bir akşam o çocuk oyununda
Alnıma yazılan o hüzün denizinden.
<end>

<start>
ÖLÜMÜMDEN BİRAZ SONRA
Ölümümden biraz sonra anladım
Olmayınca oyun.
Gözlerim dışına kapalı, içine açık.
Kalıbım belirsiz bir yerde artık.
Sırtüstü yatıyorum, up - uzun.
Öyle bir dünyadayım ki şimdi,
Ellerim tutabildikleriyle kalmış,
Büyük beynim kıvrım kıvrım, donuk.
Artık ne karanlık var benim için, ne aydınlık,
Ne sıcak, ne soğuk.
<end>

<start>
YALIN
Uyurken, uyanırken kendine sor ne diye,
Anarken, unuturken, neyin yerine diye.
Kimi gittikçe kalır, ululuk taslamaktan,
Kimi kaldıkça gider, yürür kendine diye.
<end>

<start>
GÖREL-ETİKA-207
Ele geçtikten sonra elde tutulması kolay şeyler önemsizdir: örneğin para. Çalışmakla çok zor geçer.
Ele geçtikten sonra elde tutulması zor olan şeyler önemlidir. Örneğin ün. Çalışmakla çok kolay geçer.
<end>

<start>
Uykusuzluk ve pencerede bir kedi
Gece boyu hiç konuşmadan durdu.
Yağmurlar yağdı, dindi,
Pencerede hep kedi,
Ne geceye girdi, ne de uyudu,
Baktı, baktı, baktı,
Belli değildi doğmadığı, doğduğu.
Sanki ona bir zaman
Hadi minderden in dendi,
O da şimdi, yola çıkıp bir duygudan
Pencerenin dışında duran
Bir geceden indi, odaya girdi
Dedi:
Hadi şimdi sen de in uykundan.
Sevdi mi, sevmedi mi, belli etmedi.
Sürdürüp suskunluğunu
Bekledi.
Şimdi eski uykusuzluğunu
Yeni huysuzluğu besledi.
Aaaa..
Kedi bu uykunun içindeydi.
Ankara yolundaydı bir gece,
Bir gün Marmaris yolundaydı kedi.
Bütün uyku kapılarının önündeydi.
Mırmırları, tırmalamalarıyla
Bir kadının düşlerindeydi
Ve bütün hırçınlığıyla
Anılarının önündeydi.
<end>

<start>
DURAK
Kent küçük bir hışımda büyüyor.
Büyüyor, büyüyor uğultusu başımda, 
Otoların, motorların uğultusu.
Tekerlekler dönüyor, dönüyor, dönüyor, 
Işıklar bir yanıyor, bir sönüyor; 
Kırmızı, yeşil, mavi, kırmızı, yeşil.
Başım dönüyor, dönüyor, dönüyor, 
Kırmızı, yeşil, mavi, kırmızı, yeşil.
Onu düşünüyorum; 
Kimseden saklanacak gibi değil.
Bekleyenler var duraklarda, 
Sıraya girmek için
Yitirmek yarışını
Bitirmek için.
Kiminin elinde çanta var, kiminde çiçek; 
Beyaz, sarı, kırmızı, yeşil.
Bir durakta bekliyorum, 
Beni de alıp götürecek, 
Beni de alıp götürecek, 
Bir yere bırakacak
Umut arabasının
Durmasını, 
Beni de almasını.
Üstüm başım toz-toprak, 
Gözüm-gönlüm tüm çiçek, 
Beyaz, sarı, kırmızı, yeşil.
Onu düşünüyorum; 
Kimseden saklanacak gibi değil.
<end>

<start>
MAL ÜSTÜNE ÇEŞİTLEME
Al paranı sattığımı geri ver.
Ver paranı sattığını geri al.
Aldı öldü, sattı öldü..
Kalktı öldü, yattı öldü.
Kimi enini sevdi, kimi boyunu,
Kimi ölünceyedek sıktı suyunu.
Biri son sahibiydi, biri ilk..
Bu oyunu hep birlikte seyrettik.
Sizin için üçün beşin ne değeri var..
Aldatmada aldanmanın da yeri var.
Ömrümün nurusun, canımın yongası..
Şu gördüğümüz yatak-yorgan kavgası.
Kimi der, ayağını yorganına göre uzat,
Kimi der, yorganını ayağına göre uzat.
Dağdan dağa atlamakta bir keçi,
Çaşyırlarda otlamakta birkaçı.
Şunu şunu ayırdım, ne tuttu..
Alıcı satıcıyı, satıcı alıcıyı uyuttu.
Öbür çeşitlerimiz depomuzdadır,
Cafcafımız vitrindeki popomuzdadır.
Bugün peşin, yarın veresiye,
Bahalı sattık, ucuzluk diye diye.
Tasalanma paşam, bir kolayı var; 
Size tavşan, bize aslan payı var.
Doymazları mallarıyla aşınırken gördüm,
Taşınmazmalları taşınırken gördüm.
Ver paramı sattığını geri al.
Al paranı sattığımı geri ver.
<end>

<start>
KONUMUZ DÜŞÜNMEK-ETİKA-112
Açlığı yok edecek doktrin mi bulmak isteyorsun? Öyleyse ne politika yapar durursun! 
Dünyadakilerin yarısı açtır. Politika, bölgedeki açları azaltacağını ileri sürüp dünyadakileri çoğaltan gecikmenin adıdır.
<end>

<start>
SÖZCÜKLERLE-ETİKA-33
Güneşe gözlerini dikip bakarsan gözün bozulur.. Gözlük takıp bakarsan güneş bozulur.
<end>

<start>
YOĞUN
Evler, ampûller, bardaklar olacağım.
Ben yaşayacağım neysem öyle kalarak.
Sen boyuna yanımda ağlayıp güleceksin..
Demek ben bakacağım.
Biliyorum, ben bu şişeleri bırakacağım..
Kırılmasın, tozlanmasın dediğim.
Biliyorum, hepsini kıracaklar, hepsini, hepinizi.
Bu raflar, bu kitaplar, bu kutular, sildiğim.
Sizler, şu siz, şu sen, şu o, şu kim..
Uyurken, uyanmışken, şu giden, şu gelen.
Unuttuğum, benzettiğim, bildiğim..
İnsanlar; o siz, bu sen, şu ben.
Kıranları da kıracaklar, ezecekler, bugün, yarın.
Tozlarını silmeyecek bir el, bir bez.
Olanca kapısını açık tutanların
Dışına bile hırsız girmez.
Bir fazla almak bir fazla olmak değil.
Kimler var, vermekle tam kalmışlar.
Üsdenlik dışından parlamak değil..
Yerlerden çok kaçmak toplamışlar.
Ne iyi kırık bir şişe olmak,
Yıkık bir ev, çatlak bir bardak.
Gene de bir şişe, bir ev, bir bardak.
Giderken de biraz daha kendi kalarak.
Evler, ampûller, bardaklar olacağım,
Oluşmak için neysem öyle kalarak.
Sen boyuna yanımda değişeceksin,
Boyuna öleceksin, ben bakacağım.
<end>

<start>
Herkes herkesi seviyor..
Hepsi de başka türlü seviyor.
Herkes herkesi sevmesin,gerek yok.
Adam azaldı, sevgi de elden gidiyor.
'Bana, sen haklısın deyorlar,
Hayır hayır,ben çok haklıyım.*' bilen biliyor.
Bu yarışın dışında kalanlar,
Adamı sevgi, sevgiyi de adam ediyor
<end>

<start>
SORUMLU
İp der ki ipin ucuna:
İpin ucunu sakın kaçırma..
Uçurtma’dan sorumluyuz.
Uçurtma der ki kuyruğuna
Havaya kuyruk sallama
Çocuklardan sorumluyuz.
<end>

<start>
Benim en sevdiğim söz senden duyduğum ben'dir.
Hep yinelediğim söz sana koyduğum ben'dir.
İyi olmak adına bilgiç olmak istemem, 
Seni senlediğim söz, bir-bir oyduğum ben'dir.
<end>

<start>
ÇOCUKLARA
Yalan bile söylerken
Prensibim doğruluk
İsterim ki ben
Sen de öyle ol çocuk
<end>

<start>
KONUMUZ DÜŞÜNMEK-ETİKA-113
Açlık yok olmaz.
Krallıklar buna karşı “Evet efendim, siz doğru söyleyorsunuz, haklısınız! ” dediler.
Yeni rejimler “azaltılabilir” dediler.
Bugün açlık yok olmamış, krallıklar yok olmuştur. Açlık azalmamış rejimler çok olmuştur.
<end>

<start>
Yaşamak değil,
Beni bu telâş öldürecek.
<end>

<start>
MASAL DEĞİL
Bastığın yere bakma demiş sanki bir kötü
Baktığın yere basma demiş bir başka kötü
Bilmemek anlamamak olağan bir iş olmuş
Gelmiş ortaya bundan kapkaranlık bir örtü
Bundan öte yıllarda bir kuşak olagelmiş
Işıkdan görünmemiş ne kötü ne de örtü
Çıkmış o ilk adamdan sonra ilk küçük adam
Elinde yanar-döner, yarı-yırtık bir örtü
Işıklar azalırken gözükmüş kuyulardan
Bir sürü, başlarında ve ellerinde örtü
Bastığın yere bakma, baktığın yere basma
Yama yama dikilmiş o parçalanan örtü
Gelmiş “minarelerle kuyular bir” düzeye
Şimdi duyduğun sesler işte bundan ötürü.
<end>

<start>
MÜZİK
Müzik geceyi geceyi
Geliyor, aç pencereyi, 
Sersin odana duyu, 
Uğultulu halıyı, 
O doğup büyüdüğü
İnansal doğayı.
Yürüsün eleyi eleyi
Seviler, buğu-buğu, 
Gönlü, anıyı, belleği, 
Oğsun duyuyu.
Ne sıcak anlatır seslenmeyi; 
Yumuşacık sen demeyi.
Isıtır yorganı, sözü, perdeyi.
Işıtır en karanlık odayı, 
Açar kilidi, açıyı, kapıyı, 
Kaynatır donmuş suyu, 
Doldurur boş tencereyi
Çeker sürgüyü, 
Çözer bir-bir her düğmeyi.
Ballandırır peyniri, ekmeği, 
Unutturur tabancayı, bıçağı, 
Süsler masayı, 
Ölümsüz kılar çerçeveyi, 
Açar sevilere yatağı
Yeğ kılar saklamaya söylemeyi
Fısıldar sevmeyi, sevilmeyi,
Müzik donatır yeri göğü.
<end>

<start>
Devlet ve Ben
Bir devlete benzetiyorum kendimi.
İşim gücüm bitmeyor.
Bir türlü yerleşemeyorum odamda.
Her istediğim kitabı alamayorum.
Plânlar içinde geçiyor ömrüm,
Başlayıp tamamlayamayorum.
Bir devlete benzetiyorum kendimi.
İçimdeki hükûmetin gidişini anlamayorum.
Yıllar ötesini düşünür düşünmez
Hemen mesud ve zengin oluyorum.
Nedense geçmiş günler unutuluyor.
Tarih kitabı gibi hatıra defterlerimi okuyorum.
<end>

<start>
GÖREL-ETİKA-210
Kendisinden uzak kalmış olanlar çok bağırır.
<end>

<start>
AKILDAN, OKULDAN YANA-ETİKA-116
Öğrenci sözlü sınavda:
Hatırlamadığını bilmediği için bilemiyor.
Öğretmen:
Bilmediğini hatırlamadığı için, hatırladığını soruyor.
<end>

<start>
YAŞAMAK ÖLMEK-ETİKA-58
Gençlik’in yaşlılık çağları vardır. Orada birçok genç ölür.
Yaşlılık’ın da gençlik çağları vardır.. Orada da birçok genç ölür.
<end>

<start>
Bir gün, bir evde, bir kedi
Vardı.
O gün, bir evde, o kedi
Benden sıcaklığını esirgemedi.
O gün, o evdeki o kedi
Beni bana götürdü getirdi.
Ona şarkılarımı söyledim; 
Uyudu, bakıyordum, benimleydi.
Bir ikilem oldu beklenmedik; 
Geçmiş günlerin yumaklarını didikledi.
Var mıydı, yok, var gibi
Kucağımdaydı kedi.
Gözlerindeydi gözlerim, 
Gözleri gözlerimdeydi.
Ellerimi tırmalıyordu elleri...
Ürperdim, birden içim titredi.
Bir gün, bir evde, bir kedi
Vardı.
O gün, bir evde, o kedi
Beni taa çocukluğumdan aldı.
O gün, o evdeki, o kedi, 
Bak-işte, neler olmuş der gibi, 
Getirdi beni gençliğime bıraktı.
Anı bahçelerinde üşümek sıcaktı.
Babamın öldüğünde aylardan Hazirandı, 
O elli dördündeydi, ben yedi.
Bir ışık söndüğünde yol yandı.
O kedi bunları nasıl da bildi.
Bir gündü, bir evdi, o kedi
Taş attı bütün kuyularıma.
Durup-dururken dikenli uykularıma
Ninniler söyledi.
Bu bir öykü idi; 
Ben mi anlattım, o mu dinledi.
Saklamalı mıydı, ya da söylemeli mi; 
Ne o ev vardı, ne o gün, ne de o kedi.
<end>

<start>
YAŞAMAK ÖLMEK-ETİKA-57
Ölü yaşayanlar yaşayan ölüleri çekemezler.
<end>

<start>
AKILDAN, OKULDAN YANA-ETİKA-120
Doğru kurulmuş bir problem: Biri bunu yanlış çözdü. Daha doğrusu çözemedi.
Kuruluşunda bir yanlışlık olan problem: Bir öğrenci bunu, yanlışlığı sezmeden doğru çözdü.
Sınavı problemi çözemeyen kazanır.
<end>

<start>
ŞARKILAR
Her şarkının götürdüğü yer başka,
Hepsi başka başka sinmiş içime.
Biri, Büyükdereye götürüyor,
Biri on altı yaşımın Kadıköyüne.
Kimse sevgimi bilmez şarkısı
Eskiden ağlatırdı beni; 
Şimdi düşündürüyor.
<end>

<start>
IN VIVO
Pencerenden bakma denize,
İnanırsın güzel olduğuna maavilerin.
Renklerini kaybedersin
Uzaktan
Bir yatağın vardır senin, 
Seninledir,
Uyuyunca kaybedersin.
<end>

<start>
GÖREL-ETİKA-185
Sen onlara ne kadar benzersen o kadar kolay yaşarsın.
Onlar sana ne kadar benzerlerse yaşaman o kadar kolaylaşır.
<end>

<start>
KASA MASA
Ben çok parayım
Dedi
Kasanın biri
Kasanın birine.
Bir masa, aradan
Ben yasayım dedi
Masanın birine
Öbür bir masadan.
Bir iskemle
Çok yaşayın dedi,
Kapının birine, 
Kapı aralığından.
Gerçek bir pencere
İçin için güldü,
Önce dışına, sonra içine,
Umursamadan.
<end>

<start>
ÇOCUKÇADA BEN VARIM
Ben böyle yazdım sanma
Ben böyle düşündüm
Başından beri
Sözcükler koşuyordu
Düşünmelerimin ardından
Çocuklar, çocuklar gibi
Bayram yerlerinde
Çocuklar oynuyordu
Düşlerimin içindeki
Bayram yerlerinde
Ben onlara
Hiçbir zaman
Kapalı perdeleri göstermedim
Kapalı kapıları göstermedim
Hiçbirini salıncağa bindirmedim
Sallamadım
Atlı karıncalarda döndürmedim
Onlar gelişi gidiş sandırırlar
Vuruşan otoları seviyorlardı onlar
Çünkü hem gidiyorlardı
Gidiyorken güldürüyorlardı
Kafa kafaya vurduruyorlardı
Gülüyorlardı
Bizi kandırdıkları gibi kandırırlar
Onlar
Yarın oynayacakları oyunu
Oyunun başını sonunu
Bizlerden iyi biliyorlardı.
<end>

<start>
İKİ OLMAYA TÜZÜK
Biri koyu biri açık
Biri büyük biri küçük
Sevgisiz yürüyorlar
Boş bakışları sönük
İki renk iki biçim geçiyor.
Bir değiller gözlerde
Biri denizden biri dağdan
Teraziyi çekiyorlar aşağı
Geliyorlar pazardan
İki anlam geçiyor.
Uykusuz yorgun bitik
Ürkek adımlarıyla dalgın
Kendinden öte - itik
Kendinden - beri yalın
İki özlem geçiyor.
Ağaçlar otlar su taş toprak
Ortada kinleri sevgileri
Ortada aşkları kavgaları ölüleri
Açıkta ama ayıp değil güzellikleri
İki hayvan geçiyor.
Çoğu geç azı erken
İleri büyük yazan çizen
Kimi çağınca kimi çağlarca
Berilerden gelen ötelere giden
İki adam geçiyor.
<end>

<start>
SEVGİ İLE SEVGİYE KARŞI-ETİKA-141
Merdiven, çıkarken.. Aşk, inerken, kalbi yorar.
<end>

<start>
TÜKENMEZ DOLMAKALEM DOLDURULUR,
KIRILMAZ CAM TAMİR EDİLİR YÜZYILINDA
İKİYE KIRILMIŞ  BİR  ŞEYİN  BİR  PARÇASI
KONUŞSAYDI
Gülelim, varsın olmasın iten.
Bak alıştık, gülüyoruz,
İnelim merdivenlerden.
Bizi bekleyenler, bizi konuşanlar
Yakınlaştığımızı görsünler
Aralarında.
Biz biliyoruz, ama söylemeyoruz.
Onlar da biliyor.
Ama belli ediyorlar, bildiklerini.
Birincisi böyle sürsün, ikincisi..
Bir daha gelmeyecek, biliyoruz.
Biz biliyoruz olmadığını, ama var demeyoruz.
Onlar da biliyor ikincisini,
Hem olduğunu sanıyorlar,
Ama yok deyemeyorlar ona.
Biz bırakalım bunları,
İnelim merdivenlerden.
Varsın olmasın çeken, aralarında.
Gözlerimizin içine bakalım.
Boyuna unutalım.
Bilinen birşey kalmasın ortada.
Bizi bekleyenler, bizi konuşanlar
Yakınlaştığımızı görsünler
Aralarında.
Bakmayanlar durmasın görenlerin yanında.
Dolaşalım yanyana.
İkiye kırılmamış bir şey gibi,
Aralarında.
Olmadığımızı bilerek anlaşalım olmakta.
Konuşalım, gülelim, yanılalım,
Darılıp barışalım.
Birincisi böyle sürsün dışında.
Yaşayormuş gibi yapalım.
<end>

<start>
GİBİ
Sözlüklerde aradım, yorgun, yıpranmış sözü; 
Zıtlarla benzerleri koynunda barındıran..
Tüm öbür sözcüklerle eş-anlam’lı: GİBİ’ydi.
Alıştığından kolay-benzetme’lere, gözü
(Komşusuna nur-topu bir oğlan kazandıran) 
Komşusunun karısında delikanlı gibiydi.
<end>

<start>
SÖZCÜKLERLE-ETİKA-15
İnsanın yininde “ameliyat” yapmak için onu bayıltmak gerekir.. Ruhunda yapmak için ayıltmak.
<end>

<start>
POETİKA
Yaşadım da yoruldum, bir ağır-işçi gibi, 
Uyudum da uyandım, binlerce kişi gibi.
Bana düşünmek vardı, payıma onu aldım, 
İşledim de işledim bir hüner-işi gibi.
Horlandı, beğenildi; inandım, alınmadım, 
Yolun geleceğini çizdim, geçmişi gibi.
Zor dönemler olmadı-değil, olsundu, oldu, 
Ne koştum ne de durdum kaçak gidişi gibi.
Bu konuyu burada bırakıyorsam birden, 
Olmasın diyedir bir şeyin bitişi gibi.
<end>

<start>
KURAMSAL ORTAM
Ne zaman ora'sı dense, 
Aklıma bura'sı gelir.
O bunu benimce bilse; 
Yer nasıl oraya gider, 
Orası kiminle gelir.
Boşalır bir zaman yer'den, 
Bir yaşam iki yön verir.
İkiye boşalan yerden
Burası oraya gider, 
Orası buraya gelir.
<end>

<start>
Geliyor sandığım gidiyor çıktı.
Başlıyor umduğum bitiyor çıktı,
Üstüne-üstüne gittim, ne gidiş
Altına-altına iniyor çıktı.
Uyu büyu,ü dendi, düşüme gittim,
Haydi işe dendi, işime gittim,
Yaşa dendi, yaşıma gittim,
Yendiğim sandığım yeniyor çıktı.
Bozguna benzeyor, saklasam olmaz,
Eskiye yeniden başlasam olmaz,
Yakıştırsam olmaz, yazmasam olmaz,
Maviye boyadım, baktım mor çıktı.
Sapsarı saçlarım vardı, aklaştı,
Anılar üstüste bindi yükleşti,
Bir büyük oyunun sonu yaklaştı,
Tüm yanan ışıklar sönüyor çıktı.
Gözümde bir ışık, çağırıyordu,
Beşikte bir çocuk, bağırıyordu,
Öyle bir düğündü, çan çalıyordu,
Gel çanı sandım git çalıyor çıktı.
Kimler kimler yoktu bizim kervanda,
Birer birer indi hepsi bir handa,
Savurduk sap saman biz bu harmanda,
Bir gidiş yoluydu, dönüyor çıktı.
<end>

<start>
SÖZ ARAMIZDA
İkimiz de herkes gibiyiz.
Neden kendi bakışlarını bırakıp
Yapmacık gözlerle bakar,
Neden çerçevesini bozarsın dudaklarının.
Allı pullu tavırlara kim kanar.
Söz aramızda,
İkimiz de herkes gibiyiz
Çırıpçıplak olduğumuz zaman.
Yinlerimiz doğru söyleyor,
Elbiselerimiz yalan.
<end>

<start>
GÖREL-ETİKA-186
Rüzgâr yelkensiz de olsa gene rüzgârdır. Ama rüzgârsız yelken bir bezdir.
<end>

<start>
KONUMUZ DÜŞÜNMEK-ETİKA-90
“Bana dokunmayan yılan bin yıl yaşasın..”
Bu yılan doğadaki yılandır, toplumdaki değil. Yanlış anlaşılıyor.
<end>

<start>
KONUMUZ DÜŞÜNMEK-ETİKA-97
Biri yükseğe çıkmaya görsün. Herkesde bir analık duyguşu belirir.. Çok çıkma, düşersin dercesine bakarlar.
Bunu acınma sanarak inmiş çok kimseler vardır.
<end>

<start>
ROMAN
Roman bir adamın adıdır.
Bir başka ada bakan,
Duysan-duymasan
Seni anmalıdır.
Roman bir adın yaşamıdır,
Başkalarınca da yaşayan; 
Okusan-okumasan
Sana uzanmalıdır.
Roman bir yaşamın anlamıdır,
Düşünmeden varılmayan; 
Anlasan-anlamasan
Sana bulanmalıdır.
Roman bir anlamın dağıdır,
Yarasız çıkılmayan; 
Korksan-korkmasan
Seni kuşanmalıdır.
Roman bir dilin dumanıdır,
Tüter evren sobasından; 
Üşüsen-ısınsan
Sönmeden yanmalıdır.
<end>

<start>
UMUD-ETİKA-74
En umudsuz pilot bile ileriye bakar.. Umuda bakmaz.
<end>

<start>
Şimdi ben neden mi güler? 
Şimdi ben bir başka bana,
Bir başka şimdi'den baktığımdandır.
Şimdi bu müzik neye çalmakta,
Ne var ona böylesine dalmakta? 
Uçurumlarla dağlar birbirinden çıkmadır.
Selam verdim, görmedin, ne zaman, şimdi.
O şimdi benimdi, bu senin şimdi.
Şimdilerin kimi güldürür, kimi ağlatır.
Renklerin, seslerin, sözlerin anlamı, ağırlığı,
Kendileriyle ve öbürleriyle duyarlığı, uyarlığı
Bir de uymazlığı, duymazlığı, sağırlığı vardır.
'Bir şulesi var ki şem-i cân’ın
Fânusuna sığmaz âsumânın'
Çok şimdiler Şeyh Galib'in malıdır.
Şimdi buradaydı, nerede, oradaydı, görmedin mi? 
Ben ora, sen bura, sen ora, ben bura dendikçe,
Şimdi bir şey olsadır, hem bir şey olmasadır.
'Ne meyle ne nay-ü neyle şimdi,
Gönül eğlenmeyor bir şeyle şimdi'
Şimdisinden Fuzuli uzanmış olmalıdır.
Bir şimdiden bir şimdiye köprü kurarlar
Da balıklar üstünde Yunus deyu geçerler.
Benim çocukluğumdaki yunuslar yuvarlaktır.
'Deryada deryalıklar, suda oynar balıklar,
Ne bu sevdâ olaydı, ne de bu ayrılıklar'
Çocukluklar çocuklardan azdır.
Ne olacak şimdi, ne olmuşdu, komşuda yangın çıkmışdı,
Sönmüştü, külleri uçuşmuşdu, basıma yağmışdı.
Bu çizgiler, bu aklar, o anı yangınından kalmadır,
Ne olduysa için-için ve neler de olmadıysa,
Hiçbir zaman demedimdi bir hiç için.
O konak asıl şimdi yanmaktadır.
<end>

<start>
114
Açlık insanı öldüren, partileri yaşatan bir olaydır.
<end>

<start>
AKILDAN, OKULDAN YANA-ETİKA-122
Okula ilk başladığımız yıllardan şunları hatırlayorum. Öğretmenlerimizden biri:
– Tanrı o kadar büyük, o kadar büyüktür ki, insan göremez.. demişdi.
Başka bir öğretmen de:
– Mikrop o kadar küçük, o kadar küçüktür ki, insan göremez.. demişdi.
Başka öğretmenlerimiz de, iyilik, doğruluk, kahramanlık, yüreklilik, vatan, nüfus... gibi göz ile görülmeyen, el ile tutulmayan kavramlar üzerinde düşünmeye zorlamışlardı.
Sonra, bizlere, görebileceğimiz, tutabileceğimiz, taş, demir, tahta, yaprak, toprak gibi şeyleri gösterip öğrettiler.
Şimdi bakınıyorum da.. Görüp öğrendiklerimizden çok görmediklerimiz bizleri bugün de tartışmalara sürükleyor.
Görülmeyenleri öğretmeye çalışırlarken bizleri görülenlerle mi oyaladılar yoksa! 
Yoksa görülenleri öğretmek isterlerken görülmeyeceklerle mi oyaladılar bizi?
<end>

<start>
BİR
Çalınıyor mu? Bal gibi çalınıyor
Kaymak bitti artık dibi çalınıyor
Pek kalmadı görünürlerde mal
Mallar tükendi sahibi çalınıyor.
<end>

<start>
SÖZCÜKLERLE-ETİKA-29
Her korkan kaçmaz. Ama her kaçan, korkaktır.
<end>

<start>
AKILDAN, OKULDAN YANA-ETİKA-115
Her zaman bilenler her şeyi bilmez.
Her şeyi bildiğini söyleyenler başka bir şey bilmez.
Akıllarını işletmemiş olanlar çok şey bilmez.
Çok işletmiş olanlar da her zaman bilmez.
<end>

<start>
KONUMUZ DÜŞÜNMEK-ETİKA-101
Kişi ödevini yapmadıkça suçu devlette arar.. Birkaç şey bulmakta gecikmez.
Devlet ödevini yapmadıkça suçu halkda arar.. Birkaç kişi bulmakta gecikmez.
<end>

<start>
GÖREL-ETİKA-196
Şu kayaya bir tekme atsana.. Ayağın acıdı değil mi? Seni olduğu gibi karşıtladı, çünkü o kaya.
Şu adama bir tekme atsana.. Ayağı acıdı.. Ama sana karşılık vermedi, neden? 
Çünkü adam değil de ondan.
<end>

<start>
SÖZCÜKLERLE-ETİKA-43
Köprü insanın ahlâkını sarsan buluşlardan biridir. Karşı kıyılara onun kolaycana geçmesini sağlar..
Sağlar ama, ayağına kadar gittikten sonra.
<end>

<start>
YOL'UN
Biri olsa burada, yanımda ya karşımda; 
İstediği bir yerde o birden inse bile, 
Ben onu götürürüm duyularla aklımda, 
İnince benim yüzüm onda silinse bile.
<end>

<start>
İŞTE
Bir gözüm doygundur, yalan bakar.
Bir gözüm çocuktur, bilmez.
Bir gözüm dinleniktir, utanır.
Bir gözüm sevinmeyi bilmek için sevinmez.
Bir gözüm gördüğünce caygındır.
O bir gözüm altı olur, eksilmez.
<end>

<start>
SEVGİ İLE SEVGİYE KARŞI-ETİKA-126
Bugüne gelinceyedek hiç sevmedinse kendi üzerinde bir kez yanılmışsın demektir.. Eğer bir kez sevdinse iki.
<end>

<start>
KONUMUZ DÜŞÜNMEK-ETİKA-98
Şu hayvan o kadar vahşî ki.. Onun üstesinden ancak insan gelebilir.
<end>

<start>
Ne zaman bir yakını ölse birinin,
Onu ilk-olum sanır kalır o.
Ne zaman bir sevdiği ölse birinin,
Onu en-ölüm alır kalır o.
Ne zaman bir saydığı ölse birinin,
Onu hep-ölüm bulur kalır o.
Ne zaman bir-bildiği ölse birinin,
Onu son ölüm sayar kalır o.
Ne zaman bir umduğu ölse birinin,
Onu yok-ölüm duyar kalır o.
Ne zaman bir her şeyi ölse birinin,
Kendini ölümlere yaşar kalır o.
Ne zaman bir kendisi ölse birinin,
Ölümlerde kendini yaşar kalır o.
<end>

<start>
ŞEY
Bir gün sözlüğü açtım, ŞEY nedir diye baktım; 
Gördüm filozoflarla düşüp-kalkan bir kadın.
Ardından dediler ki sonra okuduklarım:
Bugün duruşması var ağır-ceza’da onun; 
- O, kimseye yaar-olmaz, ama inanma sakın -
Sığınmış, yatağında uyuyorken, dostunun
Ortağıyla, bir-olup, dostunu vuran kadın.
<end>

<start>
OLAYLAR VE ŞEYLER-ETİKA-48
Evlenmeyi önemsiz bir olay sayanlar çok önemli sayanlar kadar yanılırlar.
Çünkü yanılmayı önemli sayanlar da önemsiz sayanlar gibi yanılırlar.
<end>

<start>
KONUMUZ DÜŞÜNMEK-ETİKA-105
Ölüm cezalarının kalmasını isteyenler, düşmanlarının ve kaatillerinin korunup kurtulmamasını isteyenlerdir.
Kalkmasını isteyenler, kendilerinin ve dostlarının korunup kurtulmasını isteyenlerdir.
Birincilerde, başlarına gelebilecek öldürülmek korkusu, ikincilerde başlarına gelebilecek öldürmek korkusu ağır basar.
Buna az ilgi duyanlar: Benim gibi, öldürülmekle öldürmek arasında eşitlikle yaşayanlardır.
<end>

<start>
O gece ben olmayacağım.
Utancımdan bakamadığım aynalarda
Güldüğünüzü görecek
Anlayacaksınız.
Her gece birinin olmadığı gecedir.
Gecelerinizi karıştıracak gitgide
Olmayanlarınızın çoğalması.
Benim olmadığımı duyduğunuz bir gece
Korkacaksınız.
Şimdiden düşünüyorum son kalanımızı
Son gidenimizin bu gecesinde.
Ama bir gece olacak, ortalarda bir gece..
İçinde siz de olmayacaksınız,
Ayrıca.
<end>

<start>
KONUMUZ DÜŞÜNMEK-ETİKA-94
“Düşkuran”ın adresini istediler benden:
Tarih Caddesi, Kahramanlık Yılları Mahallesi, Teknik Gelişim Sokağı, Konfor Apartımanı, İyi İşler Katı, Güvenç Dairesi.
<end>

<start>
OLAYLAR VE ŞEYLER-ETİKA-47
Bir insan bir insanı bir şey görür, bu hayattır. 
Bir insan bir insanı birçok şey görür, bu sevgidir. 
Bir insan bir insanı her şey görür, bu aşktır.
Bir insan bir insanı hiçbir şey görür, bu doğu’dur. 
Bir insan bir insanı görmez, bu ölümdür.
<end>

<start>
NASIL
Kim nereden biliyor? 
Kimse bir yerden bilmeyor.
Kimse kimseden bilmeyor.
Kimse bir şey anlatmadı ki.
Herkes kendinden biliyor.
Kimse bir şey anlatmadı ki.
Ben bunları ondan biliyorumsa.
O bunları benden bilmeyor.
Bana kimse durup anlatmadı.
Ben, durun anlatayım dedim.
Anlattımsa alışılmamış.
Kimse bir şey anlamadı.
Bu gece, gecelerden biridir.
Ben, gece gündüz bekledim.
Kimse bunu demedi:
Ben, gece gündüz bekledim.
<end>

<start>
HIZ KONUSU
Hız
Gökçekimli
Ölüme en yakın
Tutkusudur
İnsanın.
Ölümse
Onun
Hep unuttuğu
Yaşam korkusunun
Son uykusudur.
İnsanın.
Ölümse
Onun
Hep unuttuğu
Yaşam korkusunun
Son uykusudur.
<end>

<start>
Eskiden hep giderken olsam derdim,
Bilmediğim oraları özlerdim.
Nedir dönerken, nedir akşam
Bilmezdim, bilmeden gülerdim
Başka, hep başka bir yerde olsam.
O gelir beni bulur derdim.
İçinde neler olup olmadığını düşünmeden,
Evlerin, evlerin arasından geçip giderdim.
<end>

<start>
SEÇİM
Çok bilen çok yanılır
Az bilen daha çok
Hiç bilmeyen
Yanıldığını bile bilmeyecek
Bu kadar mutlu kişiyi
Kim seçmeyecek?
<end>

<start>
bir ağaç dalına asılı lüks lambasının
üç köylü
su gibi dökünerek çıplak aydınlığını
ağız ağıza yüklü bir traktör römorkundan
ışık damlıyor....................
<end>

<start>
güneşe karşı havalandı mı kuşlar
kanatları pır pır yaldızlanıyor
çarşı esnafı sabah sabah
kaldırımları sulamışlar
yırtık kargaların kış....................
<end>

<start>
bu ağır soluklu adamlar işçi olacaklar
dudakları yanık kötü cıgaralardan
avuçlarının dibi delinmiş
ayakları yere heybetle basıyor
birileri gümüşhâne'den
birileri şirân'dan
bu adamlar ....................
<end>

<start>
usul usul karanlıkta kürtçe konuştular
ağaç suratlı iki adam
kurt olduklarını bilmiyordum
ne dediklerini anlamadım
birdenbire konuştular dağların umum
susmuşluğunda dinlenip dururken sonbahar
belki bir dilekte bulundular
bir tutam mutluluk dilediler gönüllerince
saçları topuklarını ....................
<end>

<start>
burnu eğik adımları tüy gibi kalleş
bir çoban köpeği solumasıyla ansızın bastırdı yağmur
akşamın iki parmak berisinde ıslanıyoruz
gönül ferahıyla kardeş kardeş
yabanî nar fidanları
biçilmiş tarlalarda sıçrayan çekirgeler
hozonsu köyü'ndeki telâşçı horoz
ya bereket deyip ıslanıyoruz
ahmediye rampasında
soluk soluğa panc....................
<end>

<start>
Gecenin arkasında bir yerde
Ufaldıkça gaz lambaları
Nehrin omuzlarına yaslanıp yaslı bir dindar
Yalnızlıktan soğumuş dağlar
Kalpaklı bir süvari dolaşırmış gizlilerde
Köylüler böyle diyorlar
Yatsıları
Nal sesleri duyulur mu yağmur olursa
Ne mümkün en ulus havalarda duyulac....................
<end>

<start>
fırat rüzgâra karşı aktığı zaman
suyun yüzü telâşlı bir korkuyla ürperir
atmaca kayalıklarında poyrazın yalçın soluğu
dökülür sığırcıklar
çıplak kavaklardan
tortop olmuş
simsiyah ve ufacıklar
içimsıra sonbahar garipliğinin ağır yorgunluğu
fırat rüzgâra karşı aktığı zaman
sessizce kendi kendime ağlayasım gelir
nedense kim ....................
<end>

<start>
yeryüzüne başka bir yıldızdan inmiş gibi
yabancılar
meşin ceketleriyle çarşıda
konuşmaları başka türlü
cıgara içmeleri değişik
gülüşleri ve bakışları da
iki yatak peylemişler bir otelde şimdilik
yeryüzüne başka bir yıldızdan inmiş gibi
yabancılar
meşin c....................
<end>

<start>
uzak kamyonlar uğulduyor kar karanlığında
sarı tüyleri kanlı heybetli bir it
kendini yola vurmuş gururlu ve ıslak
en sivri....................
<end>

<start>
yarın akşam gelin dedim ya
yırtık pırtık gelin zarar yok
üç işimin biri barış
biri dünya
biri de sizsiniz dedim ya
yarın akşam gelin
ama mutlaka gelin
buğday konuşacağız
siz yukarı çiğli'den misiniz
o nasıl şey
demek gözleriniz ışık tutmuyor
ellerinizi bir sattınız bulamıyorsunuz
bu evleri böyle tutan siz misiniz
o nasıl şey
insan gözlerine inanamıyor
sofraya buyurun sofraya
belli yorgunsunuz
peynir kestim sucuk doğradım
günbalı erittim bakın ya
içinizi ısıtırsınız
su içersiniz
sofraya buyurun sofraya
buğday konuşacağız
benim sizi bir görmüşlüğüm va....................
<end>

<start>
Vıcık vıcık çamura 'mermer' der kartel medya
Baltalı oduncuya 'berber' der kartel medya
Her gün bir kamuoyu yalanını uçurur
Halkın sevmediğine 'Server' der kartel medya..
03.04.2007/Vakit
<end>

<start>
Dert değil kuş gribi, gam değil kuş virüsü
Esas birinci tehdit Buş oğlu Buş virüsü! 
Yerden, gökten, denizden vuruyor ülkeleri
Bertaraf edilmeli saldırgan puşt virüsü!
16 Ekim 2005/Vakit
<end>

<start>
- Yetik Ozan’ın aziz ruhuna rahmet dileklerimle -
Zaman bir sapan lastiği
Taş oldum kurtulamadım.
Kaderim hava boşluğu
Kuş oldum kurtulamadım.
Sevdiklerim gider tek tek
Sıra bize de gelecek
Can emanet, ölüm gerçek
Düş oldum kurtulamadım.
Kin atları şaha kalktı
Aklım durdu, kanım aktı
Gelen zulüm beni yaktı
Kış oldum kurtulamadım.
Sevgim pınar, sabrım kuyu
Kovdum rahatı, uykuyu
Ayaklar bulattı suyu
Baş oldum kurtulamadım.
Bir yara ki büyür öz’de
Yüreğim kavrulur közde
Yetim gözde, yoksul gözde
Yaş oldum kurtulamadım.
Suları Islatmadım
<end>

<start>
Tutuşsak el-ele bir yaz sabahı
Çıksak Şardağı'nın yücelerine
Kovsak saatleri, dakikaları
Baksak Elbistan'ın gecelerine.
Donsa şekillerin, renklerin izi
Zaman bir noktada unutsa bizi
Çiçek sular gibi saf sevgimizi
Döksek türkülerin hecelerine.
Göklere çekilse göz uykuları
Dolunay uzanıp öpse suları
Her yağmur öncesi dost duyguları
Eksek cümle gönül bahçelerine.
<end>

<start>
Hukuki bir cevaba ihtiyaç duymaktayım
Kurt kuzuyu boğmadan gider kime danışır? 
Uykularım kaçıyor, tarifsiz meraktayım
Leş yiyen akbabalar hangi dilden konuşur? ..
01.03.2006/Vakit
<end>

<start>
Yalnızlık... caddede, sokakta, evde
Ben beni özlerim; gurbet bu derim.
Mezarlıkta güler yaşlı bir dede
Yaşarır gözlerim; gaflet bu derim.
Sevgi gürül gürül içime akar
Gönlüm dalgalanır ayağa kalkar
Özüm dost kucaklar, gözüm dost bakar
Bağlarım, çözerim; rahmet bu derim.
Kendi yavrusunu yemez kurt soyu
Gül açtı sayarım düğünü, toyu
Derde denk olursa sabırın boyu
Göğsüme dizerim; servet bu derim.
Zulüm tez doyurur, adalet aç kor
Yazık! . Arkasında intikam, öç kor
Toprak beş-on kemik, bir tutam saç kor
Düşünür gezerim; ibret bu derim.
Susayan toprağı gökler emzirir
Acıkan ağacı kökler emzirir
Dost ilhamlar beni, yoklar emzirir
Oturur yazarım; nimet bu derim.
(Beşinci Mevsim)
<end>

<start>
Üç cins at, üç cins tosun salsak yukarı kata
Üç gün sonra üç katır, üç sağmal inek çıkar.
Zamanda mı, yerde mi, yoksa bizde mi hata? 
Yapıp uçurduğumuz kartallar sinek çıkar.
Beşinci Mevsim
<end>

<start>
Mevzuatlar kısıyor hakikatin sesini
Kulaklar sağırlaştı, lisanlar kör ve topal
Zorbalar talan etti adalet ilkesini
Dert yükü ağırlaştı, vicdanlar kör ve topal...
11.02.2009
<end>

<start>
Göz değdi köyümün güzellerine
ELİF, yad ellere göçtü be Hasan. 
SEVGİ size ömür; dört kulaç önce,
Ecel çorbasini içti be Hasan.
ASALET, babasız çocuk doğurdu
Nazlı HÜRRIYET'i haydutlar vurdu 
Viraneye döndü TÜRKHAN'ın yurdu
Köyün tadı-tuzu kaçtı be Hasan.
ADALET felç oldu, yürür değnekle
NEŞE ne halt etsin soğan-ekmekle... 
GÖNÜL delirdi de yol beklemekle, 
İsyan bayrağını açtı be Hasan.
SAADET'in adı HÜLYA'dır şimdi 
Her gün birimizi aldatır şimdi 
UMUT'lar rüyada, faldadır şimdi 
Unut, eski günler geçti be Hasan.
FAZİLET'i gelin ettik gurbete
Kimbilir... belki de gurbetten öte 
Yağlı SERVET garaz eder ÜLFET'e 
Ara yere nifak saçtı be Hasan.
ZEYNEP bize küskün, İFFET sürgünde
Rezalet, felaket yağar her günde... 
Yedi HASLET verem olur bir günde, 
ÜLKÜ kötü yolu seçti be Hasan.
Burada ne düğün, ne BAYRAM kaldı... 
En güzel UMUT'lar dalda ham kaldı! 
Korku, hasret, isyan, keder-gam kaldı 
Binalar temelden uçtu be Hasan.
Işte böyle... Malûm ola hâlimiz 
Naçar, böğrümüze düştü elimiz 
Güven duyduğumuz her güzelimiz
Bizlere bir kefen biçti be Hasan.
(Vur Emri)
<end>

<start>
Zulüm, kıyım, işgal aldı yürüdü
Seneler geçiyor, dünya uykuda.
Namus lekelendi, ahlâk çürüdü
Adalet göçüyor, dünya uykuda.
İnsanlık treni bekler durakta
Koyunlar, balıklar, kuşlar merakta
Dün Afganistan’da, bugün Irak’ta
Bush kelle biçiyor, dünya uykuda.
Güçsüzlerin işi sardı çetine
Alıştı siyonlar insan etine
Kahvaltıda bile çay niyetine
Şaron kan içiyor, dünya uykuda.
Fay çatlıyor, ses geliyor derinden
Deniz taştı, yer oynuyor yerinden
Sadist zorbaların şedit şerrinden
Hak-huzur kaçıyor, dünya uykuda.
Hırs atları yorulmuyor bir türlü
Hesap-kitap sorulmuyor bir türlü
Çeçenistan durulmuyor bir türlü
Putin şer saçıyor, dünya uykuda.
Ermenistan, Kıbrıs, Ege diyecek
Avrupalı Türkiye’yi yiyecek
Bırakmadı sırtımızda giyecek
Açtıkça açıyor, dünya uykuda.
Davranın be yüreksizler davranın! 
Suyu çıktı kilisenin, havranın
Despotlar, istikrar denen kavramın
İçine s......, dünya uykuda.
29 Aralık 2004/Vakit
<end>

<start>
Başkasını yakan zulüm seni de 
Yakar amma neden sonra anlarsın.
Sahtekârın imanı da, dini de
Kokar amma neden sonra anlarsın.
Gün gelir gözlerin dalar yokuşa
Şartlar yorgunları salar yokuşa
Umulmadık yerde sular yokuşa
Akar amma neden sonra anlarsın.
Öfke her gün ölür, aşk eceliyle
Akıl arkadaşlık etmez deliyle
Yanlış yapan yaptığını eliyle
Yıkar amma neden sonra anlarsın.
Yıllarca gül diye koklarsın taşı
Akşamı yaşarsın sabaha karşı
Sabır sarı yaprak, umut gözyaşı
Döker amma neden sonra anlarsın.
Fikirsizlik gol atarsa fikire
Altın diye sarılırsın bakıra
Güvendiğin eller seni çukura
Çeker amma neden sonra anlarsın.
Aman deyim bilir misin amanı
Boş hayale kurban etme zamanı
Müjde dağlarına eyvah dumanı
Çöker amma neden sonra anlarsın.
Çorbaya sallarsın taş dolar kaşık
Dört adım öteye şavk vermez ışık
Kör inada sarılmaktan sarmaşık
Bıkar amma neden sonra anlarsın.
Hakikatler üzücü ha, katı ha
Delinirse su koyverir çatı ha
Zaman zaman gizli kirler satıha
Çıkar amma neden sonra anlarsın.
Kurnaz emer budalanın kanını
Böyle yürür hokkabazın kanunu
Doğru karar eğri dostun canını 
Sıkar amma neden sonra anlarsın.
Eylül-1992
(Akıl Karaya Vurdu)
<end>

<start>
Nerdesin ey güzel aklım, gel beni benden koru!
Ötelere kaçma bahtım, gel beni benden koru!
İdrakimi düğümleme dost bildiğim kutlu gün
Yıkılsın sarayım tahtım gel beni benden koru!
<end>

<start>
Kirlenmiş bir yüreği on ırmak temizlemez
Bir namus lekesini kırk bıçak temizlemez
Bilerek girdiğiniz çamurun pisliğini
Sonradan pişman olup ağlamak temizlemez.
<end>

<start>
Yalan,dolan ile garip köylümü 
Aldatıp soyana gardaş mı deyim? 
Allah´ın emrine isyan edip de 
Şeytan´a uyana gardaş mı deyim?
'Çağdışı kural' der, ar, namus, haya.. 
Yol olur boynuzu dünyadan aya! 
Cinsel toleranslı o dümbük baya, 
Şo çıplak bayana gardaş mı deyim?
Bacısız, gardaşsız kalsam da garip, 
Sahtekara gardaş olamam varıp, 
Camide ön safa karargah kurup 
Kul hakkı yiyene gardaş mı deyim?
Dinime taş atan dini güdüğe, 
Irkıma küfreden iğrenç düdüğe, 
Davasız, gayesiz şo pis hödüğe, 
Şo sözden cayana gardaş mı deyim?
Olmalı gardaşlık lâle, gül gibi, 
Resulü Zişanla Cebrail gibi 
Bizi bize düşman edip el gibi, 
Bu hâle koyana gardaş mı deyim?
Bilgi, Özmen, Imamoğlu, Kahraman, 
'Öç'diye çağrışır yüce makamdan 
Diyemem.. şehitler tutar yakamdan! 
Gardaşa kıyana gardaş mı deyim?
Tezimiz Türk-İslâm böyle biline 
Söz verdik, baş koyduk ülkü yoluna 
Mao´nun piçine, Marks´ın kuluna 
Yılana, çayana gardaş mı deyim?
<end>

<start>
Hilâle düşman kim desem, 
'Haç'değil mi gardaş, 
Haç? ! ..
Ayasofya benim desem, 
'Suç' değil mi gardaş, 
Suç? ! ..
Namaz kılmak yasak amma, 
Papa girer eyler dua 
Kim layiklik derse buna, 
'Piç' değil mi gardaş, 
Piç? ! ..
Acemi tavlar eke'ler, 
Bedeni yuttu lekeler. 
Başımızda tenekeler 
'Taç' değil mi gardaş, 
Taç? ! ..
Diyanet reisimiz var, 
Tapucuyla bir sayarlar 
Ordum papayı selâmlar, 
'Güç' değil mi gardaş, 
Güç? ! ..
Efes-mefes bir bahane, 
Haçlılar uyandı gene. 
Gidip soralım bilene, 
'Öç' değil mi gardaş, 
Öç? ! ..
Turizm diye yurt satıla, 
Gülem katıla katıla..
Bu gidiş haktan bâtıla 
'Göç' değil mi gardaş, 
Göç? ! ..
Dışa taviz, içe haset; 
Ötesini sen kıyas et. 
Bizde güdülen siyaset, 
'Hiç' değil mi gardaş, 
Hiç? ! ..
Dün Konya´da, bugün Van´da 
Kırk can incitir bir manda 
Çok suratlar bu zamanda 
'Saç' değil mi gardaş, 
Saç? ! ..
Horlanıyor Müslümanlık, 
Usandık zindana gir-çık 
Her birimiz bir kurbanlık 
'Koç' değil mi gardaş, 
Koç? ! ..
Rezalete turizm dendi, 
Arada milyarlar yendi. 
Sözde köylümüz efendi, 
Sözde............... 
'Aç' değil mi gardaş, 
Aç? ! ..
Doldurduk taşı pirince, 
Seçmek var günü gelince 
Kaçacaksın, bir gün önce 
'Kaç' değil mi gardaş, 
Kaç! ..
Geçilmiyor kiliseden; 
Millet mi istiyor, neden 
Ben diyeyim siz demeden, 
'Baç' değil mi gardaş? 
Baç! ..
Yıllarca sürdü bu çile; 
Ancak dile kolay, dile. 
Ve şimdi uyansak bile, 
'Geç' değil mi gardaş? 
................Geeeeç! ..
(Vur Emri)
<end>

<start>
Deseler ki: “İslâm’ın pınarından içmek suç”
O suçu kabullenir, içerim avuç avuç.
Gökçekimi(sh.1)
<end>

<start>
Belemişler kaplara, uyutmuşlar suları
Ve sermişler iplere, kurutmuşlar suları..
Dalmışlar eğlencenin fikirsiz oyununa
Ya toprakta, ya gökte unutmuşlar suları.
(Suları Islatamadım)
<end>

<start>
Elimle musluğunu açtığım sular yandı
Yürüyerek içinden geçtiğim sular yandı
Boyu üç yılı aşan sabır orucu tuttum
İftar vakti olanda içtiğim sular yandı.
(Beşinci Mevsim)
<end>

<start>
Zor kullanır, aka kara dedirir. 
Kurbağaya kuş tutturur bu düzen. 
Namussuza ballı kaymak yedirir. 
Namusluya taş yutturur bu düzen.
Utanmadan mülevvese “halis” der 
Kirli kirli pazarlığa “kulis” der 
Korucu der, jandarma der, polis der, 
Hep kendini korutturur bu düzen.
Tören yapar yola vaat sererek 
Oyun oynar her kalıba girerek 
Mazlumların kucağına vererek 
Zalimleri avutturur bu düzen.
Yalan – dolan o kazanır her turu 
Çok mahirdir, telsiz çalar tamburu 
İğfal edip yüklediği kamburu 
Döve döve unutturur bu düzen.
Mayosu yırtılır, kispeti dener 
Haşmet tuş olunca ismet’i dener 
Narkozla olmazsa rüşveti dener 
Uyananı uyutturur bu düzen.
18.11.1992
(Dosta Doğru)
<end>

<start>
Dalıver derinlere, derinler şekillensin
Bugünkü eserinle yarınlar şekillensin
Dedene şekil vermek senin elinde değil
Öyle gayret göster ki torunlar şekillensin..
07.03.2006/Vakit
<end>

<start>
Bu bulanık hava,bu toprak, bu su
Beni benden, beni senden ayırır.
Bu sabahsız gece, bu düş, bu uyku
Beni benden, beni senden ayırır.
Doğmadık güneşin aydınlığında
Uzarsa gölgeler dost kılığında
Şüphe keleplenir gönül çığında
Beni benden, beni senden ayırır.
Doğrultmak istesem, kırılır dallar
Sınadım, zamana sığmadı yıllar
Bu dikenli yollar, bu taşlı yollar
Beni benden, beni senden ayırır.
Sevgi bulutundan rahmet damlası
Düşmeden, ayrılık doldurur tası.
Yoğun maddelerin ince mânâsı
Beni benden, beni senden ayırır.
Sen aşka hiç dersin, bense hayata..
Kim bilir, belki de bendedir hata.
Bu dalgalı deniz, bu yanlış rota
Beni benden, beni senden ayırır.
(Dosta Doğru)
<end>

<start>
Vardığın dergahta post ol, büyürsün
Gördüğün garibe dost ol, büyürsün
Meclise devam et, el sürme mey'e
Girdiğin sohbette mest ol, büyürsün.
<end>

<start>
Al elmalar yeşil dalı eğince
Yaprakların ucu yere değince
Bak o zaman topraktaki sevince.
Hava bulutlanıp gök gürleyince
Bir yağmur başlar ya inceden ince
Bak o zaman topraktaki sevince.
Sevdalılar al kefeni giyince
Kara yerler seni beni yiyince
Bak o zaman topraktaki sevince.
(Dosta Doğru)
<end>

<start>
Belli vazifesini yapmış Bostancıbaşı 
Sabahleyin baktım ki hıyarla dolmuş çarşı
Dizilmiş tablalara uzunu ve kısası 
Kurmuşlar hal içinde maruf hıyar masası
Hıyar deyip geçmeyin, şifadır çok maraza 
Koklatırsınız kurda, yedirirsiniz kaza
Hıyarın pörsümüşü çobana azık olur 
Tazesi, endamlısı çadıra kazık olur
Hıyarın çaparı var, beyazı, langası var 
Pazarlarda bölüğü, bakkalda mangası var
Al küçüğü turşu kur, büyüğü salata yap 
Kırk dört santimliğini kamyona balata yap
Memleket baştan başa hıyar tarlası gardaş 
Bu toprakta yetişir hıyarın hası gardaş
Seyreyle hıyarları sabahın seherinde 
Altmış okka vitamin dans eder beherinde
Seracı hıyarları cılız ve kısa olur 
Medya suyu verince topala asa olur
Hıyarın kıymetini bilmemek nankörlüktür 
Halka hıyar dağıtmak en büyük bonkörlüktür
Çiçeği burnundası makbulmüş bir zamanlar 
Hıyardaki hassayı bostancıbaşı anlar
Derler ki, hıyar taze, hıyar ucuz olmalı 
Hıyar seven adamda beş çuval tuz olmalı
Nerde konuşan hıyar, nerde yürüyen hıyar 
Peşinden milyonlarca dâhi sürüyen hıyar
Gün gelecek hepsini göreceksiniz elbet 
Her hıyara statü vereceksiniz elbet
Belâgatı yükselir hıyar yiyen adamın 
Ruhuna revnak gelir hıyar yiyen madamın
Günümüz hıyar kesme, hıyar soyma günüdür 
Vatan-millet aşkıyla hıyar oyma günüdür
Kral sofralarına lâyık olmalı hıyar 
Siyaset denizinde kayık olmalı hıyar
Kalkınacak bir ülke hıyar ihraç etmeli 
Yetişmiş hıyarları başına taç etmeli
Hıyar seminerleri yapmalıyız durmadan 
Kuru hıyar evlâdır baldan ve kavurmadan
Bırakın çağdaşlığı, bırakın sağı-solu 
Toprağımız mümbittir, her taraf hıyar dolu
Çıktık açık alınla hıyarlar bostanından 
Alınmasın kelekler bu hıyar destanından
Selâm olsun tablada, dalda yatan hıyara 
Selâm olsun alkışa göbek atan hıyara
Selâm olsun toprağa ve suya ve gübreye 
Helâl olsun besteye, helâl olsun güfteye
Tazelendi bilcümle hıyarların şerefi 
Ne mutluluk bizlere, tutturduysak hedefi.
15.8.2002
(Parmak İzi)
<end>

<start>
Yine kuduz it gibi saldırıyor İsrail
Kadın-çocuk demeden, öldürüyor İsrail
Dayısı Amerika her zaman arkasında
Dişine kan değdikçe çıldırıyor İsrail.
29.12.2008
<end>

<start>
Hasan bir mektup da sen gönder bana 
Gerçeklerden, yalanlardan haber ver. 
Varsın bulunmasın içinde  mânâ 
Falanlardan-filanlardan haber ver.
Olaylar dikkatle izleniyor mu?
Olanlar milletten gizleniyor mu? 
Kıbrıs'ta katliam hızlanıyor mu? 
İşkenceyle ölenlerden haber ver.
Ve hâlâ azimli kararlı mıyız? 
Kârlı mıyız, yoksa zararlı mıyız? 
Bizler bu vatana yararlı mıyız? 
Sor, öğren de bilenlerden, haber ver.
Dineğri papazı, maça birlisi 
Müslüman arap'ın yüzü kirlisi 
Haşerat cinsinin en zehirlisi 
İk'ayaklı yılanlardan haber ver.
U'Thant'ın, Giyani'nin suçundan 
Galo plaza'dan, 'Barış Gücü'nden
Kıbrıs'a dünyanın öbür ucundan 
Kalleşliğe gelenlerden haber ver.
Çok sayın 'NATO'nun rollerinden yaz 
Sokrat'ın orospu döllerinden yaz 
Yaz; sakat radyonun pillerinden yaz 
Çalım satan Elen'lerden haber ver.
Müzisyen Erkin'in 'nota'larindan 
Hükümetin zik-zak rotalarindan 
Hattâ hepimizin hatalarindan 
Halktan görev alanlardan haber ver.
'Yunan dostumuz'dan, Venezilos'tan 
İzmir´den, Afyon'dan, hem de Rodos´tan 
'Vatandaş Rumlar'dan, Athnagoras'tan 
Malımızı çalanlardan haber ver.
'Dost Amerika'dan, acı dilden yaz 
Altıncı filodan, İsrail'den yaz 
Torbadan, sepetten ve zembilden yaz 
Semerlerden, palanlardan haber ver.
Kruşçef'ín kuru sıkılarından 
Aybar'ın güdümlü şarkılarından 
Jetlerin bir günlük yakıtlarından 
Savaşlardan, şölenlerden haber ver.
'Diplomatik yollar' asfaltlandı mı? 
Dünkü tek derdimiz dört katlandı mı? 
Yarışta atımız sakatlandı mı? 
En arkada kalanlardan haber ver.
Erenköy'den, Hilarion burcundan
Kardeşin kardeşe olan borcundan
Yiğit kardeşimden, şehit bacımdan
Gözyaşını silenlerden haber ver.
'Hür dünya' taş gibi sağır mı daha? 
Kuvvet, adaletten ağır mı daha? 
Papazlı EOKA sığır mı daha? 
Totemlerden, klânlardan haber ver.
Ajanslardan, haberlerden, yorumdan
İçerdeki, dışardaki durumdan
Cenevre'den, Acheson'dan, Erim'den
Ucu sivri plânlardan haber ver.
Var mı, yok mu teklifimiz, tezimiz? 
Hep pas geçtik, rest olmadı sözümüz
Dokuz aydır kan ağlarken özümüz
Hâlimize gülenlerden haber ver.
Ne hâlde mitingler, nutuklar şimdi? 
Kaç karpuz alıyor koltuklar şimdi? 
Salma geziyor mu kopuklar şimdi? 
Yağmalardan, talanlardan haber ver.
Yok Hasan, vazgeçtim, koy beni rahat 
Neşeli şeyler yaz, götürmez hayat 
Viskiden, briçten, twist'ten anlat 
Reklâmlardan, ilânlardan haber ver.
(Vur Emri)
<end>

<start>
Anladım be Hasan sende de iş yok 
Bir şey düşünmezsin ekmekten gayrı. 
Allah sonumuzu hayır getirsin 
Güvencim kalmadı felekten gayrı.
Ne yapsalar hemen unutuyorsun 
Hülyalarla gönül avutuyorsun 
Rahatı, davadan yeğ tutuyorsun
Yoldaşın bulunmaz eşekten gayrı.
Yazarım, yazarım okur geçersin 
Sen kendini korumadan naçarsın 
Akşam-sabah kovalarlar, kaçarsın 
Allah'asen nesin ödlekten gayrı?
Küfür ile doldurdular hurcunu 
Ödemekten korkuyorsun borcunu
Yiğit olan bulamazsa harcı nı 
Ömrü bir şey olmaz şelekten gayrı.
Kuduz itler sokaklar da kol gezer
Zulüm heybetleşen bir çıığa benzer 
Saklanma, gün olur seni de ezer 
Yeter, adam ol, çı k tünekten gayrı.
Geçmişi unuttun, geleceğin hiç... 
Bir koca duvarı yıkar bir kerpiç 
Gerekirse ecel şerbetini iç, 
Yiğite servet yok yürekten gayrı.
(Vur Emri)
<end>

<start>
Mıgırdıç'ı sever de Osman'ı sevmez zındık
İti-domuzu sever, insanı sevmez zındık
İster ki diz üstüne çökertilsin Türkiye
Ekmeğini yer amma vatanı sevmez zındık.
18.12.2008
<end>

<start>
Müminler Yaradan’ın mülkünde mültecidir
Ki o mülkten kovulmak yanmaktan da fecidir
Ruhları okumak zor bu dünya mahşerinde
Kim kimin takipçisi, kim kimdir, kim necidir?
(Gerdanlık III)
<end>

<start>
İlim adamıyım der, araştır mason çıkar
Dört makale yazmışsa dördü de fason çıkar
Hele bir araştır bak aslını-astarını
Büyük dedesi Yorgi, babası Mişon çıkar.
Şubat-2008/Vakit
<end>

<start>
Hilkatten bugüne her ne çektiyse
Zekâsı kıtlardan çekti insanlık.
Hazar zamanıysa, sefer vaktiyse
'Gel'lerden, 'git'lerden çekti insanlık.
Putçular put dikip dünyalar vurdu
Tezahürat arttı, tefekkür durdu
Firavun emretti, Nemrut buyurdu
Yürüyen putlardan çekti insanlık.
Küfür gemisinde hep kürek çeken
Etrafa iftira tohumu eken
Kula kulluk için yarışa çıkan
Tasmalı itlerdan çekti insanlık.
Aferine göbek atan, oy atan
Hatasını sevap diye dayatan
Masum gönüllere girip boy atan
Zararlı otlardan çekti insanlık.
Gün geçmedi üç-beş Nemrut türedi
Kötü günler kötülere yaradı
Yitirenler yanlış yerde aradı
Hitler'den, bitlerdan çekti insanlık.
(Akıl Karaya Vurdu)
<end>

<start>
Öküzlere öküz demek
Affedilmez suçtur evlat! 
Doyurmuyor artık ekmek
Ekmek bile açtır evlat...
Kepazelik boydan aştı
Sabır küpü doldu taştı
Koçum demek kolaylaştı
Her boynuzlu koçtur evlat...
Kaşıdıkça ihtilafı
Aptallık kuşatır safı
Büyüklerin küçük lafı
Hiçyüz kere hiçtir evlat...
Bocalar emelsiz mürşit
Tez çöker temelsiz mürşit
İlimsiz amelsiz mürşit
Tenekeden taçtır evlat...
Akar durmaz aşk rüyası
Siler kalplerdeki pası
Arif olanın dünyası
İki değil üçtür evlat...
Her katırdan tekme yersin
Korkar Allah Kerim dersin
Yarını neden beklersin
Bugün bile geçtir evlat...
<end>

<start>
Paylaştık zahmet çekmeden İslâmlık mirasını
ibadet etmeyiz Hakk’a almadan kirasını 
Esiriz nefsin elinde, bilen yok çaresini
Namaz, oruç, hac ve kurban hep riyadır, hep riya 
Bir acayip ümmet olduk ey Resul-ü Kibriya!
Sade gösteriş i içindir fakire sadakamız 
Boş telaştan bir araya gelmez oldu yakamız 
Ya yalandır ikramımız ya küfürdür şakamız
Sevgi, şefkat, selâm, sohbet hep riyadır, hep riya 
Bir acayip ümmet olduk ey Resul-ü Kibriya!
Koşarız benlik peşinde her ay, her gün, her saat 
Değişmeyen hedefimiz menfaattir, menfaat 
Sahtekârlık mesleğimiz, hem kolaydır, hem rahat
Saygı, hürmet, izzet, ikram hep riyadır, hep riya 
Bir acayip ümmet olduk ey Resul-ü Kibriya!
Öğretmeni talebeye hayır öğüt vermiyor 
Öz anası yavrusuna helal bir süt vermiyor 
Gidenimiz boşa gider, gelen umut vermiyor
İlim, irfan, takdir, tenkit hep riyadır, hep riya 
Bir acayip ümmet olduk ey Resul-ü Kibriya!
Dilimizde duayı gör, gözümüzde yaşa bak 
Kör şeytanı kovmak için attığımız taşa bak 
Cami, mescit, çeşme, köprü yaptığımız işe bak
Hep riyadır, hep riyadır, hep riyadır, hep riya 
Kıl şefaat, kurtar bizi ey Resul-ü Kibriya!
(Suları Islatamadım)
<end>

<start>
Şaron neyin olurdu, Olmert neyindir senin? 
Golde Meir ninen mi, dayın mı Netanyahu? 
Akan çocuk kanları belki suyundur senin
Elini göğsüne koy, birazcık utan ya hu.
19.01.2009
<end>

<start>
Karagözlüm, kavuşmayı beklerken
Ayrılığın vakti geldi, duydun mu? 
Beraberce diktiğimiz çiçekler
Açılmadan önce soldu, duydun mu?
İçimde acıdan ırmaklar çağlar 
Gözlerim yaş dolu, gönlüm kan ağlar
Tatlı hatıralar, sıcak sevdalar
Hakikatsiz rüya oldu, duydun mu?
Kara talih ile olunmaz yarış
Eğer küskün isen gitmeden barış
Belki son ayrılık, belki son görüş
Kavlimiz yarıda kaldı, duydun mu?
Çok olur dağların karı-kıcısı 
Böyle imiş alnımızın yazısı
Bu mevsimsiz ayrılığın acısı...
Ok vurdu sinemi deldi, duydun mu?
KARAKOÇ’um, kalbim yara, dilim lâl...
Ömrümün ufkunu sardı bir melâl
Beslediğim umut, kurduğum hayal
İçime ateşler saldı, duydun mu?
<end>

<start>
Başkalaştı hasbahçenin kokusu
Bülbül gülü kirletecek, korkarım..
Kıçın kıçın yüzmektedir su kuşu
Ördek gölü kirletecek, korkarım..
Tüm sular yokuşa doğru akacak
El-âlem hayretle bize bakacak
Neyi tutsak elimizi yakacak
Ateş külü kirletecek, korkarım..
AK palavra siyah renge döner mi? 
Yalan mumu ikindiden söner mi? 
Çiçek zehirliyse arı konar mı? 
Kovan balı kirletecek, korkarım..
Köprüler kuruldu geçmemiz için
Zehirler sunuldu içmemiz için
Sebep ne yad ele göçmemiz için? 
Kervan yolu kirletecek, korkarım..
Gerçek sandık cilalanmış sözleri
Düşman değil, dost aldattı bizleri
Yalakalık kör eylemiş gözleri
Meyve dalı kirletecek, korkarım..
Saf fikirler çekiliyor kızağa
Düşürdüler bizi bizden uzağa
Mahkûm olacağız bin bir tuzağa
Öfke dili kirletecek, korkarım..
Söyleyin, tabyamız bu tabya mıydı? 
Aşklar, idealler hep kopya mıydı? 
Umutlar, hayaller ütopya mıydı? 
Serap çölü kirletecek, korkarım..
Gök gürlüyor, fena şimşek çakıyor
Danışmanlar bildiğini okuyor
Çıraklar desensiz sergi dokuyor
Çulha çulu kirletecek korkarım..
Ödenen tavizler Arş’a ulaştı
Sabrettik sabrettik, sabrımız taştı
Damadın sayısı yirmiyi aştı
Gelin tülü kirletecek, korkarım.
Domuzlar içinde bir uysal kuzu
Kapatmış gözünü, yalıyor tuzu
Paracı patronlar çalıyor sazı
Parmak teli kirletecek, korkarım..
Kriter sayısı arttıkça artar
Verheugen ölçer,Jak Şirak tartar
Ya Rab bu zilletten sen bizi kurtar
Mektup pulu kirletecek, korkarım..
Vurgun yedik, zoka yuttuk sayısız
Toprak sattık, tesis sattık sayısız
Boş senede imza attık sayısız
Kalem eli kirletecek, korkarım..
Türkiye'miz AB’sine girecek
Çağdaş zümre zina keyfi sürecek
Kart katırlar yularları kıracak
Kısrak nalı kirletecek, korkarım..
Tanımaz, duymaz ki vekiller bizi
Ciddiye alsınlar endişemizi
Haçlılar dikiyor elbisemizi
Gömlek kolu kirletecek, korkarım..
14 Eylül 2004/Vakit
<end>

<start>
Kart maymunlar yuvalandı ağaca
Soylu gülün saf rengini bozdular
Ötüyorlar kurbağaca, kargaca
Soylu dilin ahengini bozdular..
22/08/2005/Vakit
<end>

<start>
An deinen blonden Haaren mein irres Herz
fesselten sie, kann nicht freigesetzt werden Mihriban ?
Der Tod ist nicht heftiger als Trennung an Schmerz
Wer nicht sieht, wird nicht in die Lage versetzt werden Mihriban.
Wird „Geliebte“ erwähnt, fehlt Feder aus der Hand
Meine Augen sehen nicht, verwirrt mein Verstand
Die Flamme in meiner Lampe zittert durch Frostes Band
Liebe kann nicht aufs Papier gesetzt werden Mihriban.
Zuerst Zieren, dann Worte und dann List
Geliebte sorgt, daß Verliebte in allen Munden kreist
Auch wenn es Jahre und Jahrhunderte vergangen ist
Alter Brauch kann nicht abgesetzt werden Mihriban.
Für meine Wunden haben kein Mittel die Mediziner
Wenn Liebe genannt wird, such dann nicht weiter
Zwar haben alle Gegenstände ein Ende aber
Der Liebe kann keine Grenze gesetzt werden Mihriban.
Nicht umsonst ist der Rose des Nachtigalls Huld
Legtest Eis in die Liebesaschee wird zum Glut
Mich wunderte des schwarzen Schicksals Geduld
Stöße sie an den Felsen wird nicht zersetzt werden Mihriban.
Keiner Beschreibung paßt die Bedeutung der Liebe
Nur der Leidende kennt diesen Gram diese Sorge
Ein fester Knoten von Anfang bis Ende das ganze
Konnte nicht, kann nicht auseinandergesetzt werden Mihriban.
<end>

<start>
Yıldırımlar sağdım umut bahçeme
Hasretimi yangınlarla süsledim
Depremleri dost eyledim geceme
Yüreğimde fırtınalar besledim...
Bekledim ki sen gelesin yanıma
Gelmiyorsun yetti gayri canıma!
Kokuştu, acıdı, gazlaştı sular
Bozuldu, değişti, yozlaştı sular
Kurudu, savruldu, tozlaştı sular
Pınarları gözyaşımla ısladım...
Bekledim ki sen gelesin yardıma
Gelmiyorsun, ortağım yok derdime.
Boş dergâhta tek dervişim, gerçek bu
Yalnızlığa boş vermişim gerçek bu
Sabır, sebat benim işim, gerçek bu
Silahımı kalemime yasladım...
Bekledim ki sen gelesin muradım
Gelme gayri, kapıları kapadım..
(Akıl Karaya Vurdu)
<end>

<start>
Belin kırılacak eğilme yazık! 
Şöyle dik durursan neyin eksilir? 
İnkâr tarlasına çakılan kazık
Takvada erirsen neyin eksilir?
Gecikme, sen senden kaçıver biraz
Doğru ne, yalan ne seçiver biraz
Yumma gözlerini, açıver biraz
Gerçeği görürsen neyin eksilir
Putperesttin, ya ki puttun ne oldu
Farz et ki dünyayı yuttun ne oldu
Gaddarlara alkış tuttun ne oldu
Mağduru korursan neyin eksilir?
Çok dolaştın gel-git bölgelerinde
Gözükmedin tevhit bölgelerinde
Hep kurudun ifrit gölgelerinde
Işıkta kurusan neyin eksilir?
Değildir bu zaman ricat zamanı
Eğlenme, kaçıyor necat zamanı
Vermen gerekeni hacet zamanı
Talibe verirsen neyin eksilir?
Muhalif rüzgârlar savurur taş, kum
Dalma rehavete değişir durum
Kestirme yollarda çoktur uçurum
Düz yolda yürürsen neyin eksilir?
Değmedi eline gül desteleri
Çıkmadı ağzından aşk besteleri
Benliğe saplanmış keresteleri
Birliğe sürürsen neyin eksilir?
6 Ocak 2005/Vakit
<end>

<start>
“Sılaya dön” diye mektubun geldi; 
Sılayı sılada yitirdim anam.
Biten takvimlere sattım geçliği, 
Uykuyu rüyada yitirdim anam.
Özü bulmak için indim derine; 
Geç değdi ellerim dost ellerine.
Salınca gönlümü mahşer yerine, 
Dünyayı dünyada yitirdim anam.
Öteyi ötede, burayı burda, 
Güneşin nurunu bir başka nurda, 
İsa’yı çarmıhta, Musa’yı Tur’da, 
Adem’i Havva’da yitirdim anam.
Kapattım kapımı of ile ah’a, 
Açtım penceremi sonsuz sabaha..
Ağrımı, sızımı sorma bir daha, 
Onları orada yitirdim anam.
Bu hiç, o herşeyden verince müjde, 
Silindi hayâller kalmadı gözde.
Aşkım çiçek açtı yandığım közde, 
Aklımı, sevdada yitirdim anam.
Ölçtüm ve düşündüm inceden ince; 
Sıyrıldı kılıftan “son” ile “önce”
Mânâlar zihnimde şekillenince, 
Ben beni aynada yitirdim anam.
Önce kökü dalda, dalı çiçekte; 
Çiçeği meyvede, meyveyi renkte; 
Var olan herşeyi bir çekirdekte, 
Onu da MEVLÂ’da yitirdim anam.
(Dosta Doğru)
<end>

<start>
Şu bizim kılavuz oldum-olası 
Kör, kör amma gardaş anlayan hani? 
Suratında uğursuzluk damgası 
Var, var amma gardaş anlayan hani?
Karnından bakıyor bütün olaya 
Kaldırmak zor, bağdaş kurdu kolaya 
Bu gidişle varabilmek sılaya 
Zor, zor amma gardaş anlayan hani?
Sen, ben ona göre yağlı bir azık... 
Biz-bizi bilmezsek olur çok yazık... 
Iste 'yüz altmış üç' çakılı kazık! 
Gör, gör amma gardaş anlayan hani?
Ne yapsa 'eyvallah' ne dese 'hay hay'. 
Hep böyle giderse sonumuz vay vay! 
Dava dosyamızı sünepe bir tay 
Yer, yer amma gardaş anlayan hani?
Ormandan ok atar sağır pehlivan 
Boran, Çetin işte kışımız yaman 
Gelen her belâyı her ağız, her an 
Der, der amma gardaş anlayan hani?
Vur Emri
<end>

<start>
'Büyük'lük kendine verdiği paye
Arkasında saklı en menfur gaye
Sinsice İslam'a saldırmak için
'İrtica' elinde hazır sermaye...
<end>

<start>
Bir tarafta her devrin sultanları durur
Bir tarafta kaderin kurbanları durur
Ne kurban kesiciler biter dünyamızda
Ne de kesilen kurban kanları durur.
<end>

<start>
Kahkaha atmayı bırak bir yana, 
Tebessüm bile yakışmıyor bana... 
Baksana çocuğum, 
Baksana! 
Pınarlarım susamış, 
Ekmeklerim acıkmış.. 
Sürmüşüm tarlaları, 
Dua tohumları ekmişim. 
Beklemişim.. 
Beklemişim.. 
Hüsran çıkmış, 
İsyan çıkmış. 
Siz delikanlılar, 
Siz! 
Balıkların terleyip terlemediğini 
Nereden bileceksiniz! 
Aynalara girip çıkmak kolay; 
Ben aynaları aldatamam. 
Nefretle kucak kucağa uyumak sıradan bir olay 
Bense yarım sevgiyle aynı odada yatamam. 
Anlat demeyiniz sakın, 
Anlatamam…
Sahursuz-iftarsız oruç tutmak, 
Hele de hele 
Büyüklük hastası büyükleri avutmak, 
Zordan da zor… 
Yine de izah etsem diyorum; 
Ya ifadeye sığmıyor, 
Ya idrakler almıyor. 
Olmuyor bir türlü
Olmuyor, 
Olmuyor! ..
(Akıl Karaya Vurdu)
<end>

<start>
Başörtülü bir çocuk yıkacakken devleti
Kurtarmış ülkemizi binbaşının savleti
Rüzgârlar susuversin, siz konuşun ey dağlar! 
Sadra şifa olur mu vesvesenin gayreti? ..
28.11.2007/Vakit
<end>

<start>
Bugün lüks otomobilde, yarın ağaç saldasın,
Söyle be ağzı bozuk, sen hangi kanaldasın? ..
Dolaşıp duruyorsun, serçe misin karga mı? ..
Şimdiki yerin belli, yarın hangi daldasın? ..
14.08.2008
<end>

<start>
Bizim köyde üç - beş çocuk
Bir bildiri yayınladı
Arkasından büyük-küçük
Bir bildiri yayınladı...
Bildiriler oldu moda
Bol bol okunur radyoda
Solak uysal var ya, o da
Bir bildiri yayınladı...
Dediler ki: 'Olmaz bu iş; 
Hatalıdır sağdan gidiş'
Heybetlendi sağır İbiş
Bir bildiri yayınladı...
Odun, tezek, gübre, saman
Kızdılar aman ha aman
Hepsi birden dün bu zaman
Bir bildiri yayınladı...
Ne kilim koydu ne hasır
Her tutumda buldu kusur
Kiralanmış kirli Nasır
Bir bildiri yayınladı...
Reformlardan etti sözü
Kabuğa mimledi öz'ü
Satılmış'ın döndü gözü
Bir bildiri yayınladı...
Soba, mangal, çömlek, çanak
Kızıl arı, karasinek,
Tek boynuzlu uyuz inek
Bir bildiri yayınladı...
Kırk yıllık arsız kediler
'Asar-keseriz' dediler
İkiler, dörtler yediler
Bir bildiri yayınladı...
Sağa çatan, sola çatan
Nutuk çekip göbek atan
Arsız Agop, köksüz Vartan
Bir bildiri yayınladı...
1961/Vur Emri
<end>

<start>
Umutları hayâllere bağla-çöz, boş oturma. 
Sevgilere, nefretlere hudut çiz, boş oturma.
Rüzgârı, yağmuru dinle; gecelerden nur topla 
Kimse yoksa nefsin vardır, söyle söz boş oturma.
Dirilerle irtibatın bozulmuşsa ne çıkar 
Mezardaki ölülere mektup yaz, boş oturma.
Yeryüzünde yalnız kalıp sıkılırsan çare çok 
Yum gözünü, çık yukarı gökte gez, boş oturma.
Tamiri mümkün değildir eskiyen kundakların 
Boş bulduğun her mekâna tabut diz, boş oturma.
Ev yapmayı ihmal etme fani konuklar için 
Sonra son menzili düşün, mezar kaz, boş oturma.
Yeis seni kuşatmasın, ataleti silkip at 
Karanlığın liflerinden ışık süz, boş oturma.
Korkak tembelin işidir ham tevekkül, ham sabır 
Hak yoldaki tuzakları kır ve boz, boş oturma.
Yürü kutsal hedeflere ölsen bile gam değil 
Hiç olmazsa geleceğe kalsın iz, boş oturma.
Sula tevhid bahçesini, uyuyanlar uyansın 
İsyan lazımsa isyan et, zulmü ez, boş oturma.
Sana söylüyorum sana, yapma naz, boş oturma. 
Doğrul hadi, ayağa kalk… vakit az, boş oturma.
(Akıl Karaya Vurdu)
<end>

<start>
Bir tuhaf zamandayız, her şey karmakarışık
Bakın toprak topraktan, su sudan şikâyetçi! ..
Doğru değil her doğru, ışık değil her ışık
Pusudaki avcılar pusudan şikâyetçi! ..
02.11.2008
<end>

<start>
Allah'tan korkmuyorsan dışla ALLAH diyeni,
Her mekândan uzak tut, fişle ALLAH diyeni,
Bugün için güç sizde, sonsuz yetki sizdedir; 
Taşla ALLAH diyeni, şişle ALLAH diyeni! ..
05.03.2008/Vakit
<end>

<start>
Hava basmak vatan borcu, ha gayret
Ben “hava”nın millîsini severim.
İçi  'Kızılelma' doluysa şayet
Ben “Kuvva”nın millîsini severim.
İsterim darbeci başı da konsun
Karganın, baykuşun beşi de konsun
Ayırmam, Mao'nun kuşu da konsun
Ben”yuva”nın millîsini severim.
Toplanmaz demişler elma armutla
Ben topladım oldu şalgamı dut'la
Yürüsün ayılar, keçiler, kurtla
Ben “dâvâ”nın millîsini severim.
Katılan katılsın, aranmaz şart-şurt
Emekli çobanlar etmeli cart-curt
Duysun sesimizi Paris, Frankfurt
Ben “cıva”nın millîsini severim.
Otağlar kurulsun dokuz direkli
'Onuncu yıl' haykırılsın sürekli
Kızartmada ulusal yağ gerekli
Ben “tava”nın millîsini severim.
Münafıklar hayır olmaz dese de
Aldırmayın, civelekler kesede
Dolaptaki elbisemi yese de
Ben “güve”nin millîsini severim.
Sıkı duran mert,  mevziyi terk etmez
Soldan sağa, sağdan sola çark etmez
Öküz-inek gücense de fark etmez
Ben “düve”nin millîsini severim.
Azametli başlar başı çekmeli
Körler böbrekteki taşı çekmeli
Nalbantlar dil kesip, dişi çekmeli
Ben “deva”nın millîsini severim.
Koçyiğitler at oynatmak istiyor
Mülkü toz-dumana katmak istiyor
Ovalarda cirit atmak istiyor
Ben “ova”nın millîsini severim.
Varsın cila, küster kullanılmasın
Varsın alta astar kullanılmasın
Varsın mala-mastar kullanılmasın
Ben 'sıva'nın millîsini severim.
Gül beyazsa kızıl renge boyarız
Kızılelma saksısına koyarız
Yalan, yave palavraya doyarız
Ben “yave”nin millîsini severim.
Diyorum ki 'ulusalcı' olmalı
Olmayanın saçlarını yolmalı
Kovalara millî rakı dolmalı
Ben “kova”nın millîsini severim.
Muhalif kafalar ezilsin artık
Pas bağlayan diller çözülsün artık
Develer kervana dizilsin artık
Ben “deve”nin millîsini severim.
18 Eylül 2005/Vakit
<end>

<start>
Kevser bardakları atıldı raftan
Her şaraba KÜP olanlar ön safta.
İffet timsalleri kovuldu saftan
Her bebeğe TÜP olanlar ön safta.
Kurt revaçta, kuzu düştü gündemden
Yemeklerin tuzu düştü gündemden
Haysiyet, tevazu düştü gündemden
Her şalvara CEP olanlar ön safta.
On partiyle flört yapan yiğitler
El yalayıp etek öpen yiğitler
Canlı, cansız puta tapan yiğitler
Her çöplükte ÇÖP olanlar ön safta.
Sayınlar var, zaman çalar zamandan
İkram sağar süpürgeden, samandan
Puştlar amir, hokkabazlar kumandan
Her baltaya SAP olanlar ön safta.
Dahiler var, muz aşılar meşeye
Cin çıkarır, cin doldurur şişeye
Köşe dönücüler yattı köşeye
Her çembere ÇAP olanlar ön safta.
Fırtına başladı, meltemler dindi
Namus, ahlâk, vakar tahtından indi
Postallar, papuçlar kıymete bindi
Her kelleye KEP olanlar ön safta.
İnancına uyandadır adamlık
Zarardadır, ziyandadır adamlık
Gören yok ki ne yandadır adamlık
Her şerife COP olanlar ön safta.
Aç gözleri makam hırsı bürüdü
Siyasi zırzopluk aldı-yürüdü
Sosyal yapı, milli doku çürüdü
Her hastaya HAP olanlar ön safta.
(Akıl Karaya Vurdu)
<end>

<start>
İbiş'in saye-i himmetlerinde 
Çamura oturduk, bir bayram arttı. 
Kinler halay çekti bayram yerinde 
Beş bayram yitirdik, bir bayram arttı.
Borç boydan yukarı eski hesaptan 
Felek yâr olursa ödetir toptan 
Yaşasın tayfalar, sağ olsun kaptan 
Gemiyi batırdık, bir bayram arttı.
Her gün biraz daha bulandı dere
Hiç kimse bilmiyor bu gidiş nere? 
Kartalın hürmetle girdiği yere
Beş karga götürdük, bir bayram arttı.
Odunun irisin eyledik destek
Ve derken yerini buldu her istek
Ağıza gem vurduk, ayağa köstek
Dilde tüy bitirdik, bir bayram arttı.
Türedi Kel Bayram, Kötüce Bayram
Uyuz tazılara sel oldu ayran
Ağlarken eşini yitiren ceylan
Biz verem getirdik, bir bayram arttı.
Ak sütü doldurduk kızıl bakıra 
Gelecekler yüzümüze tüküre 
Eti`lerden kalma üç beş çukura 
Kırk ölü yatırdık, bir bayram arttı.
(Vur Emri)
<end>

<start>
Putları taşa tutmanın
Güç’lüğünü geç anladım.
Delileri avutmanın
Hiç’liğini geç anladım.
İhtiraslar dursun diye
Şehiri sığdırdım köye
Her bedenin ayrı şeye
Aç’lığını geç anladım.
“Safkan” dedikleri atın
Ünü büyük pek çok zatın
Bir yerde ilmin, sanatın
Piç’liğini geç anladım.
Hak’tan söz edersen eğer
Atılan taş sana değer
Doğruluk suç imiş meğer
Suç’luğunu geç anladım.
Su taşırken kalbur, file
Susmak gerekirmiş dile
Yazık... geç kalmanın bile
Geç’liğini geç anladım.
<end>

<start>
- Oğlum Türk-İslâm ile Enderhan'a -
Çıktık Ötüken'den günün birinde,
Yıkandık Mekke'nin tevhid nurunda.
Hem dünde, bugünde, hemi yarında
İslâmlık Miraçtır, Ülkü sancaktır
Bu mübarek yoldan dönen alçaktır.
Yürüdük 'Nizam-ı Âlem' uğruna
Doğduk güneş gibi küfrün bağrına
Batılın elleri düştü böğrüne
İslâmlık rahmettir, Ülkü sancaktır
Bu mübarek yoldan dönen alçaktır.
Hep karaya kara, aka ak dedik
Korkaktan, millete fayda yok dedik
Hayat mücadele, ölüm hak dedik
İslâmlık cihaddır, Ülkü sancaktır
Bu mübarek yoldan dönen alçaktır.
Biz dava uğruna serden geçmişiz
Anadan, babadan, yârdan geçmişiz
İman denizine yelken açmışız
İslâmlık hedeftir, Ülkü sancaktır
Bu mübarek yoldan dönen alçaktır.
Engeller yıldırmaz Müslüman Türk'ü
Şüphesiz, inandık; söz verdik çünkü...
Kıyamete kadar yaşar bu ülkü! 
İslâmlık sevdadır, Ülkü sancaktır
Bu mübarek yoldan dönen alçaktır.
(Kan Yazısı)
<end>

<start>
O dedi ki: 
Bir gün bana gönül verdin 
'Aşktır benim mayam' derdin 
Sonsuz bir hisle severdin 
Aklında mı?
Ben dedim ki: 
Aşktan yana, histen yana 
Gayri sual sorma bana. 
Belki dün bilirdim ama 
Unutmuşum!
O dedi ki: 
Yüreğime ektin bir köz 
Yaralarım oldu göz göz 
Yemin edip verdiğin söz 
Aklında mı?
Ben dedim ki: 
Yanan yakar iyi bil ki 
Ben de yaralıyım belki 
Unutmak ayıp değil ki 
Unutmuşum!
O dedi ki: 
Yalan söylemezdin hani? ... 
Unutmam derdin sen, beni 
Sormak suç olmasın yani 
Aklında mı?
Ben dedim ki: 
Hangi yalan, hangi gerçek? 
Meyvesini yedi çiçek 
Soru sorma, cevabım tek; 
Unutmuşum!
O dedi ki: 
Mühürledin dudaklarım 
Düğümün kalpte saklarım 
Mektup yazan parmakların 
Aklında mı?
Ben dedim ki: 
Ne mühür kaldı, ne senet 
Er-geç kopar çürük kenet 
Uçmuş akıl denen meret 
Unutmuşum!
O dedi ki: 
Beni, benden almıştın ya 
Çıkla sen ben olmuştun ya 
Gerçek sevgi, yalan dünya 
Aklında mı?
Ben dedim ki: 
Vazgeç gayri iş yok bende 
Yitirmişim seni, sende 
Kimin nesisin, adın ne? 
Unutmuşum!
Ve bilenler dediler ki: 
Aşk da, söz de yalan imiş 
Akıl işi değil bu iş.. 
Ve sonra hatırladık ki 
Sevenler hep boşa sevmiş...
Çıkla: Sadece
<end>

<start>
Uzun boylu, kısa boylu
Ölse ne ki, kalsa ne ki? 
Üç-beş yüz bin işçi, köylü
Ölse ne ki, kalsa ne ki?
Fark etmez ırgat, amele
Harç diye basın temele
Alt tarafı hepsi köle
Ölse ne ki, kalsa ne ki?
Hayatına küstü memur
Yediğini kustu memur
Altı memur, üstü memur
Ölse ne ki, kalsa ne ki?
Vurguncuya işlesin çark
Namuslular etmesin fark
Esnafın destesi beş mark
Ölse ne ki, kalsa ne ki?
Dulu,yetimi kim arar
İmhasına verin karar
Emekliler zaten zarar
Ölse ne ki, kalsa ne ki?
İşsizler sürülsün yurttan
Büyükler kurtulsun dertten
İnsanlar kemikten, etten
Ölse ne ki, kalsa ne ki?
Temizlensin sathı vatan
Sevinsin pusuda yatan
Vatandaş lüzumsuz zaten
Ölse ne ki, kalsa ne ki?
(Yasaklı Rüyalar)
<end>

<start>
Gönül güvercinim döner havada
Konacak korkusuz dal arar durur
Dilim tutup yorulursun diyemem.
.....
Umudum ceylandır engin ovada
Sağ-salim geçecek yol arar durur
Aman gitme vurulursun diyemem.
.....
Yaralı şahindir sevgim yuvada
Kırık kanadına tel arar durur
Yere düşer serilirsin diyemem.
.....
Çırpınır gözyaşım kulpsuz kovada
Karışıp akacak sel arar durur
Topraklara karılırsın diyemem..
.....
Garip bülbül olur aklım rüyada
Susuz steplerde gül arar durur
Boş hayale sarılırsın diyemem.
.....
Yüreğim balıktır kızgın tavada
Duvarda, tavanda göl arar durur
Ölür ölür dirilirsin diyemem.
.....
Saklanır bedenim kırık aynada
Girmiş okyanusta sal arar durur
Desem amma... darılırsın... diyemem.
<end>

<start>
Yıkanmıyor darbenin tencere bulaşığı
Tarihe not düşüldü: Sarıkız-Ayışığı
Kırk yıldır biteviye hak yiyen tekaütler
Bırakmak istemiyor elindeki kaşığı...
01.07.2008/Vakit
<end>

<start>
Bir evrimci zıpıra sorsanız işte cevap:
Haham ne derse doğru, müftü ne derse yanlış
Allah'a uymak günah, şeytana uymak sevap
Papaz ne yerse doğru, imam ne yerse yanlış..
14.03.2006/Vakit
<end>

<start>
Kurudu sevgiler gönül tasında
Her mevsim bir başka aldattı bizi.
Renkler başkalaştı gün ortasında
Koyu bir karanlık öptü denizi.
Daraldı her sabah geniş ufuklar
Aşkımızı gölgeledi bulutlar
Yaprak yaprak daldan düştü umutlar
Tüketti takvimler gençliğimizi.
Seneler yalancı çıktı düş gibi
Tüm yazlar üşüttü kara kış gibi
Mermere işlenmiş bir nakış gibi
Dağıldı yüzlerce yokluğun izi.
Önce 'Gerçek' dedik ve sonra 'Neden'
Bekledik bir daha gelmedi giden
Uyandık en güzel düşü görmeden
Aynalardan sorduk birbirimizi.
(Vur Emri)
<end>

<start>
Gösterir gün gibi, düşüncelerin 
Derinden derine âşıksın gönül.
Çıkla kadın desem yalan söylerim
Sen başka birine âşıksın gönül.
Kırılmış telleri sevda sazının 
Eşi yok sendeki ince sızının 
Tarlada çift süren köylü kızının 
Topraklı terine âşıksın gönül.
Maraş’a, Muğla’ya, Kırklareli’ne
Yiğit Köroğlu’nun Çamlıbel’ine
Kars’ın yaylasına, Van’ın gölüne
Ağrı’nın karına âşıksın gönül.
Baharın bulutu, seherin yeli
Sarı seller gibi coşturur seni
Varsın bilmeyenler desinler 'deli! ' 
Bugünden yarına âşıksın gönül.
Yüksekten dökülen suyun sesine, 
Kekik kokusuna, çam gölgesine, 
Renklerden sütbeyaz, koyu yeşile, 
Toprağın moruna âşıksın gönül.
Yiğitin, sözünden dönmeyenine 
Ateşin, yıllarca sönmeyenine
Silahın, omuzdan inmeyenine
Atın gök kırına âşıksın gönül.
İyinin iyisi, güzelin hası..
Susamış yolcuya su veren tası 
Edibin kalemi, ressam fırçası
Şair şiirine âşıksın gönül.
Değildir bu sevgi akıl erecek
Her duyan bir başka mânâ verecek
Şaşırmış yolcuya yol gösterecek
Hakikat nuruna âşıksın gönül.
<end>

<start>
İki ayaklıydı, konuşuyordu
“İnsandır” dediler, ben inanmadım.
Kediye benzettim, artık yiyordu
“Aslandır” dediler, ben inanmadım.
Fala baktı, aynalara bakmadı
Hayalimde müspet iz bırakmadı
Başköşeye bağdaş kurdu, kalkmadı
“Mihmandır” dediler, ben inanmadım.
Her gün bir kılıkta gördüğüm oldu
Şüpheler beynimde kördüğüm oldu
Yaşını-başını sorduğum oldu
“Civandır” dediler, ben inanmadım.
Dedim, soyu kalsın, töresi nasıl?
Verdiği sözlerin firesi nasıl?
Şeytanla, Deccalla arası nasıl? 
“Düşmandır” dediler, ben inanmadım.
Yediği arpaya hile katardı
Kızarsa yıldıza tekme atardı
Şeceresi katırdan da beterdi
“Safkandır” dediler, ben inanmadım.
Arada bir kürsülere çıkardı
Nara vurur yeri/göğü yıkardı
Uzak görür, uzaklara bakardı
“Bakandır” dediler, ben inanmadım.
Tapular kestirdi toprağa, ota
Ayırdı namına binlerce kota
Yediği naneye, kırdığı pot’a
“Destandır” dediler, ben inanmadım.
Özünü yokladım özünde nur yok
Dilinde edep yok, sözünde nur yok
Kalbinde itikat, yüzünde nur yok
“Sultandır” dediler, ben inanmadım.
7 Ağustos 1995
(Yasaklı Rüyalar)
<end>

<start>
Yoksa Allah korkusu, hükümransa çağdaşlık
Çekirgeyle zürafa takaslanır yukarda.
Kişinin liflerine sinmiş ise yobazlık
Hak, hukuk ve insanlık makaslanır yukarda.
30 Nisan 2006/Vakit
<end>

<start>
Ey eski ölüler kalkın mezardan
Dünyayı bir daha görün de gidin.
O günler mi berbat yoksa bugün mü
Biz değil...siz karar verin de gidin.
<end>

<start>
Eşkiyaya yakışan evliyaya yakışmaz
Kuyunun durgunluğu akan çaya yakışmaz
Adalet nimetlerin en başta gelenidir
Ehli şova yakışan etibba'ya yakışmaz.
<end>

<start>
Sevda güneşiyle buluşan ağaç,
Sonbaharda çiçek açar Birtanem.
Bir tebessüm olur bin derde ilaç,
Aşk bakidir,
Her şey geçer Birtanem…
Eser dost meltemi uzaktan önce,
Daveti kalp duyar kulaktan önce.
Güzellik suyunu dudaktan önce,
Gözler içer,
Gönül içer Birtanem…
Muhabbette gece olmaz, gün batmaz,
Uykulara beden yatar, can yatmaz,
Sağlam insan söz verince aldatmaz,
İhmal eken,
Sitem biçer Birtanem…
Şüpheleri hafızandan sil gayrı,
İhsanımsın, ilhamımsın bil gayrı.
Seviyorsan kanadım ol gel gayrı,
Kuş kanatsız nasıl uçar Birtanem? …
Yağarken üstüme mevsimin karı,
Armağan et bana sonsuz baharı.
Işıkta pervane,
Çiçekte arı,
Rüyasını kendi seçer Birtanem…
<end>

<start>
Siyaset sokaklara düşünce böyle olur
Hamaset korkaklara düşünce böyle olur
Lahavle çek arkadaş ve hiç sıkma canını
Maymunlar bardaklara düşünce böyle olur.
13.11.2008
<end>

<start>
Zümrüt bahçe, altın saray
Girdim amma beğenmedim.
Ortasında elmas bir ay
Gördüm amma beğenmedim.
Hak diye döndüm yönümü
Boynuma taktım ölümü
İstediler ak gönlümü
Verdim amma beğenmedim.
Çile çektim sünnet diye
Kınadılar cinnet diye
Çağırdılar cennet diye
Vardım amma beğenmedim.
Kalbim tarla, sevgim başak
Tahammülü yaptım kuşak
Dost yoluna candan döşek
Serdim amma beğenmedim.
Beyde makam, beyde para
Garibanda türlü yara
İnsanlığı insanlara
Sordum amma beğenmedim
Başlar hep beyine muhtaç
Mideler dolu, gözler aç
Her çıbana üç-beş ilaç
Sürdüm amma beğenmedim.
Gelen olmadı çağrıma
Ellerim düştü böğrüme
Var gücümle öz bağrıma
Vurdum amma beğenmedim.
(Kan Yazısı)
<end>

<start>
Yürüdü cehenneme baş katil Miloşeviç
Gitmeli arkasından Radovan denilen piç!
Temennimdir her saat şu yalancı dünyada
Hesap vermeyen kimse kalmasın, kalmasın hiç!..
<end>

<start>
Sevdasızdan, kavgasızdan, öfkesizden geri dur; 
Topuksuzdan, tabansızdan, ökçesizden geri dur; 
Bir üfürük hissedince sahte pozisyon alan,
Ot misali sonrasızdan, öncesizden geri dur.
02.04.2008/Vakit
<end>

<start>
Kimi var; deveyi kuştan çıkarır
Kimi var; putunu taştan çıkarır
Kimi var; cin olur çarpar insanı
Kimi var; şeytanı baştan çıkarır.
<end>

<start>
Bizim laikçilere terk edilse şu dünya,
Ne toprakta ot biter ne gökten yağmur yağar.
Zincirlenir tüm hayat, yasaklanır her rüya,
Karanlık koyulaşır, ne güneş ne ay doğar.
11.06.2008/Vakit
<end>

<start>
Uykuları harman ettim, savurdum
Bir mübarek düş aradım kırk sene. 
Ne usandım, ne yoruldum, ne durdum 
İçi doğru dış aradım kırk sene.
Çıktım dağ boş, indim baktım ova boş 
Toprak garip, su tedirgin, hava boş 
Nere gitsem dallar kırık, yuva boş
Yumurtada kuş aradım kırk sene.
Aşk yükünü indirince arkamdan 
Doğmadık bebekler tuttu yakamdan
Hesap-kitap ettim kaçtım rakamdan 
On yitirdim, beş aradım kırk sene.
Binalar yükselir: Gözyaşı, kin, kan...
Koymuşlar adını “uygarlık, ümran”! 
Yükseklerde, midelerdir hükümran 
Alçaklarda, baş aradım kırk sene.
Gönül penceremi dünyaya açtım
Baktım manzaraya, ben benden geçtim 
Ucuzdan tiksindim, kolaydan kaçtım 
Belâsı çok iş aradım kırk sene.
Birbirinden çürük çıktı seneler 
Öz yiğidi az doğurdu analar 
Hayâl oldu gönlümdeki binalar 
Temel için taş aradım kırk sene.
Adı “devrim” oldu avrat soyarak 
Denge kurdu toklar açı yiyerek 
Aptallara ibret olsun diyerek 
Solucanda diş aradım kırk sene.
(Kan Yazısı)
.
.
<end>

<start>
"Mesaj" başlıklı şiirimden alerji duyan bir adama yumuşak cevap. (Abdurrahim Karakoç)
Sormuşsun "kimdir" diye, söyleyim, iyi tanı
İdrakin elverirse anlayıver hatanı
Her kim yıkmak isterse bu mübarek vatanı
Benim ölçüme göre ne Müslüman ne Türk'tür
Bu sözümden gocunan "Türkiyeli dümbük"tür!
Türküm diyemiyor da "Türkiyeliyim" diyor
Milletin aleyhinde olmadık haltlar yiyor
Arşa çıkar gerçeği ot kafalar bilmiyor
Bölücüler, hainler sırtımızda bir yüktür
Bu sözümden gocunan "Türkiyeli dümbük"tür!
Hakka talip kişide mazbut iman olmalı
Din için, devlet için verecek can olmalı
Gerçeğe göz yumanın beyni saman olmalı
Mao'nun veledleri ya boru, ya düdüktür
Bu sözümden gocunan "Türkiyeli dümbük"tür!
Sizdeki alerjiye makul bir sebep var mı? 
Acaba evinizde zerrece edep var mı? 
Ahlaktan dem vurmuşsun, o sizde acep var mı?
Kara cahilin dili, bedeninde büyüktür,
Bu sözümden gocunan "Türkiyeli dümbük"tür!
Vacip olduğu için bizler şeytan taşlarız.
Ve şeytan dostlarını gerekirse haşlarız
Tarlamıza sövenin, tohumundan başlarız
İnkarcının mayası, iki damla sümüktür
Bu sözümden gocunan "Türkiyeli dümbük"tür!
Coşkun lağım suları, aksa nereye çıkar? 
Dağa saldıran fare, yıksa nereyi yıkar? 
Yorum açık, her sözüm aynı kapıya çıkar
Türklüğün her düşmanı, ya yılan ya sülüktür
Bu sözümden gocunan "Türkiyeli dümbük"tür!
(Suları Islatamadım)
<end>

<start>
Zina bizim gıdamızdır diyenler
Zina suç olmaktan çıktı... Ha gayret! 
Çağdaş etiketli şıllık bayanlar
Boş durmak sizleri sıktı... Ha gayret!
Bir oldunuz erkeğiyle kadını
Geri geri attırdınız adımı
Çıkartın zinanın çirkef tadını
Boynuzlar kaleyi yıktı... Ha gayret!
Derler: Hayvan gibi özgür olalım
Entel zennelere kılınç çalalım
Değişelim, her gün bir eş alalım
Ankara’da şafak söktü... Ha gayret!
Çiçek, kokusunu sundu herkese
Kaptan şoför taktı geri vitese
Yalamaya döndü kapı, menteşe
Aşiret canından bıktı... Ha gayret!
Mühim değil su alsa da kayıklar
Boynuzuna kavuşacak geyikler
Kokonalar “zina” diye sayıklar
Gözler Avrupa’ya baktı... Ha gayret!
Köşe yazarları, köşe taşları
Utanmıyor yüzü bulsa yaşları
Acı hıyarların turp yandaşları
Kafayı uçkura taktı... Ha gayret!
Yabancı istedi, yerli ram oldu
Ak bayrak çekildi, teslim tam oldu
Zina kuyruğunda izdiham oldu
Devler diz üstüne çöktü... Ha gayret!
Tekeler hayvanca sevişe dursun
Keçiler sevişsin, gevişe dursun
Masalarda meze ve şişe dursun
Medya, kaçırmasın vakti... Ha gayret!
Birileri arpaları malt etti
Birileri bile bile halt etti
Birileri ar-namusu alt etti
Birileri mumu yaktı... Ha gayret!
29 Eylül 2004/Vakit
<end>

<start>
Güneş doğar-doğmaz ayrıldı renkler
Kapalı kapılar aralandı ha! 
Leş için uluyan uyuz köpekler
Işığı görünce pirelendi ha!
Kış tez geldi kar kapladı yolları
Arpacı kadana dikti nalları
Doymayan domuzun sadık kulları
Kudurmuş ayıya kiralandı ha!
Saçmanın saçması bir herif çıktı
Güvenilen mülkü temelden yıktı
İbiş sevsin diye saçmalar sıktı
Adalet yüz yerden yaralandı ha!
Kır atı değiştik bir sakar taya
Eller bindi gitti, biz kaldık yaya..
Elmalı bahçeyi kesen baltaya
Sıkıldı yumruklar sıralandı ha!
Kesmeden bölen var üçü ikiye
Göbekler dağ oldu hak yiye yiye
Bir zinde soytarı haklandı diye
Satılmış oğlanlar saralandı ha!
Horlanırken Adana'lı, Konya'lı
Rağbet buldu orak-çekiç dünyalı
Yakası pergelli eli gönyeli
Paralandı babam paralandı ha!
Sezgiden, duygudan mahrum bir kişi
Yaptı çekinmeden en iğrenç işi
Sevindi Kıbrıs'ın alçak keşişi
İbiş'in gözleri çıralandı ha!
Atalar ağlatan gülmez demişler
Dünya süleyman'a kalmaz demişler
Kaçan fırsat geri gelmez demişler
Sevgimiz, saygımız firelendi ha!
Vur Emri
<end>

<start>
Ülkeme öfke yağar, inatlar salkım saçak
Kuşlar nasıl uçsun ki, kanatlar salkım saçak
Köçek, dansöz, çalgıcı, manken ve de çeteci
Herkes şaşırdı kaldı, sanatlar salkım saçak.
23.01.2008/Vakit
<end>

<start>
Eşkıyalar, huzuru bu ülkeye yâr etmez
Beyinsiz mandalara ne söylense kâr etmez
Umutlanma boş yere ey milleti mücella
Kendi bermurad olan seni bahtiyar etmez.
11.03.2009
<end>

<start>
Dağdan şehre inince yamyam çağı yakalar (!)
Karanlıkta bir alçak bir alçağı yakalar
Karışır birbirine birçok renk zaman zaman 
Kaplumbağa ovayı, tilki dağı yakalar...
19.02.2009
<end>

<start>
Çıkıp dağlar başına seyretseniz engini
Aşkı-vecdi anlatan hüsnühat görürsünüz.
Hiçbir kalem çizemez biçimini, rengini
Her şeyde sanat üstü bir sanat görürsünüz.
16.04.2001/Akit
<end>

<start>
Gece: Normal zamanda seslerin durma vakti
Gece: Sinsi kalplerin düzensiz vurma vakti
Gece: Örtünmesidir aslında her tarafın
Gece: Darbecilerin resmen kudurma vakti…
11 Eylül 2007/Vakit
<end>

<start>
Özümden âleme kuşlar uçurdum
Hangisi menzile vardı bilmem ki? 
Engin denizlerden kağnı geçirdim
Hangi göz izini gördü bilmem ki?
Gün erdi zevale, gam zeval oldu
Baktığım noktada başka bir hal oldu
Aklım kilitlendi, dilim lal oldu
Hangi aşk içime girdi bilmem ki?
Ezdi, toprak etti bulutlar beni
Tuttu göğe çekti umutlar beni
İçine almadı hudutlar beni
Hangi ay kaç sene sürdü bilmem ki?
Sonunda anladım son’u gerçekten
Cansızda farkettim can’ı gerçekten
Ben hâlâ bulmadım ben’i gerçekten
Hangi dost sırrıma erdi bilmem ki?
Suların başında susuzluk çektim
Aynaları kırdım, toprağa baktım
Yağmur damlasında zamanı yaktım
Hangi el yaramı sardı bilmem ki?
Ne söylesem hava, ne yazsam yalan
İlahi kaynaktır tek makbul olan
Hazreti Kur’an’ın dışında kalan
Hangi söz yerinde kaldı bilmem ki?
(Gökçekimi)
<end>

<start>
Biz biber şerbetini içerek büyütüldük
Otsuz, susuz, gölgesiz topraklarda güdüldük
Her gün bir değirmene girerek öğütüldük
Bu ne mantıksız oyun, bu ne ölçüsüz saha
Akşama gözlü girer, kör çıkarız sabaha... 
¥
Yaptığımız köprünün nöbetçisi Azrail
Yattığımız yatağın uykusu bizim değil
Yediğimiz yemeğin suyu kan, ekmeği kil
Hayret! Elsiz ayaksız yürüyoruz felaha
Akşama temiz girer, kir çıkarız sabaha... 
¥
Korkunun koynundayız bugün-yarın arası
Dünyamız tescillenmiş dört duvarın arası
Bin yıllık fetret çağı dede torun arası
Sevginin kapısını açan olmadı daha
Akşama kolay girer, zor çıkarız sabaha... 
¥
Hayat güzel mi, nasıl? Beden gurbet, can garip
Yatmamız mukaddermiş ateşe yorgan serip
Yokluk başucumuzda sallanan yağlı bir ip
Umutlar çöl serabı, mezarlıklar tek vaha
Akşama iki girer, bir çıkarız sabaha... 
¥
Yüzümüze baktıkça gölgemiz bize güler
Irmaklar bize ağlar, göl-deniz bize güler
Dağda kar, evde koltuk, yolda iz bize güler
Kulluğun idrakinde kul olmadık Allah’a
Akşama hayır girer, şer çıkarız sabaha...
(Suları Islatamadım)
<end>

<start>
Korkaklardan hak talebi suç olacak galiba
Tenekeler başımıza taç olacak galiba
Mazlumların, elleriyle diktikleri heykeli
Yıkıp da yol açmaları güç olacak galiba..
31 Aralık 2004/Vakit
<end>

<start>
Zifiri karanlık 'aydın'larımız
Evvelemir Bismillah'tan korkarlar.
Ve 'çağdaş yaşamcı' kadınlarımız
Gusül, abdest, Kıblegâh'tan korkarlar.
Milliyet'siz... rûy-i zemin ülkesi
Kimi Lenin, kimi Mao halkası
İnkârcılık devrimcinin ilkesi
Lâilâhe İllallah'tan korkarlar.
Patronun belinde silahtır basın
İnsandır demeyin, umudu kesin
Yönetmeni öküz, yazarı tosun
Uyuturlar, intibahtan korkarlar.
Adı 'sanatçı'ya çıkan her şebek
Yolda göğüs açar, sahnede göbek
Ki bunca yarasa, baykuş, köstebek
Hem ışıktan, hem sabahtan korkarlar.
Siyasette yalan satmak huyları
Boya sürmek, çamur atmak huyları
Her nesneye yalan katmak huyları
İstikrardan, inşirahtan korkarlar.
Saçma sapan yorumlarlar çağları
ölülerden medet umar sağları
Kırdılar geçmişle olan bağları
Tarihteki padişahtan korkarlar.
Hiçbir küfrü bırakmazlar kazaya
Mabetleri çevirirler müzeye
Hayrandırlar doğu, batı, kuzeye
Geri kalan tek cenahtan korkarlar.
Büyükler tanırız, yüz okka beden
Fikrî sıkletleri sıfırdır, neden? 
Aslı nedir, öğrenmeden bilmeden
Hoş kelamdan, has mizahtan korkarlar.
Doğru dürüst bir hâlleri bulunmaz
İhanette ihmalleri bulunmaz
Kalleşlikte emsalleri bulunmaz
Mertlik denen bir silahtan korkarlar.
Kiralıktır beyinleri, kıçları
Dışlarından daha kirli içleri
Zina yapar çoğaltırlar piçleri
Aileden ve nikâhtan korkarlar.
Kimi devrim, kimi koltuk yobazı
Kimi ilim, kimi hukuk yobazı
Kimi antik çağın moruk yobazı
Hak ehlinden, hayırhah'tan korkarlar.
Hem korkaklar, hem şirretler velhasıl
Günlük yalan yumurtlarlar ki, nasıl! 
Bu günlük burada bitti bu fasıl
Tüm eğriler doğru rah'tan korkarlar...
24 Kasım 1996(Yasaklı Rüyalar)
<end>

<start>
Aşçılık yapmasan da benden sana tavsiye 
Dibi delik kazandan tencereden uzak dur. 
Bencil tabansızlara sakın yazma mersiye 
Pislik kokan kapıdan pencereden uzak dur.
24.01.2008/Vakit
<end>

<start>
Hürriyeti çiğnenen gönül-hatır dinlemez
Aşk ile serden geçen balta satır dinlemez
İsterse muhatabı beş fakülte bitirsin
Doktora yapmış diye eşek, katır dinlemez.
<end>

<start>
Başsız başsız erkâna ayırdık baş çukuru
Zamanla boş adamlar doldurdu boş çukuru..
Çukurlar çukur için artık kavga yapmasın
Kesin hepsine yeter görkemli Buş çukuru..
22.11.2006/Vakit
<end>

<start>
Her sabah
Taptaze acılar yağıyordu üzerimize
Bombalar yüreğimizde patlıyordu
Ve gazeteler
Sayfa sayfa
Şehitleri sıralıyordu
Güneş bulutların altında
Sular denizlerin koynunda
Sessizce ağlıyordu
Kanı çekiliyordu insanlığın
İnsanlığından utanıyordu
Gel gör ki utanmaz bir şarkı
Geceyi arsızca bölüyordu
                                                               “Atma atma yanlış yerlerinden atma”
Bol köpüklü gecelerde
Ceketler yakılıyordu
Uzak şehirlerde köyler yanarken
Şampanyalar patlıyordu kulüplerde
Sokaklarda insanların sabrı
Maraş da iki çocuk daha babasız kalıyordu
Tunceli de taptaze bir gelin ağlıyordu
Adana da bir baba çıldırıyordu
Musalla taşında on üç şehit
Analar fidanlarına son kez sarılıyordu
Gel gör ki şımarık şarkılar
Notalardan yine zamansız fırlıyordu
“Gel gel yatağıma
 Gel gel acımayacak
 Acısa da öldürmez
 Oluruna bırak”
Bir bayram sabahıydı
Üç çocuk kaçırılmıştı ana kucağından
Öfkenin ateşi yürekleri yakıyordu
Tanışmayan yüzler bile
Birbirlerine ıslak ıslak bakıyordu
Tekel işçileri sokakta
Alışveriş merkezinde bir patlama
Kafa kol bacak yerlere saçılıyordu
Ve tam on yedisinde bir genç kız
Dilim dilim doğranıyordu
Dışarıda kirlenmiş bir gece
Diskolarda yamyam bir çılgınlık
Eller havada ve
O ucuz şarkılar
Sırtımıza bir bıçak gibi saplanıyordu
“Oynama şıkıdım şıkıdım
                                                                                              Kız hepsi senin mi
                                                                                              Çok acayipsin
                                                                                              Kız seni yerler yerler                                          
                                                                                              Ham yapar bu zilliler”
Cudi dağlarında bir çatışma
Köyler basılmış
Yerde yüzükoyun cesetler
Kundakta bebeler
Gözü yaşlı bağrı yanık analar
Dağlar yaslı yollar yaslı
Gelinler çocuklar analar yaslı
Ama şen şakrak bir demde diskolar
Vur patlasın çal oynasın havasında
Ve yine o naylon şarkılar geceyi yırtıyordu
“Elalem ne derse desin
 Boşver hadi hadi hadi
Şinanay yavrum şinanay nay
Amcamın zamanında halay mı vardı
Ay inanmıyorum ay inanmıyorum”
Oysa matemler içindeydi bütün şehirler
Küskündü suskundu insanlığın dil,
Dersim Hakkari Van
Şemdinli Siirt Batman
Şırnak Tunceli
Kırılsın diyordu bu acıların
Kırılsın kanadı kolu eli
Gazetelere sığmıyordu
Taptaze ölüm haberleri
Kırılsın artık
Görmeyen şairin
Yazmayan ozanın
Çizmeyen ressamın
Kırılsın artık kalemi eli
Neyse ki
Bir bozlak ağıt
Özetliyordu her şeyi
Yüreklerin çığlığına eş
Neşat Ertaş’dan dökülüyordu nihayet
Bir yanardağ misali
İçimize bir tutam ateş
“Kendim ettim kendim buldum
                                                                               Eyvah eyvah eyvah”
<end>

<start>
Öldüğüm gün hiç üzülme
Yas tutmadan gel kabrime
Yırtık olsun bir resmini
Küs de olsak koy kabrime
Unutma hiç ne olursun
Elinde bir kalem olsun
Gelen geçen hep okusun
Kaderimi yaz kabrime
Niye öldüm yaz kabrime
İstemem hiç boyun bükme
Gözlerinden yaşlar dökme
Hakkın varsa helal etme
Gel bir tekme at kabrime
Yumruğunu vur kalbime
<end>

<start>
Bu yürek acıların anavatanı
Bu gözler gözyaşlarımın destanı
Ve bu eller gidenlerin mezarı
Hepsinin içimde saklı adı
Sen kimsin nesin bilmem ama
Ben mutluluğun üvey evladı
Yıllar dökülürüm bir nehirden bir nehire
Ve yürek yürek sökülürüm bir şiirden bir şiire
Bir bilsen ne acılarlarla yoğruldu kemiğim etim
Bir bilsen aydınlık sabahlara nasıl hasretim
Bir bilsen bu benim kaçıncı isyanım
Bu benim kaçıncı cinnetim
Şiirden başkası tutmadı ellerimden
Şiirden ötesi gurbetim
İşte bu yüzden
Her şair benim hemşehrim
Ve her şiir benim memleketim
<end>

<start>
Sevenlerin şarkıları vardır
Dağların türküleri
Köylerin ağıtları vardır isimsiz
Ve gelinlerin öyküleri vardır sahipsiz
Ve benim ulaşamadığım
Bir sen varsın uzaklarda
Bilmez misin? ..
Adına kardelen desem binlerce var
Yabangülüm desem dağlarca
Nergisim, gelinciğim ormanlarca
Sen ki adını koyamadığım çiçek
Biliyorum, böyle gelmiş böyle gidecek
Yanmaz mısın? ..
Bir kutup yıldızına bak
Bir samanyoluna
Bir de bana bak rotasız pusulasız
Okyanuslar ortasında dumansız küreksiz kalmışım
Battım batacağım
Görmez misin? ..
Kürek kürek yanarım her akşam
Ve yürek yürek kanar her şiirim
Alevler dökülür gözyaşlarımdan
Bir gelsen dizlerini kıracağım kaderin
Ve ecelin ayaklarını
Seninle meydan okuyacağım ölümsüzlüğe
Gelmez misin? ..
<end>

<start>
Gün gelir senin karşılaşırsak
Bu benim eserim değil de göster
Saçımda beyazı gözümde yaşı 
Bu benim hatıram deyip de göster
Göster ki tanısın dost da düşman da
Ne çıkar sen artık pişman olsan da
Adına yazdığım şarkıları da 
Aşkımın eseri deyip de göster
Öylse sevildin ki bu senin hakkın
Göğsüne gururdan madalya takın
Bir soran olursa utanma sakın 
Bu benim aşığım deyip de göster
<end>

<start>
Gönül bir aşk yuvasıdır 
Ümit aşkın rüyasıdır 
Seviyorsun hayır deme 
Gözler kalbin aynasıdır
Gözler kalbin aynasıdır 
Yalan nedir bilmez onlar 
Siyah, mavi, yeşil olsun 
Aşkı inkar etmez onlar
Şiir gibi roman gibi 
Okuyorum bak aşkını 
Öylece bak gözlerime 
Çevirme hiç bakışını
Gözler kalbin aynasıdır 
Her bakışta bir söz vardır 
Acı olsun tatlı olsun 
Orda kalpten bir iz vardır
Yağmur gibi damla damla 
Seven gözler konuşurlar 
Gözden kalbe bir yol gider 
Ayrılanlar kavuşurlar
<end>

<start>
Gün gelir seninle karşılaşırsak
Ne selam ver bana ne yüzüme gül
Gözlerim o anda kan ağlasa da
Ne yaklaş yanıma ne yaşımı sil
Nasılsa kırıldı ümit dallarım 
Maziye karıştı senli yıllarım
Saramaz bir daha seni kollarım 
Beni ne tanıdık ne de bir dost bil
Bir ümit bekleme hatıralardan 
Kopardım gönlümü maceralardan
Çekil de git artık benim yolumdan
Kendine sen gibi bir sevgili bul
<end>

<start>
Böyle bir geceydi
Bir akşam üstüydü hatırlar mısın? 
Bu aşkın sonu yok, bitsin demiştin 
Elini elimden usulca çekip 
Gözünde yaşlarla gidivermiştin
Aradığın aşkı söyle buldun mu? 
Benden uzaklarda mesut oldun mu? 
Kendine yeni bir dünya kurdun mu? 
Sen benim dünyamı yıkıp gitmiştin
Gözlerinde hala yaşlar var neden? 
Saçında zamansız aklar var neden? 
Dilinde sitemler, ahlar var neden? 
Yıllar aşkımızı siler demiştin
<end>

<start>
Kan kaybetmiş bir hayat bizimkisi
Ne oyuncağımız oldu adamakıllı
Ne çocukluk resmimiz
Ne anamıza sarıldık doyasıya
Ne babamıza yaslandık
Acılar öyle tokatlar vurdu ki yüzümüze
Biz öyle uslandık
İşte bu yüzden
Oyun havaları bile ağlatır bizi
Öyle acı acı bakma yüzüme çocuğum
Biz bayramı
Biz düğünü bilmeden yaşlandık
Çayımızı kendimiz demledik
Ekmeği sofraya kendimiz koyduk
Öyle yalnız
Öyle çaresiz kaldık ki sofralarda
Gün oldu bir bardak suyla
Bir kuru ekmekle doyduk
İşte bu yüzden
Kutsaldır alın terimiz
İşte bu yüzden
Paylaşmadan tükenmez ekmeğimiz
İşte bu yüzden
Üstünüze titrer hala elimiz yüreğimiz
Hani zaman zaman ince bir dal gibi kırılırız da
Asla eğilmeyiz
Ama bir rüzgâr dağıtsa saçlarınızı
Bir yağmur ıslatsa sizi
Hani bir taş değse ayağınıza
İşte o gün biteriz
Nasılsa
Kimseler bilmedi cebimizin delik
Ama sabrımızın çelik olduğunu
Ama siz görün yeter
Başımızın dimdik olduğunu
Oysa
Neler değişti bu hayatta
Siz büyürken bir bilseniz
Ev kiraları
Posta pulları
Berber dükkânları
Terzi makasları
Araba modelleri
Bilgisayar markaları
Ama
Biz ki hiç değişmesin istedik
Hayatımızın doğruları
Bak hala aynı pencerede
Uykusuz bekliyor
Analar çocukları
<end>

<start>
Bir baktım da
Yıllar aramızdan yırtılıp kaçmış
Artık ne bir merhabamız
Ne de sesimiz kalmış
Bilmem ki
Biz mi zaman mı
Bu kadar yalanmış
O büyük aşktan
Sadece birkaç küllenmiş anı
Bize kalanmış
Sen ki bir mehtapsın artık bende
Işıkları çalınmış
<end>

<start>
Nasıl yanmam ben bu aşka
Mutluluğu bulamadım
Alıp gittin beni benden
Bense seni alamadım
Gün geceyle buluştu da
Çöl yağmurla tanıştı da
Dağlar dağa kavuştu da
Bir ben sana kavuşmadım
Bir sözüm yok aşk yalansa 
Senin sevgin bu kadarsa
Senin oldu neyim varsa
Bir ben senin olamadım
<end>

<start>
Bir kar çiçeği kadar yalnız
Ah gözleri kan çanağı kız
Kimsesiz anasız babasız
Belli ki sırtlamış dünyanın yükünü
Ah bahtım kadar bahtsız
Belli ki yaşamamış yıllardır
Ne tatil günlerini
Ne bayram sabahlarını
Yarınlarından umarsız
Ah ellerinde buz
Gözlerinde ince bir kin
Kanadı kırık kolu kırık
Bir beyaz güvercin
<end>

<start>
Özlemin yağıyor içime yine 
Ne olur gelip de kapımı çalsan 
Nihavent şarkılar çalıyor işte 
Bir keman bir kanun bir de sen olsan
Gözlerim nöbette sabahlara dek 
Aşkımın yemini böyle beklemek 
Şairce yanmak bu çılgınca sevmek 
Bir kalem bir kağıt bir de sen olsan
Artık kar etmiyor inan sabır da 
Özlem yangını bu aklım yollarda 
Bu yalnız gecemde herşey hazır da 
Ne vardı yanımda bir de sen olsan
<end>

<start>
Günlerdir sensizim
Gözüm aç
Gönlüm aç
Yüreğim aç
Hasretin bıçağı kemiğime dayandı
Yakalarsam yandın
Hemen kaç!
<end>

<start>
Bu gece dokunsalar ağlayacağım
Bu gece gidiyorsun çıldıracağım 
Bu gece bütün kadehleri kıracağım
Bu gece ahh bu gece
Benimdin ben hep öyle bilmiştim seni
Benimdin ölesiye sevmiştin seni 
Benimdin canım kadar can gibi
Benimdin 
Hani benimdin?
Bu gece bağrıma taş basacağım 
Bu gece sen konuş ben susacağım
Bu gece yüreğimde
<end>

<start>
Aşk denilen bilmeceyi 
Kim çözmüş ki sen çözesin
Tek başına kaderini
Kim çizmiş ki sen çizesin
Bin dert dolu aşk yolunda
Teselliler gözyaşında
Sevip sevip en sonunda
Kim gülmüş ki sen gülesin
Kalbine göm sitemini
Hasretini özlemini
Çok sevmenin bedelini
Kim görmüş ki sen göresin
Unut gitsin terkedeni
Seni böyle kahredeni
Bu dünyada sevmeyeni
Kim sevmiş ki sen sevesin
Bir meçhuldur hayat-yolu
Yaşıyoruz deli dolu
Mutluluğu ömür boyu
Kim bulmuş ki sen bulasın
<end>

<start>
Hadi gel bir daha buluşalım
Çıkmaza girmeden yollar
Paslanmadan içimizde yıllar
Çünkü 
Affetmez zaman
Ve nankördür insan
Unutulmaz derler ya hani
İnanma yalan
Nasılda yalnız bak
Bunca şair
Bunca ozan
Ve sen de bunu bil ki
Bir gün
Ne Ahmet kalacak
Ne Selçuk
Ne de İLKAN
<end>

<start>
Seninle bir güneş bir ay gibiyiz 
Ne yapsak ne etsek birleşemeyiz 
Biz ikimiz, bir yaz, bir güz gibiyiz 
Bir ömür beklesek birleşemeyiz! ..
Kalpler bir olsa da yolumuz ayrı 
Bu aşk bahçesinde dalımız ayrı 
Rüyamız, hülyamız, dünyamız ayrı 
Sevgilim seninle birleşemeyiz! ...
Öyle mahzun mahzun bakma yüzüme 
Aldırma sen benim yaşlı gözüme 
En acı gerçek bu, inan sözüme 
Sevgilim seninle birleşemeyiz! ...
<end>

<start>
Bir kere gittin artık 
Bin kere dönsen de boş
Sen bende bittin artık
Ömrünce sevsen de boş
Varsın yüreğim yansın
Seni bir melek sansın
Sen artık bir yalansın
Bin yemin etsen de boş
Bu bir sonun öyküsü
Bitti aşkın büyüsü
Sevdamızın türküsü
Dillere düşse de boş
O nasıl bir vedaydı
Ölüme merhabaydı
Gitmeseydin ne vardı
Bin kere gelsen de boş
O sabah zindana eş
O sabah battı güneş
İçimde söndü ateş
Bin kere yansan da boş
Sana kaşları çatık 
Sana küskün bu aşık
Bil ki barışmaz artık
Bin kere sarsan da boş.
<end>

<start>
Günlerden bir Pazar dı ayrılıp gittin
Ne bir haber bıraktın ne veda ettin
Son defa sarılmadan nasıl terkettin
Yüreğim kan ağlar her pazar günü
Andıkça ben o günü ölesim gelir
Kaçıpta bu yerlerden gidesim gelir
Sen yoksun hayatıma küsesim gelir
Yüreğim kan ağlar her pazar günü
Gözlerim yaş dolar her pazar günü
Gezdiğim her yerde ararım seni
Şarkımız çalınır ararım seni
Bilmem ki sen neden terk ettin beni
Yüreğim kan ağlar her pazar günü
Gözlerim yaş dolar bir pazar günü
Gittiğin günden beri ağlar dururum
Her damla gözyaşımda seni bulurum
İçimde bir ümit var bekler dururum
ÇAL ARTIK KAPIMI BİR PAZAR GÜNÜ! ! !
<end>

<start>
Öyle bir dünya düşün
Bir sen varsın bir de ben 
Gerçek olmuş her düşün
Bir sen varsın bir de ben
Ne sen başka bir kolda
Ne ben başka bir yolda
İkimiz bir yuvada 
Bir sen varsın bir de ben
Işıklar olmasa da
Bir mum olsun masada
ikimiz bir odada
Bir sen varsın bir de ben
Düşün ki bir sahilde
Düşün ki bir gemide
Mehtap'lı bir gecede
Bir sen varsın bir de ben
Yağmur camlara vursun
Saatler yorulsun dursun
Varsın kıyamet kopsun
Bir sen varsın bir de ben
Günlerce arasınlar
Kapımızı kırsınlar
Bizi böyle bulsunlar
Bir sen varsın bir de ben
<end>

<start>
Hayat bir tesadüf sevmek de öyle
Bir yaz tatilinde tanıştık böyle
Kumsallar boyunca gezdik elele
Mutluluk ne demek öğrettin bana
Sahilde ışıklar yanıp sönerken
Plaklar şarkımı çalıp söylerken
Rıhtımdan son gemi kalkıp giderken
Yepyeni bir dünya getirdin bana
Mazinin yasını tutarken ömrüm
Bomboş hayallerle geçerken günüm
Bir tek ümidine hasretken gönlüm
Binlerce ümidi getirdin bana
<end>

<start>
Bir yer bilirim köprü altında
İşinden atılan orda
Evinden atılan orda
Sırtından vurulan orda
Hikâyeleri sorulmaz asla
Bir yer bilirim çıkmaz sokaklarda
Kadınlar orda
Yosmalar orda
Fahişeler orda
Acıları sorulmaz asla
Bir yer bilirim gökdelenlerde
Hırsızlar orda
Vurguncular orda
Hortumcular orda
Hesapları sorulmaz asla
Bir yer bilirim
Üniversite kapılarında
Öğrenciler orda
Mezunlar orda
Okumuş işsizler orda
Bir simit parası etmez diplomaları
İsyanları sorulmaz asla
Bir yer bilirim bohem masalarda
Yazarlar orda
Çizerler orda
Enteller orda
Bir satırları bile okunmaz asla
Bir yer bilirim
Ah şuramda
Ayrılan orda
Yıkılan orda
Unutulan orda
Gözyaşları kurumaz asla
<end>

<start>
Biri bana anlatsa ya
Ne değişti
Shakspeare’den bu yana dünyada
Hak mı hukuk mu adalet mi
Bu hayat bize
Cehennem mi cennet mi
Niye kör oldu Galileo
Niye hapiste öldü
Niye dünya inadına döndü
Niye hala kemikleri sızlar Moliere’in
Bu kadar cimri miydi insanlar
Niye ona bir mezarı bile çok gördü
Niye vuruldu Sezar
Hangi hançerle yıkıldı
İnsanlık mıydı ondan önce ölen
O gün özgürlüğün bayrağı mı dalgalandı
Daha masum muydu diğerleri
Niye Brütüs ihanetle damgalandı
Ve niye yıllarca
Diyojen fenerle insan aradı
Biri bana anlatsa ya
Niye taşlandı Pir Sultan
Niye gülle yaralandı
Neden sustu insanlık o anda
Nerelere saklandı
Nesini beğenmediler Nesimi’nin
Derisi yüzüldü
Günahı neydi Hz. Hüseyin’in
Kerbela’da vuruldu
Madımakta yananların
Külleri nereye savruldu
Yasını tutuyoruz da onlarca ozanın
Hesabı kimden soruldu
Bir bana anlatsa ya
Niye çarmıha gerildi İsa
Niye ırmağı ikiye böldü Musa
Niye çölleri aştı Mecnun
Niye dağları deldi Ferhat
Niye kollarını semaya açtı Mevlana
Kime ellerini uzattı Yunus
Ne aradı ne buldu
Hangi dersi aldı insan
Hangi doğruyu bildi sustu
Biri bana anlatsa ya
Bunca dersten sonra
İnsanlık mı kurtuldu
<end>

<start>
Ümitsiz bir aşktı yaşadığımız, 
Bu yüzden sevgimi senden gizledim, 
Sonunda şart oldu ayrılığımız, 
Sanma ki bir tanem seni sevmedim.
Adına şarkılar yazmadım diye, 
Resmini yollara çizmedim diye, 
Uğrunda can verip ölmedim diye, 
Sanma ki bir tanem seni sevmedim.
Bitmeye mahkumdu yasak sevgimiz,
Yanıp kül olsa da seven kalbimiz, 
Ayrılmaktan başka yoktu çaremiz,
Sanma ki bir tanem seni sevmedim.
Adına şarkılar yazmadım diye, 
Resmini yollara çizmedim diye, 
Uğrunda can verip ölmedim diye, 
Sanma ki bir tanem seni sevmedim.
<end>

<start>
Ben sözümü tutamadım 
Affet beni anacığım! ..
Sana layık olamadım 
Affet beni anacığım..
Hayat güzel zaman başka 
Her gönülde yalan başka 
İçimdeki isyan başka 
Affet beni anacığım! ..
İnsanlığın tarifi ne? 
Kalleşliğin tarihi ne 
Banan baştan öğretsene 
Benim canım anacığım! ..
Vicdan hangi devirdedir? 
Vefa hangi revirdedir? 
Öğrenmedim suç bendedir 
Affet beni anacığım! ..
Öğrettiğin o yol başka 
Hayat denen okul başka 
Değiştim ben baştan başa 
Affet beni anacığım! ..
Yolum düzdü dağa düştüm 
Çırpındıkça ağa düştüm 
Bir bilinmez çağa düştüm 
Affet beni anacığım! ..
<end>

<start>
Ayrılıp gidişin bir çare değil 
Bu acı gerçeği bir gün anlarsın! .. 
Unuttum dediğin yerlerde bile 
Bir eski şarkıyı duyar ağlarsın! ..
Bir zaman seninle gezdiğim yerler 
Sahiller kahveler kuytu köşeler 
Canlanır gözünde o eski günler 
Maziyi hasretle anar ağlarsın! ..
El ele gezene bakar ağlarsın! .. 
Gün olur gözlerim gelir aklına
Gün olur sözlerim gelir aklına 
Gözyaşın yetmez ki pişmanlığına 
Başını taşlara vurur ağlarsın! ..
<end>

<start>
Bu akşam içinde hüzün var
Gözümde canlandı anılar
Ağlamak istiyorum 
Haykırmak istiyorum
Bu akşam içimde hüzün var
Sensiz geçmiyor bu akşamlar
Gönlümde dinmiyor arzular
Kavuşmak istiyorum
Sarılmak istiyorum
Bak bizi bekliyor anılar
Anılar şimdi gözümde canlandılar
Anılar beni bu akşam ağlattılar
Benden uzak durma ne olur
Bu kalbi sensiz taşıyamam
Artık benim olmasan bile
Seni görmeden yaşayamam
Yüzümü görmeliyim
Sesini duymalıyım
Anıları yaşamalıyım
<end>

<start>
Bu gidiş nereye veda etmeden
Demek karar verdin ayrılacaksın
Yalvarıp kal demem git güle güle
Nasılsa hatanı anlayacaksın
Giderken gerçeği göremez insan
Gururdur kalpleri o an karartan
Bir başka sevdaya düştüğün zaman
Nasılsa sen beni arayacaksın
Aradan mevsimler geçmiş olacak 
Pişmanlık kapını çalmış olacak
Mutluluk saatin durmuş olacak
Maziyi andıkça yıkılacaksın
Bugünü hasretle arayacaksın
<end>

<start>
Ben ateşlere türkü dökerim
Yürek yangınlarına şiir
Kim bilir yalnızların acısını
Benim kadar kim bilir
Bir ırmak nasıl ağlar
Bir güneş ne zaman üşür
Bir rüzgâr niye susar
Bir deniz nasıl kurur bilirim
Her acıya dayanır bu yürek ama
Her ayrılıkta kan ağlar şiirlerim
Bir şiirle yıkarım bütün duvarları
Bir şarkımda uykuları kaçar
Üstüme varma ey hayat
Üstüme varma
Senden çok alacağım var
Toprak güneşin dilini bilir
Ağaç yağmurun
Ekmek ateşin
Çiçek rüzgârın
Ben de aşkın dilini bilirim ama
Âşıkların bana ters
Bıktım bu fotokopi aşklardan
Al bu yüreği
Bine böl bine kes
Sayende bayram etsin herkes
Nasılsa
Bir talan faslıdır yaşadığımız
Akordu bozuk artık duyguların
Rehavet makamında bütün şarkılar
Nereye baksan
Taş yürek taş kapı taş duvar
Bırak yakamı ey hayat
Bırak yakamı
Bilirsin yakarım bir nefeste bu dünyayı
Bilirsin şairim
Bilirsin
Asilik ruhumuzda var
<end>

<start>
Aşk
Yeni bir yolculuktur
Yeni bir dünya
Yeni bir şehir
Hazırla kalbini 
Yola çıkıyoruz seninle
Belki kısacık bir yaza
Belki de sonsuza
Kimbilir? ..
Benimse çoktan hazır
Kalemim kağıdım 
Çünkü aşk 
Benim için yepyeni bir şiir.
<end>

<start>
"Lütfen başka kapıya"
Boşuna çalma kapıyı
Evde kimse yok
Adresi değişeli mutluluğun
Çok oldu çok
Hatıralar bir bir taşındı odalardan 
Aylar var perdeler açılmıyor
Işıklar yanmıyor
Telefonlar çalmıyor
Anlayacağın 
Sen gideli buralardan
Aşk 
Artık bu evde yaşamıyor
<end>

<start>
Sen gideli
Adın adıma değse
İçim ürperiyor
Sensiz buralarda
Dağ üşüyor, taş üşüyor, denizde balık üşüyor
Dilimde dualar üşüyor
Elleri cebinde bir adam yürüyor sana doğru
Yeşil bir rüzgâr alıp beni sana götürüyor
Kar kış kıyamet fark etmez
Bütün adımlarım sana koşuyor
Sen gideli
Hâlâ, hangi sinemaya gitsem
İki bilet alıyorum
Hangi meyhaneye gitsem
İki kadeh
İki çatal
İki kaşık
Öylesine sevdalıyım sana
Öylesine alışık
Sen gideli
Can yoldaşım yalnızlık
Kan kardeşim pişmanlık
Ve sırtımda
Çuvallar dolusu karanlık
Gecelere hep ben dağıtıyorum
En acısı
Yeni şarkılar sarmıyor artık beni
Eskilere takılıyorum
Hele “ Seni ben ellerin olsun diye mi sevdim? ” yok mu? 
Ne zaman duysam
Mıh gibi çakılıyorum
Dün gece
Söz aldım gözlerimden
Bir daha sana ağlamayacaklar
Yemin etti dudaklarım
Bir daha seni anmayacaklar
Ve kırdı kalemini ellerim
Bir daha seni yazmayacaklar
Peki, ben bu kalbimi ne yapacağım? 
Ben bu kalbimi
Hala sevdiğini söylüyor seni
Bir duysalar, bir bilseler
Yakacaklar beni, ah yakacaklar
Anlayacağın
Sen seni benden alıp gittin ama
Aşk bende kaldı biliyor musun? 
Ve ben
Gölgene bile hasretken bu sokaklarda
Sen başka kollarda
Rahat uyuyor musun? ..
<end>

<start>
Yıllar oldu sen gideli
Söyle beni hiç andın mı
Hasretinle ben yanarken
Bir gün olsun sen yandın mı?
Yüreğinde aşk dikeni
Gözlerinden yaş dikeni
Benim gibi bir seveni
Doğru söyle hiç gördün mü?
Yalanlarla aldatmayan
Yeminlerle avutmayan
Seni bir an unutmayan
Böyle aşık hiç buldun mu?
Bağrımdaki taşlar niye
Gözümdeki yaşlar niye
Bu hayaller düşler niye
Bir gün olsun hiç sordun mu?
Yıllar sürdü bu ayrılık
Ölümden de zor yalnızlık
Hiç yüzünden bu dargınlık
Bitsin artık hiç dedin mi?
<end>

<start>
Çok pahalıya mal oldu bana aşkın
Uğrunda bütün gemilerim battı
Mutluluk sermayem kül oldu - yandı
Tavana vurmuştu umutlarım gelişinle 
Giderken sıfıra indi -yattı
Hortumladın bütün hayallerimi bankalara inat
Faizi gözyaşı oldu bu sevdamın
Gönül borsam 
Aşk senedim
Sana koşan altılım 
Aşkına yazdığım lotom-totom
Ne varsa sana bel bağladığım
Hepsi elimde kaldı
Sayende 
Cebi delik gönlü delik biriyim
Öyle bir kazık attın ki bana bu aşkta
İflas etmiş tüccar gibiyim...
<end>

<start>
Aşkın borsası tabana vurmuş
Üç kuruştan açılıyor tahtalar
Üstelik fazladan
Üç öpücük gecelik faizler
Düşlerini yitirmiş bu kentte duramam artık
Ne varsa avuçlarımda
Alıp gidiyor
Hadi sen de durma git
Bu sahte ışıklar bana göre değil
Bana göre değil bu günahkâr sokaklar
Bundan böyle bu kentin zindanlarında bulursun beni
Çünkü bu şair yüreğimi
Ancak karanlık hücreler paklar
<end>

<start>
Bir gün bana döneceksin 
Gözyaşını dökeceksin 
Affet beni diyeceksin 
Adım gibi biliyorum
Resimleri yırtamadın 
Mektupları yakamadın 
Beni hala unutmadın 
Adım gibi biliyorum
Yollarımı gözlüyorsun 
Çılgın gibi özlüyorsun 
Beni hala seviyorsun 
Adım gibi biliyorum
Bugün değil hep dündesin 
O son yerde o gündesin 
Pişmanlıkları içindesin 
Adım gibi biliyorum
Çatılmıştır sabırtaşın 
Efkarlıdır elbet başın 
Hasret dolu her bakışın 
Adım gibi biliyorum
<end>

<start>
Ah benim Süleyman Abim
Hayatta tanıdığım ilk âlim
İlk öğretmenim
İlk ustam ilk şairim
Ne olacak bu memleketin hali
Yaz diyorsun
Susarsan
Şairliğine bir mezar kaz diyorsun
Ah benim abim
Yaralı abim
Bu vatanın taşına toprağına
Ölümüne sevdalı abim
Devir değişti devir
Benim de içim yaralı yüreğim devir
Artık hiçbir şey bildiğin gibi değil
O eski günleri
O eski dostları artık aklından sil
Şimdi bambaşka bir dünyada yaşıyoruz
Ölümden beter
Herkesin elinde ipek bir eldiven
Ucunda hançer
Çoktan paslandı çürüdü yürekte
Merhamet şefkat vicdan
Şimdi Diyojen bile
Bin fenerle bulamaz
Senin aradığın gibi bir insan
Yıllardır çaldığı yok kapımızı
Ne aşk ne dost ne vefa
Ne aptalca yitirdik ömrümüzü
Aziz Nesin’i anıyoruz her gün biraz daha
Mazide kaldı artık sormak bir dosta
Aç mısın tok musun
Şimdi sadece zavallı bir oyun
Var mısın yok musun
Kitaplarda boynu bükük duruyor artık
İnsanlığın tarihi
Şimdi her kanalda varsa yoksa
Zayıflama diyet ve yemek tarifi
Bu şehirde yıllardır süresiz kapalı
Kalplere giden yol
Şimdi bütün hedef
Şöhrete kestirmeden giden yol
İşte bu yüzden
Yıllardır kalemimin ucu kırık
Ne söylesen haklısın be Süleyman Abim
İçimden bir satır yazmak gelmiyor artık
<end>

<start>
Bir baktım da
Aylar olmuş görüşmeyeli
Ve aynı kadehten
Kırmızı bir şarabı içmeyeli
Mevsimler girmiş araya
Uykusuz geceler
Yanık bekleyişler
Kim bilir
Neler değişti hayatımızda
Yeni adresler
Yeni şarkılar
Yeni umutlar
Oysa benim başım hala hatıraların gölgesinde
Ama senin başın
Yeni bir sevgilinin dizinde
Neylersin
Bu ayrılık aşkın da ötesinde
Şimdi seni anmak bile
Dudaklarıma yasak
Bırak dilsiz kalalım artık bu aşkta
Öyle sessiz
Öyle sağır bırak
Bir alev tutuşur diye ansızın
Yeni bir yangına gücüm yok
Hatıraları beşik yaptım yatağıma
Ve bir resmini koydum başucuma
Biliyorum
Bu bile bana çok
<end>

<start>
Ateşi çiğner gibi dudaklarımda
Bir ömrü çiğnedim yokluğumda
Hangi yürek yaşar böylesine hasreti
Hangi gönül çeker böylesine nöbeti
İşte aşkın tam saati
İşte çıldırma vaktim
Ben artık biletimi kestim
Sana geliyorum
Ayrılığın kemiklerini kıra kıra
Gecenin karanlığını yara yara
Yıllanmış yaralarımı sara sara
Sana koşuyorum
Yağdı mı deli yağmalı yağmur
Esti mi deli esmeli rüzgâr
Sevdi mi deli sevmeli yürek
Öyle korkak öyle ürkek
Sevmek neye yarar
En sıcak yataklara bırakıp uykularımı
Denizlere fırlatıp korkularımı
Uçurumlara bırakıp yasaklarımı
Soluksuz sana koşuyorum
Kanatlarına yıldızlar taktım umutlarımın
Bak sana uçuyorum
Bütün saatlerimi sana kurdum
Bundan böyle bütün sofralarımı
Dizlerinde yaşamak istiyorum artık
Bugüne dek yaşayamadıklarımı
Yeter artık
Bu aşk celladı insanlar
Aşkı tanısın
Aşkı bilsinler
Bir aşık nasıl severmiş görsünler
Aç kollarını aç
Sana geliyorum
İstediği gibi yaşamadı ama
İstediği yerde öldü desinler
<end>

<start>
Ocak, baştan başa karanlık
Şubat, huysuz ve şımarık,
Mart, yalancı ve karasız
Nisan, en yaramaz en arsız
Mayıs, bir ilkbahar güneşi
Haziran, yeni sevda ateşi
Temmuz, mutlak tatil olmalı
Ağustos, sımsıcak aşk masalı
Eylül, en hazin hatıralar
Ekim, kapanmayan yaralar
Kasım, yağmurların nefesi
Aralık, yeni bir yılın müjdesi
<end>

<start>
Son bir hatıram var gitmeden sana 
Bu son hatıramı al da öyle git! .. 
Bir kolye bu, senden bir eser bana 
Eğer beğenmezsen kır da öyle git! ..
İncileri onun hep gözyaşımdan 
Boncuğu elması sabır taşımdan 
Zinciri armağan beyaz saçımdan 
Dilersen boynuna tak da öyle git! ...
Bu kolyeyi sana vermesem olmaz 
Yıllardır sakladım kaybetsem olmaz
Artık sevdiğimi gizlesem olmaz 
Gitmeden yüzüme bak da öyle git
<end>

<start>
Ayrılık çanları çalıyor işte 
Bilmem ki zaman mı kalbim mi dursun 
Giderken kapıyı usulca çek de 
Sessizce gidişin tesellim olsun
Mahkum etme beni bir tel saçına 
Neler varsa doldur gönül bohçana 
Yavaş yavaş basıp parmak ucuna 
Kalbimi ezde git zaferin olsun
Nasılsa dönüş yok bize bu aşkta 
Birazdan kaybolur gölgen sokakta 
Gitmeden yüzüme son defa bakta 
O son bakışların hasretim olsun
<end>

<start>
Az mı dolaştık sokaklarında bu şehrin
Cebimizde sevgiliye yazılmış mektuplar
Avuçlarımızda
Babamızdan sakladığımız sigaralar
Dilimizde en hazin şarkılar
Az mı karıştık kalabalıklara
İşçi bayramlarında
Sahipsiz bedenler üzerinde kovalamacılar
Pankartlara sarılı hayatlar
Ve ardından faili meçhul ağıtlar
Az mı yıkıldık sarhoş masalarında
İşsiz güçsüz sayıklamalar
Kırık kadehlerde isyanlar
Ciğeri peş para etmez adamlarla küfürler kavgalar
Az mı savrulduk
Selamın sabahın kesildiği
Paranın Allah gibi tapıldığı bu yerde
Hangi taşın altına koymadık elimizi
Hangi cefayı şeker diye katmadık çayımıza
Biz ki
Yalnızlığın künyesini gecelere 
Ezberleten adam
Yetmez mi
Koca bir gençliği harcadık
En vefasız sevdalara
Ey hayali reytingler diyarı ey
Ey üç diplomalı işsizler diyarı ey
Ey dibinde gecekondular
Tepesinde gökdelenler diyarı ey
Ey oyunları çalınmış çocuklar
Mitingleri yasaklanmış gençler diyarı ey
İşte bu benim memleketim
İşte bu benim yurdum
<end>

<start>
Kaç yüreğin vardı ki katlandın baba
Bu acılara
Kaç elinle savaş verdin yokluğa
Kaç ayakla tırmandın bu yokuşları
Kaç kanatla göğüs gerdin karlara kışlara
Hainlere zalimlere zorlara
Şimdi hangi mezara sığar bu asil gövden
Hangi türbe okşamaz saçlarını
Hangi yatır öpmez ellerini
Hangi cami musalla taşında titremez
Babam
Rahat uyu sen
Öyle bir onur bıraktın ki bize
Artık bizi kimse deviremez
<end>

<start>
Allah
İki göz vermiş bana
Biri dünyayı biri seni görmek için
Allah
İki el vermiş bana
Biri umutları 
Biri seni tutmak için
Allah 
İki ayak vermiş bana
Biri aşka
Biri sana koşmak için
Gel gör ki 
Allah
Bir kalp vermiş bana
Yalnız seni
Sadece seni sevmek için
<end>

<start>
Birgün
Çürümüş bir çınar gibi
Devrilirsem ayaklarına
Sakın ağlama
Çünkü sen vurdun
Son baltayı
Yüreğimin tam ortasına
<end>

<start>
Yalnızlık üstüne, hasret üstüne
Varsa diyeceğin bana öyle gel
Mutluluk üstüne, sevdam üstüne
Varsa vereceğin bana öyle gel
İş değil umudun yolunu kesmek
İş değil kadere talihe küsmek
İnanmak ne demek sevmek ne demek
Varsa bir bildiğin bana öyle gel
Aşk dolu bir gönül açmışım sana
Ne olur şüpheden söz etme bana
Yaşanmadan geçen yıllardan yana
Varsa özlediğin bana öyle gel
<end>

<start>
Kan barut ateş
Ne varsa ne yoksa
Bir bir erir
Sen gülden bir sınır koy araya yeter
Bak o zaman barış
Nasıl koşa koşa gelir
<end>

<start>
Dal daldı
Çiçek çiçekti
Kelebek kelebekti
Ve bitmeyecekti
Tuttun
Bir sabah
Git dedin
Gittin
Gururluydum
Ve kararlıydım
Çünkü sebepsiz
Ve sessiz 
Bir kapsriti o
Affedemezdim
Ve etmedimde
Şimdi hüzünlüsün
Şimdi üzgün
Şimdi pişman
Oysa geçti aradan 
Kaç mevsim
Kaç zaman
Dal daldı
Çiçek çiçekti
Kelebek kelebekti 
Ve bitmeyecekti
Fakat şimdi yarım
Her şiir 
Her şarkı
Gördüm ya
Ben bitirmedim o aşkı...
<end>

<start>
Ben en çok insandan korktum anne
En çok insandan
Okudukça tarih kitaplarını
Yüzyıl savaşlarını, kardeş kavgalarını
Bir saltanat uğruna kıyılan canları
Ve okudukça bugün gazetelerin cinnet sayfalarını
Tanıdıkça her gün biraz daha
İnsan adlı insancıkları
Ve yaşadıkça hala bu çağda
Taş devrinin mağara adamlarını
Ben en çok insandan korktum anne
En çok insandan
Bir düşün anne
Bir düşün atılan bombaları patlayan silahları
Yaşadığımız açlığı acıları savaşları
Bir vuruşta kesilen başları
O keskin kılıçları
O cellâtları
O katliamları
O vahşetleri
Ve ardından yükselen çığlıkları
Bir düşün anne
O kefensiz bebeleri, çocukları
Hapishanelerde işkenceleri copları
Bir düşün
Tankları tüfekleri topları
Ben en çok insandan korktum anne
En çok insandan
İnsan değil mi anne
Emeğini ekmeğini çalan insanoğlunun
Suyunu bulandıran
Dostuna çelme takan
Sırtından vuran
Yollara mayınlar döşeyen
Bütün köprüleri yıkan
İnsan değil mi anne
Kendi ozanına kıyan sazını kıran
Şairini sürgüne vuran
Sesini sözünü kesen en haklı olanın
Ah anne ahh
Boşuna günahını almışız hayvanların
Masallarda anlattığın devlerin canavarların
İnlerin cinlerin ejderhaların
Hiçbiri bu kadar korkunç değil be anne
Baksana yaptığına insanların
Ah dili olsa bu gecelerin bu sokakların
Haykırsa katili kim bu masum kurbanların
Ve bir bir indirse maskesini bu sahte kahramanların
Bu yalan yüklü karanlık suratların
Ah anne ahh 
Onlar ki sadece adı insan soyadı insan
Gel gör ki çoğu insanlıktan noksan be anne
İnsanlıktan noksan
Dünyada kim var anne
Kendi soyuna bu kadar düşman
Ve bu kadar pişman
Ben en çok insandan korktum anne
En çok insandan…
<end>

<start>
Fırıncı Halil’e
Fark etmez
Yardan, dosttan, düşmandan
Kimden gelirse ihanet
İpekten bir kılıçtır şiirimiz
Ya keskin bir kama oluruz
Ya da bir ustura
Senin işin ekmeği pişirmek
Bizimkisi de
Hakça dağıtmak be Halil Usta
<end>

<start>
Böylesine acıyı tatmadım
Yokluğu çok zor alışamadım
Onsuz yaşamayı başaramadım
Al benim de canımı Allahım
Hani bizim sevdamız 
Devirirdi dağları
Hani bizim sevdamız 
Eritirdi buzları
Zamansız esti bak 
Ayrılığın rüzğarı
Hani bizim sevdamız
Ayrığın adını anmazdım
Rüyamda görsem de inanmazdım
Benden çok sevene gitse yanmazdım
Nasıl sevdim bilirsin Allahım.
<end>

<start>
Seninle tertemiz aşkımız vardı
Gözlerim doluyor hatırladıkça
Sevgimiz denizler dağlar kadardı
İçim ürperiyor hatıladıkça
Sebep ne maksat ne sorup bilmeden
Hem sana hem bana günah demeden 
Ayrıldık bir sabah veda etmeden 
Kalbim kan ağlıyor hatırladıkça
Sevgilim hasretin içimde bir kor
Sensizlik ne demek gel de bana sor 
Söyle seni şimdi kimler sarıyor
Ellerim titriyor hatırladıkça
<end>

<start>
Unutma
Ağlamayan göz
Sızlamayan yürek
Kanamayan gönül
Yok yeryüzünde
Unutma
Kaymayan yıldız
Sönmeyen ay
Batmayan güneş
Yok gökyüzünde
Öyleyse
Bırak kahretmeyi
Çiçekler açsın
Işıklar dans etsin
Tebessümler coşsun
Gül yüzünde
<end>

<start>
Madem ki yaşıyor madem ki varsın
Biraz da hayata umuda dokun
Gecikmiş zamanlar mazide kalsın
Biraz da bugüne yarına dokun
Yıllanmış hasreti koy bir sandığa
Sende bir bilet al gel mutluluğa
Son tren kaçmadan bak yaşamaya
Biraz da gönlüne kalbine dokun
Gözyaşı getirmez gideni geri
Bu boş pişmanlığın yok bir değeri
Söndürme içinde yanan feneri
Biraz da ışığa güneşe dokun
<end>

<start>
Bugün terimden tuzunu ayırdım
Tenimden kokunu
Kırmızı bir şarapla yıkadım bu sabah yüzümü
Artık fark etmiyorum yokluğunu
İntihar kokusu yok havada
Serin bir mavilik okşuyor saçlarımı
Yeşiller kucak açmış bekliyor
Tutmak için avuçlarımı
Bir defne dalı kadar kutsal
Aşklara bıraktım artık kendimi
Yepyeni ateşler yaktım içimde
Savurdum rüzgârlara senin küllerini
Ne mutlu ki gösterdi zaman
Sana acı acı gülüşümü
Şimdi
Senin gözyaşlarınla kutluyorum ne güzel
Yeniden hayata dönüşümü
<end>

<start>
Yıllar var yaşıyoruz
Hep acele acele
Durmadan koşuyoruz
Bak acele acele
İşin bekler acele
Eşin bekler acele
Dostun bekler acele
Ne kaldı ki ecele
Ne ömürler tükettik
Ne umutlar yitirdik
Ne dostları kaybettik
Hep acele acele
<end>

<start>
Sevmek ölmek değildir
Sevmek bir yere kadar
Bekliyorum gel artık
Hasret bir yere kadar
Aşkımı bilmelisin
Gururu silmelisin
Koşup da gelmelisin
Sabır bir yere kadar
Yıllar bir bir geçiyor
Zaman aşkı içiyor
Ömür elden gidiyor
Hayat bir yere kadar
<end>

<start>
Bir döküldü mü? 
Bir gecede dökülür hayat
Bir söküldü mü? 
Bir gecede sökülür sabır
Bir çözüldü mü? 
Bir bakışta çözülür dil
Bir vuruldu mu? 
Bir atışta vurulur yürek
Sonrası yok bunun
İşte bu
Hesapsız sevmek.
<end>

<start>
Bu gece sokaklarda
Kaybolmuş aşkların izlerini aradım
Topladım gözyaşlarını kaybedenlerin
Ve yaktım yeniden küllerini terk edenlerin
En köşede bizim sevdamızdı duran
Yine gurulu yine mağrur
Ama delik deşik
Dilimde hep o şarkı
İkimizde sevmiştik
Oysa biliyorduk
Sen taze baharların küskün çiçeği
Ben geç kalmış zamanların şairi
Sen altın çağında hayatın
Ben taş devrinde yalnızlığın
Oysa ikimiz de seviyorduk
Ve hep “O günü” bekliyorduk
Anladım ki
Sen o gün
Son bir trene binmişsin
Bir daha aynı istasyondan geçmeyen
Anladım ki
Ben o gün
Son öpüşünü almışım yanağıma
Hala yangını içimde sönmeyen
Demek ki
Kaybettik artık birbirimizi
Demek ki bambaşka arzularda artık gözlerin
Belki de bir başkasıyla çoğaltıyorsun anılarını
Bir başkasıyla artık kavuşmaların, buluşmaların
Kavgaların, telaşların
Demek ki
Kaybettik artık birbirimizi
Artık uzağımdasın ümitlerimin
Ve en derin boşluğunda düşlerimin
Her gün biraz daha çalıyorlar benden seni
Her gün biraz daha ikimizi
Kim bilir hangi gözlere bıraktın
O en sevdiğim yeşilleri
Neyin sonrasıydı bu
Yanlış bir sevdanın ateşi mi? 
Yasak bir meyvenin zehri mi? 
Yoksa çok sevmenin bedeli mi? 
Oysa birbirimize ne sözler vermiştik
Aşksa aşk, sevdaysa sevda
İkimizde sevmiştik
Gel gör ki
İkimizden
Çarmıha gerilmiş hayaller kaldı geride
İstersen hayat de buna
İstersen kader de
Şimdi birbirini en iyi tanıyan
İki yabancıyız arık aynı şehirde
<end>

<start>
Sorma nedir aradığım 
Aşkımızı arıyorum 
Yıllar var ki küllenmeyen 
Mazimizi arıyorum
Hatıran var bin bir yerde 
Canlanıyor perde perde 
Bu sokakta bu şehirde 
İkimizi arıyorum
Seni bilir bu köşeler 
Sorsam bana neler söyler 
Yaşamıştık neler neler 
O günleri arıyorum
Gözlerindi bağlandığım 
Gizli gizli ağladığım 
Senin için harcadığım 
Gençliğimi arıyorum.
<end>

<start>
Bir umuttur yaşamak bil
Seveceksin inadına
Yüreğin kan ağlasa da
Güleceksin inadına
Zindanlara düşsen bile
Ateşlerde sönsen bile
Binlerce kez ölsen bile
Doğacaksın inadına
Hayat budur umutlar çok
Ne şüphe duy ne de kork
Öyle teslim olmak da yok
Yeneceksin inadına...
İnadına inadına
Seveceksin inadına
Bir gün sen de konacaksın
Mutluluğun kanadına...
<end>

<start>
İşte açtık kapımızı
İnsanlığı bilen gelsin
Sebil ettik soframızı
Ekmeğini bölen gelsin
Yakan değil yıkan değil
Sırtımızdan vuran değil
Hakkımız yiyen değil
Hakkımız veren gelsin
Sakınmadık gözümüzü
Sazımızı sözümüzü
İçimizi özümüzü
Bizim gibi gören gelsin
Malda mülkte gözümüz yok
Hak bilene sözümüz yok
Boş sözlere karnımız yok
Sözün eri olan gelsin
Ne o yana ne bu yana
Halktan yana haktan yana
Öyle candan kana kana
Bizim gibi seven gelsin
<end>

<start>
Dokunduğunda çiçekler açtı mı avuçlarında
Öptüğünde yağmurlar birikti mi gözlerinde
Sarıldığında yıldırımlar koptu mu yüreğinde
Ve kanatlanıp uçtun mu
Seni seviyorum dediğinde
İşte aşk bu
Bir nehir olup ayaklarına süzüldün mü
Elmastan yaşlar bulup
Yanağına döküldün mü
Bütün duvarlarını yıkıp
Taşlar misali söküldün mü
Duymayınca sesini
Soluğun kesildi mi üzüldün mü
İşte aşk bu
Yenmek için korkularını
Telefonlara sarıldın mı
Bir hiç yüzünden
Küstün mü darıldın mı
Aramayınca seni
Dağlar misali yarıldın mı
İşte aşk bu
Çiçek çiçek ektin mi içine onu
Mısra mısra şiirler döktün mü
Bir nefes gibi damarlarına
Ölürcesine çektin mi
Ve o gün
Son saati vurduğunda zaman
Dağlar misali çöktün mü
Onsuz yaşamaktansa bu dünyada
Yüreğini parçalayıp söktün mü? 
İşte aşk bu
<end>

<start>
Bilirim
Şairler
Yaşayamadıklarını yazar aslında
Aktörler
Hep başkasının öyküsünü oynar
Berberler
Saç sakal derken
Hayatı traşlar
Terziler
Pantolon ceket dikerken
Ceplerine
Kendi düşlerini koyar
Peki ya balıkçılar
Acaba onlar
Kendi oltalarında
Hayatta kaçırdıklarını mı yakalar
<end>

<start>
Bir yanda rehine krizi
Bir yanda sapık çocuk katilleri
Bir yanda organ mafyası
Bir yanda testere, silah, bıçak
Bir yanda çocuk tecavüzleri
Bir yanda bavul cinayetleri
Soygun, yağma, saldırı
Cinayet, ihanet, rezalet
Sömürü vahşet
Bir yanda bozuk düzen
İmtiyaz iltimas rüşvet
Hadi her gün oku da bunu gazetelerden
Gel de
Yaşadığına şükret
Gel de sabret
<end>

<start>
Adresi mi değişti aşkın
Ya da tarifi insanlığın
Hangi kutsal kitapta yazar
Böylesi bir yalnızlık
Bu Allahsız sevda
Bu kitapsız ayrılık
Öyleyse yıkın sevdiğim bütün sokakları
Bütün sinemaları pastaneleri
Yerle bir edin türbeleri ziyaretleri
Hatta bütün kiliseleri camileri
Nasılsa yıktınız içimde
Bütün inançları
Bütün sevgileri
Artık nereye gitsem boş
Nereye gitsem nafile
Her köşede bir başka acı
Her durakta bir başka felaket
Daha neyi bekliyor insanlar
Daha neyi
Var mı bundan daha büyük bir kıyamet
<end>

<start>
"Bu mektuba bütün postacılar ağladı". 
Ne zaman iki satır yazmaya kalksam
Hep sana, hep seni hep bizi yazıyorum
Ne zaman bir kadeh alsam elime
Hep sana, hep seni, hep bizi içiyorum
Her gece kederdeyim, durmadan içiyorum
Sevda ektim kalbime, yalnızlık biçiyorum.
Elveda deyip bir gün viran edip gönlümü
Ayrılıp gidişinin bu gece yıldönümü
Bugün de sensiz içtim, bu akşam sensiz hiçtim.
Bu gece her damlayı, iki kadehe biçtim
Ayrılık öyle zor ki; kimsesiz kalan bilir
Gözyaşı ne demektir; her gün ağlayan bilir
Her gece kederdeyim, durmadan içiyorum
Sevda ektim kalbime, yalnızlık biçiyorum
Yokluğunla baş başa, kendimden geçiyorum
Şerefe deyip şimdi, bin kahır içiyorum
Birazdan gözlerimden geçersin ılık ılık
Nice yıllar sevgilim, mutlu olsun ayrılık
Sevincim kederim sen, 
Gözüm sen ellerim sen
Benim ne suçum var ki 
Sen benim kaderimsen.
Karıştırmış kaderim şu gönlümün harcını 
Yaş döküp ödüyorum, ben bahtımın borcunu
Dertliyim efkarlıyım gönlüm yine tasada
Unutmak istiyorum kendimi bu masada.
Herşey yalnız senin için üzme kendini
Belki bugün belki yarın 
Anlayacaksın, çok sevdiğimi, 
Ağlayacaksın
Ayrılık mı çıktı falda 
Sen bir yanda ben bir yanda
Böyle bir aşk bu zamanda
Belki bu gün belki yarın 
Anlayacaksın çok sevdiğimi, 
Anlayacaksın...
Rüzğar gibi geçti yıllar
Tutunacak dal kalmadı
Biran mutlu olmak için 
Çekilmedik dert kalmadı
<end>

<start>
Durup durup ayrılıktan söz etme
Ne olur bu dargınlığı bitir
Masamda yıllanmış şarap
Bir kaç dilim beyaz peynir
Seni bekliyorum gözlerim yolda 
Gelirken biraz mutluluk getir
Unutalım kavgamızı 
Eski şarkımızı yeniden çal
Pazara uğra gelirken 
Birazdan elma-portakal al
Bir şey yokmuş gibi aramızda
Bu gece yine yanımda kal.
Tebessümünü dök sofraya
Az şekerli kahvemi pişir
Anlat ne varsa ne yoksa bildiğin
Fark etmez kafamı şişir
Öyle özledim ki seni
Kapımı çal yetişir...
<end>

<start>
"Ah benim yasağım 
Ah benim günahım
Baştacım 
Kıskancım
Yalancım
Nerdesin? "
Bu gece gözüme uyku girmiyor
İçimde fırtına dinmek bilmiyor
En çılgın arzular girmiş koluma
İçimden kapını kırmak geliyor
Bu gece hasretin susmak bilmiyor
Hayalin karşımdan gitmek bilmiyor
Son defa sarılsam avuçlarına
İçimden öylece ölmek geliyor
<end>

<start>
Kim bilir
Kör bir adamın renkli rüyalarını
Kim görür
Topal bir atın dörtnala koşularını
Kim sezer
Bir ölünün saklı gözyaşlarını
Kim anlar
Bir aşığın o sessiz çığlıklarını
Ve kim duyar
Bir şairin sustukların
<end>

<start>
Bir kibrit kutusu değil kaybettiğim
Bir boş kâğıt
Bir kırık kalem
Bir sap iplik değil
Günlerdir arıyorum
Acım o kadar büyük
Kimsenin umrunda değil
Oysa ben
Öyle bir “ sen” kaybettim ki
Kimse farkında değil
<end>

<start>
Talihim elimde kör bir testere
Çevirdim - dönderdim hep taşa geldi
Bu son umut dedim koştum boş yere
Yollarım bitmedi hep başa geldi
Dipsiz kuyu gibi çilem dolmadı
Bu nasıl bir dünya aklım almadı
Hayat kumarında şansım olmadı
Attığım tüm zarlar hep boşa geldi.
Neler söyler bu kalp bir gelse dile
Dağlara taşlara çektiğim çile
Yolunu şaşırdı takvimler bile
Dört mevsim içimde hep kışa geldi
<end>

<start>
İstanbul'a yolun düşerse bir gün 
Gel de bitirelim kalan hesabı 
Mekanım hep aynı gittin gideli 
Ya Çiçek Pasajı ya da Kumkapı
Bütün kadehlere çizdim resmini 
Bütün masalara yazdım ismini 
Gelince saçından tanırlar seni 
Ya Çiçek Pasajı ya da Kumkapı
Olmadı olamaz bu aşkın sonu 
Anılar koluma takar kolunu 
Adımlarım şaşmaz bilir yolunu 
Ya Çiçek Pasajı ya da Kumkapı
Her gece orada yaşlı kemancı 
Çalar şarkımızı hep acı acı 
Ne zaman gelirsen yerin baştacı 
Ya Çiçek Pasajı ya da Kumkapı
Biri geldiğin yer, biri gittiğin 
Biri ümit, biri ecel verdiğin 
Adresim herkesten iyi bildiğin 
Ya Çiçek Pasajı ya da Kumkapı
Kadehler kırılır orada her gece 
Anılar depreşir orda her gece 
Yıllanmış aşığın orda her gece 
Ya Çiçek Pasajı ya da Kumkapı.
<end>

<start>
Eğer beni unutursan
Bir gün ahım seni yıkar
Bırak benim ateşimi
Külüm bile seni yakar
Biter diye hiç düşünme
Kölem deyip hiç övünme
Ağlasam da sen sevinme
Gözyaşlarım seni boğar
Gün gelir de ayrılırsan
Beni sensiz bırakırsan
Başkasına yar olursan
Tanrım bile sana küser
<end>

<start>
Seninle her günüm ömre bedeldi
Gönül petegimde balimdin benim
Unutmak mümkünmü liselim seni
Hayatim varligim canimdin benim
Seninle bir Kalem bir kagit gibi
Seninle bir defter bir kitap gibi
Birlikte yazmistik kaderimizi
Ilk askim sevgilim liselim benim
Simdi nerede bir liseli görsem
Ne zaman okulun yanindan geçsem
Kalbime kahrolur gözlerime nem
Ilk askim sevgilim liselim benim
Hatıram kaldı mı bilmem aklında? 
Silinip gittim mi gönül tahtında? 
Bir zaman ben vardım senin kolunda 
İlk aşkım sevgilim liselim benim
<end>

<start>
Herkesin yüzünde ayrı bir maske
Düşman belli değil dost belli değil
Öyle bir dünyada yaşıyoruz ki
Nefret belli değil aşk belli değil
Her ümit bir başka yaralar bizi
Her sevda bir başka ağlatır bizi
Boşuna suçlarız kaderimizi
Diken belli değil gül belli değil
Bir su gibi akıp geçiyor yıllar
Yarın belli değil dün belli değil
Bir meçhul adrese çıkıyor yollar
Gerçek belli değil düş belli değil
<end>

<start>
Sana nasıl susuzum
Ah bir bilsen diyorum
Sensiz nasıl mutsuzum
Gelip görsen diyorum
Dört yanım paslı kilit
Ah ümit biraz ümit
Ne olur beni işit
Bu son arzum diyorum
Yoruldum kavgalardan
Kül oldum yangınlardan
Ahh ben buralardan 
Alıp gitsen diyorum
Al beni aşk burcuna
Razıyım can borcuna
Dünyanın bir ucuna
Çalıp gitsen diyorum
Kaybolsam izlerinde
Sır olsam gizlerinde
Menekşe gözlerinde
Beni gömsen diyorum
<end>

<start>
Ben sana mum
Sen bana gül
Ben sana eririm gecelerce
Sen beni yaralarsın dikenlerinle
Kanar yüreğim sana sarılır
Sen beni yakarsın kendi elinle
Mum ve gül
Sen ve ben sadece
Bir farkımız var
Seni hep ışıklar
Beni hep dikenler sarar
<end>

<start>
Sana dokunduğum gün
Aklımın çıktığı gündü
Nakışta iplik
Bakışta kirpik gibi yakıştın gönlüme
Gökte yıldız
Denizde tuz gibi yapıştın tenime
Aradığım beklediğimdin
İşte o gün
Nikâhladım seni kalbime
İşte o gün bugündür
Kalbimin kıyısından kalkan her gemi
Gönül garımdan çıkan her tren
Başımın üstünden geçen her uçak
Sana gider bilmezsin
O gün bugündür
Güneş saatini
Sabahlar rengini
Ve ben evin adresini şaşırdım bilmezsin
Oysa sensiz
En hazin şarkılarımın koynundayım
En karlı dağların yalnızlığında
Sensiz
Boş bir posta kutusu gibi kalbim
Senden gelmeyen habere
Senden esmeyen rüzgâra
Senden gelmeyen selama
Ve seni getirmeyen yollara küskünüm
Kaç roman anlatır bu sevdayı
Kaç mektup
Kaç şiir bilemem
Yüzyıllık hayallerimi demledim ben bu sevdaya
Yeminliyim
Sen gelmezsen gülemem
Kaç hayata bedel
Kaç isyana
Kaç cinnete bu ayrılık
Yeter artık
Her acımın altında senin imzan var
Her gözyaşımda senin parmak izlerin
Daha ne olsun
İster tan vakti
İster tam vakti
Gel artık gel
Ne olursun
<end>

<start>
Açlık yolları tutmuş
Karanlık sokakları
Ve yalanlar
Gazeteleri, radyoları, televizyonları
Ve de ihanet
Bütün dostlukları sevdaları
Okullar şaşkın
Kitaplar çaresiz
Öğretmenler sahipsiz
Bir güneş doğuyorsa
Bin güneş batıyor
Artık bu yerde
El, el olmaktan
Göz göz olmaktan utanıyor
En acısı
Yurdum insanı uyanmadı hala
Mışıl mışıl yatıyor
Ve bu zavallılığımıza
Kül rengi gökler bile
Hıçkıra hıçkıra ağlıyor
<end>

<start>
Seni bizden kimler aldı
Neredesin ey insanlık
Ne izin ne gölgen kaldı
Neredesin ey insanlık
Sen atadan bir mirastın
Neye küstün surat astın
Niye sırra kadem bastın
Neredesin ey insanlık
Varlığınla övünürdük
Yokluğunda dövünürdük
Hep gölgene sığınırdık
Neredesin ey insanlık
Göz mü değdi nazarda mı
Haraç mezat pazarda mı
Tabutta mı mezarda mı
Neredesin ey insanlık
Bir haberin bir sesin yok
Dönmeye de hevesin yok
Kime sorsam adresin yok
Neredesin ey insanlık
Sensiz hayat çok karanlık
Kol geziyor vicdansızlık
Çürüyor bak çoluk çocuk
Neredesin ey insanlık
Nesli geçmiş zamanda mı
Masal da mı romanda mı
Balta girmez ormanda mı
Neredesin ey insanlık
<end>

<start>
Birazdan gelecek o gelin var ya
Araya aşk diye koydu gururu
Bir imzayla bitmez bizim aşkımız
Durdur bu nikahı nikah memuru
Ona bir ikisöz diyeceğim var
Maziden bir hesap soracağım var
Ondan bir mutluluk alacağım var
Durdur bu nikahı nikah memuru
Bütün dostlarını davet etse de
Bensiz mutluluklar ümit etse de
İmzayı atarken evet dese de
Durdur bu nikahı nikah memuru
Kıyma bu nikahı nikah memuru
<end>

<start>
Gelirsin diyerek boşa bekledim 
Kendimi aldattım ben o durakta 
Geleni geçeni sana benzettim 
Hep seni aradım ben o durakta
Aklımdan binlerce anılar geçti 
Giderken ettiğin yeminler geçti 
Bir zaman o durak yalnız bizimdi 
Şimdi başkaları var o durakta
Gelmedin vefasız gözlerim doldu 
Bir anda binlerce ümidim soldu 
Sonunda o durak sonumuz oldu
Aşkımızı gömdüm ben o durakta
<end>

<start>
Sen hiç aşk topladın mı gecelerden
Kanayan yüreğini şarkılara çarptın mı? 
Bir daha dirilmesinler diye
Bıçakladın mı anıları
Kendini gömer gibi boş bir mezara
Gömdün mü içine hiç aşkını
Bir kolun kırıldı mı giderken
Bir gözün döküldü mü? 
Söker gibi bir çınarı kökünden
Yüreğin söküldü mü? 
Ölümsüz naralar atarken aşka
Sen hiç öldün mü? 
O öldü mü?
Vurdun mu kendini sokaklara
Kırdın mı taşlarını sabrının
Hissettin mi içinde çakan şimşekleri
Ve bir bir düştüğünü yıldırımların
Ve gördün mü senin gibi söndüğünü
Gece lambalarının
Yani aşkı buldun mu doyasıya
Ve kaybettin mi apansız
Sen göğsünü açarken ona
Sırtından vurdu mu acımasız
Yıkıldı mı aşka hayata inancın
Yaşarken kendince günahsız.
Peki ya o gün
Nefes nefes yaşadın mı ayrılığı
Hissetin mi damarlarından aktığını
Zehirli bir kanın
Ayağından çekilen bir ırmak gibi
Seni terk edip giderken
O taptığın kadın
<end>

<start>
Senin istediğin
Okyanus ortasında bir düğün
Denizin üzerinde bir ev
Ve köpüklerden bembeyaz bir gelinlik
Kim inanır bu masala
Kim inanır bu imkânsıza
Öyle bir hayal ki bu
Ya yem olacak martılara
Ya da kapılıp gidecek dalgalara
Sus ne olur sus
Güldürmeyelim balıkları aşkımıza!
<end>

<start>
Hasret yüklü gemilere
Bıraktım hatıraları
Mendil salla emi
Şaşırma sakın
Senin hasretinden
Batarsa bir yerlerde
Böyle bir gemi!
<end>

<start>
Yine aynı köşe yine o durak
Ne zaman ararsan ordayım işte
Bir resmin kalmıştı elimde ıslak
Almaya gelirsen ordayım işte
Orası en iyi bildiğin bir yer
Sensiz ne haldeyim gel de görüver
Aşkımı dipdiri gömdüğün o yer
Ne zaman ararsan ordayım işte
Sakın ahlar çekip acıma bana
Ben böyle bağlandım sözüm yok sana 
Farketmez dönüşün çok geç olsa da 
Ne zaman gelirsen ordayım işte
<end>

<start>
İnsanım diyorsan eğer
İnsanlığın ilacı ol
Bu onur her şeye değer
Gel bu yol da baş tacı ol
Çocuklara kıyanlardan
Kan içip de doyanlardan
Çalanlardan soyanlardan
Hadi sen de davacı ol!
Bu feryadı duymuyorsan
Çığlığına koşmuyorsan
Mışıl mışıl uyuyorsan
Git kendine duacı ol
Paydos deyip zulümlere
Hainlere kötülere
Yeter deyip zalimlere
Yoksulların kırbacı ol
Dursun artık bu kan dursun
Ateş barut silah sussun
Gölgende de huzur olsun
Mutluluğun ağacı ol
Sen ki bilen bir insansın
Kalbin niye daha yansın
Sen haykır ki o utansın
İnsanlığın amacı ol
Sabrımız deldi arşı
Çalsın artık dostluk marşı
Sen de zalimlere karşı
Mazlumların inancı ol
<end>

<start>
az önce geldiğinizi hatırlıyorum dedi komiser
herifi gömdük, kızdan ise reçel yapacağız,
benim de bir devletim var şu anda ilkokulda, 
bana bir kere verse emekli olurum onursuzluktan
farkeder mi iktidara prezervatif olmuşken ruhum!
<end>

<start>
anlamlı temasın kükrediği ırmağın
boyunda vurulan prens erkeği.
oyun biter ve yırtılır kapanırken perde
yılanın gözlerinde iguana boncukları ve anı
yaz odalarında kafeslendiğim çarşaflar
bir mor kuşağın boşalıp inci belden
usulca yuvarlandığı paslı zümrüt ant
acıların hiç tükenmeyen cin çağrıları
mimozaların yanından geçti hayat
kırık sokakta kan bandoları
ve birinin yatağından diğerinin yatağına
atılan yaralının aşk tutanakları
odanın beşinci duvarına kendimi astım
<end>

<start>
Deniz Gezmiş'e..
ipe sapa gelmez dudak yalnızlıklarının
olgun çatlakları! : 
sarmal yılan cehenneminin zührevi suikastleri
kadar mı yaklaşılabilir bir kından bir kına
akan su bıçağın ışıltısına sarılan ve kavmi sarsan
haykırışsız fırtına
tırmalarken fısıltıları.
dumanı kirleten tenin sarsak çırpınışlarında
taranırken dağlara sığınan son korkunç saçlar, 
bir sesleniş olur avuç derisinden kafasını uzatan
mermer sansar..
bilemezsiniz
bilemezsiniz
biriktirilmiş kabuslardaki yangı ambarlarını; 
bir devrin dünyayı ayaklandıran dağınık gözlü atları
uğultular içersinde gittiler kendi solgunluklarına..
oradaydım
ayağa kalksam ihtilal olurdu
ve kurumuş bir gül gibi parçalanırdı gece
bilinçaltlarına dayadığım kırık omuzlarımda..
susmayın
susmayın ipe sapa gelmez dudak yalnızlıklarının
olgun çatlakları! : 
hiçbir kuş, hiçbir kuşa adres sormaz
hiçbir kuş, hiçbir kuşa adres sormamalı!
<end>

<start>
Hiddetin asit tekamülünde istikrarsız
yağmurun ayağı altında yürüyen firuze kız
geriye dönüp bakamayacak kadar çok o
Belli kentin sokaklarında H' için kaldı
sudan neyi dilenirsen dilen sensin işte
dönüşte otelde oda bulamazsın. bulma zaten
saten. saten diyordum, satendir bazen elem
<end>

<start>
Büyük bir yer sarsıntısı bizimkisi
fethettiği kente giren
komutanın ayaksesleri var sevişmelerimizde
Sanki ne anladım bugüne kadarki aşklardan
biraz hüzün işte, belki biraz da ıstırap
geriye kalanı, bir gece denize açılıp kaybolan çocuklar:
karıştırılan eski bir kitabın içinden kayıp düşen, o kırık hayal
<end>

<start>
Herkesin ölüler kolajı olduğu bir cephaneliği
bekliyorum nöbette, enfeksiyon değil, 
içimdeki cehennem yükseltiyor ateşimi.
<end>

<start>
yalnayak alkol kamplarında
                hayatımız bir komplikasyon
bir o adada bir bu adada karaya vurdu yüzün
ah bir gözü dönmüş hüzün
gibi üzerime sıç'rayan okyanus yunusları
bir dalıp çıkmaları acı karşılaşmalar
gibi sularında köpük köpek ömrümüzün
ben buruşuk ipek mendil kaldım
bileklerimin iç kısmını öpemez kimseler
tuttu sürükledi beni ibne ince sülün bir maytap
matrak bir tanrıyla salaş bir kulun şakalaşması
gibi siktiri boktan ayrılıklar.
onlar bir duble rakı daha söylediler
onlar bir duble rakı daha anlatılar
bir elimi götürüp saçlarına taktım ben senin
bir elimi götürüp siyah eldivenlere astım
dudaklarına hafif deydirdiğin ben mendil kaldım
ter içinde uyandım ben sana 
topuklarım göğsünde tıknaz güllere bükülmüş
dirseklerim senden uzanıyor sarsılıyor boşlukta
bir uçaklar düşüyor seviştiğimiz yatağa
bir uçaklar havalanıyor sen savruldukça yatakta
sonra kalkıp iniyoruz merdivenlerden
topluyoruz çözülen hislerimizi
son anda
geçen günlerin hatırına bir erguvan iniltisi
<end>

<start>
adını açıklamıyor parmakları arasında hızla
çevirirken tanrının entarisini geriye dönüp
baksak ta erik bahçelerinin de ardındaki
kuyuya derisini boşaltan çocuğun annesi
o kadın, müzik kutumda kalan balerin
kapıyı çaldığı kış gecesinde koltuğunun
altında birkaç karakalem çalışması ve
üşümüş, ıslanmış bir film karesi gibi kaç/
tığı adadan yanına alabildiği ödül: 
çeyiz niyetine ölüm ve beyaz mürekkep
şişesi şekerli dudaklarda son dansının
genç çalgıcısının eriyen kaslarıyla
devşirdiği hastalık matinesi! 
kalın ayak bileklerine halhal diye bağlanan
yavru yılanbalığının gözlerine yerleşen inci; 
o halayıkların yıkadığı gri bakire! 
ahlaksız tanrıça!
tırnaklarımı geçirip pençelerinin iki
kanadını açarcasına iki yana yırtıverdiğim
göğüskafesindeki zarif al kumru! adını
açıklamıyor parmakları arasında hızla
çevirirken tanrının papucunu geriye dönüp
fırlatsak da yeryüzünün de ardındaki
göçebe suya tersini boşaltan çocuğun resmi
o fotoğraf, nüfus kağıdımda kalan suretin
taşa uzandığı sessizlikte matemdeki puhuların
düşlerinde birkaç tecrit münakaşası ve
yığıldığı, kaderi kabullendiği gibi kaç/
tığı hayattan yanına alabildiği ödül: 
ışık niyetine çığlık ve yarısı yanmış beyaz
bir gül makinesi!
<end>

<start>
körelmiş
düzenlenen gözlerdeki aşk ve kırgınlık varyetesi, 
saplı duran kurşun, saplı duran bıçak, saplı duran neşter
suya saplı duran balık, göğe saplı duran şimşek
unutmuş, kalbi bir pelerin gibi tutup savuran sesi..
Tabiattan geçen yolcu
düşürmüş içindeki anı.
buğulanmış bir tene
çocuk, 
yazarken adını: 
arkalarına dönmüş nesneler.
<end>

<start>
Bir masaya kaç kapıdan girilir meridyeni incitmeden
talaz talaz alkolün haydut kaldığı portreler
gibi biraz üşümüş biraz yorgun biraz vakti dar
Beyoğlu, insana mezar toprağı olur çöker
urlarımızla çiçeklenir hayatlarımıza dair masallar
haşlanmış martı, his sote ve şiir kızartması
açığa vurulamayan sırlarımızda kalır aşkın filistin askısı
<end>

<start>
Ne kadar konusuz akıyor kimi ırmaklar
Her birinin öznesi başka bir deniz
Ulak mı
Rüzgar mı yüzümüzü büyüten serinlik
Hangi sabahın boş kızıllığı
Hangi sıradan günün mucizeye saplı hançeriyiz
Toprağa oturup yeni pişmiş ot içme yaşımız gelmiş
Nasıl bahtiyar altımızda yer, üstümüzde gök
Sanki soyunup
Biraz güzel kaya, biraz hoyrat bulut giyinmişiz
Biz artık hepimiz kardeşiz
Bunu az önce gece yağan yağmur söyledi
Uzun uzun, tane tane tek Söz'e söyledi
Söz, kendine söylenmekten memnun
O an birdenbire içini açtı hoyrat bulut,
Çocuğu taşı bulmak için hemen
Yola çıkacak güzel kaya
Önümüzde kainat gibi tertemiz bir kağıt
Ve hayat gibi ucu sivri kutsal bir kalem
Hazırız işte
Şimdi tüm gücümüzle başlayabiliriz gerçeği yazmamaya
<end>

<start>
junkie can'a
Kelimelerden kurtulur ölen
mesafeler kendi tasarrufunca kısalır
çünkü can, biz gittiğimiz yerin hayvanıyız
Ne etin heybetindeki yüksek ateş tanrısı
ne de şuursuzca akraba çıkmak karşılar artık
hayat içersinde seninle benim yapışık kafataslarımızı
çünkü can, biz aynı ölüyü kemiren kurdun, olmayan ayaklarıyız
<end>

<start>
Melek hastalığı: bir dokunun titiz Aranışı
müfettiş bir cin gibi bakarak tutunur gözü
akla sonradan gelecek olan sırtını duvara
vermiş gülüş, dişler arasında sıkıntılı dol
aşan tırnak, üstünde Manhattan ve beni sev
en tilki, cevaplamayacağım mektuplarım ve
r; bir merdiven var sonra çıkıp da inmeyec
eğim; infilak etmiş bir yaradılışla yakl
aşıyorum gecenin gecenin kanlısına elim
de yalnız
ca bir
fırıldak ve şehir haritası bir gül oros
pusuyum bir gül ib
nesiyim bir gül bana söyle bir
tek ben duy
ayım neredeyim ne yapıyorum ve sen neden nered
esin, ama
ay aralama etüdlerin
desin	      ay      de
orada	        desin
<end>

<start>
Bir doktor nasıl dinlerse
hastasının göğsünü, işte öyle dayalı
kulaklarım gökyüzüne
Çünkü farkındayım
ölüm büyük bir hırıltıyla başlayıp
tarifi imkansız bir hayalle son bulacak
uçurumdan sarkıtıp sepetimi hayalet bakkala bağıracağım
<end>

<start>
Sık sık açılıp kapanan bir kalp müzayedesinde
yarısı tutuşmuş bir ışığın ma'kus suretinde durur
terkedilmiş aşıklar
Uyandırmayın onları sözdeki derin uykularından
bölmeyin 'gözlerdir bir sevdanın çatalı'
diye iç geçirerek sayıklamalarını
onların indirildiği istasyonda, siz camdan bakmayın sakın
<end>

<start>
Ordan seyredeceğine, hayatıma gir
dedi özel şova ait bir şiir
kasabalı, pembe yanaklı bir filme
Yüzlerce fil-karınca hikayesine
konu olmuş senin çocukluğunu sırtlayan eşcinsellerimiz
-ki öperlerken tahrik olurlar babalarının ellerini
son terbiyesizliğimiz sayılır artık, yeryüzüne çık evimizden deyişimiz
<end>

<start>
Ayak bileğindeki halhal
kutsal bir kitap gibi parlarken
derin vücuduna
Çözümsüz bir öç duygusu
ile dolaşıyor kötü melekler
darmadağın hayata sığdırdığın dudaklarına
eğilip öpüyorum nehri
<end>

<start>
tutuştu yüzümün en serseri hücresi: 
Gözbebeğimin ortasındaki dev mozaik hücre
yoksa katlanılabilir mi sanki bu ömre
-ki
batırılıp çıkarılmış batırılıp çıkarılmış
zehirden zehre...
gitsem, biliyorum, çocukluğum küsecek bana
kırmak istemiyorum yazılmamış mektuplarımı
bütün mekteplerde aşkımı yaramazlık ederler
ve kuvvetli dudaklarda, biliyorum, 
ne çok özlemim vardır...
kendi adımla çağırdım ölümü çoğu
hep hayat koştu geldi
o hayat ki çocuktu saftı temizdi
ve ölüm kadar güzeldi...
şimdi ellerimde, dehşetin cenini kımıldıyor
azot dönüyor gökten toprağa, topraktan göğe
nasıl sevdalanmışsam meğer sana ey kavga
tıpkı sevdalandığım gibi ölmeye...
patladı işte gençliğimin en lüzumlu penceresi
adını adıma sapladım: İntiharlar kanadı
unutabildikçe artacak korkularım
korktukça da ezberleyerek susuyorum
kaçını sevdim, kaçını vurdum, kaçını bıçakladım
sen olsun, sevme beni                     korkuyorum
23 şubat 1988
<end>

<start>
Taklide gerek kalmadı, örgüt çökerten bir 
ihanet gibi kımıldıyor toprağa saplı duran 
yıldırım.Gözlerin ajan provokatör birkaç 
damla yaşla yeni sulanmış bahçeler gibi 
kımıldıyor yıldırıma saplı.Bu aşk hesaplı. 
Bu intihar hesaplı.Bu böcek hesaplı. 
Haplanmış bir an_a_karadayız, çocukların hepsi 
torpil yemiş, 'baba'diyorlar, 'suçu kim alacak 
üstüne? ! 'Can yakmaya çalışan diş ağrılarıyla bakıyorum 
tezgahtaki mevsim normallerine.Dudakları sırf apse birini sevmiştim. 
Ciğerlerine hava çekti mi atmosfer boşalırdı. 
Evet, bu aşk hesaplı.Netice, kirli ve hınzır. 
Özveri sıfır.Köçekler oynuyor.Vurmalı çalgılarda 
adrenalin paniği.Evet bu intihar hesaplı. 
      sevgilim bu şiiri sana ben 
yere çakılmak üzere olan bir uçakta yazıyorum. 
      ben yazıyorum uçak düzeltiyor. 
      uçak yazıyor ben düzeltiyorum. 
                Haplanmış, 
bir! ! anakaradayız, ayaklarımız tabanca. 
güneşin içinden geçip de düşeceğiz 
yaz bunu bir kenara beni unutma!
<end>

<start>
çekinir
aymaz korsanla istiridye arasına konan o tenha, 
gerilir ve
mevsimine yerleşir uçuşan pusuya aklınca yapışan.
Kalınır geriye! Yaralı gecelerle kalınır geriye! 
isteksizce şekillenen büyülü bitki hücrelerinde
bir alevlenişi
bir vücuda gelişi yüreklendiren o mahzun siren,
bilinir karşı vakte geçiş ve
örtbas edilir ecele doğru kırık ceninlerle
kanın sağ salim karaya çıktığı o işveli muamma!
<end>

<start>
İncecik bir çirkinliğe dönüşüyor bazı gözlerim
ikinci el kentin bütün mühürlü denizfenerlerine
intihar mektuplarını bırakmışım eski bir aktörün
Siyah duvarlara çarpa çarpa öldürdüğüm horoz
şimdi kendinden başkasını uyandırmaz
şöyle bir uzanıyorum da huzur içinde musalla taşıma
biliyorum, benim cemaatim dağ geyikleridir yalnızca
<end>

<start>
pederastlara..
yavaşça içi boşalan hayvanın
gözlerinin özlenen küfe dönüştüğü, 
silikon dirsekleri mercana dayalı kadından
şatolara yitik 1 dul kanın cinayeti
çivi kentin demirden binalarında
bıçaktaki spermi yedi amadeus ve porsuk
ve sokaktan süvari general ilmühali
geçerken omuzlarında organik apoletler
aynaya ucukesik parmakla yazmıştı adını 2 cin
mor merdivenin ta başından fi sonuna
upuzun, karımtrak 3 martı tüyü, altmış dokuz hadisesi, 
dalgalanıyordu o saralı çürükasker çocuğun
yaşlı kabaetlerinde
ayna manya alamanya bayrağı dövmesi
sarmal karanlığın kasıklardan
aralık bir caz makamına kayması, 
tuzun içinde rakı
buzun yolunda kuyruklu 4 piyano
gibi sokuluyordu yüzüme porselen dudakları
şimdi limanda ve istasyonda
ve terminalde ve 'çıplak şose'de
secdeye varmakta alyans tırtılı, 
-kim vardı orada, diyorsun
-avuçlarım kanıyor, diyorum
kerhanede bıçaklanan 5 safkan dönmeyle
arandaki ipekten g, öbekkordonuna
konmakta zemheri böcekleri
kanunla neyin içten teğetinde
dolanmakta bir lir maralı, ah şiş, 
inşaat iskelesinde kendini asmış 6
kağıttan yelkenlide
çocukluğumun konvansiyonel aşk resitalleri
(ne kadar küçük mavinin gözleri
ne kadar kısa mavinin kirpikleri
ne ele gelmez bir menem hatıra şu
siyanür gömütü sürgün süitleri)
manzaralardan arta kalan bir arena bu
7 yerde kılıç içinde bir boğa burcu, 
tahtının arkasına gizlenen bir defn-i hilal
taçta gotiğin yılanları, hepsi yarım çapulcu
otelin mimarının vücudunun
bir yanı gençmiş bir yanı mumya
lala, sütunların gerisinde öldü
köprücük kemiklerinin boşluklarında
8 siyah lavanta fırkateyni!
<end>

<start>
Yıpranmış eski bir defter sayfasında 
kurşun kalemle çizilmiş bir saksofonun 
yanına not düşülmüş bir kent adı
Olarak tanımlıyorum seni öperken 
yüzün yüzüme deymiş mi deymemiş mi sorma 
yeryüzüne inen iki kar tanesi gibi
birbirine karıştıkça eriyen külah ve sade dondurma
<end>

<start>
Yasak kartların çevrildiği
beyaz dillerin çemberinde
alkışlanan kara haber
Bir filmin sonunu önceden bilmek
gibi bir boşluğu gerisin geri
dönmek
başımı dayayacağım omuzlara mayın döşemişler
<end>

<start>
Dolaşıp bir ceninin uygun dokusunu
en çok uzatarak da
geç kalmış köylü zigotu
Bir magmaya dökülen gözyaşıyla
güven ortamlarına çekilen
sik sustalılar gibi
indirdiler külün camını
<end>

<start>
greenwich'te saat yok: gölge bir çiy
tanesi gibi düşüyor boğulduğum suya
bakıyorsunuz yorulmuş sokak köpekleri
gibi nefes nefese gözlerinizden tanış
tığım ilk meridyen mühendisi kendisi
bir katalogta yanyana basılı durdu
ğumuz bir zamanlar eski bir pul arkada
şımdır söylüyorum
dumanın altında kalanların malafatı
kalkmış yürümüş bilgeye öğretiyor
artık geri gelmeyeceğini sabaha
doğru örtülüyor üstümüz bil
inmeyen bir elce; bir veda
tarifi olmasın sakın intihar da
da bulundum bir süre sessiz diyorum sen
inle diz çöküyoruz ölü bir çocuğun önünde
sen ciklet çiğniyorsun ben esrar içiyorum
greenwich'te saat yok: green sleeves
i çalıyor unutulmuş bir cazband söylüyorum
arkadaşımdır söylüyorum inatla sen anla
<end>

<start>
ketum kuyu: 
yaratığın içindeki uçurum, ruhuna doğru genişleyen
büyünün, ılınan gizligeçit; morsuz. ümit düşkünü yan-
gın, esriyerek kendi kumandanlarından. rüzgarın yele-
lerinde turuncu atlar, dörtnal geçtiler gri-tül kan-
yonlarını. kopya ölüm, yayıldı, dökülen yağmur gibi
bir mürekkep şişesinde yıllarca saklanan, çıkarsız
aşka.
baştan çıkardı koku, dudaklarını.
baştan çıktı bahar.
mamafih, artık bahtiyardır hayat,
<end>

<start>
kırmızı eczaya kıvrılan kadınsı tül
metalden büyüyen bir uzak dudak defteri
bir 'üç yumurta ikizi' gibi içinde ateşin
seyir halinde
yeşil difteri
en ufak bir uzay izi yok yüzünde o çocuğun
yalnızca dar sızı panayırının
bütün elektrikleri kesik, babasız zincir'leri
iki atkestanesinin ardından geçen troleybüs
koltukaltlarında kımıldayan nemli yavru gelincik
gençkış uykusu'ndan uyanan israfil borusu
havvalimanında uç veren bir kuş orospunun
dördüncü göz
kirpikleri
uluyan parmaklarımın evcilleştirdiği diken
rakıya şavkı dolanıp sarılan karateninin
azami buğusu asgari uyuşuk ve çakmak çakmak
buza yatırılan son çıplak kurban
nesnelere kaptırılan bir aşk var bunda
dişlerimin arasına gizli buruşuk saten çakı
çakal kulağı, kurt dili, şahin gagası
kırmızı eczaya kıvrılırken kadınsı rum tül
tedavülden kaldırın ömrümü
<end>

<start>
su okur çocuk: ezanıdır bu onun.
kalbe inerken aşk
su ihbar etmez kendini;
içerden yaklaşır gemi: eriyen mum
üzerinde yuvarlanan sıcak damla gibi
ağır yüzüm
çıkıp kayar yerinden. bu parçalanış
kıstırdığı sese heyecandır ta başından beri, 
intizardır öyle kalsın
öyle kalsın iniltisi; 
ilk tılsım gecesinde
su büyütür çocuk; 
ölümden tasarruftur hayatta kalışı.
ölü melekleri arkabahçeye gömme anne! 
o ağaçların yapraklarına yürür sonra
tedirginliğin kırk haramisi,
<end>

<start>
Bir benzerlik var göle düşen kayalıkla 
mezartaşlarına konan 
martı heykelleri arasında
Hani diyorum bir akşamüstü kalksam 
gitsem çocukluğumun geçtiği 
ormana
saçlarımı tarar mı yine ağlayarak maymunlar
<end>

<start>
^gizli bir yantesir taşıyor kaygı
elleri yorumlamaktan aciz artık
terk diyorsunuz adına ben
cama tırmanacak gölgenin ayağına
basan bir başka gölge gibi ortalık
yatışınca ölürsem kızmazsınız^
^isteksiz gecenin inine girip
de boğulacak tenin arzu
suyla yağ gibi üste çıkacak yeryüzü ben
bir iklimden bir iklime geçildiği an
da yağan yağmurun nikahlı eşiyim derken
^durup dururken fenalaşan dudaklarda
şaha kalkmış attır sus! ^anlatılmaz
hiç görmeyen ama hep bakan kör gibidir
yalnızlık diyorsunuz adına ben
cama tırmanacak gölgenin ayağına
giden bir başka gölge gibi ortalık
yatışınca dirilirsem kızmazsınız^
<end>

<start>
Bir listede bulduk adını: belirsiz bir hastalık
Vardı gözlerinde kapanlara su yakalatan. Baktık
Birbirimize ve özlem içeren sözcükleri sıraladık
Farkında olmadan. Kim uzansa dokunabilir ki başka
Kentlerin lacivert sokak çalgıcılarına. Biliyorduk
Başımızı öne eğdiğimizde başlamıştı aşk savaşları
Paramparça, sorunlu ve küçük nar tanelerini
İmrendiren bir vücudun arkasında İstanbul'un rüzgar
Sesleri. İstanbul'un lağım sesleri. İstanbul'un
Dudak sesleri. Bir buğu krampının tedirgin eller
Üzerinden geçerek gidip dayandığı kalça yağları! 
Bir listede bulduk adını: uykulu, kırık bakışların
Sakladığı eski cinayet taslakları; öfkelenilmiş
Yenilgiler, bir hayatı darmadağın eden kadınlar, 
Bir hayatı başa saran sevinçler, temaslar, hisler.
Aryanın ortasında dururdu kavak ağacı! 
Platin dallarında evvelki akşamların taşkın
Akıntıları ve bize özel şarkıların acılı kalıntıları! 
Bir listede bulduk adını: plastik ıslıkların
Gidip takıldığı kanto yorgunu buluğ çağı bıyıkları; 
Kaçınılmaz halk hareketleri içinde geçen gençlik
Kaçınılmaz arzuların ve fikirlerin nü görüntüleri
Kaçınılmaz serseriliklerin derin bıçak yaraları
Sığamadığımız gerçeklerle birarada yaşama arseniği
Tarihten sakındığımız cengaver sevişmeler
Neredesin nilüferlere uzanıp da gökyüzüne devrilen
Yapııl ağzında bir ebabil gezdiren canlı merdiven! 
Bir listede bulduk adını: çok düşündük
Çıkartamadık.
<end>

<start>
Sesli çınar vücüdunla tırmandığın kuru sardunya
ve ağzına sığdırdığın üçüncü avcundaki acuna
silah temin ettiği saptanan, kasıklarındaki kara sauna
Gözlerine sesleniyorum: hey dikkat et, arkanda
kendi damarlarıyla sana saldırmaya
hazırlanıyor simsiyah köpükleriyle o unutulmaz şampanya
bil! ben: meçhul asker anıtınım senin, her çağdaki düellomuzda
<end>

<start>
Kuşatılmış kalede hayatta kalan son asker
sağ ve sol elini koyuyor nefes nefese
bir terazinin iki kefesine
Bilgelerin beslediği binlerce erkek tavus
kuyruklarını açıyor
kulelerin kana bulanmış gece sessizliğinde
kılıcına işiyor galip komutan mahzun, aşağıda, lime lime
<end>

<start>
durunuz! 
kaç kalibre o bakışlar
eh evet bir tanrıda sabaha vakitleri! 
durunuz! 
kaç yerimden vurdunuz! 
kaç yerimde artık sorumsuz kuş yaraları var! 
sorarım
kaç yerimde yerimden ettiniz beni! 
kaç yerim şimdi lapa lapa kanar!
saysam sayılmazsınız asırlarla
konsam taşımaz gövdeniz içimi
öpsem çatlar kırılır dudaklarınız
dudaklarınız bir karşı çıkış biçimi
sarılsam sarılsam günlere sığmaz seyehatim
anlıyorum
sizin bir tavrınız oksijen
bir tavrınız bal gibi uranyum!
ah gidilemeyecek kadar sapa
dönülemeyecek kadar uzaksınız
çiçek açsanız baharla aram bozulur
sizi bana bırakmaz bu yalnızlığınız
çünkü biz ikimiz
yanlış yapamayacak kadar yalnızız!
sesler yalanlar mı geceleri
gözuçlarına tırmanan siyah tavşanlar
akşam inince kaybolur mu, 
sizi seviyorum
sizi pek seviyorum
sizi sevmem bize ayıp olur mu..
bırakmalı kibarlığı! sonsun işte! sonsun! 
sonumda biletimi kesen yaman giyotinsin! 
ben istiyorum! ben istiyorum diyorum! 
unut! giyotin tek hamlede insin!
<end>

<start>
Rüyalardan geçerek gelen
engerek buhar çizmekte
gaz odası taslaklarını
Bir kolun uyku anında
kıvrılıp örtmesi gibi yüzü
aşk örtüyor hüznü
şeref madalyalarından tanıyorum gökyüzünü
<end>

<start>
Parmaklarında aşk bakterileri! 
hayatın cüzzamında
kendine yer bulabilmiş biri!
yüzünü bir izci çadırı gibi kurarken
heybetli hayatların önbahçesinde
sanki biraz kestirme yok serserisi
ağzı tabanca.dudakları namlu, sözleri gece mermisi!
<end>

<start>
leonard cohen'e
En büyük tebliğdir ilk aşk
mahreminde mahzen baladları
geriye bilakis yalnızca Allah kalır
Cinden yapılma kolyeler takan çocuğu
almayacak gece annesi mis eve
o: bir kuşa tüy verdiği için suçlu
bulutlar: kuşların konuşma balonu
<end>

<start>
kahverenginin derisi soyulurdu
sokulurdu mutedil bir gülümsemeyle romans
şairler aşkı bir günde uyur buldular
kalıntılar arasında kurşunlanan ordu
ben yalnızca, hüzünden bir pardösü, istedim
kim bilir yalnızlık bitince artık ne başlayacak
ve kim bilir en büyük sevdalar kimler içindi
ve biz ki dünyanın tetikleri, 
bir yer vardı  bir yer vardı şimdi hatırlayamadığım
hani, insanların cümbür cemaat gelip
ölümle alay ederek tek başlarına gittikleri!
bir cinnet yaşanır da
ardında ılık bir orgazm bırakır ya, 
orda etini, sütünü, rengini aşarak
uzar uzaklaşır büyür junior sardunya!
oysa ben oyuncaklarıma acıyı çoktan öğrettim
anlattım onlara, hesse'in romantik ölü gençlerini
ben oyuncaklarımı hiç öpmedim
hep onlar sarıldılar bana...kim bilir
yalnızlık bitince artık ne başlayacak
kim bilir neyi tanımlayacak hiskara'mızın örttüğü gece
ölüm! öyle uygun gördü
uydumuz olan şeytan
onu kerhaneye götürmedik diye bize küstü!
<end>

<start>
sizler ki benim en büyük yalnızlığımsınız
o, şiddetle çözüldüğüm yağmur gecelerinde
tek başıma yorulduğum ihanet replikleri
bir ölüm şehveti yaratmak kadar hüzünlü
ve her bakışımda imkansızsınız!
sizler ki benim en büyük yanlışlığımsınız
o, cesaretle çiselediğim gözaltı sevgilerde
çok başıma direndiğim iftira alemleri
bir çocuk nefreti yaşamak kadar hüzünlü
ve her küfredişimde imkansızsınız!
sizler ki benim inancım
en büyük ahlaksızlığımsınız!
<end>

<start>
Çıkıntıları dolaşıyor
serin dokunuşlardaki
keskin ibadet
Bir şahinin tavsiyesi üzerine
dönüp arkasını
gidiyor dul dağ
görüyor tırtıklı yılan
<end>

<start>
1. gece gelen gece
yetmiyor münzevi kelimelerin kuytularına
pıhtılaşan çöl: yakıp yıkmak için bir kente
gittiğim günden beri biraz felç istemiştim
yeryüzünden, ve biraz öğütülmüştüm terle - -
bir ritmin bütün acizliğiyle çizildiğim
resim kağıtlarında beni bitiren kadın, o
sahte atölyenin eskimiş bir organı gibi
esrarlı bir dokuyla örtülmüştü portrem!
tabutumu dört siyah adam dışarı çıkarttı
dört siyah atın çektiği arabadaydı ruhum
dört gözlü doğanın prensesine giden yolda
devrildi tabut, şimdi tüm boşlukları doldururum, 
der demez: tılsım gizlemiştim, bana sunulan
alkol harfleriyle oldu adım, çekilen silah
fırlatılan bir bıçak gibiydim o kadınla, bilirsin
katil bir kadın saklar bir parça içinde
her çocuk; ve yine bilirsin ki kimi aşklar
kediden firar etmiş keyifli bir öğle uykusudur
2. heves eden seda
içindeki heykele negatif bir kan aranıyor
kentin
bir yabancıyı idrak ediyorum
ki ilkokulu ne zor bitirdi yeryüzü
karnesinde tek kırık kalbim
derisini yitirmiş hayvan gibi gece
senden likör yapılmıyor ölüm
3. mr. pickwick'in son serüveni
s e v i y o r s u n  b e n i, anladım: 
güneş tutulması gibi gülümsemen çünkü;
ö z l ü y o r s u n  b e n i, anladım: 
öpmesen, hemen baban ölecek çünkü;
g i z l i y o r s u n  b e n i, anladım: 
ne vakit seni düşünsem, 
	yeryüzü evinden kaçıyor çünkü;
4. misafir cinayet
gülle tartışıyor karanfil çocukta
geri verilmeyecektir hüzün hülya; az daha;
ne pornografi suresi ne de
atlıkarıncası dışa dönük kabe, 
YERYÜZÜ! 
çağırma vücudumu, artık orada değil! 
sessiz film
	oyunu kurallarıyla anlat bakışımı
sessiz film
	gibi kalsın gururum anlaşılmadan
		talanında; 
dokunulmazlığılotuslarınınkuyularındauykuların, 
bir sesli harf
	gibi yalnızlığım
bir sessiz harf
	gibi dudağımdayım
ürk! o çemberler içre yazılı rakamlar
çoktan yuttu seksek oynayan çocukları, 
ve o seksek taşı
ve o seksek taşı
	kim bilir hangi gezegenin
uydusu şimdi, sona eren baygın uzayda;
ya içeri dolarken artarsa eğer bir parça rüzgar
bana da ölüm ayırın, çok az vaktim var. velakin
bu kanayan gözü göbekdeliğimin
üstüne yerleştiren mecbur mecmua
	bilinçaltım bir müze, hatıralara; 
ey karanfil, tartışma gülle çocukta
komünist maestro bu gece sahne almayacak artık!
gidiyormuş: 
ağırlaşır yağmurun iade etmediği karanlık
bırak gitsin: 
hiçbir caddeye çıkmayacak o sokak artık
<end>

<start>
Uyku sıçratıyor boğucu yaz 
sızarken ağustosa 
sırtında kuyruklu piyanolarla
Sahildeki küçük ağacın dallarında 
şarkı söyleyen sarhoş ve ölü balıklar 
buraları bir anlayan olmalı
adını bilmediğim sulara deydirirken ayaklarımı
<end>

<start>
Ters serilmiş bir halının deseni olmasın sakın bütün tarih
tanrının yarıcanlı kalmış tahtından, lunaparktaki
komünist tuvalete doğru uzanan
Bir yaralı sarrafım orada kendine değer biçemeyen
kentin altında sade gazoz-beyaz leblebi var
ve kurasız yuvarlanıyorum tek atın döndüğü atlıkarıncadan
her aşkta dönmedolaptayım ve kesiliyor elektrik ben en tepedeyken
<end>

<start>
Tahtına çık kalbim! 
Orada sen mutlusun!
Köpürmüş ağzıyla gece
Çatallanmış körpe sesiyle gece
indi inecek
indi inecek şimdi surlara ve zalim kalbim gerçeğe! 
Damarlarım da kanasın
Damarlarım da karışsın taşıdığı kana ve kanlı aynaya, 
canlı cinlere cansız peri kanadı takacaksın
eyleme, portakal kabuklarına ve kanlı aynaya baka baka!
duvar diplerine biriken toz gibi
ömür kırıntıları birikmiş asaletine!
giden trendesin, gelen trendesin veremli, tifolu, aids'li
kah cellatsın urganı gözyaşlarınla yağlayan
kah şarampolsün
aşkların sevgililere kapalı gizli görüşmelerinde, 
buhardasın, kalıptasın, çatlasın kafatasın! 
dağılsın artık, güzellikler içre itinalı sözüm
dışarda istanbul var kalbim! 
orada sen, en incelikli ölüsün!
<end>

<start>
Kaskatı dişilik organıyla dayanmış
kentin bütün girişlerine
küstah, yarısı yanık orospu
Terkedilmiş adli tıp binası göz
lerinde tedbiri elden bırakmayan
bir ümidin otopsisi
korteji selamlıyor ölümsüz orospu uzaktan, sinsi sinsi
<end>

<start>
gel süs! çılgınlığımı gecele
son fırsatım ben! beni benimle büyüle!
kendimden çıkan yılan! sok beni büyüyle!
nerdesin süs! nasıl bir haberim bilemem!
ters mi döndüm, doğru mu yüzüm!
kime hamileyim! kim doğurur beni yeniden!
yüreğimin civarlarındaki küle gideceğim!
aşk! seni kirime sabitleyeceğim! istiyorum!
bir tutuşma biçimiyim, Kuran'ım, ateş rahlemdedir!
çığrından çıkan bedenimi çağına iade ediyorum!
buz tutmuş bir ruhum ben!
erirsem geri dönemem!
<end>

<start>
pusudadır
	içine şarapnel düşmüş menekşenin
	diz çökerek altından geçtiği kında
	yalanlarını kurutarak büyüyen uyku.
pusudadır
	sayıkladığı isme giydirdiği entarinin
	kollarını yüzünde kavuşturarak süslediği
	o kutsal vuruluşlar geçitindeki süvari sükutu.
pusudadır
	kalındığı yer hatırlanabilsin diye
	bir insanın kalbine bırakılan
	pırlanta düello kılıcı.
pusudadır
	tefsiri alnına yazılı kara cübbenin
	mabedin portmantosunda asılı durduğu
	koridorda duvara çakılan kirli su.
pusudadır
	ateşin sönüşündeki zeka pırıltısı.
pusudadır
	sarkıtılan ipe tutunarak inen meleğin
	astarındaki semai ayini.
pusudadır ah
	kontrbas, trombon, obua, ve flavta
	şehre dönüşünde kırılacaksa eğer
	israfilin borusu.
<end>

<start>
Şiddetin tortusu kurcalarken ispatlanmış gövdeyi
annesi ölmüş bir ırmak gibi aktım içine klarnetin;
Elleri çingene bir kız sevdim ondokuzumda
sonu dağlarda biten karanlık yolları sevdim
sunakları sevdim uzandığım
silahları sevdim başucumda ağlayan!
Klarneti sevdim tek tabanca tek hicran, 
sesin büyüsünü bozan bir atlıydım bıçkın dudaklarda; 
yaralıydım
yaralarım, yüzümün kızardığı aşklarda kaldı
elleri çingene bir kız sevdim on dokuzumda
kalbimde bir et beni gibi kanar hala gözleri
Allah’ın en içten hatasıydım
nefesimi verdiğim klarnetin
benim için üzülmesini sevdim!
Senin suçun yok hayat! 
Ben buraya zaten, sana elveda demeye geldim!
<end>

<start>
yanılmışım, ikinci bir tabiatmış seni ısıtan, 
cinsaçı gibi kuşatarak vücudunun en mutena yer-
lerini, sana bakmak olmazmış, o heykellerin götü-
rüldüğü ılık havzada sana dudaklarımı vermişmiş
simsiyah şahmeran, (oluşmuş bir dönenceyim senin
yanardağında, dönemem, dönersem kazığa bağlarlar
akşamımı, ipe çekerler, ben aya bakmadan ağlayamam)
yanılmışım, bir taymış önümde diz çöken, unutturan, 
bir kadının elinden sıyrılıp düşmesi gibi çocuğu-
nun, oyuncaklarımın kanadıydı hep bir tarafları sen
bana dokundukça,
yanılmışım, yağlı gözlerinin kuyusunda asit köpü-
rürmüş, siyanürmüş tükürüğün, sana sincap getiren
ressamı hatırla, infilak eden o karaşın kahpeyi, 
on sekiz yaşından küçükler giremezmiş rüyana,
yanılmışım, bu orman değilmiş benim kaybolduğum, 
ben kendi werther'imi
bir başka koyda uyurken bulurum.
<end>

<start>
Kar, buza tutunursa yaşar! lacivert
parmaklıklara çivili prenslerin hislerindeki
buhurdandan üfleniyor parçalı bulutlu suçlar
Sanırım, aranıyorum uzunca bir vakittir
velakin, ağzıdaki delidolu akrepli tedbir
dolunayda haleleri aralar
düşük voltajda hala çaresiz kurtadamlar
<end>

<start>
Göt deliğindeki yüce ruh! 
ferah bir antreye bırakıldı
karakutu
Uyuyan güzel delikanlılar
sertleşen çükleriyle selamladılar
kan kırmızı kurdu
ölürken 'hoşçakalın' demedi kimse
<end>

<start>
Vadiye vahşi veda, kızgın sularla iniyor
sünger kayalıkların uğultusuna
eşlik ediyor ırksız güneş
Telaşlı temasların temsili, kanyonda
boynuzlu dağ çıtırtılarına doğru
koro halinde yaklaşıyor işte
tabiat, tek gözlü cin gibi ayakucumda
<end>

<start>
Ölüm, doğası gereği eğlendirici.
Flu cin giymiş bir delikanlı içi
n: ama uzun yola çıkarken
yanına insan almalı bir deli.
tereddüt etmeden ertelemeli esrarı
gözkenarlarında yürürken düşgücü dersleri.
Belirsizliğin yüzüne yayılırken sağlıklı acı: 
birdenbire karşılaşılınan çizgiler-daireler
etrafta kimse yokken çivilenmeli, çakılmalı
sıçrarken tenin pırıltılı nefretinde diğer
değişmeler: katlı duran meşhur çatı katı
ve oranın suçlu sakinleriyle kurulan masum bağlantı.
Uşak ve zehir. Uşak ve entrika.
Ateşe kalbini bahşiş bırakan sahip.
Dokunuşun sütü. Yırtılan yabani hayvanların
salyalarında kalan düğümlü, ıslak ip. Jilet
cevaplamasın demek
bulaşıcı bir kaosta o kösnül intiharı.
anlamak değil sorun, 
enseden öpmek. Enseyi uygun bir çiftleşmede
korkunun kasnağına gererek ürpertmek.
O, hala lacivertlere bürünmüş çatlak bir cımbızla
otomobillerden lastik ayıklıyor
O, hala peltemsi bir atığın görkemli hücumunda
karanlık liderlerin delik deşik kaslarını sayıklıyor
KUTU. UĞURLU KUTU. UĞURLU DAR KUTU.
mezarı ağzına alıp bağlamış etmüzik
kızgın yağız esmer gururlu DAR KUTU.
Özel bir kart açılışı kılların çarpıştığı
kalabalık dialoglarda sessiz ve olgun.
biraz göl canavarları, biraz su perileri, 
biraz dürbünle uzakları tarama alışkanlığı
dudaklarımda bir yara taşıma şanssızlığı.
köpürtülmüş siyah saçlar
köpürtülmüş siyah avuçlar
köpürtülmüş siyah yaz meyvaları: 
şimdi yağmalanmış bir ülkenin dağlarında
birbirine sarılmış baygın uyuyan
kuşlara hayal götürür çağıyla çakışan melek
ve meleğin espri hapları
kızgın yağız esmer gururlu DAR KUTU
perişan kumral terli tekerlekli PUSU
mutlu son kabusu!
Kesici aletlerle yakın bir yatakta uyuşturucu
hep alkol hep alkol hep alkolün tekrarında
bilincin kanlı ucu.
aşka çökerken
ölüm, doğası gereği eğlendirici.
<end>

<start>
Kelimelerden kıyıya çıkan kalp
arp çalarak kandırdı bütün
masum deniz kabuklarını
Ve yangına otostop çeken
ateş böcekleri içindi
belki sosyalizm
atıma atlayıp düşlerime döndüm o gece
<end>

<start>
plaj güzeli ay 
kumsalı geri al 
geldigi yüze, 
ıslık ıslık deniz 
sesimi işittir 
içindeki kazaya, 
terkedilmiş toprak 
taşın ruhumdaki krallığa, 
ve 
artık sözü geçmesin 
bu gezegende 
bu gezegenin, 
ben 
çekilen ağla 
dönerim bir gün yurduma, 
ne o doğa 
ne o esrar 
tutmaz üstüme kuma, 
beni bir tek atlar anlar 
anladıkça anlatırlar 
geçmişe çöken tortuma, 
kişnerler 
kişnerler 
kişnerler 
daha fazlasını umma.
<end>

<start>
kavrulur günbatımına doğru
çapkın kadınların günahkar kasıkları, 
bir şeytan çıkartma ayinidir kasıkları, 
ki: el uzanır, ruh bulanır
suspus ormanların en çetrefil
en mukaddes
en itinalı
en muazzam
en kanlı yanışlarında, 
uykuya giren şehirli çocuk yılanın tuttuğu
niyet gibi, masumiyetinden gü toplayan bir rüyada
en tehlikeli
en ahlaksız
en muazzam
en kanlı rüyada
yokluk ile varlık arasındaki şahane boşluğa doğru!
belki de yılan yalnızca
ayağa kalkıp suçu üstüne alamadığı için suçlu!
<end>

<start>
bu ne tehlikeli mürebbiye: bakınca ezberle
yeceğim bir hadis gibi yaz
geçecekti sonbahara doğru süratli bir otomobil;
ah tabii o şimdi ölmüş
görünen çocuğun bir rehbere anlattığı son
aşk nedir biliyor musun seni üçüncü tekil şahıs
sayan seferde askerin sol üst cebindeki resim
de arkalarda durup başını öne eğen ilk adam;
büyük bir gülümsemeyle geçecekti yaz
dığım bir hikayenin bütün kahramaları
kutsal bir viyolonselden porteye doğru
geçecekti sonbahara süratli bir otomobil
içersinde sarı saçlı iblis ve herhangi bir tanrı
ya inanmak mıydı çıplak modelin apışına yağan
kar, teni tutan boran, ağzı kitleyen zemheri;
istikrarlı bir çekiliş yaşıyorduk sevişme
lerimizde memelerimiz vardı büzüşüp utanan
ların önünde hatim indirdim dudaklarımı
dudaklarınıza matem tülü üstünden
yazdı
<end>

<start>
Karanlık elyaf kadifesini aralıyor
engin kekliğin
zülüf zülüf içinde
Bir buruşukluk bu
hayata sığdırılmaya çalışılan
kırık dökük vesvese
ve sabaha karşı tüm kentte yükseklik korkusu
<end>

<start>
hazneme ay doluyor
ölü bir büyücünün gülünden
adem’den çalınmış bir kaburga gibi duruyor
içimdeki rimel çekilmiş üçüncü göz
kırık kalp: salyangozları ağlatan eski şarkılar deposu
kırık kalp: aşkımdaki soğuk su şatosu
kırık kalp: uzunpaslıborular paslıuzunborular
meşhur bir ruh hastalığı mı sanki ölüm..
evet! meşhur bir ruh doktoru hayat!
-gidip gecenin içcebinde ölelim
diyen marazi bir yanı da var tutkunun! 
Kumaşa sevgiyle dokunan terzi, makasın kulağını niye çekmez
çektiği dişleri niye okşayamaz bir dişçi
aşk ömrün kırık kalbini indirir
onu fantezinin en keskin kenarına örter
kuş olsam da ötsem
orman etlenir
acının busesi alnımda söner!
kırık kalp: kalbim kırık! Dikkat et, elini kesmesin! 
Kırık kalp: kalbim kırık! İçine çiçek koysan da gözyaşı sızdırır! 
Kırık kalp: hislere dalmış şoförsüz bir biçerdöver! 
Kalbimi kaybettim kalbimi kaybettim kalbimi kazığa geçirdim
Beni affet iskender över!
<end>

<start>
Met cezirine takılarak buradaki cinnetin
uzaklara sürüklenen eski aşkların içinden
atlayabilir mi korkusuzca bir deli aslan
Ve böyle bir sirkin kapısında
çocuklara indirimli satılır mı
vasiyet niyetine biletler
kimse utanmaz mı pistte dönerken iskelet filler
<end>

<start>
yığıntı:
beklemez; gece, sesin süsüdür beklemez
örtülür başvuru aşkların
feylesof sırlarıyla, rahvan giden ömr.
söylemez; cinnet, bir serzeniş bahçesidir söylemez
sökülür takılarak
sökülür takılarak bütün kenarlarından şehr.
'oybirliğiyle yalnızız'
		der
		demez
		kuşu
birdenbire şaibe, birdenbire huşu;
-söylemez; bu akşam birlikte uyuyalım
- ama sonra birbirine nüfuz eder rüyalar
- cereyana kapılır kalp, yalpalar
- vücut: tunç yalım. uyuyalım. Beklemez;
<end>

<start>
filiz veren göz.. kumaş merdivenin hıçkırık basamağında..
nevrotik dudaklarda ölü puhu dansı, gün hatırlarım.. seni..
eski gövdemin kalyonda düşürüldüğü son savaşın resmi.. o..
mızıkasına sarılıp uyumuş bir kıza sorulmuştun rıhtımda, 
şato.. heryanıyla yanan kötürüm şato.. tepede.. tepe taklak! 
bahçeye çiçek toplamaya giden çocuk dönmedi bir daha sana
ve yanan bisiklet.. ve yanan saksofon.. ve yanan makas..
bir tarafın manolya mumyası
ile kapımı çaldığınız ikindi, pamuklarla..
büyük mumlarla aydınlattığım koridorumdan dışarı baktınız, 
mavi pudra..
yağlı yazın yavru ağzından artan aykırı sarhoşu, akordeon! 
tınılar balesinde.. kalkansız ve kılıçsız..
siyah deriden lacivert kadifeye geçen elin küçük teni, ölüm, 
hastanenin ifrit servisinde.. cerrah güzün ameliyathanede
doğradığı yüzüm, senin yüzün, benim yüzüm, atardamar şato
patlayarak akmaya başlar taze kanda yüzerken ölü hüzün! 
ete sıçrar, kırarak cam yılanı.. filiz veren göz.. vitrayda!
dehşet jaguarı gerilir, ip, rüzgar ikizler burcunda titretir
başkumandan büyüyü, mum kalemlerle boyanmış bir gözkapağı
kopar, kapıp koşar onu ilk çocukluğum it, gömer nimbuslara, 
şimşek kolyeli elim kontesin yemeğe indiği saattir
sümbüllerden bükülmüş cenin kokteyline.. saten aldatır..
adım bir cerahat bakırı olarak geçirilir kabuslara!
yalnızlığın yanından girilir öteki doğaya.. buz biblolar..
sanemlerin naralarında, ve ayinlerinde böcek dualarından..
kedinin kuyruğundan senin kirpiğine asıldığı şal zindan..
demirden süzülerek döşendiğim tül granit.. nemesis döküntü
altında gizlendiğim, sığındığım, aldatılmış ve ıslanmış, 
şemsiyemi kapatıp: - rahatsız ettim! arabam bozuldu, acaba..
rüyalarında kırbaçlanmış delikanlının azatı, diş, boynumda, 
ısıtılmış kırmızının pencerelerine çarpan yağmur damlaları
..göz.. delikten gözüken göz.. kahkahaları..
kahkahalar merasiminde üzerime doğrultulan et tabanca..
diş.. koynumda.. ve yanan parmak.. ve yanan ağır ilaç..
..uykum yok morpheus yoksa..
<end>

<start>
bir buzun içinden geçti adım
anlatmak mı? büyülenmenin
temsili teması o. Suistimal
edilmiş düş arkası; çocuk
şövalyelerin bahçedeki havuzda
gördükleri tahta telefon
-casus aynanın arandığı-
söyleyerek arındığı kül in.
gözlerinden gizli bir şey kalmadı.
polis
hiçbirzaman bulamadı ölünün
tarihi yüzünü
içimdeki dava düştü
<end>

<start>
Kimseye anlatmadığım bir gençliğim de var benim
kimi zaman kente dökülen
kimi zaman kentten birdenbire geri çekilen bir gençlik
Adım bir halk ayaklanmasında geçiyor örneğin
akıl almaz pusulara düşürülmüşüz su kenarlarında
ihanetin istilası, bir bıçak deyer gibi kurbanın gırtlağına
zehirlenmişiz! zehrin duvağı altında şahmeran bir fırtına
<end>

<start>
Düşgücüne deyerken korkuyorsun
İri ve nadide bir kış parçası aslında o
soğuğum, bir aşktan bir başka aşka firarında
Oysa isim vermeden konuşur rüzgar
bütün hayvanların gözleri nemli
bütün kontratlar nesnelerin tekelinde
ah, duyuyorsun, çünkü sen de mor bir buhar taşıyorsun tek elinde
<end>

<start>
Esmer koy kızının adını hep, 
ölümden toplanmış haraçtır ruh
dokunurken birbirine kıyasıya iki ten
Kumral koy oğlunun adını hep, 
cinayetlerden arttırılmış suçtur his
karışırken birbirine önemli iki erkek bülten
son kuruşuna kadar soy aşkı, henüz vakit varken
<end>

<start>
istanbul'un bütün satrançları oynandı!
tüysüz bir oğlan bacağına benziyorsu akdeniz
mavi dudaklarıyla yosunları öpen bir sarışın savaştı
beni bile aşan o gizem. Bilmem ki nerelere gizlesem
hayatımı / diye diye / yükseldim
yükseldim alçaldım
yükseldim alçaldım da güzeldi alçaktı
yüzümün orta yerinde bir bıçak gibi saplı duran 
sevdalarım. Anlarım ben, anlat diyordu gece
edebiyatsızlık olur-olacak
suyun
o 
palamar kafatasını
kayalıktan gözkapaklarıma
deydirince, 
ve donunu
içki kadehleri ve doktorlar ve savcılar
ve sadakatlerle şevkatler
ansızın indiriverince
bir yağmur dururdu, hep, bilirdim, 
denizin derinliklerinde, hiç  yağmayacak, 
ipince.
istanbul'un bütün briçlerinde sanzotu var!
bütün felsefeler geçecek bütün satrançlar
bütün briçler...
bize bir tek hasret ve ihanet kalacak, inan
bize bir tek, hüzün imgeli sevinçler! 
baş-
       kaldıra-
                   cağız!
başımızın üstünde şekilden şekile girecek
serseri anlamlar yaşıyan yıldızlar
delikanlı bir güç taşıyan tanrılar
ve onlara ait 
çocuksu bir gülüş taşıyan kocaman bir ağız!
yır-
     ta-
         cağız!
yangınlara bilmemkaç kilometre kala
binip kandan yaratılmış ölü dev bir çakala
ve tutunup yelelerine
ve tutunup koltukaltı kıllarına
sahipsizlik'in, ahlak'sızlığın
kudret denen o şahane cesedin
çenesine doğru
tır-
   ma-
         na-
              cağız!
bir sözcük bile edemeden darmadağın
kapanıverecek o yapış yapış ağız! 
ağzın o ağulu, ebruli boşluğuna
yeni bir çağ inşa eder gibi sıçacağız!
<end>

<start>
saklanış kıpırtılı
zarar baharları: içerilmemiş ilk sahte, 
hayata müdahele etmiş
takma etik
dingin raks - - zar ötesi zafer
gel, sebebe seril ey fütur
(yalnızlığın ilk maddesi gereğince)
altı adet sen varsın şimdi içerde
kan aşağıdan geçecek
sonbaharın kesik ayakları ve
başka gözüm
çıkıp oraya doğru hep aktığı
eşkıya obua
<end>

<start>
Adiyla cagiracak kadar samimiydik sonbaharla
Örtuler geldi ruzgarla orterek ruzgari
Sen bir tek bana yoksuldun o sira
Yapilirken icine irmak karismis bir ayna
Bunu durmadan kanitleyecek sana,
Aynaya bakarken,yalnizca bana baktigini unutma!
Ayrilip giderken,sakin!sakin aynayi geceye ters tutma!
<end>

<start>
kırlangıç'a
damlıyorum terzinin makasından
süsler diken karanlığa bakamadan
unutamadığım renk kalır aklımda
camdan her baktığımda düşen kuş
baktığım yerin yanmasında bir sır
gibi gizleniyor çocukluğum yüzünde
ben: Sudan molekül çalmaya çalışan
yüksek bir yerden
geçiyor otomobiller: Siyah oluyor mor
valelere sürtünüyor tenim
gözlerimin izdüşümü bu çığlıklı sonbahar
bakıyor bakıyor, bakıyor hiddet ve world
bir boş vaktimizde sevişelim diyor
bir vidaya saplanırcasına bir tornavida
saplanıyor babyface'im kasıklarına
gömülüyor dudaklarım organının ağı'na
geçiyorum katedrallerden köprülerden
merdivenlerde bakıyor eldivenlerine ~dantel~
küçücük bir erkekhanımefendi: Hüznüm
blues çalıyor.mor oluyor siyah
bir şahmeran büyüyor makatımda
ne biçim dansediyoruz
bir profesörün elleri kanıyor
bakıyorum ama görmüyorum artık seni
bakıyorum ama görmüyorum artık
nerdesin, nerde olursan oraya geleceğim
öpeceğim izin verdiğin en gizli yerinden
en mesut yerinden içeri gireceğim
avuçlarımda sokakların tozu ve iksiri
ilk sirki bir de dünyanın, ve dünyanın bütün hacmi
kurcalarken en müstesna hislerimi
sarılıp belinden çekeceğim seni kendime
sarılıp belinden çekeceğim kendimi sana
bakacağım en kurnaz bakışlarımla ağzına
ağzın ilaçla uyutulmuş bir saf külkedisi 
gibi yığılacak ağzımın yumuşacık gölyatağına
bitmeseydi, bitmeseydi bu öykücük
şimdi tanıştığım her yeni sözcük
hatırlatmasaydı bana o yağmuru
o yağmurun altında bıçakladığım öcüye
nasıl yazık olmuş
ne olmuşsa olmuş diye söylenerekten
uzaklaşan vapurları düşün
güvertelerinde bateri çalan yaramaz yalnızlık
dışarda başka şeyler var
içersi çok rutubetli bir yanlışlığı barındırır
alkol yetiştiriyorum hatıralarımda
baktığım yerin yanmasında bir sır 
gibi gizleniyor hasretim resminde
ben: Külden gelecek yapan heykeltıraş
bir martıdan kırlangıç sıyıran, 
biliyorsun, 
bazı bamanlarda dışarda başka şeyler vardır
n'olur
içersi sürekli çok rutubetli bir yanlışlığı barındırır
<end>

<start>
piyanoda dede efendi çalmayınız
bırakınız kanun kendi anlatsın hüznünü
ne ut ne tambur ne de ney
insan karanlıkta koklamalı gülü
eşyanın heyecanlandığı bir ölümdür çünkü
yağmur yukarı koşan çocukların büyüdüğü, 
bir gün uyursa sizin de yüzünüzde eğer güz
lütfen gülle örtün üstünü
<end>

<start>
maalesef geç kaldınız dedi komiser kucaklarken 
askılarda kalan cesedin profil kaydını hızla,
tespit ettik, ilişkisi varmış o serseri kızla 
sevişmelere maymun taklidi yaparken kayısı kabukları
am! diye haykırdı en güvendiğimiz sağlam çocuk
<end>

<start>
Küçük hayvanları sevdiğimizi
neden gizledik sanki
onca zaman
Çok güçlü patlamalar esnasında
koynumuza aldığımız
sıvı cesetler
şuralardan bir yerden başlıyordu çocukluk
<end>

<start>
kadını öldürmeme yardımcı ol
dedi tek basamaklı muhakeme üzerinde
kırmızıya tutunarak ayakta durmaya çalışan
gün adamı rüzgarı entarilerken de, geride
ovaları ağ yapan bilicilerin yorgunlukları
birikmişse de onları satın alarak geçinen
saatten çocuğun kırparak geçtiği
sözlü denizlerin upuzun yarıkları boyunca
uzanmış uyuyan büyük böceklerin ağızları
nı birleştiren siyah kalın çizgide yürüyen abbas
gereken gerçeği harekete geçirmiş ve
çarklarla bobinlerin birbirlerine karışmasını
önleyen suni izdivaca tanık olmuştu bile büyü
aracılığıyla; o gürültüde büyümeyle meşgul
olma inancı benimser benimsemez rah
iplerle imamlar özel bir dans ederlerken ben
ayakparmaklarımın ucunda dönüyordum arda ben; ben
döndükçe kafatasımda ters yöne çevriliyordu beynim
cesaretini yitirmiş topraklar güllerini
uzatarak uzlaşıyorlardı lalelerini, el
meyvası veren ağaçların dallarına güceniyor
ölülerini taşıyan kuşlarla, aşk
-ateşin kasasında saklıyordum- şarkılarımı
gelmiyordu
açılışıma davetli yeryüzü
<end>

<start>
savurarak
kirpikleri filtresi ıslatılmış ve dişlenmiş
bir kar tortusunun yerleştiği geceden, 
dışarı bir balkon gibi uzanan iri gözleriyle
yeni ölmüş bir timsahın
henüz buharlaşmamış şaşkınlığına bitişik
bir ruha teslim ettik elbirliğiyle
siyah kuzgunları.
gagalarımızda fosilleşmiş baldır aryaları.
yurdumun dışı: çelik gemici hikayeleri.
sertleşirken gözkapaklarına sürülen
rujlar ve ojeler bir mezara süzülen tenleri
ensekökünden bele eğimli manastırdaki o son
plastik peygamberin o son kanlı miğferi.
sanki
edilememiş, edilemeyen sözlere
tek bacaklı bir şahin indirir gibi
belirsiz bir kan çantası sarkıtıyordu çizik öpüşlere
diklemesine saplanan tozlusoğuk mavi.
vakitsiz ve feci
bir feci vakte bağımlı mülteci
gibi kendi pusumuzda cüzzamlıydık.
ben
beni delice seven bir hüzünle büyüdüm.
ben
beni delice çeken bir kainatla büyülüydüm.
her gezegende benim de emeğim var.
işte! 
bir avize düştü! 
bir avize düştü gökyüzünden yeryüzüne! 
kırık! 
vah kırık çocuk! 
kırık ve vah titrek çocuk! 
senin dudaklarınla ıslanıp korkunç ışıltılarıyla aktılar
törenlerle, törelerle, uzak tuzaklarla yıldızlar! 
her gezegende senin de emeğin var!
kanatlarımızda tuza yatırılmış topuk iksirleri.
bir sokak köpeğine atılan zehirli et gibi
atarken birbirimize koyaklarda vücutlarımızı
inan tek ümidim yoktu, ümide ihtiyacımız yoktu
belki biraz şevkat, belki biraz umarsız sızı!
tehlikeliydi
dokunuşlarımız tehlikeli ve lekeliydi! 
bir şarapnel parçası düşercesine şarap taslarımıza
dışımızdaki hükmün testeresi deydi kafataslarımıza! 
beni bir kaşın kaatil yapacakken öbürküsü teskin etti! 
beni bir kaşın vurdu, öbürküsü teşhir etti!
nasıl duygusalım değil mi sevgilim
yoruyor seni bu yorgunluk ve kimi basit mısralar
ama bu uzay macerasında
senin dudaklarınla ıslanıp
korkunç ışıltılarıyla kaydılar
törenlerle
törelerle
uzak tuzaklarla yıldızlar!
gelelim şiirin son dörtlüğüne:
hazır mısın:
yüksek sesle okuyarak geçir günlüğüne:
Bir Erkeğin Bir Erkeğe Teğet Kaldığı Çemberde
Suyun yüzü Kızarır, Suyun Kalbi Sıkışır
Bu Aşkın En Büyüğü Tanrı & İsa Arasındaysa Eğer
Gümüşüm! Çavom! Bu Odeonda
Bize Susmak, Bize Sevişmek Yaraşır!
II.
eğeli
güllerin
ürperen
kokusu
çarparak
alkolünün
göz
kamaştıran
yamacına
üzüyordu
üstüne
çektiği
örümcek
alevlenen
rüzgarı
tüketilmiş
mermi
ıslıklarının
mevzilendiği
şahane
kıkırdak
püsküllerinin
ısrarlı
ıssız
kahramanlığı
üzüyordu
ve
karanlıkta
birikerek
ulaşıyordu
amacına
ölüm
başlıklı
bir
yarattığın
sunduğu
pembe
kör
kadırga
ılık
lacivert
çıplaklığıyla
sepya
telaşlı
soluğuyla
bir
anlık
şehvet
sayılabilir
miydi
o
tahrike
açık
muamma
anlatılmadı
hiç
kimseye
muhtelif
toyluklarla
süslü
naif
ama
durgun-
kasıklara
mıhlanan
paslı
drama
üzüyordu
ve
ürkerek
yaklaşıyordu
aşığına
felaketli
kabullenmiş
bir
erkek
kraliçenin
sunduğu
tahta
pasta
III.
yorucu görüntüler iletiyor telapatik suçlar
suretin gölgeliğine uzanan uyuşturucunun ucunda, 
mesela kemiklere çentik bir rimel sedası
mesela şakaklara çarpan loş ve temsili oda.
komedyenlerin kesildiği bir mezbahanın
çok yakınlarında
ya da
ötesinde bir hissin, bir hissin ortasında
havaya uçan yarım dua
havaya konan eksik travma.
bir iki üç
bir iki üç
hakiki boşluğun yalancı boşluğa her reveransında
damarları şaha kaldıran
bir terkediliş
damarları şaha kaldıran
hayali bir karşılama.
yırtık smokinler
sökük papyonlar
kucaklarda bir demet bombalı papatya!
<end>

<start>
herhangi bir fotoğrafını tutarak hafifçe
kenarından: 'korkma, ellerin ıslanmaz bundan, 
baştan çıkmış bir siyah varsa gözbebeklerinde
hüznünü son yalnızlık olarak büyüleyen ve
yüzünü öne eğerek geçtiği yerlerde şimdi
kaçıncı çocuklar yeşerir' dedin, 'bulamayacaksın, 
artık ısınmak için yağmuru beklemeli sevgili
sıcak damlalar altında ruhun deniz geçirmezse eğer, 
dirilir boynundan kopup savrulur koşar gibi birinin
kaygı üstüne kaygı desenli bir ipek eşarp
incecik bir rüzgara cenk dersleri veren gecede
altına batırılmış ayaklarının parmakuçlarında
usulca geldiğin o hülyalı mabedde
vasiyetnameni açıp okuyan çocuk: onun için öldü!
bazı çocukların içinde
ceviz kırar kanlı sincaplar, bir gemi yaklaşırken
bir gemi uzaklaşırlen limanda farklı ağlayan
iki insan, ah tabii gözlerinden de söz etmeli; 
kurşunlanmış bakışlarla tanımlı aşklar bunlar
parçalanmış dudaklarla beslenmiş aşklar bunlar, 
her aşka önce kendine ihanet ederek başlamalı'
ardından tutuşturup o resmi başka bir köşesinden
atıverdin pencereden dışarı ve dedin ki 'korkma
ellerin yanmaz bundan'
konuşamadım-sustum-yutkundum-durdum
tek yalan söyleyemedim korkumdan! .
<end>

<start>
Açıp baktım o mezara, yaradan kabuğunu
sıyırır gibi; gözleri: katılaşmış cerahat, çö-
zülüp eridi ilk sunuşumda daha; takip edilmiş
kemiklerde kırılmış bir ağzın trafik kazası, 
tutup eteğinden fırtınanın, homurdanarak sa-
raydan kaçan.
	Buzunllardan beri kapanmadı onun uçurumu, 
örtsem de üzerini kavlarla, bıraktıklarında o
artık derileri yatağa, nehrin dönüp dolaşıp
kendi kaynağına kavuştuğu yere, balıkların tek
sıra karaya çıktıkları anda.
Ah kimya ah kimya. nasıl zor ayrılırsa
oksijen hidrojenden suda, ya da, nasıl imkan-
sızsa alüminyumun birleşmesi kobaltla; hatır-
la beni sen ey ölümlü nympha! tutup eteğinden
bir içakıntının, homurdanarak denizlerden ka-
çan.
Randevusuna gelmeyen eş
nuhun gemisindeki.
		mülayim tayfuna peşkeş
çeken, ruhuma girişteki
		mıknatıslı seki; ay oyalar
çocuklar ev kozalarında büyürken,
rüyalarımla yokluğun
boşlukta bir liken,
<end>

<start>
tülay'a
Ani bir atakla gelişti aşk
soğuğa diş geçiren köpeğin güneşi erise
bakışları, çizgileri gün basacak
Evet, ilk ben parçalamıştım atomu
takla atan otomobilden
son ben çıkartıldım ölü olarak
duyuyor musun, ısınacağı bir gerçek arıyor düş
<end>

<start>
Belli, karar vermiş, bir metafora görünecek
senin soyunduğun gecede kan bulurken kendine
kabul edilmez tenlerin ağında soğuyan örümcek
Güzel çocuk! cevapsız bırakılıyor bak çıplaklığın! 
uygunsuz arzuların insanı cezbeden gerçeğinde
sen herşeyden önce, kaybettiğin savaşa dargındın!
boyalı aşk bakışlarında, kirpiklere takılıveren yangın!
<end>

<start>
Canımı yakıyor ağacın gölgesi, 
çıkarıp suya atıyorum en eski hücremi ve
acımın eseri teni.
Ağaç, çok gülüyor gecenin çıplak ayaklarına, 
sarhoşuz hepimiz tavşan dudaklardan ruhlarımıza kadar
hüznü hoşgör; nasılsa yarın pazar.
ellerimiz uyur, biz bedenlerimizi parka götürürüz azar azar.
<end>

<start>
Tozlar yazar
kirli bir gömlek yakası
gibi duran suratsız yalnızlığımızı
İrkilir, kuşkulu gözlerle
sevişen suyılanıyla atkestanesine bakarız; 
dörtnala yüzen bir denizatını hatırlatır sana yıldızlarda
küçük ayıyı büyük ayının elinden kurtaran avcı tanrı
<end>

<start>
kayalık, kaygan bir zemin üzerine teslim edilmiş zoraki
kutuların tozlu dillerinde herbir ağızdan lanetlenen
mağaraların mihraklarındaki çıplak, abdal adamların
kinayelerini sevmez insana muhtaç gökcisimciklerinde
mahşeri azgın bir karı gibi koynuna almış tabiatların
kılıksız çelişkilerinde apansız beliren ruhsatsız endişe; 
zimmete geçirilen şaibe! der! 
akılda sıkı sıkıya tutulan muhbir buğu
ve henüz adı konmamış hayvanlar
şimdi nerelerde birbirlerine geçit verirler de
ölüm, elinde yanan bir kibrit çöpüyle durur
ilk ateşi tutuşturduğu cehennemde;
tek şıklı o çirkef kutsanışın ileri geri gidip
gelen dansöz göbeğinde sıkışıp kalmış eski mi eski
artık kimsenin sözünü etmediği paslı ziller çaldı mı
doğru kainat sınıfına derse koşan mikro talebelerde
kalmış olmasın kibritlerin zoraki kutularındaki
çocukluk anılarım hamamböcekleri;
<end>

<start>
bir tür sana yatkın canlı
gibi ilerledim adım adım
buzdolabındaki son tene
alkolün gerdiği ipteki cambaz
düşerken su ile yaralanır ve
sürtündüğü hava ile iyileşirmiş
ya, ben, çağrıldığım her ruh
seansında, bütün sorulara
EVET
dedim. Hatırla! biz hep
reenkarnasyonlarımızda
iki kızkardeştik gerisin geri..
hatta bir keresinde..
ah, unuttum! Sır'dı! Bağışla!
<end>

<start>
Blleksiz bir tanrıdan korkuyorum yavrum
onun için
sana elveda deyişim
İçime saklanmana gerek yok! 
ne kadar kaçarsan kaç evrenden
ardında, astrolojinin bütün body-guard'ları seferber
unutma! kediler yalnızca balık burcu yerler
<end>

<start>
Pet Shop Boys'a...
Yüzüm antik bir kabartma gibi kaleye gitti
ısıtılmış böceklerle birleşme anında, 
prensip olarak yalnız bir aşkla.
Yaramaz çocuklar kapalı ağızlarında bataklık tutar
sanki hangi şair yazdığı şiir için ölür
prensip olarak yoğun ateş altında.
boş arazide reklam almaz ecnebi cinler
<end>

<start>
Kuru dudaklarla yaklaştı ince bir ruh halinin yayıldığı
- Kaybolduk, dedi, yere yıkıldı kadifevazogözler-
ne kadar da uslu sırtında taşıdığı yaralı karanfil
Uzatıp döktüm iksiri kusur dudaklarına
dayayıp dinledim kalbinin üstünde kulağımı
geliyordu tren -Kim bilir, diye mırıldandım
belki de bir sevgilinin geceleri diken üstünde diken diken
<end>

<start>
ters yönden geliyor elinde palaska ve deri pantolonun
	altında iphis'ten üzülme bir istridye ah
	nohut tuvallerdeki az filiz yukardaki
	pırlanta patlatan bahçeyi dipteki ölü ser
	aya sürükler - kalçalar garajda trompet ça
	lacak)   adam gelip dokunup nefesini alıp g
	ötürürse
	beyoğlu, mahmuzlarını taksim'e vursa
	kırbaç elden düşse fiuvv allah muhafaza! .
lastik! lastik! gözlerinden biri takılmış gözbebeği d
	önüyor da kirpik iğne takılmış fiuvv fiuvv
	ediyor haremağasının nur içi mağarası..
şapkasını çıkartıp öyle giriyor a; atıp bacaklarını o
	muzlarına inletiyor tükürüksüz hançer kab
	zasında yumruğum kınında yumruğum arka
	sından yaklaşıp şehzadenin o kumru tarihinde
	n tek tüy tek kıymık tek çubuk tadilattak
	i gövdeleriyle ön kesen bodyguard cüceler
	ibne! 
	çekil! 
	elleme! uyku haplarının arasında ne arard
	ı tek taşaklı basastin parmaklarından aka
	n hırs cinleri! salta similya! sanırım si
	z biriktirilen kana naz yapacaktınız ölüm
	fiuvv çekerek geçmeseydi kalbinizin boyay
	nasından, geriye doğru dönüldüğünde boynu
	zlarından salkım salkım nefret ve aşk top
	landığında trompet)   nasılsa esrar da içil
	ecek zıvana yerine kafamı takacaksınız da
ibneler koleje gitmeyecek, otomobil orada park edecek
	fiuvv deri pantolonun kapısında oğlanlarl
	a dansederek şarkı söyleyen muallaktaki u
	ğraş, sözünüzü unutmayın, kendini ölümler
	le özetleyen bir adamın fiuvvuyla gülümse
	r özkedibalığıgillerden gelme büyükoğlum!
<end>

<start>
-I-
morali bozuk ünlemde gizlidir
ilk atlası (kiralık ölüm)
serüvenin; alkol majesteyken.
bir korkunun elle tutulur yanı
tutuşması gibi turuncu ahtapotun; 
denizden önce;
izinsiz kanıksanması özür biçiminin
aykırı kalmışken zehir dışarda
soğuk filiz verirken.
erkek titreyişleriyle kadınlardan, 
hasatını kaldırırken tüy ağacı; 
(acı, komplodur)
gözlerini çıkart son sapan yağmurun, 
o zaman kırılır ancak, başaşağı cam.
-II-
yalıtılmış bir hayatla bağdaşır aşk
gittikçe incelirken;
uğultunun son notası
yırtar kontrbası
belirsiz bir el tarafından
doğaya dayalı bırakılan,
<end>

<start>
Harfler veriyorum gecemin vitrinine
isimsiz kalacak
bu kere, hançerlenmiş körebe
Ulaştığım muazzam zerre titrek bakıyor
üşüyor, daha çook üşüyecek
zalim melek indirilirken kelimeye
sana başka nur yok diyor tek tek eksik vecize
<end>

