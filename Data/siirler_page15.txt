<start>
Kadın, ey sevgili hemşire, uyan. 
Ana! Ey nazlı kadın, kalk uyuyan
Daima mevtle hemdûş oluyor,
Zilü mihnetle hemağûş oluyor.
İşte sıyrılmada hep zulmetler, 
Ağarır tan yeri, kalk, işte seher
Uyan, etrafını seyr et de, düşün, 
Bütün evlâd-i vatan işte bu gün,
Yalınız senden umar derde şifa, 
Yalınız sende bulur ruha gıda.
Ana evladını besler, büyütür, 
Anasız millet evet, öksüzdür.
Senin âlemde vazifen,  hissen,
Ne büyük... Hem ne ağırdır bilsen...
Kadın, ey sevgili, şefkatli melek,
Bu kadar sabru tahammül ne demek?
O letafet, o necâbetle sana,
Bu esaret, bu hakaret ne reva?
Sen nesin, kendini bil, za'fı bırak
Hep nasibin mi senin sille, dayak?
Çekme âh öyle mükadder, mahzun,
Ağla göz yaşların aksın, coşsun.
Ağla, feryadını duysun erler,
Belki insafa gelip rahm edeler.
"Ağla, hep ağla! " dedim, çok yanlış,
Çınlasın, mevcelenip yükselsin,
O sesin kuvveti tesiri büyük
Ağla ta lerzeye gelsin yer gök
Bak, bu insan ne kadar aldanıyor? 
Hayır, asla beni sen dinleme, dur.
"Ağla, hep ağla! " dedim, çok yanılış,
Ağlamaktan ne çıkar sanki, çalış
Oluyor işte hukukun pâmal
Çalış, öğren, ara, bul, hakkını al.
Perdeyi zulmet içinden sıyrıl,
Kahramanlar gibi kavgaya atıl.
Fazl ü irfanla mücehhez olarak,
Cehli yık, gafleti yak, aczi bırak.
Kimseden bekleme yardım asla,
Yalnız kendine kendin ağla.
1911
Kaynak: Xalide Efendiyeva
<end>

<start>
Her kulun cihanda bir penahı var,
Her ehl-i halın bir kıblegahı var,
Herkesin bir aşkı, bir ilahı var,
Benim tanrım güzelliktir, sevgidir.
Haz etmedim fırkadan, cemiyetten,
Zevk alamam harpten, siyasetten,
Bir şey duymam felsefeden, hikmetten,
Benim ruhum güzelliktir, sevgidir.
Güzel sevimlidir, cellat olsa da,
Sevgi hoştur, sonu feryat olsa da,
Uğrunda benliğim berbat olsa da,
Son dildarım güzelliktir, sevgidir.
Güzelsiz bir gülşen zindana benzer,
Sevgisiz bir başta akrepler gezer,
Ne görsem, hangi bezme etsem güzar,
Hep duyduğum güzelliktir, sevgidir.
<end>

<start>
Ben niçin meşk-i aşk-ı yar oldum? 
Bu ne hülya ki ben düçar oldum? 
Ben niçin böyle dilfigar oldum? 
Niye meftun-i zülf-i tar oldum? 
Niye bedbaht-ı ruzigar oldum? 
Merhametsiz melek, edalı güzel
Gör neler yaptı bir visale bedel
Yeni gülmek dilerdi şems-i emel
Ahh pek bahtiyar idim evvel
Ben niçin mest-i aşk-ı yar oldum? 
Severim son nefeste inlerken
Yine atmam o nazlı dilberi ben
O güzel gözler, ah o gonca dehen
Çıkmıyor bir dakika fikrimden
Bu ne hülya ki ben düçar oldum
Seher aşık o nurun ismetine
Bayılır pembe gül taravetine
Cümle hayran iken nezaketine
Uyar uymaz onun muhabbetine
Ben niçin böyle dilfigar oldum
Her gönül bağlı bir vefakara
Arıyor derd-i aşka bir çare
Ben niçin kaldım böyle avare
Niçin uydum o çeşm-i sehhare
Niye meftun-i zülf-i tar oldum
Ne olur beş dakika lebberleb
Yaşasaydık onunla mest-i tarab
Of, bilmem ki merhamet ya Rab
Beni kahretti ızdırabı taab
İşte bedbaht-ı ruzigar oldum
<end>

<start>
Bir zamanlar senin pembe gölgende,
Pek bahtiyar idim nazlı dilberim,
Henüz bahtiyarlık duyulmaz bende,
Yalnız gülümserdi mahzun gözlerim.
Ayrılık ne yaman dert imiş, aman! 
Sensiz halim günden güne perişan,
Vuslat demlerini arar da her an,
İzler yollarını yorgun gözlerim.
Sensiz bütün duygularım bunalmış,
Zihnim, fikrim durmuş, hep donakalmış,
Uykum çekilmiş, gönlümü gam almış,
Yalnız arar seni vurgun gözlerim.
<end>

<start>
Bana anlatma ki aşk, alem-i sevda ne imiş? 
Bilirim ben seni git! Her sözün efsane imiş
Git gülüm, git güzelim! Başka bir aşık ara, bul! 
Duydum artık senin aşkındaki mana ne imiş? 
Bivefasın, melek olsan bile uymam daha, git.
Kim ki uymuş sana, gönlüm gibi divane imiş
Yetişir, git! Beni kahreyleme tersa kızı, git! 
Anladık şefkat-i ayin-i mesiha ne imiş! 
Seni bir sadedil, azade melek sanmış idim,
Neyleyim! Ahhh gönül ruhuna bigane imiş.
Seni takdis ederek bir daha sevmem asla,
Ne imiş sanki bu aşk, aşık-i Şeyda ne imiş? 
Alem-i zevkü sefadan bana bahsetme sakın
Bildik artık bu cihan mülkü ne virane imiş.
<end>

<start>
Bilmedim uydum şu mecnun gönlümün feryadına
Aşka dil verdim, beladan başka bir şey görmedim
Ruh-i mecruhum güzellerden vefa bekler yine
Ben henüz asla cefadan başka bir şey görmedim
Görmedim asla dikensiz gül, karanlıksız ışık
Her visali daima takip eder bir ayrılık
Söylüyorlar: “Daima zevk-i saadet var”, yazık! 
Seyredip boş iddiadan başka bir şey görmedim.
Gördüğüm her muzdarip simaya duydum merhamet
Yara, hem ağyara yar oldum da sevdim bicihet
Aşina zannettiğim her yüzde heyhat! Akıbet
Boş temelluktan, riyadan başka bir şey görmedim.
Her muhabbet bir hıyanet, her gülüş bir hile
Her saadet ruhu okşar pek sönük bir şuledir
Belki var sehvim fakat gördüklerim hep böyledir
Görmedim asla beladan başka bir şey görmedim.
<end>

<start>
Uyan, ey pir-i hoşdil! Kalk ayıl bir hab-i rahatdan
Kıyamettir kıyamet! Kalk uyan zevk al bu fırsattan
Melekler gökten inmiş feyz alırlar hak-i pakinden
Seçilmez şimdi asla makberin gülzar-i cennetten
Donanmış her taraf pürşule yıldızlarla caizdir
Ki, Tiflis arş-i pürehterle dem vursun rekabetten
Ayıl ey şeyh-i vecdaver! Ayıl bak gör ne alemdir
Cihan sermest olup raks eyliyor şevk-i şetaretten
Uyup sen bir melek simaya sattın dini imanı
Atıp ahkam-i Kuranı uzaklaştırdın tarikattan
Fakat hoş bir tarikat koydun asla mahvolup gitmez
Cihan durdukça parlar, yükselir, düşmez taravetten
Ziyaretgahını gül buseler tezyin eder her an
Sen ehli aşk için bir kabe yaptırdın muhabbetten
Nedir manası aşkın? Söyleyenler nerde? Bir gelsin
Görüp kutsiyet-i Sinan’ı lal olsun hacaletten
Muhabbetsiz bütün mana-i hilkat şüphesiz hiçtir
Muhabbettir evet, maksat şu pür efsane hilkattan
<end>

<start>
Sevinme, gülme kuzum kimsenin felaketine
Bu hal, evet, iyi bir şey değil sevinme sakın
Sevinme başkasının hal-i pürsefaletine
Dokunma kalbine bikeslerin, zavallıların.
İnan ki bir acı söz, bir bakış, bir ince gülüş
Kederli, sıtmalı kalbi tırmalar, yaralar
O kalp avunsa da aldanma, incinip küsmüş
Sağalmaz işte o, yıllar geçer de hep sızlar.
Dokunma ruhum! Evet kinlidir felek, bir gün
Kızar hemen gücenip intikam alır senden
Bugün gülen yarın ağlar, sakın öğünme, düşün
Düşün de munis ol, incitme, kırma kimseyi.
<end>

<start>
Söndürdü bürudetin nihayet
Kalbimde de kalmadı hararet
Bir hissi latif etmede kim kalbimi imla 
Tüyler ile okşar gibi her uzvumu güya
Sevdiğim bil ki Nigar’ın bu şiirlerle heman
Sana ahvalini arz eylemedir hep emeli
Aşk… o hunhar… o cellad-ı kaza
Yalınız öldürür etmez ihya
Feryad ki feryadıma imdad edecek yok 
Enfus ki gamdan beni azad edecek yok
Ne sevenim var ne kimseyi seviyorum.
Ne sevmek ihtimalim kaldı.
Boş dimağ, boş kalp, boş bir hayat…
Ben bu ömr-i elimi böyle hazin
Kimsesiz neşesiz melul u gamin
Geçirip sonra mevte mahkûmum
Ölürsem kalsın aksin gözlerimde
<end>

<start>
Her şeb bu sevahilde, bu yerlerde bütün gün
Dildar-ı tefekkürle geçer vakt-i hazinim
Kalb-i gamimim
Pek ona düşkün
Ettikçe şu eylül sabahındaki o rikkat
Hem kalbimi, hem fikrimi, hem ruhumu tehyic
Hep bu taravet
Aşkımı tervih
Eyler gibi ondan bana her lahzada bir hu
Bir bu-yi muhabbet getirir mühtez-ü perran
Gönlüme darü
Nefha yi canan
Vaktaki dalar ruhunu tedkike hayalim
Bir neş’e-yi pür-hüzn ile ser-mest olurum ben
Ol dem i melalim
Kalbi eder şen
Dil umk-i nigahında arar şiddet-i sevda
Düşkün, mütereddid, müteellim, mütehassir
Hatır-ı Şeyda
Pek müteessir
Ver kalbe sükünet.. Yetiş yer yar-ı dil-ara
Ey salib-i aram-ı dil, ey neşve-yi hatır
Et beni ihya
Kalbimi şatır!
<end>

<start>
Ruh-i nalanıma girdin yine sen
Yine ettin beni vakf-ı şiven
Çırpınıp inleyerek her gece ben
Ölürüm her gece sensizlikten
Yükselir ahlarım, Allah’a
<end>

<start>
Ey İlâh-ı kâinat, ey masdar-ı sun'-ı kemâl
Varlığındır var olan, yoktur o varlıkta zevâl..
Ey cenâb-ı kibriyâ, bizler gibi âcizlere,
Kibriyâ-yı Zât'ını mümkün müdür etmek hayâl? ! .
Daima Allah'tır kalbimde tesbih ettiğim,
Bârğâh-ı lütfuna çıkmaz mı bu feryâd-ı bâl?
Pür-günâhım, pür-günâh olmakla mağrurum buna,
Şevk-ı afvındır sebeb, afv isterim, ey Zü'l-Celâl!
Rahmetinden kat'-ı ümmîd etmeyi men' etmesen,
Fart-ı isyanımla bulmazdım münâcâta mecâl.
Vâkıf-ı her hâlsin, yoksa n'olurdu hâlimiz? 
Çaresizlikte bize kalsaydı ger ta'rîf-i hâl?
Sabr ile me'lûf kıldın, ey Azîmu'ş-şân beni
Etmedim âlemde Sen'den gayre ben arz-ı melâl!
Derdinin dermanını Sen ver Niğâr-ı bî-kesin
Ey İlâhu'l-halk, ey Rabb-i kerîm-i Zü'l-celâl! ..
<end>

<start>
feryad ki feryadıma imdad edecek yok
efsûs ki gamden beni azad edecek yok
tesir-i muhabbetle yıkılmış güzel emma
virane dili bir daha bad edecek yok.
kes, varsa alkan bana ey tali-i dunum
sen var iken alemde beni yad edecek yok
hakkile bilir zari gönül halet-i aşkı
mahirdir o fende anı üstad edecek yok
yareb ne içün zari nigar şu cihanda
naşad edecek çoksa da bir şad edecek yok
<end>

<start>
mani oluyor halimi takrire hicabım,
üzme yetişir, üzme, firakınla harabım.
mahv oldu sükunum, beni terk eyledi habım,
üzme yetişir, üzme, firakınla harabım.
<end>

<start>
Yegane sevdiğin âlemde ben miyim şimdi? 
Sahih ben miyim artık muhatab-ı aşkın? 
Bütün o hiss-i amik-i fuad-ı pür şevkin
O ibtila-yi ezel, o alaik-i ebedi
Benim mi şahsıma mahsur? Bir daha söyle.
O sanihat-ı hazinin, o beyyinat-ı gâmın
Sahih, mülhimi hep ben miyim, bugün söyle.
Tahassüsatını, efkarını bütün söyle.
Getir şu kalbime dök varsa sevdiğim, elemin
Eden nedir seni rencud, bir daha söyle.
<end>

<start>
Yüzünden bir harf düştü, kış bastırdı
Okuyamıyorum seni, uzaklar çok pahalı
Bilet bulamıyorum, kar çok seviyor ağaçları
Senin saçlarını, dudaklarından bir öpüş
Havalandı, korlaşıyor günlerin acısı
Yazım giderek okunaksızlaşıyor, yaşımı
En iyi sen bilirsin, bir gece alfabesiz
Yüzünden düşen bin parçayken, uzaklara
Araç bulamıyorum, çıkagelmiştim bomboş
Saçlarında kalıyor ellerim, bu bilet neresi
İçindir bilmiyorum, yuvasız, yurtsuz ellerim
Kar, ağaçlarından süzülüyor, çiçek tohumlarında
Bir açlık, bir sabırsızlık, boynunda gizlenen
Benlerin arasında ara beni, fotoğrafını kime
Vermiştim, kaybolan fotoğrafına sor beni
Gözlerine çarşılar sığmıyor, her yer don
Yüzünden düşen harfte gizle beni, gidemiyorum
Sensiz bir yerlere, kala kalıyorum cansıkıcı
Bu kentin ölügözü sokaklarında, evlerinde
Yüzünden bir harf düştü, aşk gelip beni buldu
<end>

<start>
Yürür gece saatine bakıp gözlerindeki bene
Bahar seni, üç mayıs gülü  selâma durur
Sen gelince ben nereye giderim elimdeki klişeyle
Delice bir sevinç kapımdan ayrılmaz olur
Bu yaşam usul usul burdan sana yürür kimse
Bilmez  bunu, sırsız bir yüzün var senin demeye
Sen şu köşeyi dönünce birden ilkyaz girecek içeriye
Eli böğründe beklemekten kurtulacak çiçeklerim
Yaşını belli etmeyen bir gün belirirse fotoğraflarında
Aramızdaki cambaz uçurtma uçurur geleceğimize
Demek istemiyorum, sinir törpüsü sınırlı sınırda bir  an
Aklıma geliyor korsan olmaya heveslenişlerim
Tutsak günler elvermiyor  sana sefer yapmama
Anneler oğullarını kızlarını yitiriyor bahçelerde
Sızıntı tarih çelme takıyor çalar saatimin uykusuna
Babalar daha çok sigara içiyor seçimlerden önce
İncini takmış da Vâridât okuyormuşsun-silbaştan
<end>

<start>
Güneş mi sallıyor dalları
Dallar mı tutunuyor günışınlarına
Salınan bir ömür mü akşama
Dökülen sıva bekler mi ustaları
Kar ışığa bakıp çıkışıyor
Kent tülünü aralıyor gecenin
İşte burada beklediğim sendin
Sis düşün başını kaldırıyor
Dil iyileşmez bir yara
Özlem patlar günün elinde
Ölüm göz kırpar dilsiz kalınca
Dün neydi, bugün nerede
Boyadığım bir resimde misin
Kayıp kuşağın arasında mı
Kulaklığını takmış bir umutta mı
Aradığım ıskalanmış bir ömür mü
Adım atıyorum gölgene
<end>

<start>
gece düşleri alır götürür beni
sığınmacı akşamların hüznüne
- ne çok şey anlatılır ya da anlatılmaz
baskının direnmeye davetine
ölümlerin yeniden dirilmelerine
bir kent düşünün her evde bir yaralı
- ya ölüler ya ölemeyenler ya ölümü bekleyenler
düğünlere kan bulaşmış bir kez
- sevgiler tutsak tek kişilik hücrelerde
sular da çürür yetmiş iki gün boyunca
gece düşleri alır götürür beni
dimdik yüreklerin yanında nöbete
şarkı, türkü, şiirle dolmaya
kilit vurulmuş denizlerin dilinde
balıkçıların ağında mavi köpük olmaya
yabancı akşamların karanlık gülleri
mektupların yanıtsız kaldığı günler
acı haberler bizleri bekler kuytularda
yapraklar sessizce hıçkırır ezgilerimizi
gözlerin, dost gözlerin sönmeyen sevgisi
gece düşleri alır götürür beni
elimde bir gül fidanı
kaşların namlu gibi çatıldığı sedirlere
dillerin bıçak açmaz suskunluğu
karanlıklara, antlara, akşamalacalarına
ve sen gelirsin şafağın ilk rengiyle
penceremde kuş olmaya
<end>

<start>
Seni tanidim, kader kurbani dünyanin bütün poyrazları buradan geçti
Bir yol ayrımındayım kaç gündür, yazğım yolunu şaşırdı
Seni tanıdım, düşümün düştüğü düşeşle ben nasıl başedeciğim şimdi
Yeni başlıyor sorgum, yeni bir yaşama adım atıyor günahlarım
Seni tanıdım, kör bir kuyuyu açar gibi mektuplarla yolunu gözledim
Bütün gün batımları yüreğime  çizdi seni, gecem oldun
Seni tanıdım, bendeki seni ararken tanıdım seni, tarihimde gezinirken
Denizim Dalgalandı, yolumu şasırdım, dağına eşkiya durdum
Seni tanıdım, benden geçen seni biraktın bana, bu ben değilim
Kapına gelip durdum aynı kapıdan girmeye, aynı pencereye açmaya
Seni tanıdım, bende çaglayan seninle varım artık, ben geçtim
Aşılandım sana, bendeki sana, şurada duran taşa can verdin ya
Seni tanıdım, geleceğim yok, geçmisim öksüz, ocağına düştüm
Yaşım yok artık benim; dilim,dilim doğrandı, kıldan köprüdeyim
Seni tanıdın, yaşamımı yeniden gözden geçirmeli, bu kimlikle olmaz
Beni bana uğurla, seni bana bandın bir kez, bu ülke dar gelir artık bana
Seni tanıdım, yeniden doğmus gibiyim.
<end>

<start>
Biliyorum antolojilerde yok yerim
Biliyorum ben henüz gölgedeyim
Boşuna kesiyorum ben okuduklarımı
Alnımdan damlayan terleri siliyorum
Yazdıklarıma/dönüyorum yönümü dünyaya
Bağırmıyorum/susmuyorum/pencerem hep açık duruyor
Eyfel Kulesi'ni görüyorum ilk kez düşümde
Kendini aşağı atmak isteyen ilk Türk oluyorum
Uyanıyorum/düşümün sonunu ben de merak ediyorum
Biliyorsun birbirimizi bulmamız zor
Bu kadar anlamsız sokağın arasında
Bir kahvede buluşmayı da denesek olmuyor
Birşeyler eksiliyor aramızda, ama ne
Mendiline kim gül oyalayacak burada
Günlerdir mendil arıyorum sana
Gelmiyorsun ya da yetişemiyorum kapanışlarıma
Biliyor musun, bilmiyorum, yerim yok benim bu sokakta
Kimse oturdum diye sekiz yıl bu evde
Duvarına bir plaket asmayacak ardımdan
Yerim yok telefon rehberlerinde de
Çıkarıyor birileri benden önce adımı
Seviniyorum
<end>

<start>
Rüzgarı bırak çıksın dışarı
Gir içeri kapat kapıları dağlar dinlensin
Çıkar anıları kutulardan ömrün inlesin
Çocukluk çok uzak değil bu evdeki geçmişe
Bahçesinde kovboyların düelloda öldüğü günlere
Teyzeler kucak açar gece gelen korkulara
Düşler durmaz birbirine ağar genç yaşlı
Dün/bugün/yarın iç içe geçer dilden dile
Aşklar yürek yakar babalar nöbet tutar ateşli
Naz nazlı bedenlere pek yakışır kırmızı
Yanaklara tutununca utangaç bir sevdanın soluğu
Göz kırpan bir kaçamak uçuverir düşman çatlatan
Zaman bekler yangınımın başında, başım hep kalabalık
Alev sarar bedenimi kuşun konak arar ahşabı yeni
Küllerimin mini acısına gömülmeye izin veriyorum
Dumanım tüter gözlerim yanar bak hangi yazgı
Yazısız ilmek atar imzasız buluşmamızın anısı
Gecelerin bağrına gizlenir tenin seni bekleriz
Terin gözler gölgesini yıllarımın peşini bırakıp
Yıllarım gölgesiz gençliğimin peşinde aradığı sensin
Sızar dinmez bir sızı günlerime sızar mı senin de içine
İsteksiz bir renk gelir oturur şimdi de sevdiğim nerede
Yarınım nerede bekler kaçırdığı beni kilitle kendine
Bu kaçıncı yetişemediğim takvim sorumu şurada iğnele
Dar gelen ömrüme son bir bakış gibi geçip gitti rüzgarın
Benimle birlikte ders çalışan bir ömür kapatır kapıları
Bu yolunu gözlediğim gecikince meraklandığım çocuk kimin
<end>

<start>
Kimsenin kimsesi yok kendinden başka 
Böyle diyor ayyaşhaneden ayık çıkan tek adem 
Hayatın sırtına saplı ok bile yorgun haliyle hücumda 
Masalımız: Sonu ertelenmiş bir sevinç tablosu 
Nereye bıraksak iğreti duruyor dağlar 
Seni hangi buluta yakıştırsam beğenmiyorsun 
Sanki zili çalıp kaçan yaramaz bir çocuk geçiyor içinden 
Bütün kapılar sana açılsın düşlüyorsun...
Beni nasıl mıhlayacağını biliyorsun üstelik 
Buna dair yüzlerce kanıt bıraktım orta yerde 
Parmak izim iri iri gözükür, dedektife zorluk çıkarmam hiç 
Ama orada bir sevda hikayesi bulup da ağlarsa karışmam bak
Harcanmış hayatlar geçiyor gözlerimin önünden 
Ömür hiç bitmeyecekmiş gibi yitirilen som saatler 
Ne zaman seninle buluşsak 
Geriye doğru hızla sarılan bir yılan oluyor zaman
Haydi öyleyse itirafsız geçsin bu öykü 
Ne mutsuz başlangıç olsun, ne mutlu bir son 
Kristali silik teypten yükselen cılız şarkılar kadar uzakta mıyım?
Birbirine çarpmamak için tanrı kiralayan gezegenler kadar mı yakınım 
aşka? 
Toz bulutu içinde yuvarlanıp kaybolur sana getirdiğim çiçekler 
Belki çiçek tozu olup leke yapar kalbine
Ben seni deli gibi sevdim, işte bir daha söylüyorum 
Gözlerini kısarak çektiğin sigaradan çıkan duman kadar sahici 
İster gelişimi bir bando ciddiyeti içinde devral ve tempo tut kalbinle 
İster bulutlara tutunarak geçen o fiyakalı ömrüm bir adım daha 
atmayıversin
Olmazsa birazdan ben de kuvvetli bir son nefes çekerim sigaradan 
Bu sözler de buharlaşıp gider içinde uyuklayan öyküye
<end>

<start>
Hava soğuk: Kediler mart ayında sanıyorlar - çığlıklarından
anlıyorum. Tiz. Bir müzik gibi ruhuna işliyor
gidip gelen sancı: Acıdan mı doğar gülümseme? 
Saklı bir mücevhere tapınan o asi tahrik
göğsünü bırakıyor geleceksiz nidaya
Gevşek artık gözlerindeki gergin tel: Aşk
bitti, mevsim de. Nisan kimi ayakta karşılamış ki?
<end>

<start>
Çok mu uzar gecenin kendini kanıtlaması
bir yağmur tanesi hızını kesmişken sağanakların? 
Oysa sen deniz ortasındaki şaşkınlığımsın
Rüzgara da küstüm, küstüm işte, kimse bağışlamasın
Şarkılardan kaçışım hep bundan.
Siz hiç bahara çiçekten yoksun girdiniz mi? 
Benim kalbimin yarısı yaşadı bunu
Diğer yarısı da anılarla incindi.
Susmakla başlayan her elveda bir çerçeve parçalar
Duvara sığmayan görüntüdür hüzün
Kuşların olağan göçü sanırız
Meğer ki bir çiçek kendini erken soldurmakta...
Artık belaysa gecenin kendini aldatması
Yıldızlar hep yanlış yörüngeye dağılır
Bir bıçak darbesidir uçurum dipleri de
Kanattıkça çiçeklere eksik renk bağışlayan...
Gidişini sorsam, zamansız bir yaprak dökülür takvimlerden
Gel diyemem, yüzlerce mum birden söner kalır içimde.
<end>

<start>
Bu oyunda soylu bir sabaha dili dışarda başlanır
Nacizane bitkinlik: İner perde, kalkar perde, iner, kalkar...
Talih kuşunun ansızın başa müjde düşürmesi gibidir 
Akşamdan kalan halt
Unutkanlık masalı ezberlenir, olmazsa bir daha, yaşasın bilinçaltı! 
Kuşku da serpiştirilebilir araya
Nasılsa ipe un sermeye benzer aşk
Mehter takımının Brahms çalmasına ya da
Madem her imkansızın bir de ikizi var
Diyelim, zurnanın son deliği kulak patlatacak kadar tıkalı,
Bas o zaman nefesi, bir daha, olmazsa yaşasın bilinçaltı! 
Suların durulduğu mevsimler de vardır kalbin seyir defterinde
Her belanın olağan şekilde sürdüğü,
Canlı yayında dilin sürçmediği,
Özne ile yüklem'in çam devirmekten uzak durduğu...
Böyle anlarda hazrolda bekleyen acemi kıtasına benzer eller
Kepleri havaya savurur ilk 'rahat' komutunda
Daimi uğursuzluklara bedduaysa bu kasket yağmuru 
Yeşil bir sağanak niçin mahcup etmesin gökyüzünü? 
Düşlerden uzak tutmak esastır
Sonucu önceden yazılmış fermanı
Dağlar bizimdir çığlığı playback yapar her silkinişte
Önde bir bölük abazan dudaklarını ha bire oynatır 
Yanlışın ritmine uygun
En uzun boylular arkada trampet çalar nereleriyle
Dalına hızla yürüyen ekşi bir sudur ahali
Ne kadar sıkı tutarsanız tutun ucunu: sonunda patlangoz
<end>

<start>
Ben seni ne uzak sevdiğimi kış ortasında anladım
Dar geldi geceler, soluk almaya bin şahit
Ölümün ipucu bile gözüktü de aldırmadım
Bir kıyamet asıl yüzünü gösterdi esefle
Kalbimde saklambaç oynayan yılan hır çıkardı
Son sözünü saklayan Yusuf gibi kuyulardaydım
Hayatı karış karış karışladım da bir aşkı tanıyamadım
Bir de sabahları hangi renk suyun çarpılacağını yüzüme
Sen geceden kalan bayat yağmurların tasviri
Ne uzak sevmişim seni de anlayamadım
Kırık bir değneği öne çıkarıp saklıyorum yok olan yanlarımı
Birazdan şarkıma konan kuşlar da uçup gidecek
<end>

<start>
Kar ortasında kaldık. Buydu belki görüp göreceğimiz
En büyük sürpriz. Dağlar geçit vermedi, sıralı
Otobüsler, tedirgin sürücüler, mola yeri telaşı
Acıtıyor şimdi içimizi uzaktan duyulan bir kırık bozlak
Kırşehirli Neşet Ertaş, Muharrem oğlu, kendi halinde abdal
O, sazı kıracak kadar tutkulu
Biz, uzanıp kara tutunacak kadar...
Gelip geçtik olmayacağız başımızı taşlara vurup vurup
Taşın suyundaki sır kalbimizdeki sır olup kaynaşacak hayata
Kar ortasındayız. Donmuş mazot korkusu, kendini
Geceden saklayan yıldızlar 
Hepsini senin için avuç avuç toplamaya geldim. Ben.
Tek başıma. Yanımda binlerce düş ışıltısı. 
Yanımda kimsenin bilmediği bir puslu fener
Kalbime tuttukça adın görünecek. Yıldızlar cebimden taşıp
Ömrüne eklenecek. Sen hiç farketmeden uzayacak ömrün.
Aşk mıydı? Kara saplı bir kızak mı? 
İkisinde de üşüdük, yönümüz değişti, gökyüzüne vurdu kalbimiz
Şimdi ellerinde fenerlerle ikimizi arıyorlar
<end>

<start>
Hepsi bir eski tüfek nazında güzel 
Ertelenmiş destanları omuzlarında çapraz fışek 
Ne ki düşleri bir atımlık baruttan ibaret 
Sıktikça geri tepiyor hayat
Üç kişilik bir asansör değil mi ömür? 
Sen iki göbeklinin arasında tost olursun 
Ha bire arıza yapıp duran alarm düdükler korkuyu 
Saplanmaz ama kalbine: Azraili insanın kendiyse ıslık nafile
Demek konuşmayacaksm ve şarkılar uçuşmayacak rüzgârda 
Aşk kelimesi de zaten yarım bir heceden bozma 
Sana biçilen coplar ve elektrik tesisatı ne acemi 
Cücelerin başına üşüştüğü bir merak çarmıhısın
Adını silmek için seferber oldu cümle alem 
Kitabına uyduralım diye ölümünü ne çıyanlar cavladı 
Sonunda Nuh'un gemisine yazdılar talihini 
Arkayı dörtlediniz sen ve Sıpıtılıp atılmış üç maymun daha 
Sus diyene gözleriyle dil döken bir sürgün mangası yani
Tombaladan çıkmıŞ bir yolculuk oldu hayat 
İte kaka sevdiniz, deli dolu aştınız kalbinizi inciten her soruyu 
Ne büyükmüş ki cezanız bir tufan salgınında duruldu ancak
Şimdi gözleriniz kan çanağı 
Çanak tutmadığı için bu götlek haritaya 
Nuh sana 
Tuh sana demediği için kalbiniz kendi öfkesine 
Yenildi hazırun: Bir koca korku çadır kutdu çocukların böğrüne
Ama neyi bicerse bicsinler anılara 
Velev ki bir gözyaşı kalmıştı o da unutulsun 
Avamın en büyÜk asaleti ölüm 
Madem gemi battı batacak filikalar allaha emanet 
Bütün lordları toplayıp kamarada sikmeli
<end>

<start>
Benim bir kalbim vardı
Kusursuz inciler döker yağmur dilenirdi
Sular akar gider, günışığı şaşkın
Her gazete sayfasında bir bulmaca bahanesi
Önce ömrümüz sarsıldı, sonra tek sıra kuyruğa girdik acının önünde
Ardından yapraklarını döktü aşk:
Kimse anlamadı sonbaharın geldiğini...
Hep yıldızları sayıklayan güzel kız
Yengeç bir umut kıskacıdır bilmez misin? 
Burçlar bazen zamansız mevsimlere işaret
Onu uğursuz sağanaklara göstermez misin? 
Serin bir sonbahar gecesi
Ben, kalbim ve yıldızlar
Hepimiz hayata deli gibi bağlanacak kadar yalnız kaldık
Hepimizde aşkın çınlayan nefesi...
Benim bir kalbim vardı
Gölcük’te yağmur var
Kırık bir gökkuşağı varlığını duyurmaya çalışıyor
Her şey paramparça olacak bir süre
Tanrı’nın sözü bile.
Düşlerimin kış uykusundasın
Hiç bitmeyecek bir mevsimin ortasında
Bu yüzden her dem sürecek anıların tazeliği
Gözlerin toy bir badem olarak kalacak...
Söz bazen zavallı şarkı,
Bazen şiir boşluğa atılan kırık taş.
Benim bir kalbim vardı
Coşkulu işkenceler yaşayan
Her çığlıkta içindeki yarayı kahramanlık nişanı sanan
Artık umursamıyorum mu sanıyorsun susan çığlıkları? 
Taş devriydi: Önce anılar gömüldü, önce yazılmamış mektuplar önce şarkılar.
Bu sessizlik haksız bir kıyamet değil de ne?
Benim o kalbim suskunluğu bozan klarnet,
Yivli tüfeğin teptiği omuz,
Bir ömrü sıfırlayan sırat köprüsü...
Söylenmedik ne mi kaldı bu mevsimde?
Bir şeyler kaldı mutlaka: Mahcup bir ıslık,
es geçilen bir demet anı.
Artık hepsini elbirliğiyle saklıyoruz	
Küçük bir çocuğun maymun resimli çantasında
Yıllar sonra meraklısı çıkıp açarsa
Kendi hüznünü de bulsun diye.
Ömrümüz bir ay tutulmasıydı
Kendine sarıldıkça kayboldu rengi
Aşk için maviydi diyorlar, denizi andırıyor en çok
Gemiler uzaklaştıkça o da eskiyor
Kocamış bir kurdum artık değneksiz köylerde
Çocuklar kuyruğuma teneke bağlayıp hazrolda şiir okuyor
Hayır çıldırmadım, en az deli dumrul kadar yokuşun başındayım
Elimde hangi parçalanmış şarkı varsa dağıtıyorum çocuklara
Gölgesi kırık bir ömre düşen aşk nasılsa ganimet sayılır
Benim bir kalbim vardı
Taşımadı bunları.
<end>

<start>
Kınından zor çıkan bir bıçaktır bazen hayat
Dönmez geriye hiçbir yıldızın alın yazısı
Haydi o zaman rakıyı susuz dipleyelim 
Çalsın tefler deli edene kadar polis devriyelerini
Dadak Hüseyin klarnetten bir ömre meydan okuyan nidâ çıkarsın
Değil mi ki gece de gündüz de hep aynı öksüzü doğuruyor
Sonra bir köşeye pusulasız notsuz terkediyoruz onu
Salın işte her oyun havasında
Bir bıçağı kınından çeker gibi okşayarak
Önüne bir düello konuldu sen daha bir karışken
Ya ebenin duasıyla dünyalar senin olacak
Ya ebeninkini göreceksin bu dünyada.
Kıpti ile kirmanç bu cümbüşün akortsuz iki teli
Hayatı bir ucundan yakalıyor kırık parmaklar
Sızlaya sızlaya itiraf ediyor nasıl geç kaldığını.
Atları hazırlat Çeribaşı, kilimleri hepten kaldırt
Çıtası eksik kalmasın toplarken çadırları
Şopar aşkı neymiş görsün namussuz coğrafyalar
<end>

<start>
Yağmuru bekledi koca gün, beklemek zûlmüş gibi 
İçinde gezinen yedek bulutu gözlerine sakladı 
Yollara düşmeyi denese aynı ağaçlar aynı hizada 
Elini kalbine koyar koymaz gelsin uyku sığınağı
Yoksa fırtına mı demeli uykuya? Öyle aniden 
Üzerini örter gibi yıldızların, geceyle didişerek 
Her yıl bir yaprak daha düşüyor çınardan 
Yaşlı bir aslanın boynu bükük dönmesi gibi ormana
Dibine kadar mağlûp, dibine kadar mağrur, dibine kadar munis 
Sürçülisan işte, hangi söz tam oturmuş ki yerine? 
Bir atasözü diğerini tutmuyor, kelimeler sırılsıklam 
Yağmuru bekledim diyorum, koca gün, koca ömür
Kocadı içimdeki çocuk, bıyığı terledi 
Yaş kırk iki oldu, tevellüt 963, ama hâlâ doğmamış 
Dünyaya gözlerini açmaya çalışan bir kartal sabırsızlığı
<end>

<start>
Tahammül bir nefes alıp verme kuyusu
Boğaza düğüm, düğüme ilik, iliksiz bir cevap
Her suça bir yedek katil yazıldı kuşlar
Afsız aşklara aldırış, etme ne olur
Bizi muaf tut bu seferlik efkârdan
Ne kimse anlayış göstersin diye erken kalkmalar
Ne yolu tutmalarda bir dumrul hevesi
Beş damarım varsa kalbe giden
Beşi de tıkalı odla
Orada cehennemî bir vesika, tahammül
Cenan amcam, amcık amcam, gençliğimi geri ver
Demeyeceğim, ağzın açık kalsa da avaz avaz
Çünkü hayat bir fırçadır, fır fır döner vurur
Bir kazık frendir, toslatmaz kolayca kör duvara
Ama sen sen ol uykuna sahip çık
Rengârenk beze çit atlayan koyunları
Onları hizaya sok, ense tıraşını iyi teftiş et
Bizim uykumuz çeyrek asırdır uyku değil
Ama gam da değil, gamlanma
Burcu akrep azrailin, bu kesin, yükseleni ikizler
Benzeşip durması buna delalet her caninin
Bundan ateş ettikten sonra kendi portresine karşı esnemesi
Ya biz niye ortasından yakaladık treni
Katar katar, kıtır kıtır keserken buza kalbimiz?
İnişi iniş değil bu yolun
Çıkışı bubi tuzaklı nisan şakası
Ah amcam, amcık amcam, haydi sayıkla içindekileri
Kaç bulutu gömdün ömrüne de siyahlar coştu her mevsim?
Hangi küheylân kişnedi de zamansız
Zor attın kendini bu kâbustan? 
Derin komadayız görmez misin, aklımız kıt
Tiktak atıp zırıldıyor başucumuzda melâike
Söz diyoruz, aldırmıyor baytar, bir iğne daha
Ne kadar yırtınsak da hayat ıska her sefer
Cenan amca, Conan amca, göğsü fişeklim
Bunları görmez misin de defterin bomboş? 
Hani beyaz sayfa açacaktın kara bahtımıza da
Yanımıza kâr kalacaktı yediğimiz kazıklar? 
Tahammül: Kuyudan zor çıkardığımız nefes
Ti. Öttü gitti, boru gibi bir cevap hayata
Be amcam, küfürlere garkettiğim, gurka kılıklım
Susmak bazen sözü yayda germek değil mi
Elim titrek, dilim peltek, gözlerim ferişan
Hayat bu Cenan amcam, ne yaparsın
Ben diyeyim mazlumun ahının taksit zamanı
Nişan almışız bir kez alnına çok şükür
İtin götüne girsen oklar aheste aheste
<end>

<start>
Diş bilediğin her düşman bir dost kadar bilge
Kalbine sor istersen
Tıkanıp kaldığın yokuşlardan al yanıtı
Saatler on beş yıl öncesinden daha hızlı geçiyor
İbne ibre, sokulası akrep, don kişotsuz yelkovan
Hizaya sokulan bir karınca bölüğüydü ömrümüz
Yarısı çukurda kaldı masalların
Eksilmeyen bir yıldızlar kaldı
Hangisi el sallayıp gittiyse yedeği hemen dolu yerine
Bir hileydi ama
Tam da birinci giderken ayağının takılıp 
kıç üstü oturması o cengâverin
İster ‘tavşan taktiği’ deyin buna
İster harcayın gitsin sıradakini
Kalbin mi karışık sadece
Bunca beton dökülüp üstüne
Bir de fiyakalı ithafla süslenmişken geçmişin? 
Belki en iyisi unutup susmak her şeyi
Kırklanmış hayata vardın mı vardın
Artık senden evliyası yok bu hikâyede
Bu hikâyede senden hergelesi de yok:
Zavallı saatler kime sevgili olduğunu bir bilse
Ah be kopilim, sırıta sırıta sırat’ı mı buldun tam
<end>

<start>
Didişip durduğum kendim, siktir git cehennemin dibine
Bir daha ne görün beyazperdede figüratif hallerde
Ne tekkede kuyruk bağla talihine yeni bir kem eklenmesin deyu
Aşkta icrai rezalet çıkarmak maharet ya, sakla günlüklerini
Gün gün buharlaşıp uçsun kelimeler, çarkına sıçsın kalbinin
Herkesin içindeki celse başka, suçlar ağız dolusu
Caydırma beni yeni cinayetlerden
Kimi kimsesi olmayan kuşlar, öyledir ahali
Seveni de göt, sevmeyeni de 
Yırtıcıdır, kendi suratı perperişan
Göç sırasında kanatlarında hep yama 
Kimin hikâyesini kime yutturmalı? Söz verip unuttuk
Bir zamanlar biz, herkese rağmen, iki yanı keskin kılıç
<end>

<start>
Ağlardan kalbini kurtaran ince bir balıktı belki o
Kılçığı en çok kendine batacak 
Uçsuz denizler eskitemedi yine de 
Düşlerini maviye vurdukça kudurdu bahtı
Esir düştüğü bütün aşklarda aynı ses 
Yanlışa olta atmanın hüznünü söyledi 
Bir gazel atımı o mezelik yazgısı 
Masalar devirdi kavgalarda da sıyrıldı bari
Yüzgeçleri ne parmaklar kanattı erken sabahlarda 
Ay, kendi artığı saydı sonraya kalan o hüzünlü şarkıyı 
Ne yapsa bitmedi derindeki kabarcık 
Suçu yüzüne okundu sıcak denizlerin eşiğinde yakalandığı an
Dalgalar yeminli tanıklık yaptı tövbesiz cesaretine 
Aşkoldu ona yüzkızartıcı mavi kaçamak 
Ah denize hançer gibi saplanan kılçıklı çiroz 
Özlemenin sırası mıydı nöbete durmuş yakamozları?
Alemin bütün tekneleri sana düşman yazıldı o şafak 
Kimse aslında kimvurduya gittiğini anlamadı kimsesizliğin 
Şimdi kaybolduğun yerde martılar bir ağızdan siren sesi taklit ediyor
<end>

<start>
Bir de aşk vardı 
Ellerine epey uzak 
Kalbine yabancı 
Ani sözlerime teşne
Duruldukça sular mavi akıp giderdi 
Denize yakıştıramazdın yaralı martıyı 
Bembeyaz iz kalırdı kalbinde
Ben hep uzak mı kalacaktım?
Sınırsız özlemelerin yazgısı bu 
Ellerin aklımı alır yıldızların arasında kaybolurdu
Sen hiç kaybolmadın ama 
Ne umutsuzken bir çentik çizdim takvimden 
Ne yaralı kalbime yarasalar üşüştü
<end>

<start>
İç güveysiydim bu hayatta 
Kapının eşiğinde kendine olmadık hayaller yaratan
Ne zaman özeleştiri yapsam 
Aleyhime suç duyurusuna dönüştü kendi feryadım
Bundan geriye dönüş yok diyorlar 
Olan oldu, bundan sonrası yarışın son turları
Bakıyorum herkesin elinden kaçmış hayat 
Kim kimi arasa ne kendinde buluyor ne başkasında
Madem öyle bir desturla başlıyorum masala 
Dişimi sıkıyorum, dilimi ısırıyorum, dünsüzleşiyorum
Yine de kalbimde kırıntılar kalıyor her vakit 
İp koptuğu an beni eskiye fırlatıveren
Benim de bir şürekam varmış demek 
Bir düş, bir kelime, bir şükür özlemi
Şeytanın günde dört kere dürttüğü ademin tekiyim 
Afsız bir günaha karşı ömrünün dibine kadar zebani
Aşklar son buldu ama, buna bir harf daha eklemek olmaz 
Kurutulmuş bir çiçek şimdi hayat kalbimizin satır arasında
Dedim ya içgüveysiydim... Horlandım, ezildim, üzüldüm 
Sonunda benim kadar kimsesiz olduğunu anladı dünya
<end>

<start>
Kendime ilân ettiğim savaşta otuzdört yıl devrildi
Devirdim düşlerime bahşedilen çamları da
Niçin bütün güzel kadınları seviyorum ama birine aşığım? 
Ah bu yanıtsızlık belki ömrümün nişânesi
Sayım yapıldı: Düşlerinden bir adım geridesin
 ve ömür böyle bitebilir 
Aşk böyle sona erebilir,
 nasılsa alışıldı bir mevsimin henüz tamamlanmadan elvedasına
İklim böyleymiş, külâhıma anlat,....................
<end>

<start>
Şairlerin yağmuru es geçtiği yıllardayız
Tosbağa meraklısı diye ti' ye alınanlar birer galip sayılır mağlup
Çocukların adlarını nüfus kütüklerinden silmek üzereyiz 
Damla
Çağla
Nehir
Bulut
Yok artık, hiç olmayacak uzun bir zaman
Aşklar zaten birer cirit oyunuydu
Kimse duramıyor azgın atın üzerinde
Herkes birbirine borçlu
Bir cebinden umut eksilten
Ötekine hüzün dep....................
<end>

<start>
Tutunduğun kabuslar içimi tırnaklıyor
Orada bir çocuk alnına kan sürmekte uğur getirsin diye
Aşk kaç bucak ötede? Kimse bilemedi, amansız kanamalar devam
Kanamalar soluksuz devam, bir derviş yön gösterse herkesin adımları ters yönde
Kır düştü mevsimsiz yaprakların üstüne
Kıraç yolculukların kenarında hep ortası siyah işaret direkleri...
İğne yapraklarını döküyor ayın kalbinden vurduğu o ağaç
Evimizin duvarında yaralı bir resim asılı şimdi
Baktıkça gözlerimiz yoruluyor o renkler karşısında
O renkler gözümüzün fer nöbetçileri,
Kalbimizin gerili damarı,
Alnımızın geciken akı.
Ay selamsız kalmışsa şimdi Tanrı’dan habersiz bir hiledir bu...
Güpegündüz altımdan kayan koca bir taş idi o
Yarattığı boşluğu kimse farketmeden binlerce nergisle kapatan
Bazen alabildiğine cadı
Tırnaklarını hayata geçirirken
Benim de canım çok acıyor
Canım çok acıyor, kendimi tokatlayıp da dindiriyorum yıldızların hüznünü ancak
Senden kaçtığım her gece günah çıkardığım bir tanrılar engizisyonu
Zangoç inadına ezan sesine ayarlıyor cezamın kesildiği anki gong sesini
İninde boylu boyunca uzanıp avuçlarını göğe açan bir çakalım
Hangi günahı unutmaya kalksam öteki ışıldıyor mum eşliğinde
Kalbimi yalnız sana emanet etmiştim oysa
Söyle hangi kilidi kaybettiysen onun ağıdını yakayım
Hangi yıldızı seçtiysen o kaysın gözlerimden
Bir kadeh susuz rakıyı soluksuz içtin de şaşırdı kalbim
Ne zaman seni çok sevdiğimi söylesem
Sesini hafifçe inceltip “Yalancı” dedin bana
Ne zaman ayrılırken yüzümü denize döndüysem
İskeleden bir hayalet uğurladı sanki beni
Biliyorum ne kadar özür dilesem yeni yağmurlar yağmayacak saçlarına
Bir kez gücüne gitti çünkü ani gitmelerim
Neler mi yitiririm o masalın sonu yavan biterse,
O aşk kaynayıp giderse bir yığın ayrıntı içinde? 
Kursağımda bir ....................
<end>

<start>
Benim dışımda bir şeyler oluyor hayatta
Uyanık davranıp sezemiyorum perdenin ötesindeki dünyayı
Ben senin için şiir yazıyorum örneğin
Sen neredeyse bana garip aşklarını anlatacaksın
Tanrıyla bir sözleşme de imzalamadım oysa
Sırata adım atamayacak kadar yorgunum<....................
<end>

<start>
Düz bir çizgiye oturmadı hayatın
Yine de bahçede güller açmaya devam ediyor
Uçaklar yine rötarlı kalkıyor, trenler hep hamam gibi sıcak
“Hayat devam ediyor” deyip avutma beni
Dursun artık Serkisof marka es....................
<end>

<start>
Dışarı çıktım cin çarpmış büyücü gibi,
uğursuzluk tutkunu, gece daha yürekli; 
şeytanı düşleyerek, yaptım tersliğimi
kır evlerinin üstünden, ışıktan ışığa; 
kimsesiz şey, on iki parmaklı akıl fukarası.
Böyle bir kadın tam kadın değildir.
Ben böyle birisi oldum.
Sıcak mağaralar buldum ağaçlar arasında,
tavalar, oymalar, raflarla doldurdum 
gömme dolaplar, ipekler, bir sürü öte beriyle; 
akşam çorbası pişirdim kurtlar ve periler; 
yola getirdim yoldan çıkmışı.
Böyle bir kadın yanlış anlaşılır:
Ben böyle birisi oldum.
Arabana bindim, arabacı.
çıplak kollarımı salladım geçtiğimiz köylerde,
son ışıklı yolları keşfederek; hayatta kaldım
ateşinin hala kalçalarımı ısırdığı yere
ve tekerlerin döndükçe kaburgalarımın kırıldığı.
Böyle bir kadın ölmekten utanmaz.
Ben böyle birisi oldum.
Çeviri; Nurduran DUMAN
<end>

<start>
Şehir yerinde değil,
sıcak gökyüzünde boğulan bir kadın gibi
yükselip kayan karaşın bir ağaç dışında
Şehir sessiz, kaynıyor gece onbir yıldızla
Ah! yıldızlı yıldızlı gece! 
Ben böyle ölmek istiyorum
Hareket halinde. Her biri canlı
Ay bile esniyor turuncu rengiyle
sürmek için çocukları, bir tanrı gibi, gözünden
Yaşlı ve esrarlı bir yılan yıldızları yutuyor
Ah! yıldızlı yıldızlı gece! 
Ben böyle ölmek istiyorum:
Atılıp kollarına gecenin canavarının
O büyük ejderha tarafından yutularak
Hayatımdan kopmak istiyorum, izsiz işaretsiz
Ne bir dans
Ne bir ağlama.
<end>

<start>
İkiye ayrılırım
ama ele geçireceğim kendimi.
Gururu kazıp çıkaracağım.
Makası alacağım
ve dilenciyi kesip çıkaracağım.
Bir kaldıraç alacağım
ve dışarı çıkaracağım
içimdeki Tanrı’nın kırılmış parçalarını,
O’nu tekrar bir araya koyacağım
bir satranç oyuncusunun sabrıyla.
Kaç parça?
Binlerce gibi hissediliyor,
bir fahişe gibi giyinip süslendi Tanrı
yeşil su yosununun sümüğüyle.
Yaşlı bir adam gibi giyinip süslendi Tanrı,
ayakkabılarının üstünde sendeleyerek.
Bir çocuk gibi giyinip süslendi Tanrı,
tümüyle soyunuk,
derisinden bile,
soyduğunuzda bir avokado kadar yumuşak olan.
Ve diğerleri, diğerleri, diğerleri.
Ama onların hepsini ele geçireceğim
ve içimdeki Tanrı’nın tam bir ülkesini 
kuracağım – ama birleşik,
yeni bir ruh yaratacağım deriyle süsleyeceğim onu
ve sonra gömleğimi giyeceğim
ve bir ilahi söyleyeceğim,
kendimin şarkısını.
Çeviren; Dilek Değerli
<end>

<start>
Sözcüklere dikkat edin,
olağanüstü olanlarına bile.
Çünkü olağanüstü için yapabileceğimizin en iyisini yaparız, 
kimi zaman sözcükler arı gibi sokarlar
ve bir öpücük bırakırlar iğne yerine.
Parmaklar gibi değerli olabilir sözcükler
Ve kaya gibi güvenilirdir sözcükler
kıçınıza sokarsınız onları.
Ama hem papatyalar hem de bereler gibi olabilirler.
Yine de severim sözcükleri.
Tavandan düşen güvercinlerdir sözcükler.
Dizlerimde oturan altı kutsal portakaldır onlar.
Sözcükler ağaçlardır, yaz'ın bacakları,
Ve güneş, ve onun tutkulu yüzü.
Ne var ki sözcükler sıklıkla yanıltır beni.
Söylemek istediğim o kadar çok şey var ki,
Bir sürü öyküler, betimlemeler, atasözleri, vb.
Ama sözcükler yetersiz kalır,
yanlış olanları gelip öper beni.
Kimi zaman uçarım bir kartal gibi
ama bir çalıkuşunun kanatlarıyla.
Yine de sözcüklere dikkat etmeye
ve kibar olmaya çalışıyorum.
Sözcüklere ve yumurtalara özenle dokunmalı.
Bir kez kırıldılar mı olanaksızdır
Onarılmaları.
Çeviren: Tuğrul Asi Balkar
<end>

<start>
Öfke,
kara bir orak gibi,
kuşatır beni.
Her gün,
bir Nazigötürürdü,
sabah saat 8'de, 
bir bebeği
ve kahvaltı için hafif ateştepişirdi tavasında.
Ve ölüm bakar ilgisiz bir gözleve kazır tırnak diplerindeki kiri.
İnsan şeytandır,
Bağırırım avaz avaz
.İnsan bir çiçektiryakılmamalı,
Bağırırım avaz avaz.
İnsançamurlara bulanmış bir kuştur,
Bağırırım avaz avaz.
Ve ölüm bakar ilgisiz bir gözleve kaşır kıçını.
İnsan minik pembe ayakları ile,
olağanüstü parmakları ilebir tapınak değildirama bir keneftir.
Bağırırım avaz avaz.
İnsan, bir daha asla bardak kaldırmasın.
İnsan, bir daha asla kitap yazmasın.
İnsan, bir daha asla ayakkabısını giymesin.
İnsan, bir daha asla gözlerini açmasın
bu tatlı Temmuz gecesinde.
Asla.Asla.Asla.Asla.Asla.
Bağırırım avaz avaz bütün bunları.
Yalvarırım Tanrı işitmesin beni.
<end>

<start>
Bir kadın olmaktan bıktım,
bıktım kaşıklardan ve postadan,
bıktım ağzımdan ve göğüslerimden
bıktım kozmetiklerden ve ipeklilerden.
Hâlâ masamda oturan adamlar vardı,
sunduğum çanağın etrafını çevrelemiş.
Çanak doluydu mor üzümlerle
ve kokusundan dolayı sinekler üşüştü
ve babam bile geldi beyaz kemiğiyle.
ama cinsiyetle ilgili şeylerden bıktım.
Geçen gece bir düş gördüm
ve ona dedim ki…
“Sen cevapsın.
Sen kocamdan ve babamdan çok yaşayacaksın.”
Zincirlerden yapılmış bir kent vardı o düşte
Jan d’Arc’un ölüme erkek giysileriyle götürüldüğü 
ve meleklerin doğasının anlaşılmaz olduğu yerde,
ikisinden hiçbiri aynı cinsten yaratılmamıştı,
birisi bir burunla, birisi elinde bir kulakla,
birisi bir yıldız çiğnedi ve yörüngesini kayıt etti,
her biri kendine boyun eğen bir şiir gibi,
Tanrı’nın işlevlerini yerine getirdi,
bir insandan farklı olarak.
“Sen cevapsın,”
dedim ve girdim,
uzanarak kentin kapılarının üstüne.
Sonra gevşetildi etrafımdaki zincirler
ve yitirdim bilinen cinsimi ve son görünüşümü.
Adem benim solumdaydı
ve Havva sağımdaydı,
her ikisinin de mantık dünyasıyla uyumsuzlukları yüzünden.
Kollarımızı birlikte birleştirdik
ve güneş altında gezinti yaptık.
artık bir kadın değildim,
bir şey ya da diğeri değildim.
Ah Kudüs’ün kızları,
kral beni odasına getirdi.
Karayım ve güzelim.
Açıyorum ve soyunuyorum.
Kollarım ya da bacaklarım yok.
Bir balık gibi bütün bir deriyim.
Artık bir kadın değilim
İsa’nın bir erkek olmadığı gibi.
Çeviri: Dilek Değerli
<end>

<start>
Gözlerin denizleri düşündürür insana,
Ve nasıl, enginleri aşıp gelen gemiler,
Fırtına akşamları, atılırsa limana,
Kalbim kirpiklerine öyle sığınmak ister.
Nedir, hiç düşündün mü, gemiler için kıyı,
Dalgalar ortasında ne demektir bir liman? 
Duydun mu tayfaların söylediği şarkıyı,
Bir geminin sulara demir attığı zaman?
Rıhtımda halat çözen çımacıya sorarsak,
Rüya ufuklarını, düşündürür bir gemi..
Yurdundan, karısından, çocuklarından uzak
Kaptanın gözlerinde tüter dönüş özlemi.
Bırak, bütün bir gece hayallerinle yorgun
Gözlerim gözlerinin sularında uyusun.!
<end>

<start>
Tanrım, kabahatım açık:
Ben insanlara inandım.
Onlarda Sen'den bir ışık,
Yahut bir gölge var sandım.
Nerden anlar, ne bilirdim,
Çamur varmış cevherinde! 
Nasıl düşünebilirdim,
Bunu Sen'in eserinde?
İnansam da, aldansam da,
Hepsi bir kapıya çıkar; 
Benim kalbimde, kafamda
Yalnız senin ateşin var.
Kulun olmak gururundan
Başka nedir ki kusurum? 
Aydınlanarak nurundan
Karanlıkta görüyorum.
<end>

<start>
Sen, güzellikte namı şanı olan,
Ben, bu halin esiri bir şair.
Türlü adlarla söylenen destan,
Hep bu sevdayı anlatır gibidir.
Yok, bugün eski tipte bir Leyla,
Yok masalarda duyduğun Mecnun.
Yaşanan hep o vakadır hala,
Ta ezelden devam eder bu oyun.
Bize kalmış değil mi Adem’den,
Onu cennetten attıran dava? 
Takma adlarla binbir alemden
Gelenin aslı aynıdır: Havva..
<end>

<start>
Damdan, duvardan usandım
Biraz ışık, biraz hava
Başka dünya yok mu Tanrım
Güneşi, suyu bedava
Çayırlar boyunca yeşil
Denizler boyu mavilik
Dostluklar hesaplı değil
Değil sevgiler güneşlik
Günahlardan soyunarak
Bütün bilgilerden yoksun
Karşındayım, çırılçıplak
Bana sır ver, ne olursun!
<end>

<start>
Yeşil bir örümcek ağı gerilmiş,
Üstünde gökyüzü mavi bir tavan...
Örgünü bırak da yanıma uzan,
Bu mevsime uymaz aşktan başka iş.
Her yerde bir ateş tutuşturdu yaz,
Nerdeyse benim de kalbim yanacak...
Bakışın buğulu, nefesin sıcak,
Dudağın kanarken tenin bembeyaz.
Alevden dilini kımıldatarak
O şeytan içimde gerindi yine; 
Beyaz ellerini avcumda bırak,
Muhtacım bir mermer serinliğine.
<end>

<start>
Yıllarca bir Burak sanarak tahtadan atı
Sürdüm yorulmadan sonu gelmez ufuklara; 
Artık kesildi dizlerinin sahte takatı,
Artık mecâli yok uzayan yolculuklara.
Yelken açınca mavi denizlerde bir hayâl,
İnsan, bu yolculuk sürecek böyle hep, sanır; 
Farkeyleyince sahili bir gün hayâl-meyâl,
Anlar ki yelken almanın artık zamanıdır.
Artık zamanıdır, bilirim, yelken almanın,
Hatta kürekle gitmek için yolculuk kısa.
Ah, işlemezdi kalbe derinden uzak, yakın,
Yaşlar ilerledikçe saatler yavaşlasa.
<end>

<start>
Yurdumda bir evlik toprak isterim,
Yayla olsun, yamaç olsun, düz olsun... 
Orada bir ömür kalmak isterim,
Yaz, kış olsun, bahar olsun, güz olsun.
Bir dam altı, gece barındıracak,
Daldan, sazdan yapma bir çardak olsun, 
İçinde kütükler yanan bir ocak,
Yünden veya ottan bir yatak olsun.
Çardağı sarmalı bir çiçek dalı,
Salkım olsun, gül olsun, leylâk olsun. 
Yakınlarda bir de su bulunmalı,
Deniz olsun, göl olsun, ırmak olsun.
Ekmeğim topraktan, suyum ırmaktan,
Katığım kâh zeytin, kâh peynir olsun. 
Mutluluk duyayım nefes almaktan,
Dost güvenilir, düşman bilinir olsun.
Tanrım! Başka bir şey ister değilim,
İçimde ne bir hırs, ne bir kin olsun. 
Yolumu beklesin, akşam, sevgilim
Bence güzel, ellerce çirkin olsun.
<end>

<start>
Gönlümde daima yeni bir yol hazırlığı, 
Her lahza başka beldelerin iştiyakı var; 
Yıldızların, ayın bile hasret baktığı 
Çöller, denizler, engin ufuklar ve yaylalar 
Bir sevginin hayalini takip eder gibi, 
Çok kere bir melal ile baktım ufuklara; 
Bazen coşup da bağrı derbeder gibi, 
Çılgınca bir karar ile aktım ufuklara. 
Aştım dumanlı dağları, engin denizleri, 
Cennet misali yurdumu gezdim adım adım, 
Aşık çoban çocuklarının saz benizleri, 
Mahzun yavuklular... Sizi gördüm ve ağladım. 
Yollarda anladım neye inler kaval sesi, 
Rüzgar niçin susar, neden ıssız bu yaylalar? 
Hepsinde bir garipliğin üzgün düşüncesi, 
Hepsinde ayrılıkları söyler terane var. 
Sordum dumanlı Akdeniz' in dalgın ufkuna: 
- Kalyonlu, dev kadırgalı sergerdeler hani? 
Daldın, güzel deniz, yine rüyalı uykuna, 
Turgut Reis' le Barbaros' un nerdeler, hani? 
Her yerde ırkımızın izi, her yerde geçmişim, 
Her yerde ceddimin bana bir ders olan sesi; 
Toprakta, dalgalarda ve mermerde geçmişim, 
Her yerde Türklüğün o büyük ruhu, gölgesi. 
Durmaz eser başımda Uzunyayla rüzgarı, 
Her an tüter gözümde o hasretli Erzurum, 
Kars' ın melali, Erciyeş' in bitmeyen karı, 
Billur o çeşmeler ki, su içtim yudum yudum. 
Dört mervsimin de zevkini yollarda tatmalı, 
Koplar' da kar, İçel' de bunaltan sıcak nedir? 
Çöllerde bir yudum su, yeşil bir ağaç dalı, 
Bozkırlar ortasında tüten bir ocak nedir? 
Tarsus' ta bir Şubat sonu gül, fulya koklamak, 
Coşkun çağıltılarda akan bir köpüklü su... 
Bir çardağın serinliği altında bir hamak, 
İzmir' de Sonbahar günü bir öğle uykusu. 
Abdest alıp çınarlı şadırvanda bir sabah; 
Kılmak Yeşil' de vecd ile bayram namazını; 
İslama anlatırken ezan nerdedir felah, 
Duymak içimdeTanrı' ya bağlanma hazzını 
Ruhum zamana sığmadı, ebada sığmadı, 
Her lahza başka bir yer için coştu hasretim. 
Hala içimde yolculuğun sevdiğim tadı, 
Hala uzak diyarlara çılgınca hasretim
<end>

<start>
Bütün zevklerini tattım hayatın; 
İçkiler tortulu, meyveler buruk; 
Bir tat var içimde acıya yakın. 
Beden zevklerinden kalan: yorgunluk... 
Nedir düşünceyi tutan havada? 
Vücudu toprağa çeken ağırlık? 
Bir sonsuz denizde bir küçük ada, 
Yelkenler yırtılmış, kürekler kırık.
<end>

<start>
İlk defa, bayram sabahı 
Öpecek el bulamadım; 
Bekledim çağrılmadı 
Bir ana sesiyle adım.
Ellerim kaldı havada, 
Yandı, kurudu dudağım; 
Tanrım dört tarafım boşluk, 
Nereye tutunacağım?
Hangi yaşta olursan ol, 
Ananın yeri başkadır; 
Bütün yakınlar içinde 
Onun değeri başkadır.
Dertler, acılar, ağrılar 
Yok olur ana koynunda; 
Peygamberine sorarsan 
Cennetin yolu da onda!
Çocuklar bayram süsünü 
Çıkarıp karalar giydi. 
O sessiz kurban yağmuru 
Gözümden akar gibiydi.
İçim dolu, ellerim boş, 
Koştum Zincirlikuyu'ya; 
Mezar taşına sarılıp 
Bayramlaştım doya doya!
Yakınma
İnansam da, aldansam da 
Hepsi bir kapıya çıkar; 
Benim kalbimde, kafamda 
Yalnız Senin ateşin var.
Kulun olmak gururundan 
Başka nedir ki kusurum? 
Aydınlanarak nûrundan, 
Karanlıkta görüyorum.
Tanrım, kabâhatim açık; 
Ben insanlara inandım. 
Onlarda Sen'den bir ışık, 
Yahut bir gölge var sandım.
Nerden anar, ne bilirim, 
Çamur varmış cevherinde? 
Nasıl düşünebilirdim, 
Bunu senin eserinde?
<end>

<start>
İnsanlardan fazla söz açtım
Yakınmaya başlayalı; 
Yermek değildi maksadım
Dil durmuyor ne yapmalı?
Bilirim değişmez yasan,
Her şey oluruna varır; 
Tanrım, bunalınca insan
Yanar, yakınır, yalvarır...
Haksız değilim büsbütün,
Olup bitenler ortada.
Hepsini bilir, görürsün
Zaten, saklanmış olsa da.
Gizli kalamaz günahlar,
Gözü, kulağı var yerin.
Gece de olsa ne çıkar? 
Gökte yıldızlar gözlerin.
<end>

<start>
-I-
demiri yaman çekiçlerdi amcam
ben kavları ocağa ekerdim
terlerdi ergenliğini şafak
kömürler nar koparıp sağılırdı
vişne soyunurdu demirin tavında
boşlukta değişim maviyle tüterdi
köpürürdü maşanın ucuda güneş
körük coştukça/tan kızıllığı solurdu
kusardı demir pasını/sonra
ben kömürleri yakutla süslerdim
-II-
demiri gözyaşlarıyla silerdi amcam
ben yalıma havalar yüklerdim/usulca
demir kanayıp içime sinerdi
orda/ipince dalbileklerimle koşardım
beynimde şahan yılkıların düşü/sonra
yılkılar ah/ah beni düşürüp giderdi
-III-
halk dağlarının ergin demircisi
geceyi düğümler/açardı kapıyı tanla
her geçen günden kıvılcım alırdık
yakutlar akıtırdık sürenin birikimine
her seher şafağı göğsünde üretirdi
her seher geceyi ergitirdi amcam
<end>

<start>
sağar damarlara solukluğunu
mızrağını mıhlar kurulur
sök sökebilirsen ömür boyu
seheri pasıyla kovalar
geceyle oynaşır çırılçıplak
çırılçıplak çiftleşir karanlıkla
kilitlenir bileklere şafağa karşı
tan yerini kapadım sanır devekuşu
<end>

<start>
Acı veren eciş bücüş yalanlarınızla 
Tarihte bizi karalayabilirsiniz 
Hatta her pisliğe tıkabilirsiniz de 
Lakin, toz gibi, yükseliriz biz hala
Arsızlığımız keyfinizi kaçırır mı? 
Niye kasvet çöktü üstünüze? 
Çünkü oturma odamızda pompalanan 
Petrol kuyuları varmış gibi yürüyoruz
Tıpkı aylar gibi ve güneşler gibi 
Kesinliği ile dalgaların 
Tıpkı yükselen umutlar gibi 
Yine yükseliriz
Bizi kırılmış mı görmek istediniz? 
Başlarımız eğilmiş, gözlerimiz aşağıda 
Gözyaşları gibi aşağı düşmüş omuzlarımız 
Hisli ağlamalardan zayıflamış
Mağrur oluşumuz sizi incitir mi? 
Zorunuza mı gidiyor 
Çünkü kendi arka bahçelerimizde 
Altın madenleri kazıyormuş gibi gülüyoruz
Sözlerinizle bizi vurabilirsiniz 
Gözlerinizle bizi kesebilirsiniz 
Nefret dolu varoluşunuzla bizi öldürebilirsiniz 
Lakin, hava gibi, yükseliriz biz hala
Çekiciliğimiz sizi bozar mı? 
Şaşırtır mı sizi 
Uyluklarımızın birleştiği yerlerde 
Elmaslar varmış gibi dans etmemiz?
Tarihin utancının kulübelerinden 
Yükseliriz 
Acıya kök salan bir geçmişten 
Yükseliriz 
Geniş ve atılgan siyah bir okyanusuz 
Fışkırıp kabararak dalgalarda taşırız 
Korku ve dehşet gecelerini arkamızda bırakarak 
Yükseliriz 
İnanılmaz berrak bir şafağa 
Yükseliriz 
Atalarımızın verdiği hediyeleri getiren 
Kölelerin umudu ve hayaliyiz 
Yükseliriz 
Yükseliriz 
Yükseliriz
(Still I Rise)
Çeviri: Şükrü Enhoş
<end>

<start>
Bana elini ver.
Bu şiir hırsının ötesinde
bir yer aç bana
hem seni götüreyim
hem de izleyeyim seni.
Bırak
dokunaklı sözcükler
ve aşkı yitirme sevdası
başkalarına kalsın.
Sadece
Bana elini ver.
Çeviren: Faris Kuseyri
<end>

<start>
Kadın bir aşk öpücüğü diledi adamdan
ve sarmaş dolaş geceler.
Birbirlerine bağlandılar
ağaçların arasında
tam da kıyıcığında suların.
Yüzü delik deşik ay, hatırlattı kadına,
asırlar geçmiş sanki aradan
Yunanistan'ı, Parthenon'u
ve Kleopatra'nın saltanat kayığını
anlatmıştı adam.
Ayağını
okyanusun tuzlu sularına
soktu kadın, dizlerine kadar.
Adam Alexander Pope'dan,
Bernard Shaw'dan ve
Çavdar Tarlasında Çocuklar'dan bahsetti.
Sandaletleri suya kapıldı kadının,
ellerini kuruladı,
ıslak alnını sildi sonra.
Odasına doğru yürüdü ardından,
Gözlerindeki yaşı sildi
Sakınmadan söyledi annesine:
"Şunu öğrendim bütün anlattıklarından.
Bir başkasını seviyormuş
Benim sevdiğim adam."
Çeviren: Faris Kuseyri
<end>

<start>
Hakikatı çıkarıp alamadım yalanın içinden
   ya da anlayamadım düşlerim gerçek mi,
Yalnız biri yanıltmadı beni tahminlerimden
   bu koca dünyada, o da seninle ilgili.
Yüzünün çizgilerine tek tek dokunmuştum,
   tanımıştım aşkı, hazırdım bedeline.
Büyüleyen sözlerle darmadağın olmuştum
   aklım benim, çoktan yitmişti bile.
Çeviren: Faris Kuseyri
<end>

<start>
Evlerine döndüler ve karılarına,
   bir defa bile hayatlarında,
   tanımadıklarını söylediler benim gibisini,
Ama... Döndüler evlerine.
Evin ne kadar da temiz dediler bana,
   hiçbir sözüm kimseyi incitmezmiş hatta,
   havam da gizemliydi belli ki,
Ama... Döndüler evlerine.
Bütün erkekler beni övüp dururlardı,
   ne de güzel gülüşüm, aklım, kalçalarım vardı,
   yine de bir gece geçirdiler benimle, belki üç, belki iki
Ama...
Çeviren: Faris Kuseyri
<end>

<start>
Geldiğinde bana sen, davetsiz, ansızın
Çağırıyorsun beni
   Hatıraların beklediği
Evvel zaman odalarına.
Bir çocuğu avutur gibi,
Tavan araları bana sunduğun,
   Günlerin bir avuç tortusu,
Öteberisi kaçamak öpüşlerin,
   Ödünç aşkların pılı pırtısı,
Ve sandıkları gizli sözlerin,
AĞLIYORUM
Çeviren: Faris Kuseyri
<end>

<start>
Gençken hep
Perdelerin arkasından 
Gelip geçen erkekleri izlerdim. Ayyaş erkekler, yaşlı erkekler 
Bıçkın delikanlılar.
Onların içini okurdum. Erkekler hep bir yerlere gider.
Orada olduğumu bilirlerdi. On beş
Yaşındaydım ve onlara biterdim.
Penceremin altında duraksayacak,
Omuzları tıpkı
Yeni yetme bir kız göğsü gibi dik,
Ceketlerinin arkası
Kalçalarına vurmakta.
Erkekler.
Gün gelir avuçlarıyla
Kavrarlar seni, nazikçe, sanki
Ağacın son kuru yaprağıymışsın gibi. Ardından
Sıkıverirler. Sadece azıcık. İlk
Seferi güzeldir. Çabucak bir kucaklama.
Savunmasızlığınıza sızıverirler. Birazcık
Daha. Ve acı başlar. Korkuya teğet geçen
Bir gülümseme belirir. Hava buhar 
Olduğunda
Aklın sıçrar, şiddetle patlar, 
Kibrit çöpü misali. Paramparça.
Senin özündür
Onların bacaklarından damlayan, ayakkabılarını lekeleyen.
Dünya normale döndüğünde yeniden,
Ve dilin damağın kuruluğu geçerken
Bedenin kapanıverir. Ebediyen.
Hiçbir anahtar açmaz.
Sonra aklın penceresi 
Kapanır. Orada, dalgalanan
Perdelerin ardında erkekler yürür.
Bir şeyleri bilerek.
Bir yerlere giderek.
Fakat bu kez sadece
Durup, izleyeceğim.
Belki.
Çevirmen: Doğacan OKKAN
<end>

<start>
Uzanarak dün gece
Düşünerek
Suyun susamadığı
Ve ekmeğin taş olmadığı yerde
Ruhuma nasıl bir ev bulacağımı
Bir kanıya vardım en sonunda
Ve sanmıyorum ki bu konuda yanıldım
Ki hiç kimse
Fakat hiçbir kimse
Burada yalnız başına yapamaz.
Yalnız, yapyalnız
Hiç kimse, fakat hiçbir kimse
Burada yalnız başına yapamaz.
Bazı milyonerler vardır
Harcayamayacakları parayla
Dolanır karıları ölüm hayaletleri gibi
Blues şarkıları söyler çocukları
Pahalı doktorları vardır
Taştan yüreklerini sağaltsınlar diye.
Fakat hiç kimse
Hayır, hiç kimse
Burada yalnız başına yapamaz.
Yalnız, yapyalnız
Hiç kimse, fakat hiçbir kimse
Burada yalnız başına yapamaz.
Şimdi dinlersen can kulağıyla
Söyleyeceğim sana bildiğimi
Toplanmaktadır fırtına bulutları
Esmektedir şimdi yel
İnsanlık acı çekmektedir
Ve işitirim şikayeti,
Değil mi ki hiç kimse,
Fakat hiç kimse
Burada yalnız başına yapamaz.
Yalnız, yapyalnız
Hiç kimse, fakat hiçbir kimse
Burada yalnız başına yapamaz
Çeviren: İsmail Haydar Aksoy
<end>

<start>
-SELAHATTİN ÖĞRETMEN
Kırık köyünün büyük beyaz okuluna,
Pencerelerden bir baktım,
Selahattin öğretmenin sesi geliyordu.
Öğrenciler taş kesilmiş ....................
<end>

<start>
Naçar kaldım dağların başında
Boynumu rüzgarlara verdim
Ne yapsın insan böyle olunca
Bir şar....................
<end>

<start>
Kentin saat beş kalabalığında
Kırsal yalnızlığımı yaşıyorum
Hiç bozguna uğramamış gibi
Devinimli gel-gitlere karşı
Nasıl duruyo....................
<end>

<start>
On sekiz yaşın nisan günleri
Dünya bir kızın gözlerinden ibaret
Hayat bir tas su içimi
Ne zaman ol....................
<end>

<start>
Bencillik en çürük yanımız
Her an çeker paçamızdan
Sıfır noktasına indirir bizi
Atlayıp geçersek ne iyi
Yoksa h....................
<end>

<start>
Günler nisandan mayısa doğru gidiyor
Dumanlı dağlarının üstünde bir yeri
Bir....................
<end>

<start>
Temmuz ayında annem uykuya daldı
Ekinler sarışındı tarlada. Gök 
çekti küreklerini bulunmaz bir limana 
Unutulmuş bir köyde 
küçücük mutfak pencereleri 
el salladı. Babam 
uzun uykusundan uyandı
Ladik'de bir jandarma, dayayıp başını 
nöbetçi kulübesinin soğuk camına 
sevdiği kadını anımsadı 
kalbini banıp ayışığı mürekkebine 
geceye mührünü bastı 
Yürüdü posta katarı 
Raylar şafağın şahdamarından fırladı
Temmuz ayında yeryüzü öksüz kaldı
<end>

<start>
1.
ter kokan yorgunluğuyum nefes nefese bir günün
güneş dolanır usuldan çekilir çocuk sesleri
savrulur duvarlara, ağıtlara soyunuk tedirgin güzelliğin
rengi üşüyen tablolara çizilir ekranlarda
yutarım sözcükleri bakışlarım damlar esrik
          dilimi keserler
konuşabilir diye günderimi rüzgârlarla
sevmişim mapusluğuna çiçekler ağlar avuçlarım
parklara koşarım ivecen sırtüstü uzanırım çimlere
dişlerim bir çöpü parçalar sonra dudağımı
yapraklar bürür göğsümü/gökyüzü alnıma düşer
yumulurum papatyalara yüreğim sorgulanır
saçlarını zulum örer kızların
kurşun sıkar hüznüme eşkıya aşklarla saklarım adını
2.
tutuklu gülüşlerime kalem kırılır biryerlerde
biryerlerde soluk pembe yalnızlığını susar nesteren
acılar sindi, alkımlardan baharı damıtan ellerime
    ölümün beyazlar yüzüme
geçemez olurum balıkçı çarşılarından, şimdi,
ürkek bir dil sürçmesi kaldırımlar sırtlanan sesin
– koşardık yalınayak, tümden coşkuyduk hani, sarsar geçerdik
o ezgi nasıldı, unuttuk mu yoksa kimi şarkıları!
sevişmeli sokakta yürür gibi yalın, kollarım uzadıkça uzadı
3.
kent duvarlarından tanırsın beni dizilip yan yana ölünen
yollar tutulup aranırken sevdana solmuş yüzüm
titrek ışığında sokak lâmbalarının bekçi düdüğü
köpek havlamalarına boğulurken ıslığı rüzgârın
sanma ki, pıhtılaşır damarlarımda kan
yalanlar manşetleri, çığlıktır kuşatmalardan artakalmış cesedim!
4.
çoktandır hoyrat akşamlar dağlamış göğsümü
okşayarak sıcak bir nefesi uyanmak isterim
yanar o mevsim duldasında gözlerimin cerenler uçar suya
yüreğim barikatlar coşar avuçlarıma zulasında günlerin
öpüşlere ıslayıp yanaklarımı gezgelerden kaçak
asılmış boynum sancılanmış adımlarla çıkagelir
    titreşirim dudaklarında
(haziran-ekim 1983, Ankara)
<end>

<start>
-Ece Ayhan'a,
"Bir Askeri Şairin Ölümü! " için-
Sultanahmet'te sabah. İlk günışığı
uyku süpürür saçlarından çocuk
ve Allah bir bardak çayın buğusu
Eğilirim kalbine yeryüzünün
güz de eğilir. Uğultusu
yolcusuz ilk tramvayın. Kalkıp yürür
boya sandığından kartpostal kadın
Ardısıra Nisan göğü ve Allah
fısıltısı çınar yaprağının
Masallara inan! Masallara inan! Ey
Mahzun Doğan'ın çocukluğu!
Kadıköy İskelesi'nde öğleüstü. Küflenir
günışığı ansızın. Kuytusunda bir kıraathanenin
yeryüzü küflenir. Çözer palamarlarını çocuk
ve söz, suların köpüklü teni
Yunuslara inan! Yunuslara inan! Ey
Mahzun Doğan. Yunuslara ve aşka!
Sirkeci'de işporta tezgâhından sarkan
bir ikindiüstü. Allah tramvaya biner
Konuş ey
Nisan göğü
- Masalların üstünden tramvay geçti!
<end>

<start>
1.
dostlar’dan soracaksın, düş yaprağı
ince, oluklu kaldırım taşlarında
nalçaların ezdiği
yağmur duaları sanki
unutulmuş
birden anımsanan
güneşli
öğle üzerleri
Bütün çiçek adlarını sayıp
dökül
üşü esmerliğine
birden
buğulu bardaklara uzanınca neden
mevsimlerden
güz, telleri çamurlu
gitarıyla
kırevinde gözlerinin
bir flaubert’im, annesi ırmak
ışıyan dizeleri kör bir şairin
kolonya şişeleri
mehmet akif
bismillahir
(rahmanir) 
rahim, yüksek sesle
aşkın kalbi terkedişi
fiyatlarımıza kdv. lütfen
hüznün dışardan getirilmemesi
2.
otel ay’dan soracaksın, fal sütunlarında
bir adresim vardı
kül
şimdi konsolda
çekmesinde masanın
terliklerin çırpınışında
kanat vuruşunda fincanların
ayağıma dolaşan marmara caddesi bir bulmaca
sesimizde mimozalar
soldan sağa: darmadağın-
desem inanmaz, sesimizde bu turuncu tayflar
artık tütmeyecek bir duman
gibi duran kadın
yukarıdan aşağıya: yıllardır oturulmamış
sandalyelerin bakışı, kullanılmadan
eskiyen gülümseyiş
tanıksız cinayetler
perdelerin açık unutuluşu
niçin bir fırtınayı andırır çıplak omuz başların
çaprazına: tam da dudakların
bardağa dokunduğu yerde
bir torna tezgâhı
niçin en çılgın mimarıyız uzaklıkların
3.
alın bir anlık ısıtın kalbimi
ey balkonu güneş gören evler
koynuma karanfil sesleriyle akan ey
işte söndü ışıklar, kovulduk
yüzde dört garsoniye. lütfen
hüznün masalarda unutulmaması
ağustos ’88, ümraniye
<end>

<start>
yasak bir kitaptır yaşadığım
oysa; betimleyemem on beşinde güzelliği.
         ellerimdeki coşu
         ve susuşum böylesine
         buruk bakışlarımdaki anlam
         çiçekler kadar temiz
         ilk öpüşler gibi suçluluğum
         sığmazken bir ömre
ömür; sığar (mı)  bir dizeye! ..
(temmuz, 1983)
<end>

<start>
yüreğin göynümesinde tanıdım acıyı sultansuyu’na sürgün
yazları yaylamış çobansı gülüşler kucakladı ürkekliğimi
yalın ve duru, hep o türkü gözlerin alazında susan
seyriyip durur ayaklarımızda kızıl yoksulluğunu toprak
açlık dolanır damarları, meşe kokar kurşun
gezgede zulum, sakıncalı şiirdir bir içim su yıldızlar
donar gözelerde farlarla taranır dağ uçları
ay tutulur ihanet pusulu çalı gölgelerinde
özleminde gözdesinin alnı döğmeli gelindir ana
ıssızlık çöker de koyaklara yine yüzü çocuktur umudun
sonra bulutlar yağmurlarla döker kucağıma saçlarını
ıslanır sırılsıklam delifişek bir ezgi dudaklarım
ve balkıyan suskularda filinta gibidir yürek
daha rengini tatmamış güneşin aşklarla yıkanır ömür
(biraz gökyüzüydü kuruyan gözsularıma doruk salkımlarından
o, işvesine çıldır çıldır gizem birikmiş yağmur bakışlı
sabırlayıp öfkesini beliklerine sabah kokusu ayıklayan)
gönenir yaprakta servi, usulca boyvermektir yaşamak
koşarı bir sevda yorgunu çimen yeşili ayaklarımız
harlı avuçlarımızda esrik tadı güllerin
karapınar uzun havalarla sarsar sendini
akar sultansuyu bir başına uçarı
– ekmeği ekmekle yeriz / sabahları tütün sızlar dudağımız
konuşur uzun, çekmeyiz perdeyi, geceleri ateş yanar doruklar
harelenmiş tüyleri dağları koşar kaçak bir hüzün
yüreğin coşusunda tanıdım direnci sultansuyu’na sürgün
eylül-ekim, 1983
<end>

<start>
Beniunutma mı yesin akbaba?
Ne beklersiniz çakaldan,
postunu mu atsın, ya kurttan? Kendi mi
çeksin dişlerini??atsın, ya kurttan? Kendi mi
çeksin dişlerini?
Nedir hoşlanmadığınız
politikçi ve papalarda,
niye bakarsınız aptal aptal
yalancı ekrana?
Kim diker generalin pantalonuna
kan şeridini? Kim
parçalar iğdiş edilmiş horozu tefecinin önünde?
Teneke haçı kim takar
guruldayan karnın üstüne gururla? Kim
alır bahşişi, gümüş parayı,
sus payını? Soyulan
çok, soyan az; kim
alkışlar onları, kim
takar madalyaları, kimin
salyaları akar yalana?
Aynaya bakın: Ödlek,
gerçeğin sıkıntısına katlanamayan,
yanaşmayan öğrenmeye, düşünmeyi
kurtlara bırakan
en değerli takınız burun halkası,
hiç bir yanıltma aptal değil sizin için
en sıradan teselliler yeterli,
her şantaj insaflı olur sizin için.
Hey kuzular, kardeştir
kargalar size kıyasla:
Sizse dolandırırsınız birbirinizi
kardeşlik
kurtlara özgüdür:
Sürü halinde yaşar onlar.
Yaşasın haydutlar: Siz,
tecavüze çağrı yapıp,
boyun eğmenin çürümüş
yatağına atarsınız kendinizi,
inlerken bile yalan söyler,
parçalanmak istersiniz. Siz
değiştirmezsiniz dünyayı.
Çeviri: Ulla & Bekir Karadeniz
<end>

<start>
bir şey yapılması gerektiğini ve de hemen 
çoktan biliyoruz 
ama daha erken olduğunu bir şey yapmak için 
ama artık geç olduğunu bir şey daha yapmak için 
çoktan biliyoruz
ve işlerimizin yolunda olduğunu 
ve bunun böyle süreceğini 
ve bunun anlamı olmadığını 
çoktan biliyoruz
ve suçlu olduğumuzu
ve suçlu oluşumuzda bir suçumuz olmadığını 
ve elimizden bir şey gelmeyişinde suçlu olduğumuzu 
ve bunun bize yettiğini 
çoktan biliyoruz
ve belki de ağzımızı tutmanın daha iyi olacağını 
ve ağzımızı tutmayacağımızı 
çoktan biliyoruz 
çoktan biliyoruz
ve kimseye yardım edemiyeceğimizi 
ve bize kimsenin yardım etmeyeceğini 
çoktan biliyoruz
ve yetenekli olduğumuzu 
ve hiç ve gene hiç arasında seçme yapabileceğimizi 
ve bu sorunu temelden incelememiz gerektiğini 
ve çaya iki tane şeker attığımızı 
çoktan biliyoruz
ve baskıya karşı olduğumuzu 
ve sigaraların pahalılaştığını 
çoktan biliyoruz
ve her seferinde bir şeyin olacağını önceden kestirdiğimizi 
ve her seferinde haklı çıkacağımızı 
ve bundan bir şey çıkmayacağını 
çoktan biliyoruz
ve her şeyin yalan olduğunu 
çoktan biliyoruz
ve bir şeyi atlatmanın her şey değilde hiçbir şey olduğunu 
çoktan biliyoruz
ve bizim bunu atlatacağımızı 
çoktan biliyoruz
ve bütün bunların yeni olmadığını 
ve yaşamanın güzel olduğunu 
ve bunun her şey olduğunu
çoktan biliyoruz 
çoktan biliyoruz 
çoktan biliyoruz
ve bunu çoktan bildiğimizi 
çoktan biliyoruz.
<end>

<start>
bir tüy ağabeyim yitirdi
karga
üç damla kan döktü babam
haydut
bir yaprak düştü kara
ardıç ağacından
yavuklumun güzelim pabucunun tekini
mektubunu falancanın
bir yüzüğü bir taşı bir kucak samanı
savaş yere gömeli
çok zaman oldu
yırt mektubu
parçala pabucu
yaz yaprağa tüy kalemle:
ak taş
kara saman
kırmızı iz
ah bilmeyişim ne iyi
yavuklumun yurdumun evimin
ağabeyimle beni
adlarımız neydi
Çeviri: Behçet NECATİGİL
<end>

<start>
Yasaktır, insanları yakmak. 
Yasaktır, geçerli oturma izni olan
insanları yakmak
Yasaktır, yasal kurallara uyan ve geçerli oturma
izni olan insanları yakmak
Yasaktır, Türkiye Cumhuriyeti'nin varlığı
ve güvenliğini tehlikeye düşürecekleri
beklenmeyen insanları yakmak
Yasaktır, davranışları yakmaya neden olmayan
insanları yakmak
Yasaktır, yeterince boş zaman değerlendirme
olanaklarının bulunmaması ve ilgili yasa
kuralları bilmemeleri ve ayrıca oryantasyon
zorluklarından dolayı psikolojik olarak
tehlikede olan gençlere, kişiye bakmaksızın
kişileri yakmak
Türkiye Cumhuriyeti'nin dıştaki itibarını düşürmeme
açısından kesinlikle yapılmaması salık verilir
Ayıptır.
Olağan değil.
Genelleşmemeli.
Gerekli değil
Kimsenin yok böyle bir yükümlülüğü.
İnsanları yakmadığı için suçlanmamalı
hiç kimse
Reddetme hakkı var herkesin.
Uygun dilekçe formları yetkili asayiş dairesinde
bulunur.
Not: Bu yazıyı başka bir dile çevirenlerin, "Federal Almanya Cumhuriyeti" yerine 
kendi ülkelerinin resmi adlarını yazmaları rica olunur. Ayrıca bu dipnotun da 
çeviride kalması gerekir. (HME)
Çeviri: Bekir KARADENİZ - Ulla KARADENİZ
<end>

<start>
Bu kundak atıldığında dünyaya
daha dikilmeden bezleri
önce bahşişini ister papaz vaftiz etmeden
ancak tükenmiş epeydir rüyaları
terkedilmiş satılmıştır şimdiden
forseps henüz kavrarken başını
doktor bedel olarak aldığı tavuğu yemeye koyulmuştur çoktan
çeker poliçeyi tüccar
mürekkep ve kandan sırılsıklam mühür hava atar
saçılmış ve garantilenmiş
daha kliniğin bulaşkan kokusunda ağlarken
strateji saptayanlar, yoklama ve öldürülüş gününü
belirlemiştir şimdiden,
şarlatan basar başparmağını sözleşmenin altına
taahhüt ve israf edilmiş
halen hafiftir çirkin kırmızı ve zarif
net olarak ne kadar olur hangi ölçü geçer
ne öğretilir ve ne saklanır ondan
gelecek tükenmiş ve terbiye edilmiş
reddedilmiş ve hüküm giymiş
eğri eliyle havayı henüz yabancı gibi kavrarken o
belirlenmiştir süt ve telefona ödeyeceği bedel
ve gri yatağında boğulduğunda bellidir gaz fiyatı
ve yuyucu kadının ücreti de sonra
hesaplı örtülü karışmış
şu zırlayıp uluyan paçavra tomarı
doldurmazsa eğer tepeleme kuyuyu ve dağıtmazsa kini
hazırladıklarımız soğuk kanlı bir biçimde yolmazsa eğer
bilinmedik bir yazıyla halis zamanı tarif etmezse
satılmış terkedilmiş olur.
Çeviri: Ulla & Bekir Karadeniz
<end>

<start>
ısırgan bir yataktır gece
pembedir sanki çıtırdar ellerin
ah nasıl da gülerdi boynuma kenetlenip de
yaktı kavurdu gözü açılmadık yüreği cin
alevdir dolup taşan teknemin fora yelkenlerine
kayalıklar kirecinde tatlı kıyının
diş izleri tuzdaki, denizin yakıcıları
göster bana n'olur nerde kırık ayağın
karanlık gözlerinde kâfuru kokuları
kana batmış sürüklenmede bir ağıt yorgun argın
ey hınç, anarak sağırların birbirini bildiği
koyver gitsin şu son saatlarımı
içinden çığlıklarla bir ekspresin geçtiği
ne de kocaman oluyor bekleme salonları
garsonlar davulla duaya çağırıyor sanki
Çeviri: Mustafa ZİYALAN
<end>

<start>
inanılır olmasa da
düşünülebilir yine de
öngörülen gebermenin
gerçekleşmemesi
barış inmesi üzerimize
ciddî ciddî
yumuşacık
dayanılmaz
rengimiz uçarak açardık
haberi getiren mektubu:
hurdaya çıkmış
anlı şanlı fabrikalar
boşuna soyulmuş
toplantılarda
onca kuru elma: oyun kuruma
olasılık hesabı
bakışlar boşuna atılmış
o en son geleceğe
aracımıza
yanılmayan
kurbanlarının önünde yıkık
yapanları umarsız
akıllarına teslim olmuş başları
ömür boyu
bozmaya bizi hükümleri
sanki biz insanmışız gibi
düşünebilir yine de
inanılır olmasa da
oracıkta oluverirdi yıkım
üstümüze iniverseydi
o hiç mi hiç gelmeyeceği haberi
yıkımın
elden gitmiş olurduk
ta en başında yine her şeyin
Çeviri: Mustafa ZİYALAN
<end>

<start>
Ne etsen yaranamazsın
Ümit tüketmek seninkisi
Anladın artık
Yanaşma pazarlığa.
Vurmuşlar taşı sırtına bir kez, mahkûmsun,
Ne övgü ne yardım beklemek boşuna
Çetelen tutulmuş, koymuşlar kafalarına
Bir rahmetlik ömrümüz var şurasında şunun
Geleceği varsa göreceği de var ölümün. Sevinme! 
Vakit genç! 
Çıkar yol değil umudu kemirmek
Çıkmayan yolda işimiz ne? 
Ya it ya da iblisler sevişir
Kendi kaderiyle
Bırak kayaları kopsun yerinden
Dağlayacaksa yüreğini
Güneş dağlasın bırak! 
Düştüğün sarhoşluğu övme
Gazabına gazap kat dünyanın, öfkeye öfke! 
Geleceği kahkahalar
Dağları hınçla deviren
Sessizce yürüyen ümitsize doğru
Ümidi dişleriyle koparırcasına söken:
İnsanlar  gerek.
<end>

<start>
Takılıp kalmış bir noktada
Gölgesini içine düşürerek; 
Leke sabrın gücüyle büyür 
Tek başına
Uzanır güneşe dek, 
Arınır kirinden; 
Yürüyen ak lekeleri olur göğün, 
Mavi gök-uykusunun düş lekeleri.
Leke aşmaz sınırını,
Kendini bilir,
Durur bütün oturmuşluğuyla; 
Dağıtmaz, yaymaz gücünü
Siz dokunmayınca.
Leke lekelenmekten korkmaz,
Kurtulmuş geleceğin ürküntüsünden, 
Alabildiğine özgür; 
Sevincimin kumaşında parlayan
Üzüntü lekeleridir,
Silip de bir türlü çıkaramadığım
İçimin dökülen mürekkebidir.
<end>

<start>
Yıkmak yıkılmaz sanılan o duvarları 
Bir anda en geniş etmek en darları 
İnmek inilmez sanılan mağara diplerine 
Bir meşale olmak yalnızların en gariplerine 
Sürüklemek boş çuvallar gibi uçurumları 
Öze girebilmek için bir yana atmak yorumları 
Patinaj yapmak ölümün buz tutmuş pistinde 
Alışkanlık halinde durmak tek ayak üstünde 
Çizmek yaşamak haritasını alınteriyle, kanla 
Yönelmek ölümsüzlüğe doludizgin son imkânla! ..
<end>

<start>
Açıklığı sever, 
yansıtır gizli dünyasını, 
yüzünün bin bir yanıyla 
çoğaltır dileklerini»
Renk cümbüşünde 
köşelenerek inceltir duygularını, 
her yontuluşunda bir giz parlar, 
büyülü dünyasında yaşar şiirin.
Prizma
açar ağzını,
renk halinde dökülür sözcükleri; 
ışık dolaşır damarlarında,
her düşüncesi yansır dışa.
Saklıyacak hiç bir giz kalmamış 
saydam yüreğinde görünen.
<end>

<start>
-1-
Alev aynalar yandı göğün her noktasında 
Görünmeyen bir elin tuttuğu oltasında
Yakalandı binlerce şimşek ahtapotları 
Bir dev homurdanarak tutuşturdu otları
Gök yangını büyüdü ufkun dört bir yanında 
Aydınlandı dehlizler gecenin ormanında! ..
İdam hükmünü yazdı ve kırdı kalemini 
İstese de bozamaz gök-yargıcı yemini
Ödensin günahları, ceza görsün suçlular 
Alevden kaleminin parçaları uçtular
Tertemiz sayfa açtı büyük gök-defterinde 
Yaşadık mutluluğu boşanan gök terinde! .
<end>

<start>
Gittin, dağ gibi büyüdü yalnızlık
Issızlığın iki ucunda şimdi sen varsın 
Tam ortasında: yokluğun yokluğun yokluğun 
O konuşsa konuşur, sussa susarsın
Gittin, taş atarak denizlerime 
Halka halka genişleyen anıların kaldı 
Girdin çıkmamak üzere dehlizlerime 
Birden yaşamanın hızı azaldı
Gittin, boşandı içimde sevincin yayı 
Kim öğretecek bana ah, sensiz yaşamayı
<end>

<start>
Kara kuşları ölümün 
Konarlar can dallarımıza 
Yere sürünürcesine uçarlar 
Görüntüleri yansır duvarımıza
Sessiz ötüşleri tedirgin etmez 
Sadece gözlerimiz için yaşarlar 
İsteseniz de vurup öldüremezsiniz 
Çünkü çıkmayan canları var! ..
<end>

<start>
İdam tutuklusu, sorgusuz, yargısız 
geçirmişler sırtına daracık bir gömlek; 
ölmedi asansör her gün asılmaktan, 
dünyayı yer ve gök arasında sandı, 
sürdürdü bir kısır döngüde yaşamasını. 
İnsanlar girdiler telâşla bir hırsız 
gibi sessizce gövdesinden içeri, 
aldırış etmedi, atmadı bir adım ileri; 
alıştığı bir inilti oldu yaşaması. 
Ama insanlar ondan ne kadar uzak! 
her gün içindeydiler, anlıyamadılar, 
asansörü sürüklenen ceset sandılar.
<end>

<start>
Taş susar,
çözülmez kasları;
susmayı susar
konuşmayı da,
Dışa vurur içinin katılığı
yokluğa direnen acı bilincini:
açmak büsbütün göğe
atışı taşlaşan yüreğini
göktaşı gibi fırlatmak sonsuzluğa,
bir pırıltıyla delmek karanlığı,
çizmek yeni baştan varlığını,
kurtulmak yükünden ezen dilsizliğin;
ölüme, yokluğa karşı
uyanmak dinamit uykusundan
müthiş patlamalar gebe,
içinde yoğunlaştırdığı sessizliği
atmak bütün gücüyle ötelere! ..
<end>

<start>
Bir kez daha denedim yalnızlığımı, 
içimin kopmayan ipinde sallandım, 
ürküttüm bulut kuşlarını gökyüzünün, 
sonsuzun çizgisiyle sınırlandım; 
bir gün çaresizlik içinde kalmışken 
hiçlik ordularımı çoğalttım kendimden, 
geçtim ölüm bataklığını hıncımla kurutarak, 
köprüler kurdum umutsuzluğumun putrellerinden. 
Ben zamanı müthiş gücümle durdurarak 
kurdum sessizliğin duran saatlerini, 
Birgün her yanımdan kuşatılmışken 
bir kez daha denedim kendime tutunmayı; 
öyle genişlettim ki denizlerimi 
ben koydum yerli yerine adalarımı 
ve öğrendim kıyışız, limansız yaşamayı.
<end>

<start>
Ölüm öldü Elleri ellerinde kaldı Bir ozanın
Koca ölüm Nasıl sığdı içine Daracık bir ânın
Ve gömüldü yüreğine yaşamanın! ..
<end>

<start>
İçinde birleşmekten 
öte bir özlem var; 
tek başına yaşamayı
arasıra hayâl eder fermuar.
Bazan inadı tutar, 
sıyrılır kolaylığından; 
güç yaşamalar arar, 
bulamaz, eder intihar
<end>

<start>
Makas düşünüyordu: ne çetindi görevi, 
kesmek, ufaltmak, kırpmak her şeyi; 
unutmuştu acımaktan gülümsemeyi 
taş kesilmiş yüreğin çelikleşen çığlığı.
Ben de isterdim kendimde denemeyi, 
bölebilmek içimdeki uzunluğu, sonsuzu; 
varlıkların en serti, en korkusuzu,
doğramak ne varsa kötü ve iyi.
Makas olaydım,
bölerdim uzayan can sıkıntısını, 
umutlarımı, ürkekliğimi, yalnızlığımı da; 
ölümümü kendime göre keser, biçerdim.
<end>

<start>
İsterdim ki toprağımda bile
Bir damla ışık bulunsun; 
Ey ölüm karanlığını bana
lşıklı bir tas içinde sun! ..
<end>

<start>
Bütün üzüntülerden kurtulmuş
mesafeler rahat ve sessiz yatıyor,
erişememek kaygusundan uzak
kollarını uzatıyor.
Serptim duygularımı mesafelere,
ben sonsuzda yaşıyorum;
dağılmışım parça parça bir kere,
ben bu muyum diye bakıp şaşıyorum.
Ne güzel mesafeler gibi olmak,
uzanıp yatmak boylu boyunca,
her türlü düşünceden ve kaygudan uzak
dolaşmak dünyayı bir uçtan bir uca.
Biz de ölümsüzlük denen yumaktan
mesafeler gibi çözülebilseydik,
tükenmek korkusu olmadan 
son noktaya kadar gidebilseydik!
<end>

<start>
Kalktı yatağından silkinerek dev,
yaktı duygularını alev alev,
sıyırdı ruhunu küllerinden,
soluk aldı üstüste derinden;
korku dolu bir kap oldu bedeni,
çağrıldığını duydu, dinlemedi söyleneni,
çıktı alışkanlığının çadırından,
gözbebekleri yanıp söndü bir ân,
geçti bir kararın tam ortasından,
koptu kuşkuların son halkasından,
dinledi ilkin yankısını sesinin,
İrkildi görünce büyüyen gölgesinin
kapladığını boydan boya gökyüzünü;
duydu kanında özgürlüğünü,
sardı beline kuşağını tehlikelerin,
duydu özlemim ölümsüz ülkelerin,
kasırgaları önüne katan bir hız,
düşüncelerinin çaktığı bir gök, yıldızsız;
sesinde yankısı ölümsüzlüğün,
bakışlarında utkuyu muştulayan gün,
doladı zamanı adımlarına,
basmadı güvenlik kaldırımlarına;
Gökte yıldızların tuttuğu alkış
devin ayak seslerine karışmış;
değişen bir gök altında uzak,
mesafeleri içine atarak
daldı bilinmeyenler ormanına 
karıştı ölümsüzler kervanına!
<end>

<start>
Adam yalnızlığını çözdü sokaklara,
umutsuzluğun güçlükle işlettiği yüreğini
gizilce ayarladı ölüme,
anlamsız düşlerin çözülen yükü
sırtında çağrışımların bin yıllık dinamiti;
intiharı yakasına takılı,
kim selâmlar artık onu?
yaşama rozetli insanlar değil,
hiç kimsenin görmediği
bir yabancılığın ender kumaşını giyinik;
korkusuzluğun bileği taşında sivriltilmiş
ucundan alev damlıyan bir bıçak
saplandı sokakların sancılanan karnına,
damarlarından kan yerine inilti aktı,
adam eğildi içti;
ortalıkta kimsecikler yoktu,
sokak, adam ve bıçak
düğümlendiler! ..
<end>

<start>
Ben bulup yitirdiğiniz: yuvarlak ve kaygan:
	Siz benim için bir denizsiniz
	çizgisiyim yokluğunuzun belli belirsiz bir iz
	ben o denizin dibinde dünyalarınızı tarayan.
	Ellerin dalgınlığı unutkanlığı tutmaların
	hangimiz size daha yakınız? 
	içinizde ne bulursanız yakınız
	ben size uzaktan bulanık gözlerle bakarım
	sırtımı dünyaya çevirdim bir büyük duvarım
	çekip çekip bıraktığınız balonlarım
	siz ben değilsiniz, ama ben onlarım:
	biriktirip de bir yere koyamadıklarınız
	yavaşlığa bürünmüş hız
	susmalarınızın yankılandığı dünya! ..
<end>

<start>
Okşanış dünyasında kedilerin vücûdu,
	çözülüvermiş düğümünden tembelliğin; 
	ben hiç kedi sevmedim, okşamadım hiç,
	onların fosfor artığı gözleri düşlerimde beni buldu.
	Kedilerin kuyruğudur dalgınlığım
	sürtünür gelene geçene; 
	çözülüşü rahatlık veren bir yumak ve sonra yine
	düğümlenişleri sımsıkı iki ucunda şehvetin.
	Tırnakları sipsivri, hani düşman? 
	bir süs gibi taşırlar, yaşamak oyun onlar için; 
	her zaman aramızda, ne gurur ne kin,
	bir gün siliverirler gölge-varlıklarmı biz duymadan.
<end>

<start>
Güz yoğuruyor teknesinde
	ölü yapraklarını hüznün; 
	—duaları yarıda kalan ağaçlar—
	yapraklar kopuk eller gibi yerde
	savruluyor başdöndüren bir hızla
	anaforuna yokluğun; 
	soluğunu tutan rüzgâr
	yavaşlayan yürek atışlarını dinliyor doğanın; 
	gölgeler tedirgin ve titrek
	son bir diriliş atılımıyla
	uzuyor ve siliniyor; 
	yıldızların söylemek isteyip de
	açıklamağa cesaret edemediği korkunç giz
	yaklaşan son'u duyuruyor,
	ölüm kalım savaşını sürdürüyor son yaz; 
	sokak ortalarında, bahçelerde ve parkta
	yaz kokuşmaya yüz tutmuş cesediyle
	boylu boyuna uzanmış,
	ölü gövdesini karıncalar götürüyor; 
	güz hazinesinin kapısını ardına kadar açmış
	borç üstüne borç ödüyor,
	iç rahatlığıyla yatacağı
o ak uzun uykusuna hazırlanıyor
<end>

<start>
Bir heykel düşünde canlandığını gördü
 Yayıldı damarlarına kan; 
 Soluk aldı, güldü, öksürdü
 Ve kımıldandı ardından.
Bahardı, aydınlık bir gündü 
 Gök uzanıyordu alabildiğine 
 Öleceğini düşündü
 Pişman oldu dirildiğine.
<end>

<start>
Zaman yelkovansız bir saat gibi 
Güçlükle duyarız işlediğini; 
Biz de bilmiyoruz kimdir sahibi 
Her vakit kurulu, her vakit yeni
Arar gözlerimiz boş kadranında 
Bir gizli işaret beyhude yere; 
Duracak sanırız ölüm ânında 
Bir daha bir daha çalmamak üzere...
<end>

<start>
Bütün umut raylarımı söktüler 
Bir takım adamlar gölge gibi sessiz 
Aysız ve yıldızsız bir gecede 
İçime katran ve zift döktüler.
Geçti üstümden ağır silindirleri korkuların
Asfaltlandı içim; 
Kaldırıldı duraklarım
Ben şimdi hiç görülmemiş otobüsler beklerim
Sevinçler ötesi garajlardan.
<end>

<start>
İsterdim ki olayım odasının eşiği
O ona değmesede her an yanında kalsın
Gelip  gitmelerinin zorunlu bileşiği
Başkaları desinler ey aşık sen aptalsın
bakardım o soyunurken uyur gibi yaparak
aynasına yansıyan o taşkın göğüsleri
ve ruhum andırırdı içimde yaprak yaprak
onun saf ışığıyla açılan kaktüsleri
dururdum bir köşede miskin bir kedi gibi
kımıltısız ne çıkar okşamasın elleri
olurdum aşıkların en sessiz en garibi
üzerimden atlarken dokunurdu bir yeri
onu gözetlerdim hep ta sabaha kadar 
o soluk alışları bana hayat verirdi
sevincin kalıbına döktüğü kahkahalar
üşüyen varlığımı ısıtarak erirdi
Sedat UMRAN
<end>

<start>
İrili ufaklı kubbeler 
Akisadalara gebeler 
Doğurdukları yalnız ses 
Duysun diye onları herkes 
Duaların içe işleyen sesini 
İnsanlar bilmeseler de görmesini 
Sağır kulakları açsın Allah 
Öğle, ikindi, akşam, yatsı ve her sabah 
Kurtuluş sadece dünyadan öte 
Varabilenler tam hürriyete 
Kavuşmanın sevincini tadanlar 
Kubbelerin ne demek istediğini anlar
Sedat Umran
<end>

<start>
Vinç
veriyordu vinç
ağırlığın şiirini 
paslı zincirlerin sesinde; 
gürültüyle düşerek 
koparmak istiyordu çelik halatlarını, 
denizin bittiği yerde bitmek, 
almak omuzuna sonsuzlukları, 
gitmek, gitmek! 

                             Sedat UMRAN
<end>

<start>
Koskocaman bir balya, hiç kimsenin görmediği
gümrüğün sansüründen gizlice kaçırılmış
bin tonluk acı~yükü sırtımda götürdüğüm;
belki ben daha doğmadan bin yıl önceden
bu ambalaj gizini çözen tek şifre
—tehlikeli madde— gözyaşından soğuk damgası
ya da kanmumuyla mühürlenip kapatılmış
yasak yaşamaların bana armağan ettiği
Almamazlık edemezdim ayıp olurdu çünkü,
en hafif olmak varken bu gece yolculuğunda
bir ân yanımdan ayırmadığım bin tonluk acı;
ama atamam ki odur duyuran bana yaşadığımı,
o olmadan nasıl anlıyacaktım soluk aldığımı?
Kadınlar, erkekler ve çocukların tüm mutlulukları,
darılmaların barışmalara getirdiği sevinç...
Her şeylerim kapalı odalarda bıraktılar,
örttüler iç'in iç'e açık pencerelerini;
aradıkları yoktu ki zaten her şey gözönünde,
ellerinin altında balmumu günleri
aynı modele göre biçimlendirdiler,
yonttular köşelerini tehlikeli yaşamaların,
törpülediler uçlarım kuşkuların;
uzun vadeli hesaplar, otomobil, apartman katları,
ay ay ödenen taksitler, bütün bir kuşağı yutan,
yanılmıyan hesaplar ve paranın birike birike
kişiliğe büründüğü, ortak olduğu yaşantılarına,
iğreti durduğu ve güçlükle tutunduğu iç düzende
Ölümün o kapkara soluğu gezinmiş aynalarda
görünüp kayboldular yarasalar gibi,
her gülümseme, her söz önceden hazırlanmış
mühürü ve imzası okunmayan bir dilekçe.
Ben o daracık kompartımanında yalnızlığın
bir gece yolculuğunun tek yabancı yolcusuyum 
yanımda bin yıllık balyası acılarımın! ..
<end>

<start>
Çıkmış dar çerçevesinden anlamın,
yaşıyor özgürlüğü içinde ânın
yorgun gözleriyle dalarak;
günler boş bir sayfa kadar ak,
düşüncelerin yokluğu içinde
tembel bakışlarıyla bir bunak
arıyor yaşamanın dışında
sanki tutunmak için bir değnek,
istiyor yaslanmak ve değmek
düşmemek için kendi akışında,
kaderinin bir köşeye ittiği
kırılmış bir oyuncak örneği,
taşıyor içi boş gözlerle
görüntü halinde gerçeği;
yıllar değmeden geçiyor,
alnında özgürlük rüzgârı,
sevinçler, acılar, umutlar,
iğreti, tavırlar hep yarı;
uzakta ışıksız bir nokta
yabancı her insan yığını,
zaman bile durur gibi akmakta,
yitirmiş aralar karanlığını;
simgeler, biçimler ve eşya
sıyrılmış korkulu özünden,
mutluluk akıyor yüzünden; 
çözülmüş bir düğüm şu dünya!
<end>

<start>
Açıldı sessizliğin sedef çekmecesi 
Kış yerleştirdi içine yeryüzünü
Süpürdü toz halinde ufalanan günü 
Uçuştu havaya bu tozun binlercesi
Gök mangalının patlıyan mısırları olmalı 
Boyuna yere saçılan bu iri iri taneler 
Kış'ın yeryüzüne serdiği bembeyaz halı 
Sessizlikten dokunmuş kim bassa deler
Bir öykü ne sonrası belli, ne öncesi
Toprağın kara defterinde ak yaprak 
Rüzgârın elinde kaldı birden koparak 
Biz daha okuyamadan silindi son hecesi
Bir süt kâsesi kaymak tutmuş yeryüzü 
Uzun bir bekleyişin için için kaynattığı 
Dağ birden öfkelenerek yuvarladı çığı 
Görmek istiyor sanki ondan ürktüğümüzü
Girdi sessizliğin büyük gemisi 
Kış'ın bir gecede kurduğu ak limanına 
Hemen karşılamaya koştu kimisi 
Kimimiz sokulamadık korkudan yanma
Biri var sessizliği işliyor gergefinde 
Ap-ak bir gül halinde koskocaman 
O incecik iğnesi batırıp çıkardığı 
Ne yapacak bitiremeden kırıldığı zaman
<end>

<start>
Beni çok sıkmayın
Ağlarım hüngür hüngür
Ben üzüntüsüz yaşayamam;
Binbir gözüm var
Her biri bir dünya görür...
<end>

<start>
Düşüncelerimin yumağını verdim sana
Çöz beni;
Dolaşıklığım senin yüzünden
İsterim bilmeni! ..
Tutsağım, sımsıkı tutmuşsun avcunda
Bir çığ gibi büyüsem de yüzyıllara
Uzayan bir çizgiyim paralelinde
Beni ne bir kimseye sor, ne de ara! .
<end>

<start>
gül bahçelerinden geçen yağmurlar
saçlarını dağıttı günlerime
yüzün şiir ülkem oldu / kuş sevinçleri yüreğin
sevgini serptim geçtiğim denizlere.
<end>

<start>
insanın yabanıl yanı kanıyor her gece
bir saatin sesiyle akarak düşlerimize
göçüp giden kuşlarla
bir yolun sorduğu soruları çoğaltarak
alıp başımı gitsem
taşlara sorsam / ağaç gövdelerine / yıldızlara
çocukların meraklı yüzlerine
kaldırımlarda ayak seslerim....................
<end>

<start>
kar yağıyor oynak bir havayı kollayarak
ömrümüze tanık bütün zamanlarına dünyanın
sesimizin bembeyaz bir sayfasına/ sonsuzluğa
akan günlerimizin çocuksu yalnızlığına
gri bir gökyüzünden ışıltılar sağılıyor
ardımızdaki ağıdın kilitli kapılarına.
çiçeğini özleyen kirazın yapraks....................
<end>

<start>
ne çok güzeldin
yüzünden günboyu ırmaklar dökülürdü 
haberin tam saatinde / akşamın indiği vakitte 
düşlerimiz havalanırken rüzgarın uğultusunda 
ıŞıltılı ipeğin telleri dokunurdu sesinde 
dilinden türkçenin en güzel iklimi yansırdı 
sözcükler soluk alırdı aynanın derinliğinde 
binlerce görüntünün önünde 
bakışın çınlardı seven bir....................
<end>

<start>
ürktü içimdeki kuşlar
bir katar kanat sesi yıkadı
haziran göğünü
yüzün bir buluta giriyordu o an
boynunu vermiştin bir çağlaya....................
<end>

<start>
bir kapının bir yüzü gökyüzüdür
bir yüzünde ağıtı gizlidir tüm annelerin.
içerde biçilen sözcükler çınlar / süt kokan ağızdan
bir bebek uzun yolculuğuna çıkar uykunun ufkunda
sobanın parlayan alevleri resmini çizer yalnızlığın
içerde sözcüklerin masalları dokuyan sıcaklığı
seferberlik trenleridir cephede kalanları anlatan.
içerde begonyanı....................
<end>

<start>
pencereyi açtım
elma ağacı serçe cıvıltısı
ve kedi
güneşle döküldüler saba....................
<end>

<start>
bakırcılar çarşısına kar yağıyordu 
uzun bir yolculuğun hüznünü giyinmiş yüzümle 
akşamı kuşanan bir kente giriyordum 
denizin sesinde eriyordu martı çığlıkları 
yorgun ağaçlar bulvarında telaşlı anneler vardı.
yaşlı bir çınar yaslanıyordu bedestenin duvarına 
tarihi kucaklayıp getiriyordu bu sinema afişi....................
<end>

<start>
geniş denizlerde kanat seslerimize takılan 
yıldızlar kayıyor boşluğuna aklımızın 
baharın çiçekleri öptüğü akşamda 
kanın sesidir ömrümüzün mavisine damlayan 
kuşlar ayrılık resimleri çiziyor yaşamın atlasına 
rüzgâr 
bir atkı....................
<end>

<start>
yürüdüm gecenin bir yerlerine tutunarak
gökyüzünü dolduran yıldızlar altında
kalbim suçlanışın akıp giden çağlayanı
ellerimde okunmamış mektuplar mürekkep izleri
gecenin g....................
<end>

<start>
göle bakan dağın utkunda
bir kadın uzanır iki canlıdır
suya en güzel ninnilerini bırakır
her gece ay hazar'a dökülürken.
kimler geçti bu ovadan atları eyerli
bir ağıtın yakıcı sesini katarak günlerine
nehre bakan bir çift g....................
<end>

<start>
ayakkabıları büyüktü annemin 
onlarda yorgun ayakları 
uyurdu 
güzdüzün 
uykuyu unuttuğunda gözleri.
oysa uyurken 
onlar uykusuzdu kapı eşiğinde 
savrulan suyun sesini <....................
<end>

<start>
şimdi burdaysak bir yanımızla
bir yanımız savrulur dünyanın bütün ırmaklarıyla
ilk hecesinde ışırız yaşanacak günlerin/ taptaze sesin
içinde
trenler yeryüzüne rüzgâr götürür düşlerimizden,
bursa cezaevinden uludağ'a bakarız ay vakti
konya'dan beyşehir'e pancar taşıyan ağır kamyonlarla
gül tadında bir sabahın güzelliğine dökülürüz
fırat'ın güneşli buğdaylara yüz süren suyuyla akarız
güneye
gözlerimiz kapatılır üstü....................
<end>

<start>
önümüzde sonsuzluğu toprağın 
taşları ve dikenleri ve gökyüzünü iterek 
girdiğimiz düşünceden bir gölge kalıyor geride 
simsiyah saçlarını rüzgâra vermiş uzun koşucu 
tetiği düşmeye hazır bir yüreği dayıyor 
kısacık ömrüne dolan güz güneşine ....................
<end>

<start>
aşk eskidi/yollar uzun
bir dalga kırıldı yüzümde
kar sesinde uçan çiçek
yüreğimde gülüşündür
sevgi bitmez/düş yaşatır.
bir gün olur gurbet başla....................
<end>

<start>
Günler
Hüznü yüklenip
Ağır prangalar gibi
Sancıyı taşıyarak
Uçsuz bucaksız gökyüzünün altında
Bizlere
Dev parmaklarıyle
Gelece....................
<end>

<start>
1935 yazında 
nazım/sare teyze 
piraye hanım 
bir ıhlamur ağacının gölgesinde 
bir fotoğrafa döküldüler.
ilk kez yansıyor yüzleri dizelerime 
bir haziran sabahını tazeliyor zaman 
kollarında savrulacağı yı....................
<end>

<start>
ben yürürken gökyüzü dağılıyor
yorgun çınarlar seriliyor önüme
martılar denizi bırakıyor
sevincine sığınıyor çocuklar
sesim kuşanıyor hayatı.
karlar savruluyor ışıklar içinden
dallarda aydınlığın çığlığı
buğulu gökyüzü çizil....................
<end>

<start>
insanın büyük serüveni yansımış mermere 
ellerinden fışkıran hüneri 
berrak bir gökyüzü oturmuş 
ölüme tanık yüzünün bir yanma.....................
<end>

<start>
Unutmak iyi olurdu elbet, 
Gerçekten bir dert
Unutamamak...
Ama düşündüm de
Unutuyor mu deniz dalgasını, 
Rüzgâr fırtınasını? 
Ya gök çakmıyor mu şimşeklerini
Zaman zaman? 
İnsan bir parçası doğanın
Zamansa bir bütün.
Ne bir yol var giden dümdüz
Ne bir duygu pürüzsüz, 
Ne de bir an, yaşanan tek başına
Yarınsız, dünsüz! ..
<end>

<start>
Ne bayram ne yar
Bırakın uyuyayım
Benim uykum var
Ateşböceği
Özlüyor seni şimdi
Yaz geceleri
Soruyor bülbül
Öyle güzel açar mı
Sevilmese gül
Gün gitti ama
Ressamı kıskandıran
Renkler orada
(Şiir Ülkesi 27, Ekim 2004)
<end>

<start>
Bir ağustos böceği
Ötüp durdu
Yıldızlı gökle
başaklar arasında
Bütün yaz.
Onun da vardı derdi
Kendine göre
Dünyanın ve insanların haline
Kızdığı olurdu
Fakat her şeyi unuturdu
Ötmeğe başlayınca.
Kış gelip de bir gün
Görünce karıncayı kapısında
Ne kadar şaşırdı düşünün.
Bütün bir ömrün yüküyle
Ümitsiz, kırık
Yalvardı karınca:
Ne olur bir şarkıcık! ..
<end>

<start>
Öncesiz, sonrasız bir zaman kavşağında
Yönünü şaşırmış yolcularız biz...
Bir uzak çizgide batarken güneş
Hayal mi, gerçek mi bir gün bilecek miyiz?
Bir gün bilecek miyiz kimiz, neyiz biz? 
Nereden bulmuşuz bunca acıyı, bunca sevgiyi? 
Nerede yalan, nerede gerçeğiz biz? 
Bir gün çözülse bu sır, kalır mı dersin güzelliği?
<end>

<start>
çocuklar ellerinde kitap
mektep yolunda. 
gençler kollarında bahar
saman yolunda. 
ihtiyarlar, gozlerinde sükun
allah yolunda. 
bir yoldur, akin akın insanlar, 
kimi olduğu yerde başından beri
kimi sonunda doğar..
kimi ağlayarak
kimi gülerek..
yolcu yolunda gerek.
<end>

<start>
Neden yaşama sevinci yok içinde? 
Güneş doğmuş mu bakalım 
Ağaçlar yerinde mi? 
Nasıl kuşkulanmazsın 
Anlamıyorum 
Mevsim kış mı, bahar mı? 
Ne farkı var 
Yaşıyorsun ya 
Nasıl uçmazsın mutluluğundan 
Anlamıyorum
<end>

<start>
Aramaz uzaklarda 
İnsan bilse. 
Mutluluk hiç bir yerde değildir 
Bizde değilse...
<end>

<start>
Bilin ki 
Bu açan güneş, 
Gülen gökyüzü 
Sizin değil 
Bir küçük çocuğun 
Duası için
<end>

<start>
Şu ışık, şu gölge 
Şu kara, şu ak 
Şu var, şu yok 
Şu mutluluk, şu keder 
Biri gelir, biri gider 
Sonunda hepsi geçer...
<end>

<start>
Bir nefes, 
Şuracıkta 
Bizi bağlayan 
Bir nefes 
Tüy gibi, ipek gibi 
Hafiften, incecikten 
Kopuverecek, uçuverecek 
Göğsümüze geri 
Dönmeyecekmiş gibi 
Bir nefes, 
Ucunda sallayan canı 
Düşüverecekmiş gibi
<end>

<start>
Uykular bile ne tatlıydı 
Ah çocukluk! 
Şimdikiler 
Yorgunluk.
<end>

<start>
Acını yen, yenme 
Sensin bu, senin evrenin. 
Bir çocuk sever gibi bağrına basta 
Alıştır onu kendine.
<end>

<start>
Anlamaz kıymetini görenler,
Dünyayı bağışlar bize..
En karanlık gecede bile,
Bir nur yağmurudur,
Yağan içimize…
<end>

<start>
Su bende ki susuzluğa bir damla olmaz..
En çoşkun akan sular,
En sakin yatan göl.
Yağsa, hiç dinmeden yağsa yağmurlar; 
Hep aynı ateşle kavrulur
İçimdeki çöl…
<end>

<start>
Çiçeğin ilk kokusu
Bahar rüzgarlarında,
İlk gülüşü çocuğun
Düştü yıldızlarla göle...
İlk hayret, ilk düşünce, ilk sevgi
Neredesiniz? 
Bir mavi kuş kanadında
Pencereme gelseniz...
Kavuşsam yeniden
Aydınlığınıza! ...
<end>

<start>
Bir ağacın olacak
Pembe çiçekler açan...
Her dalı, her yaprağı
Bana senden gelecek
Sevgi ağacım benim...
İyi, güzel ne varsa
Dünyada insanlara
Hep sevgiden gelecek.
<end>

<start>
Korka korka değil usul usul değil
Elim yüreğimde çarpa çarpa geldim
Aç kapıyı bak ne diyeceğim
Bir senin ellerinden bir senin gözlerinden
Dişlerinden dudaklarından
Nergisler Ocak ayında açtı
Kendimden bahsetmeyeceğim
Yediveren güllerden duvardan sarkan güllerden
Çocuklardan sabah erken okula giderlerken
Atlardan bahsedeceğim
Kan ter içinde atlardan
Aç kapıyı bak ne diyeceğim
Ne kadar küsülü çocuk varsa barıştırdım oynuyorlar
Tam kırk çeşit sarmaşık gül buldum penceremin dibinde açacak
Ekinleri dolu vurmadı,çekirge gelmedi,kurak olmadı
Yorgunum demiyeceğim,bir evimiz olsa demiyeceğim
Yüreğim daralıyor demiyeceğim
Bir baksan gözlerime başını çevirmeyeceksin
Yürüyüp gitmeyeceksin,elini çekmeyeceksin
Bir baksan gözlerime 
Dağda yakılmış ateşler göreceksin
Aç kapıyı kim geldi bak
Bak nasıl havalandı güvercin
Açmam diyemezsin artık
Aç......
<end>

<start>
Omuzundan havalanan martılar
Konacak yer bulamıyor
Önümde bir çam
Bir apartman
Sarmaşıklı sokağın solundan
Biraz sonra bir motor indireceğim denize
Biraz sonra ayak sesleri...
Açıktan trançaların yuvalarından
Seni çeke çeke getirdim kıyılara
İzmir körfezi biraz açılsın
Elimden düşen yüzük görünsün diye.
Küçükyalı'da bir pencereden bakılınca
O martılar mı senin omuzlarından havalandı
Şimdi bir yerlere konamıyorlar.
<end>

<start>
Yatağımı pencereye getirdim
Ay çiçekleri güneşe dönecek
Bahçelerden geldiği gün
Saksıda karanfil sallasa da
Ben üşümiyeceğim.
İlk okul çocuklarının söylediği şarkı
Kırlara doğru uzaklaşıyor
O zaman annem izin vermezdi
Şimdi doktor kızıyor.
Delik deşik ciğerim
Bu sabah ilk defadır
Kayısı ağaçlarına minnettar
Kayısı kokusunu bilecek
Ben sevineceğim
Ay çiçekleri sevinecek.
<end>

<start>
Yüzünün öptüğüm yanı artık çekimser kalamaz 
Binlerce bayrakla açılmış yürüyor 
En önde gideni tanıyorum 
Beyazıt'ta görmüştüm 
Bir daha padişah geçemez bu sokaktan 
Düzme mahkemeler kurulamaz.
Seninle sarılıp sabahlara kadar uyumamışız 
Bir cumartesi pazar olmuş kolların arasında 
Kolların arasında bıçağı duymuyorum 
Yan yana kenarında pencerenin 
Sen taşını eteğinde taşımışsın her sabah 
Ben ellerimde taşımışım her akşam.
Çocuğumuza bakıyoruz 
Evimize bakıyoruz 
Dünyaya bakıyoruz 
Bütün sarılı kollar arasında 
Güllerin gelinciğin arasında 
Yüzünün öptüğüm yarısında 
Kötüye geçit yok 
Buğday tarlaları çiğnenemez bir daha 
Nükleer denemeler yasak.
<end>

<start>
geçtim Hezarfen köprüsünden
kuleler daha da yükseldi
iki derya birleşti
gökyüzünün ipek yolunu
tarihte ilk kez Hezarfen keşfetti
<end>

<start>
deniz kızları pervane şehrin ucundaki fenere
gözlerimizdeki yıldızlar aydınlatıyor geceyi
Bizans surları Osmanlı bedestenleri Hünkar camileriyle
bu şehirde hala güneşe açık bir pencerem var
çocukluğum tahta sandalyeli kasaba sinemasında
nehirde yankısı abla kemancının
nektar içen bir nergis miydi ablam
kıyısını denizlerin süslediği bir şehrin
yağmurlar dağılır camlarında seferberlik trenlerinin
halkım asırlarca hatırlayacak mutlu sultanlığımı
kemanlarını kutusuna koyarken abla kemancılar
iki perde arası beni hatırlayacaklar bir de Peruz'u
göçerlerin bey sandığı bu delinin kandili
şehrin en güzel masalı asırlar sonra da
buluttan saraylara taç yapan çocuklar
bakır akşamların alaşımında seyredecekler sultanlığımı
ve seslenir çocuğun gözlerindeki yıldız: 
-Şafağın tek bekçisi olduğun yetmez mi...
<end>

<start>
azıcık hüzün yakışır sana 
azıcık okuldan kaçan çocuklar 
bir paket birinci cigarası 
azıcık yalnızlık yakışır sana 
yani Lonca 
atarabaları nazarlıklar
mermere tunca söze zamana 
nakışlı adın 
usta bir hattat gibi adın 
bir tespihçi bir sedefkâr gibi 
hicazkâr şarkılardır yadigarın 
ya da Sadi Yaver Ataman 
Köprülü Mehmet Paşa 
Mimar İnce Yavuz
sen ki laciverdi bir gökyüzünün 
en parlak yıldızıydın 
hâlâ mum yakıp 
dilek tutuyor mu 
alfabeye başlayan çocukların
deli bir sultan bile kayırmış seni 
kervanlarının sesi duyulur 
beyaz evlerin varken 
ut çalınırken sofalarında 
anıtlaşan bir uygarlıksın
bir geçmiş zamanı 
bir Cenevizliden bir Selçukludan öğrenirim 
bakarım ufkundaki tükenmeyen serapa 
jaaz değil 
ut sesleri yakışır sana 
bindallı kızların 
ve çocukluğumun küçük sinemalarına 
beni götüren arnavut kaldırımların
anlamıyorum tecimenlerin töresini 
loncalı ustamdan kaldı bu kundura 
nargileydi çarşı kahvesinde 
ustamın fiyakası 
şimdi çayların eski tadı yok
ben beni özleyen bu şehirde 
neden sultan değilim
<end>

<start>
her akşamın bir kasabası vardır
arnavut kaldırımlı sokakları
tahta sandalyeli sinemaları
kış geceleri masal anlatıp
mısır patlattığımız
iki odalı toprak evimizde
hiç rakı içmedim
Abdullah Yüce'den efkârlı bir şarkı dinleyip
aşkları erteleyip durdum
küskün bir çiçektim
bin uçurtma yaptım başkaları için
ama benim bir uçurtmam olmadı
sanki asırlar var aramızda
bazen de dün gibi çocukluğum
bilmiyordum sözcüklerin düzenini
şimdi yıkılan kentlerin ardından
mutsuzluğun farkına varmak ta
bir mutluluktur diyorum
yalnızlığa tutkun dev ozanlar
ya da çocuk adamlar gibi
Ben akşamım
Gurbet benimle anılır
O kenti bir kadın gibi severim
ey kitaplar kurşunlar arasındaki gençliğim
sanki aynaya yansıyan her tren
bu kenti terketmiş
sanki her sevdalı hançerlenmiştir
telaşını kederini anımsarım
işçi babamın
bir dipçik gibi yüreğime saplanan acıyı
gece vardiyalarında
Ben akşamım
Gurbet benimle anılır
Belki bir akşam bu kente bir tren gelir
Belki de yüreğimdeki hicranı alır gider.
<end>

<start>
baktım
İstanbul gurbetteydi
çok ışıklı geceleri
gizliyordu sefaletini
ben böyle soylu
böyle sefil şehir görmedim
Üsküdar'da katip yoktu
Beyazıt'ta Neyzen
hüzünlü bir manastırda erganun ahengi
İstanbul hareli bir değirmi
değirminin dışında
Islav kederi
iki kez aynı poster
İstanbul'un gerdanına takıldı
çalmazdı mazurka
kantocu Peruzlar sahiden yaşadı abisi
İstanbul benden efkarlı
Abdülhak Şinasi'yi sevdim diye
İstanbul bana yabancı
Hisarları kaygılı
bana sultanlık yetmez
bir ülke yetmez
kasaba kılıklı şovalyeler bile unuttu
en güzel dansını kılıç altında yapan Democles'i
iyi bir şovalye sultanlık istemez
bana bir akşam yetmez
şiirin doğduğu enginlerde
bana bir İstanbul yeter
ey şehri diyar
Asurlu gözlerini gördüm
Bizans kubbelerini
Aya Sofya'yı Süleymaniye'yi
bir mahşeri andıran
Beyazıt Alanı'nda
altın özengiliydi atı Cem Sultan'ın
Sultan Avni en usta bahçevandı
yalancı şafaklarına kandım
onyedi yaşımda
yıkıldı ömrümün en güzel düşü
yirmibir yaşımda
sevdalısıydım Cahit Sıtkı gibi
Dante görseydi
"Her mihnet kabulüm" derdi
bir gelin odasını andıran İstanbul'u
yine bir akşam kaftan giyerim
İstanbul'u birkez daha fethederim
kurulurken Nizam-ı Cedit
Asitane-i Saadette
alıp gitmeye geldim
görkemli kanatlarımla
bir İstanbul bulutunu
sedef tâclı Safranbolu'ya
şaha kalktığında atım
fethederim gurbeti
hüznü efkarlıdır akşamlarımın
şahı şairiyim İstanbul'un
bir pusula armağan edin
evcimen bir geline benzeyen
telaşsız Kızkulesi'ne
İstanbul bulsun dengesini
İstanbul'da sırça köşk
sırça köşkte bir Melike
seksen sene Meliktim
bu harika ülkede
güzel miydi çocukken
basma perdeli odaları
düğün alay kervan ud sesleri derken
İstanbul kamaştırdı gözlerimi
değirmidir Safranbolu'da da
İstanbul kubbeleri
aynıydı tarihin benzersiz aylası
incilerinde takılarında örenlerinde
anıtlaşır tarihle
Köprülü Mehmet Paşa
Caminin avlusundaki
güneş saati
martıları seyrettim Galata Köprüsü'nden
Urumeli burcuna ben de oturdum
Veli'nin uçarı oğlu
ben de yalnızlıktan başka yoldaş bulamadım
ben de bir türkü tutturdum
garibim sevdadır tek hünerim
yıldızlar daha mavidir
İstanbul gecelerinde
telgraf tellerinde kuşlar vardı
içimde yapraklanan bir ağaç vardı
onbeş yıl önce
İstanbul'da bir yarim vardı
bir bir dağıldı gözpınarlarımda
sevda yağmurları İstanbul'un
başka bir hayata uğurladı beni
"Hayali Cihan Değer" bir dilber
o vedayı anlayamadım
puslu bir İstanbul akşamında
yıl dokuzyüzyetmişyedi aylardan kasım
anın tek yadigarı Düşistanın
akşam olur
şakiler beni unutur
Celali bir şehirde
sokak lambaları pusludur
ben bu yalnız meyhanede neylerim
kadehimde açan karanfili neylerim
ateş ettim Şeker Ahmet Paşa'nın resimlerine
yosmalar beni beklerken Kadıköy'de
sonbaharda daha yavuz atlarım
teknemi yılkıya çıkarmayacağım
onunla yaşlanıp onunla öleceğim
mavi hülyasıyla İstanbul'un
bu masalı atlı tramvayda uydurdum
bahardı gönlüm Erenköy'de
sarışın yarim ahu gözlüm
azıcık kısaydı boyu iriydi memeleri
Marilyn Monroe'ye benzerdi
buralara da yağsın yağmurların
buralara da gelsin vapurların
yetmiyorsun İstanbul
bu sürgünde bana
İstanbul'da Heybeliada
Heybeliada'da en güzel yaşında
ama azıcık kıskanır Burgazı
"Havada Bulut"ken Sait'in cigarası
sonra dağ gibi yıkıldı üstüme
o gökçe diyar
ben Kaf Dağı'nı taşıdım
İstanbul'un anılarını da taşırım
karanfil serpen yağmurlarını özledim
bir avcıydım kışın erken kalkandım
ne aradım bilmiyordum bu batık şehirlerde
bu serabı yalancı akşamlarda
bu mahzun Dünya'da
bir kederli yolcuydum gemilerinde
yağmur getirirdi bulutları
sevinçle onyedi yaşımda
büyük meydanları metal çarşıları
narsist aynalarıyla Kapalıçarşı
ne kadar da taşkındı düşlerim
onyedi yaşlarında kalmış militanlığım
gecede karanfil kervanları
sevi olmasaydı umut olmasaydı
göremezdik altın örgülü saçlarını
şiire gül nakışlayan deniz kızlarının
meşalesi görkemliydi ilk şairinin
Orpheus'e benzer son şairi
ay yüzlü güzelleri olmasaydı
matem urbası giyerdi İstanbul
simgedir bir şehri dişi tanımlamak
İstanbul tanyeri soyunur tüllerinden
sunulmuş bir cennetti ben sultanken
ÜVERCİNKA kanatlandırırdı güvercinlerini
ey hayatı yadsıyan şairler
(Ece)  lerden daha görkemli
alınlarınızdaki şairlik tâcı
gurbet unutturmadı sizi
tanyerine koşar atlıları
Kızkulesi aslında bir handır
içinde tekfurun kızı değil
"Maraşlı Şeyhoğlu Satılmış vardır
yaslı ayrıldım İstanbul'dan
ama bir tılsım armağan etti
elbet söz edecek gurbet burcu
sürgündeki sultanlığımdan
taht şehirde sevdim Şirin'i
eski kantoları Tanburi Cemil Bey'i
altın bir tasta sundum Ecelerine
dağların dağların ardındaki suyu
bir kardelenim ben
İstanbul'un beyaz steplerinde açan
biliyorum ki artık
hiçbir kemancının kemanı kırılmayacak
düşlerimin sınırsız sahrasında
daha kahramanım Gılgamış'tan
dağları deryaları deryaları dağları aşarım
İstanbul'u mahur makamında selamlarım
- Günaydın Kadıköy vapuru
- Günaydın Kızkulesi
- Günaydın hülyalı martı
- Günaydın avludaki güvercin
en güzel akşamları Üsküdar'a vermişsin
en güzel kadınları Kadıköy'e
ben yalnız değildim
sen yalnız değildin
bu yaslı Dünya'da
adın yadigar kaldı
İstanbul yadigar kaldı
karasevda yadigar kaldı
özledim herhangi bir sabahını
saçlarım taflan ya da lale
mutlu anılar da biriktirdim
her istasyon mavi bir pencere
sen miydin
İstanbul muydu
turunç akasya deniz kokan bir bahardan
bana saçlarını savuran rüzgar
<end>

<start>
daha acı verir kanattaki yaradan
kanat kırılmadan önce uçulan günler
<end>

<start>
Bir gece, balkonda sevişmiştik.
Ay, bulutlar, yıldızlar, 
Geçen bir uçağın ışıkları
Yansımıştı gövdelerimizde; 
Aydınlanmışt....................
<end>

<start>
-I-
Bir köşesinden tutulmuş gibi yarı gecede
kopuk bir damar gibi vuruyor, 
yalnızlığın, denizsizliğin, taş çağının yarası.
Savruk bir uykunun sarmaş dolaş yaşamasıdır,
eski, inik, bir davul gibi gürültülü.
Gidelim yeniden yaşamaya başlayınca: 
Deniz yeniden yaşamaya başlayınca kıyılarda; 
kıyıda bağlanınca sis düdüklerine, sis:
Yolculuk en doğal olandır.
....................
<end>

<start>
<end>

<start>
İçimdeki derinlik, 
Engelliyor yaklaşmayı başkalarına
Hep uzaktan konuşuyorum
Benim başımı ....................
<end>

<start>
Dumanlar sarmaşığı bir sevda
Örüyor geçeneklerimi
Uçurumlar taşıyan yaz
Dağılıyor denizin üstünde
Ağır yapışkan bunluğuyla düşler
Anılarımdan alıp kaynağını
Salı....................
<end>

<start>
Kokularıyla Mayıs
Ve sesleriyle öğle sonraları
....................
<end>

<start>
ölü bir denizleyin, hani o, 
kargaların uysal hasatlarında, 
şaşkınlığı, saçması, ovalar, ya da
sisi çökmüş gökle....................
<end>

<start>
Neler devşirmedim
O hercai gözden
Bol şimşekli gök gürültülü
Sağanakların ardından
Gökkuşağı ayçalı s....................
<end>

<start>
Yel savuruyor birikintilerdeki
                   yusufcukları
öd yeşili bir yaz
damlatıyor karadutların suyunu
malta taşlarına
Ağaçları genleştiren bir
        gülüş....................
<end>

<start>
Eski mezarlıklar
Üç dinin tapınaklarıyla
Yaşıyor şehir
Kendini aldatıyor takvimlerle
Oyalanıyor yenilediğini sanarak
Yüreğini
Bir d....................
<end>

<start>
Çam kokusu vardı
Saçlarında, göğüslerinin arasında
En benimle yaşadığın yerinde
Gövdenin
Güneşle d....................
<end>

<start>
<end>

<start>
Ocağı yakıp küle
Bir patates gömüyorum; 
Çocukluğumu diriltmeye...<....................
<end>

<start>
Nereye kadar giderim
Durduğum yerde
Hep o soru var
Sevişmemde
Yediğim yemekte....................
<end>

<start>
Balık denizden
Denizden ocağı canlı tutan
Tahta
Dağılan bir kayığı....................
<end>

<start>
Üç duvar arasında
Avluda
Asmanın altında
Oturmuş denize bakıyor....................
<end>

<start>
Bir gelmiş bir geçmiş
Uykumun arasında
Fırtına
Pencerenin önünde ....................
<end>

<start>
Denize bakarken bile
Deniz düşlemek
İşte bu yaptığı çoktandır
Ve kendini bir ....................
<end>

<start>
Ekim yarıladı; 
Güneş bir gövde sıcaklığıyla
Sarılıyor.
Çamur içinde akıyor ırmak; 
Belli belirsiz aktığı.
'Sabah kuzeyden güneye
Akşam ....................
<end>

<start>
Öyle sıkıdüzen
Döşemişler ki mermeri
Kuşkusuz
Yer kalmamış ağaca
K....................
<end>

<start>
Kollarından tutup akşamın ıssızlığını
damarları kurumuş atın sırtında
her akşam-ya da gece-eve döndüğümde
cam saydamlığındaki ellerini
geceler boyu öptüğüm kadının
komşusu bir kızı sevmişliğim vardı.
umarsızlık saatlerinde
sabahın fırçalanmış dişleri arasında yürürken
at kestaneleri görünmezdi.
Aşk,
kadının erkek cinselliği altında ezilmesiyle
pelte olmuştu aşkımız
ama hala sisli bir ufku gösteriyordu güneş.
Yok olmanın bataklığında bebek
sonsuzluğa çivilenmiş bir
yürek
demektir.
Toplama kampı toplumda yürek ise,
mavi bir kardır
süslüyor ellerimdeki dağı.
İçinde ağaçların boğulduğu
o uzak patika ikimize dardı
geceler boyu öptüğüm kadının
komşusu bir kızı sevmişliğim vardı.
<end>

<start>
Yaşamın vişne rengi dudakları vardır sevgilim
öpüşün kadar sıcak ve tatlı
özgürlük türküleri de söylenir bu dudaklarla
sevda türküleri de
vişne rengi dudakları vardır sevdanın
gülümser dudakların gibi titrek ve dokunaklı
okyanus olur sarar dünyayı
ölümün vişne rengi dudakları kimi kez
dudaklarınca içten ve inançlı
ölüm asude bahar ülkesi değildir o zaman
ölüm:
yiğit ve sevecen bir yaşamın 
mutlu günlere sunulmasıdır
canlı bir gül gibi somut
ayrılık yoktur artık zaman içinden
yaşamın ve sevdanın, ölümün kimi kez de
öpüşün kadar sıcak ve tatlı
vişne rengi dudakları vardır sevgilim...
<end>

<start>
<end>

<start>
Sevgi öldü duydunuz mu 
Sevgi öldü insanla sevişirken 
En önemlisiydi aykırı düşlerden 
Tozlarını silkeliyordu güneş 
Her kayan şiirin ardından 
Çocukların kışkırttığı sendikalı işçi arılar 
Çiçekleri solluyordu tutsak günde 
Gömleğinden pul pul türküler dökülen 
Bir çocuk koşturdu haberi 
Kaldırıp taa uzaklara hatta sonsuza 
İnsansız=düşmansız yerlere attı ismini 
Çınladı derin uçurumlar dağlar 
Sevgi öldü, öldü sevgi.
<end>

<start>
I. 
Benim sabah keyfim 
yeni açmis bir gülü 
insanlarin gülücüklerine yerlestirmektir.
II. 
Sana karli bir günde geleyim 
saçimin beyazligi ve paltomun islakligiyla 
üsüyen dudaklarimi isit, tenimi kurula 
uzun bir sarkida susalim farkinda olmadan 
sobanin çitirtilarina dalalim 
sana küçük törenlerimizde sarki söyleyeyim 
içki içelim günesle basbasa 
saçlarina dokunan taragin hisirtisini dinleyeyim 
gözlerinin titresimini yansitsin aynalar 
bir gece selalesi gibi 
damarlarima akip yankilan yüregimde.
III. 
Sana yagmurlu bir günde geleyim 
parkta islanalim birlikte 
gürültüller topragin kokusunda erisin 
kentin görüntüsü degisirken bulutlarla 
duraksamadan parlayan gözlerin 
ve islakliginla sar beni 
en koyu kizilliginda dudaklarinin 
kiralim demir parmakli pencereleri 
önlerine ortanca saksilari yerlestirelim 
agiz dolusu sobe diyelim dudaklarimiza.
IV. 
Sana günesli bir günde geleyim 
isikli yollara halilar serelim 
birlikte askinliga yükselelim, 
kyanus sularinin ortasinda altin kumsallariyla 
mücevher gibi parlayan adada, 
ben hep iskeleye demir atmis 
beyaz bir yelkenlinin düsünü gördüm 
tuzlu dudaklarini yakmak için 
sana kendi yaptigim günesleri getireyim.
<end>

<start>
-Özgürlük için- 
Tutsagin olmazsam senin
bu gece de tüm geceler gibi
kiyisiz okyanislara düserim
dalgasiz denizlere.
tutsagin olmazsam senin
kanayan kanatlarimla
enlemsiz boylamsiz gezerim
ülkesiz atlaslarda.
Tutsagin olmazsam senin
yasadigim uçlar arasinda
çilginligi ararim
sigamam küçük kaliplara.
Tutsagin olmazsam senin
çiktigim yazilarda
ismini ve ismimi kazirim
duvarlara yanyana. 
Tutsagin olmazsam senin
yasayamam
tutsak et beni
yoksa savasamam.
<end>

<start>
Birgün başımızda sevda rüzgarları eserse
deli deli yıldırımlar düşerse yüreğimize
"al bir yudum pınarından özgürlüğün,
rüzgarından sevdamızın çek bir soluk"
yaşamın vişne rengi dudakları vardır sevgilim
öpüşün kadar sıcak ve tatlı
"seni benden ne bu duvar ayıracak, ne bu kapı
seni ne bu kara kara gelen ölüm"
çünkü ölüm; 
yiğit ve sevecen bir yaşamın
umutlu günlere sunulmasıdır.
Canlı bir gül gibi somut
ölümün vişne rengidir dudakları kimi kez
gülümser dudakların gibi titrek ve dokunaklı
bu gece
ne bir yıldız ne ay var
hüzün dolarsa bu gece yarısı içine
"çek bir soluk rüzgarından sevdamızın"
çevir gözlerini güneşin doğacağı yere...
<end>

<start>
birgün başımızda sevda rüzgarları eserse
deli deli yıldırımlar düşerse yüreğimize
hızlanır kan dolaşımı
babil'in asma bahçeleri değildir artık
dünyanın bilmem kaçıncı harikası
karanlığın bahçesinde açan gülümüzdür.
hüzün dolarsa içine bir gece yarısı
çevir gözlerini güneşin doğacağı yere
çek bir soluk rüzgarından sevdamızın,
"kapı"yı, "duvar"ı
"kara kara gelen ölüm"ü düşünme
çevir gözlerini güneşin doğacağı yere.
<end>

<start>
Ay ışığı kutsal sevgilim 
Fısıltıların yumuşak toprakta 
Ayak izlerime doluyor 
Sen de terkedip gitme 
Sularla oynaşmaya 
Doğur beni ışığınla 
Lekeli yüzüne 
Bulaşmış gibi yeni bir iz 
Şarkımızı çalıyor dağlar 
Haydi dans edelim özlemle 
Çakışsın bedenlerimizdeki giz 
Mırıl mırıl büyüsün başaklar 
Barış içinde çoğalsın sevgimiz.
<end>

<start>
Sevgilim kimsesizliğiyle övünmesin ellerim 
efkar dağıtalım bu akşam 
kabuklu meyvalar al 
içkimize arkadaş olsunlar 
şu cırlak satıcıdan 
içimde titreşen suları alıp sakla 
ağaçların ve gökyüzünün hamağında 
labirentleri boş kalsın biraz ülkemin 
Ankara kalesinden seyrederken kenar mahalleleri 
kibrit kutusu evlerde konuk olup 
radyasyonlu Karadeniz çayları içmeliyim 
gecekondu sakinleri 
bu akşamlık affetsinler bizi 
Güney Afrika madenlerinde 
kurşuna dizilen işçilerin 
Filistin'de katledilen dostların 
hoşgörüsüne sığınalım bu akşam.
<end>

<start>
Korkuyorum şiirin göğüslerini emerken.
Mavisi silindi gökyüzünün ırmağın ötesinde
hızlı adımlarla el sallayamadım dudaklarına
seni bıraktığım kente kızıyorum şimdi
ay ışığında yürüyemediğimiz kale kapılarına.
Sahne:
korkuyorum göğüslerini emerken şiirin.
İmgeler duyun terk ediyorum kenti
yaratmak için en büyük kalabalığı
menekşe çoğaltıyorum martı seslerinde
yeniden maviye boyuyorum göğü.
Sahne:
göğüslerini emerken şiirin korkuyorum.
İçiyor geçmişin kuyusu seni de
aşka dönüyorum o en büyük şiire
yalnızlık bin damla kumsala düşen
su eski bir yosun göçmen gölgede.
Perde:
şiirin göğüslerini emerken korkuyorum.
<end>

<start>
Yalnızlığımı büyütür kalabalık
Gökdelen'in gölgesine siner
Karanfıl Sokak kalınlaşır
yoksul kadın çocuklarıyla
çöplerin üzerine konar
gözleri cam kırıkları
sevgilim gelir yalnızlığım büyür
çocukken gökkuşağına düştüğüm 
gökyüzü gelir kirli güvercinleriyle.
Kimin öznesiydi mevsimler
işkence öyküleri kimindi
ayrılığın sesi miydi adımlarım
suyu bekleyen uçurum mu
kanatlandım yalnızlığımla son mevsime
içimde bir kedi yavrusu.
<end>

<start>
Tüm umut yollarını kapayan 
aşk da bir isyandır. 
Nerede kimbilir o fırtına,
beni yüzyıllara savuran 
yüzü yırtık kan. 
İşlediğim zamansız sevdanın 
cılız kemiklerini sayıp, 
özgürlük adına soyunuyorum
uykunun karesine aşk kafesimde. 
Ey duru bestesini dinlediğim gökyüzü! 
Kiminle o ihtiras denizi, 
kimi boğuyor dalgalarıyla, 
nedir bu uğultu, 
Kimdir tanık? 
Sussun sularını aşınmış yatağımdan
alıp götüren deli yel, 
umarsız dalgaların uzandığı hiçbir kuyuyu bağlamayan 
köprünün üstünde 
Kral Lear gibi güçsüz ve deli 
düşsün elime ayrılık
<end>

<start>
Hep merak ederim 
Nasıl sevişir kardelen çiçeğiyle kar 
Ve kar damara nasıl akar, 
Uzatıp başını ak yorgandan 
Nasıl sessizce ortaya çıkar? 
Oysa geldi de denemez 
Şenlikleriyle bahar.
Benim bildiğim bahar 
Çiğdemle başlar, 
Bu işte belli ki 
Başka bir iş var.
<end>

<start>
Üflerim 
Şiirin tüm gizini kulaklarına 
Havalanır birden aklın 
Akşamlar akar dudaklarına 
Oturursun ortasına akıntının 
Tut ki bir aşklığına çıldırdın.
Sokul yanıma 
Çoğul mudur etin, 
Gerçeklerden mi süzüldü 
Kolunda duran cinnetin?
Haydi gel tedirginliğe 
Son çağrımdır bu 
Çıkarıver tüylerini 
Bahar geldi.
<end>

<start>
Ölüme düştü akşam 
tülbentten süzdüler bataklığı 
öksüz bir arı kuşu kaldı. 
Dalgaya düştü deniz 
unutup tuza döndü 
koynundaki balığı 
Maviye düştü kırlangıç kanadı 
bulutla oynuyor düşler 
ışık yokluğun öbür adı. 
Sevgi çağırınca düşmez 
savur umutlarını yele 
göğe yükselsinler hele.
<end>

<start>
Gittin 
Ayrılırken buz tutmuş bıyıktı gözlerin 
Kaçamak ellerimiz komutsuz sallandı 
Dudaklarımızda sıradan sözcükler 
Vedalaşmayı bile beceremedik 
Son bir bakış kaldı arkanda 
Kalabalığa karışan 
Her şey düzmece bir dinginliğe gömüldü 
Gittin.
İçimde 
Yığınlarca kitap kaldı uçuşan 
Sözcükler beynimin köşelerinden 
Çıkıp korkuttular gecelerimi 
Peşimden geldi gölgeler 
Aynalara bakamaz oldum 
Hiçbir oyun avutmadı beni 
Yaşamıma sığmayan bir şey kaldı 
İçimde.
Kaldı 
Yeni bir kent işkenceye hazır 
Ödeşemedim gittiğin mevsimlerle 
Belleğimi silkeleyip anılardan 
Tik tak çaldın uzun zaman 
Alışamadım yarımlığa 
Düşlerimde intihar tutkuları 
Sırtımda hançerinin oyduğu boşluk 
Kaldı.
Ayrılık 
Çoğalarak giriyor günlerime 
Senden başka kim bilebilir 
Geçmişin dökümünü yaptığımı 
Ağır ağır pulsara dönüşürken güneşler 
Sonbahar hüznüne benziyor pencerede 
Artık konuk beklemeyen gözlerim 
Sayfalar da bitti ışık da her yanı kapladı
<end>

<start>
gün boyunca damladı 
güneşin altın saçlarından 
doyumsuz bir ezgi 
kavakların uzunluğuna 
gün boyunca 
terledi yapraklar 
hışırdadı dallar boynuma 
başları dönerek eriştiler buluta 
avuçlarım yapıştığında aydınlığa 
seninle bir nefes sessizlik 
bir fısıltı yağmuru 
okyanus dolusu özlem ektik 
dağların duvarlarına 
gün boyunca 
ipek kuşlar uçurduk 
bir küçük pencereden
doğayı öğüttük 
umut değirmeninde 
kucak dolusu 
zamanlara uçtuk 
gün boyunca
gün boyunca göğsümüze 
yeniden dolsak 
tan, gül ve ışık
pırıl pırıl günlere
ardışık 
sevgi duşuyla başlasak
<end>

<start>
Bu akşam içimde
Tuhaf bir sıkıntı var
Dünyada sanki bir ben kalmışım.
Sanki herkes nerde keder varsa bırakmış
Ben nerde bulduysam toplamış almışım.
Önümde söğüt ağacı
Her zamanki haliyle, çaresiz
Havuzda su rahat
İnsanlar susmuş
Sessiz bir yağmur gibi başladı bende
Konuşmak ihtiyacı.
<end>

<start>
Bütün rüzgarlara açıl 
Sana dokunan aşklar savrulsun
Çölün kum tepelerine 
Yüreğinle uç 
Ve uçur dostlarını
Göğün derinliğine 
Ara verme durmasın duygular
Kanatlı beyaz at 
Aşsın bulutları birer birer
Yitik değil yaşam 
Orada düşüncelerinde her şey var.
<end>

<start>
Kaçamak bakışlarımız dokunurdu birbirine 
suçlu suçlu yürürdük 
gülmeyi konduramadan dudaklarımıza 
acılarla delik deşik 
bir olgunluk izlerdi gölgelerimizi 
yağmur ıslatırken kaçak evi 
kimsesizliğimiz ayrı ayrıydı.
Aslında yakamıza yapışmasaydı aşk 
sahtekarlar cennetinde çakışmasaydı yollarımız 
sen ve ben 
pekala kandırabilirdik kendimizi 
mutluluk oynayarak ayrı ayrı 
yas 
içimizde uzun yolculuğa çıkmış olurdu 
ve bitmemiş olurdu takas.
<end>

<start>
Sokul yanima, 
cigliklar dolarken kentin sokaklarina 
yirmidört ayar yankilar düser daglardan. 
Üsürüm kar giyinmis agaçlar gibi 
simsiki tut ellerimi 
ki, 
bir kir çiçegi 
korkusuzluguna ulasayim.
Tuz ekmek ve sarap kadar kutsal, 
okunmasi düslenen bir kitabin 
el degmemis koyaklari kadar gizemli, 
sevdaya ait ne varsa içimde 
sirtimda tasiyorum aksamlari.
Rüzgarin bastançikarici çagrisina kapilip 
ipini koparan uçurtma gibi 
çilgin olmak istiyorum, 
bu yüzden, 
görmüyor musun kollarim 
sana uzaniyor savas alaninin 
tam ortasindan
Pesimde kanima susamis canavarlar var, 
gecenin sabaha yakin olan kisminda 
çali ol 
yapraklarinin arasina al beni, 
dikenlerin batmasin ama. 
Çocuklar kadar berrak pinarlar 
olsun avuçlarinda, 
bir yudum içtigimde 
ay kanatlarini tak 
gözlerime gözlerinle 
yak beni yüregindeki atesle.
Karinca gölgesi olsan bir ögle üstü, 
uyusam uykularin en derininde, 
mermer yontular görsem düsümde, 
kilifindan çikarsam ölümü 
rasgele öpsem agustos gibi yanan gögsünden, 
uyandigimda sen yoksan 
haykirsam, haykirsam, haykirsam...
<end>

<start>
Pinarindan ozgurlugun al bir yudum,
cek bir soluk ruzgarindan sevdamizin
seni benden ne bu kapi, ne bu duvar ayiracak,
seni ne bu kara kara gelen olum.
al bir yudum pinarindan ozgurlugun
ruzgarindan sevdamizin cek bir soluk
gelir bir el kirar birgun kapilari
karanligin bahcesinde acar gulum.
seni benden ne bu kapi, ne bu duvar ayiracak
seni ne bu kara kara gelen olum
<end>

<start>
İstersen hiç başlamasın 
Bu hikaye eksik kalsın 
Onca yaraların ardından 
Yeni bir aşk yaratamazsın
Örselenmiş bir çocukluk 
İşte benim bütün hikayem 
Kaç sevda geçse de yüreğimden 
Bu yıkıntıları onaramazsın
İstersen hiç başlamasın 
Geç kalmışız birbirimize 
Yanlış kapılarda geçmiş bunca yıl 
Dönemeyiz artık ilk gençliğimize 
İstersen hiç başlamasın 
Söz verelim kendimize
<end>

<start>
Çürümüş saatleri yaşıyorum 
Epey bi ömür geçirdim 
Ve Sana yüreğim ortasına basarak gelmek isterdim
Keskin bir bıçak yarası 
Acıtıyor akşam tanelerini 
Saplanıp kalıyorum ölüme 
Mezarı kazılmış yalnızlıklarla
Artık pencerden bakmıyorum 
Çünkü nereye baksam yalnızlığımı görüyorum 
Derdimi hissettirmeden yAşadığım saatler ellerimde Parçalnıyor 
Ben sensizliğin atmosferinde nefes alıyorum
Hasmıma yumruk atıp 
Kan revan içinde kaldım 
Narinliğinin toprağına ayrılık dikmek 
Ve kanıyordu yalnızlığım deşdikçe hatıraları
Söyle ne istiyorsun benden canımı mı 
Sen iste ben çok güzel ölürüm 
Şimdi hangi ipi boynuma dolayım 
Uzayıp giden ayrılığımızı mı 
Yoksa uzun siyah saçlarını mı
<end>

<start>
Bir gün yalnız seni hatırlayacağımı sanma 
Seni düşünüyor ve anıyorsam 
Sanmaki sevgim den 
Yalnızca sana olan nefretim den vede kinimdem
Adını her anışımda senin yalanların gelir aklıma 
Fotorafına baktığımda senin sahte yüzün gelir önüme 
Seviyorum diyişin yalan sözlerin gelir yalnızca 
Meğer hepsi yalan hepsi sahte
Sanmaki güzel ismin aklımda 
Sanmaki sana olan aşkım hala sürüyor 
Sanmaki seni hala eskisi kadar düşünüyorum 
Bunların yerine yadece nefretve kin biçiyorum gülüm
<end>

<start>
Birazdan ılık, tatlı uykular sarar bakarsın,
bakarsın sırtıma bir sıcaklık gelir,
birdenbire bakarsın,
karanlıklar ortas›nda başlar tutuşmaya
benim anadan doğma insan tabiatım.
Birazdan ılık, tatlı uykular sarar bakarsın,
bakarsın sırtıma bir sıcaklık gelir.
Bakarsın ne böyle sessiz sedasız yaşamaya mahkûmum
ne böyle sensiz yaşamaya mahkûm.
Sen ve ben,
bir de kocaman güneşleri
ve aydınlık denizleriyle
o sarışın mavi şehir.
Ben cıgara içerim,
kitap okurum,
sana bakarım ben.
Sen oturmuş yemek hazırlarsın.
Birazdan ılık, tatlı uykular sarar bakarsın,
bakarsın sırtıma bir sıcaklık gelir.
Birdenbire bakarsın,
senin yanan saçlarında ve ellerindedir
benim ağlayan elim.
Sanki ne luzum vardı böyle uykulara,
sanki ne lüzum vardı, güzelim? 
Benim en küçük hakkımdı seni sevmek,
ellerinden, çenenden tutmak senin,
beraber yemek yemek,
beraber bakmak sulara,
yürümek geceleyin.
<end>

<start>
Ben bir kayısı ağacıyım
Kırşehir’in Dinekbağı’ndan.
Küçücük bir ev önünde yaşarım yapyanlız.
Yılda bir çiçek açar,
yılda bir kayısı veririm,
avuç içi kadar.
Yaz olur,
bir kadın silkeler dallarımı,
bir çocuk yerde bağırır, güler,
bense hoşnut olurum.
Hem zaten benim
ne söğütler gibi nezaketim vardır,
ne kavaklar gibi gururum.
Ben bir kayısı ağacıyım
Kırşehir’in Dinekbağı’ndan.
Dinekbağı’nda üç insan severim,
bir çocuk,
bir genç kadın,
bir genç adam,
benim kadar sessiz sedasız,
benim kadar halim selim.
En güzel ay nisan ayı,
toprak yumuşak yumuşak,
en güzel ay nisan ayı.
Yamur yağdı, çiçek açtı,
bir hoş oldu içerim,
en güzel ay nisan ayı.
Kavaklar uzakta upuzun,
bir sağa, bir sola,
başı döner kavakların.
Ben bir kayısı ağacı,
başımda çiçeklerim.
Ben bir kayısı ağacı,
üç insan severim:
bir çocuk,
bir genç kadın,
bir genç adam.
Çocuğun adı Ahmet,
kadının adı Fatma,
adamın adı İbrahim.
Ahmet küçük ve sarı,
Fatma tombul ve beyaz,
İbrahim uzun ve narin.
Bir tek toprak odaları var üçünün,
toprak odanın bir tek penceresi.
Ben bir kayısı ağacı,
bazan eğilir bakarım odaya,
yerde bir eski yatakla yorgan görürüm,
duvarda bir eski kırık ayna,
yerde bir eski kilim,
bir eski hasır.
Bir kayısı ağacı,
bazan eğilir bakar odaya,
çiçeklerinden utanır.
Dün gece gaz yakamadılar,
ayışığında gördüm üçünü.
Üçünün suratı asık.
Önce oturup
zeytin ekmek, taze soğan yediler,
sonra baktılar birbirlerinin gözüne,
sonra esnediler.
Gökyüzü bembeyazdı.
Gökyüzü çiçeklerimin renginde.
Gökyüzünde kavaklar..
Fatma uzandı İbrahim’in yanına,
sağa döndü.
Tombul, beyaz yüzü pencerede,
gözleri açık durdu sabaha kadar.
Çiçeği en önce kayısı döker.
Ben bir kayısı ağacıyım,
döküyorum çiçeklerimi.
Yer beyaz beyaz,
başım yeşil yeşil,
kayısılarım memede.
Haziran gelecek,
güneş yakacaktır tepemi,
kayısılarım balla, şekerle dolacaktır.
Ben bir kayısı ağacıyım,
haziran gelecek,
avuç içi kadar kayısılarım
Ahmet’in ekmeğine katık olacaktır.
Ben bir kayısı ağacıyım.
Kötü bir düşüncedir almış beni.
Geçti bağları budama zamanı, dedim,
dedim, çarşıda dört döner İbrahim,
dedim ekmek parası,
zeytin parası,
gaz parası.
Dedim, insanlar
neden yaşatılmıyor
ağaçlar kadar olsun.
Ben bir kayısı ağacı.
Fatma’nın, İbrahim’in, Ahmet’in
yumurtası, şekeri, eti.
Gittikçe artmakta kederim.
Günlerden pazartesi.
Gene geldi, elinde çanta, o şişman adam.
Şişman adam bir düşman gibi beni seyreder,
ben şişman adamı bir düşman gibi seyrederim.
Durmuş İbrahim kapıda,
yüzü dalgın ve sinirli,
bakıyor eli çantalı şişman adama.
Şişman adam uzattı gövdeme elini,
pencereden korkmuş kuzular gibi baktı Ahmet,
büktü boynunu kuzular gibi.
Ben bir kayısı ağacı.
Gövdemde sarı kağıt.
Yol parasını verememiş İbrahim,
verilmiş haciz kararı.
Yapmayın, dedim.
yılda bir çiçek açarım, dedim.
Etmeyin, dedim.
ekmeğe katık oluyor kayısılarım, dedim.
Bir öğle vakti baktım,
kavaklar uzakta upuzun,
bir sağa,bir sola.
Ben kışlık odun,
altı lira…
<end>

<start>
bu gece ne bir yıldız, ne ay var yaşlı gecede
hüzne yer yok yüreğimizde hüzne yer yok
nasıl olsa kıramazlar filizlerini
mutluluk pınarından kaynaklanan sevgimizin
çabuk gelir geçer yaz yağmurları
bu gece ne bir yıldız ne ay var yaslı gecede
yine de hüzne yer yok yüreğimizde
<end>

<start>
Gün ışığından güzel kadın 
renklerin koynunda 
çiçeklenmiş duruyorsun terasta, 
kızıl saçlarını sallıyor 
çapkın 
bakışların 
Hırsız gözleri yakalayan karanlık 
sana sessizce dokunuyor 
çitle çevirdiğin bahçende, 
Adonis bu 
yıllardır beklediğin ışık 
yitik sandığın ülke 
ve ezberlediğin koku, 
aryalarla parlayan ay 
çıplaklığına vuruyor leke.
Bir yudum daha al kadehinden 
alevlensin kanın 
papatyalar gibi bir aklaşsın 
bir sararsın yüzün 
sar bırak 
sar bırak 
avuçların ıslanarak, 
kasıklarındaki yükü koparıp at 
gece yorulsun koşturmaktan 
uyku gözlerinden aksın, 
Büyük Sahranın kumlarına baksın 
sevişmelerini saymak isteyen 
boşalıyor teninden 
Erosun sunduğu kadınlığın.
<end>

<start>
dünyada çok güzel şeyler var...
Çok güzel şeyler var dünyada...
Ben mesela bir sokak tanırım İzmir'de
          yere düşen inci taneleri gibi dökülür denize.
Ekvator'da, Quito kentinde uykulu sokaklar
          çok kızarlarsa dağlara açılırlar birdenbire.
Zaten akşam kırmızı düşer o dağlara.
Amazonların derinliklerinde akan nehirlerde
bembeyaz bir orkide büyür: 
         o kadar güzel ve keskindir ki kokusu
             çılgın bir tay gibi koşuşturur kalbimizin
kıyısında.
Kalbimiz zaten tüm çiçeklerin aynası.
Ay'dan Yeryüzüne bakılınca
Yalnızca 'Çin Seddi' görülürmüş. Hayır! Yanlış.
Ben baktım: Palandöken dağında açan                                               bir gelinciği gördüm.
Ve havada uçuşarak sevişen
bir çift kelebeği.
Ben ne köprüler tanırım.
Siz de tanırsı....................
<end>

<start>
Bir kente, bir insana nasıl başlanır
takvimlerden düşmekte olan soluk bir pazartesiye
taraçalarda - gaz tenekelerine yerleştirilmiş -
mor karanfiller, taş basamaklara...
Yeşil bir su akıyor gecenin içinden
Asitlenmiş kuleleri ve yorgun parkları kentin
yaralı. Saat kaç olursa olsun.
Umutsuz bir ilişki değildir gökyüzü.
Bir güvercin kadar hafif kelimelerle konuşalım isterseniz
kısayısa mutluluklar dileyelim birbirimize
Ama sonra herkes döksün kimliklerini ve sıfatlarını ortaya
Çünkü hayatı temizleyeceğiz.
Anlatacaklarım hepinizi ilgilendiriyor:
Hiçbiriniz kaçınamazsınız söyleyeceklerimden,
ben yanan bir bulut parçası olayım, siz de yıldızlar
ışıldatın yeryüzünü. Rüzgarı yıkayalım.
Hızla akıyor yaşamım güneşe doğru.
Av....................
<end>

<start>
Şiirle dolu olmak aşkla dolu olmaktır. 
Hızla akıp giden bir tren'se sevda, 
Gökyüzü 
Hüzünlü şemsiyesidir o'nun. 
Film seyretmiyoruz ki 
Ne de bir kitabın güzel tümceleriyiz. 
Fabrikada da üretilmiyor düşlerimiz
Gökyüzüne dayalı bir merdivendeyiz 
Kahvaltınızı yaptınızsa, 
Buy....................
<end>

<start>
Ne zaman gözlerine baksam
bir okyanusla yıkanıyor kalbim.
Nereye gitsem hep sende kalıyorum
yıldızların gökyüzünde kaldığı gibi.
Bir yağmur damlasına ....................
<end>

<start>
Hiç mi gelmedi yurduna ilkyaz
Demek bir kışı yaşıyorsun sürekli
Ey günün baş kaldırısı güneş
Doğ da tanık ol acıya artık
Erisin dağların karı yürüsün
Zulmün çaresizliğin üstüne
Bozulsun düzeni kaçsın uykusu
Hey gidi öfkesini sevdiğim deli su
Sözümüz kurda kuşa taşa toprağa
Filizlenen tohuma çürüyene kokuşana
Kuşatıldığımız güvensiz bir geceye
Sevdamız üstünden hiç kalkmayan ipoteğe
Sözümüz hepimize öncelikle kendimize
Gün ışığı bir gelecek için imecemiz
Sözümüz bizi boğan bir denize
<end>

<start>
Kar yağıyor kente
Ve üstüne ölülerimizin
Gelinlikler örneği beyaz yumuşak
Giydiğimiz soğuk ölüm giysisi
Üzgünsün üşümüşsün
Oysa ölüler üşümez ki
Öylesine karanlık ki gece
Kaybedebiliriz birbirimizi
Ansızın bastıran bu tipiden sonra
Çöktü üstümüze bir yoğun sis
Bırakma ellerimi tutun bana
Kapanıyor karda ayak izlerimiz
Erken gelen bir kış bu eylülde
Yaşadığımız yaralı bir güz
Sevgisiz bir çağı geçiyoruz
Tomurcuk yüklüydü körpecik dalları
Kar altında kaldı kasımpatıları
Doğal değil ölümümüz
<end>

<start>
Irmağın söğütlerin sesiyle
Söylüyorum bu şiiri
Senin o kırılgan sesinle
Badem çiçeklerine
Sabahın ilk ışıklarına
Dönüştürüyorum hüznümü
Hüznümü ve acımı
Öfkemin karanlığı
Korkutuyor beni
Bir orman çiziyorum
Sesime kattığın sevinçle
Yalnızlığımın üstüne
Kıyımlar yaşamış yalnızlığımın
Kuşları unutmuyorum
Ve su başlarını
Bir geyiğin avcısına bakan gözlerini
Sevgimin silgisiyle sildim öfkemi
Öfkemi ve acımı
Yerine yeniden adını yazdım
Adın acımın soyadı
<end>

<start>
I.
arkada bırakıp toprak damları 
sırtlarında kıstırılmış 
bir yaşamın üzünçleri 
sorunlarıyla geldiler
oğulları kızları torunlarıyla
yırtıp kimliklerini 
hiç olmayan kimliklerini
yeni bir kimlik edinmeye 
yeni bir yurt bulmaya geldiler
ekmek onlara uzaktı gülmüyordu
dağları aşıp ulaşmıyordu uygarlık
yoksa bir düş müydü özgürlük
bir sabah alacasında
o güzel düşün peşinde 
yollara düştüler
bir umut bir ışık gibi geldiler
yorgunluk gibi indiler kentin otogarına
bir korku bir pişmanlık gibi
sokuldular birbirlerine aysız gecede
bekleyenleri yoktu karşılayanları yoktu
kente sığmayacak kadar çoktular
II.
mavisiz bir İstanbul’dayız
uzun karanlık gecemiz
onulmaz gurbetimizle
acı değişmeyen adresimiz yine
yalnız değiliz bir bakıma
her yer bizimkilerle dolu
o büyük yabancılığımızı saymazsak
istanbul giderek daha da Anadolu
hüznümüzdür yeditepe’den yükselen
kuşatılan biz miyiz yoksa İstanbul mu
sancır gece sonsuz gökdelenlere karşı
ak bir mendildir zaman siler acımızı
BEDRETTİN AYKIN
<end>

<start>
Sen olmasan gözlerin olmasa
 Kesmese yolumu vazgeçilmez dostluğun
 Ve gerçekten bir kurtuluş olsa kaçmak
 Alır bu ağrılar içindeki başımı
 Çeker giderdim hiç düşünmeden
 Bu acılar yurdu kentin 
 Sığamadığım yoksul sokaklarından
Sevgilerin uzağına düşmüş bir yaralı yürekle
 Yitirmişken direncimi karanlıklarda 
  Tam teslim olacakken yenilgiye
  Böyle ansızın yaylım ateş yanıbaşımda
  Sen olmasan gözlerin olmasa
  Kesmese yolumu vazgeçilmez dostluğun
Karanlığın ortasına bağdaş kurup
  Bağlama çalıyorum geceye karşı 
  Gözlerin  uzak okyanuslardır şimdi
  Ama hep yanımda yüce dostluğun
  Sana adıyorum bu türküleri
  Ve gelecek güzel günlerine çocuklarımızın
  Sen olmasan gözlerin olmasa
  Kesmese yolumu vazgeçilmez dostluğun
<end>

<start>
En eski yalnız benim
Ben o istenmeyen konuk
Kapıların dışındaki
Acıların içindeki
O yorgun yaşlı gezgin
En eski yalnız benim
Terkedilmiş bir evim şimdi
Tek başına yıkımı bekleyen
Gezinir alnımda ölümün eli
Kumrular çatıda sevişirken
Hüzün ülkesinde ben
Terkedilmiş bir evim şimdi
Kimseler paylaşmak istemedi
Taşımaz yükümü bir türlü
Kanaryam sustu öldü
Soldu kurudu karanfillerim
Kedim bile terketti evi
Çalan olmadı kapımı günlerdir
Uzaklaşıyor herkes çevremden
Yaşam uzaklaşıyor yetişemiyorum
Sesler kesildi ışıklar söndü
Güneş de ısıtmıyor artık
Ömrün buzul çağı bu
Üşüyorum çok üşüyorum
Neredesin anacığım ört üstümü
<end>

<start>
<end>

<start>
Bin bir engelli bir maratondu
Koştum kan ter içinde
Tırmandım durdum yıllar yılı
Karlı bir yokuşu
Dipsiz karanlık bir kör kuyu
Renksiz kokusuz sevgisiz
Ne çok dinledim ben bu ağıdı
Neresinden baksam bugün
Başı bir hoyrat sonu ağlatı
Ne zaman nasıl geçti ilkyaz
Sonrası bir başka yalnızlıktı
Yoruldum yaşlandım yokluğunda
Tükettim temmuzları ağustosu
Yaşam ki bir bileği taşı
Kimini keskinleştirir yollarında
Tüketir kimini bilene bilene
Sol yanım paslanmaz çelik
Bilendikçe kendi kınını kesti
Sağ yanım kar beyaz pamuk yığını
Yıldız sağar gecelerinden
<end>

<start>
Açık mı yüreğinin kapısı sevgilere
Duyuyor musun çağıltısını yaşamın
Yürüyorsa o özsu hücrelerinde
Kaçıncı baharında olursan ol
Vakit hep bir gülü sulama zamanı
Gecikmiş değilsin dinlemeye
Tenin tene sevgiyle her dilden
Söylediği o coşkulu türküyü
Bulur bir gün nerede olsan seni
Sürüp gelir bir yangının izlerini
Tut elinden sokaklara çıkar hüznü
Yoksa büyür sığmaz olur odalara
Konuş onunla havadan sudan söz et
Kuşlardan çiçeklerden istersen
Sadece bir merhaba desen de olur
Gülümse ona bir gün karşılaşınca
Tükenir paylaşılınca yalnızlıklar
Biliyorsun yurtsuz nicedir sevgiler
Geçit verirsen gözlerinin çölünden
Gelir sığınır bir yerinden yüreğine
<end>

<start>
Günün en uzun saati bu
Yüzünün bulutlu olduğu an
Sevgisiz suskun bir sen
Bunaltan beni eksilten
Günün en zor saati bu
Kapalı sımsıkı perdelerin
Güneşi sönmüş sanki ömrünün
Susmuş kafesteki kanaryan
Nasıl da güzel olabilirdi oysa
Günün her saati seninle
Cıvıldar ötüşürdü kuşların hep
Uçuşurdu dingin göklerimizde
Mevsim yaz sen bu denli beyazken
Güneş sevgi burcunda olduğu zaman
<end>

<start>
Bir ayna bulundur yanında benim için
Görmemi sağla unuttuğumda yaşlı yüzümü
Çekilsin taşkın sularım yeniden göletine
Dokundurmasın beni el değmemiş güzelliğine
Kapat güneşime perdelerini yapabilirsen
Işığı söndür başlat bir yangını giderken
Şimdiden acılarlayım güz bahçesi yüreğim
Hazırım bekliyorum bir hüznü ağırlamaya ben
Ne zaman onaracaksın yanılgının yıktığını
Dağlarına bir gün karlar yağdığında mı
Baş kaldırmayacak mı kardelenlerin karakışa
Düşledim seni hep ben çiçeklerle kuşlarla
Yazık öpmemişsin hiç sevdanın dudağını
Bırak dokunsun gözlerim güzelliklerine
Tutayım kuş kanadı ellerini sevinsin ellerim
Solmasın koklanmadan o gül orada öylece
Günüdür bitti artık delibozuk ilkyaz düşleri
Uyandım karlar yağmış üstüne kasımpatılarının
Kurtuldu sonunda koruyamadığımız kimsesiz sevgi
Dinliyorum içimde şimdi acının nal seslerini
Yaşayabilecek misin türküsüz bir yalnızlıkla
Dayanabilecek mi yokluğuna benim yorgun yüreğim
Oysa sevincimdin bir zamanlar rastlaşmada
Bir sevgili dosttun ortağımdın yaşamı paylaşmada
<end>

<start>
Gerçek adresim sanki
Bir yalnızlığın evi
Gömülmeden o sulara götür
Yeni bir ilkyaza beni
Kapısı numaralı odalarda
Kimliği kayıtlara geçmiş
Gözaltında bir sanık gibi
Ne çok geceler geçirdim
Bilsen uykusuz sensiz
Soğuk birer sığınakta üşürdüm
Ellerinin değmediği o evler
Giderdim kaçarcasına erkenden
Sarılıp beni öpemeden
Kanayan yeni yalnızlıklara
<end>

<start>
Ve şimdi seni yadsımak zorunda mı kalacağız 
urların tanrısı, canlı çiçeklerin tanrısı 
bir hayırla mı yanıtlayacağız o karanlık 
kayayı ki benim özbenliğimdir, ölüme razı mı olacağız? 
Ve her mezartaşına kazıyacak mıyız 
tek kesin gerçeğimizi: thanatos athanatos! 
Apaçık sorulara yenilmiş şu adamın 
düşlerini, gözyaşlarını, öfkelerini 
yorumlayacak bir addan yoksun. 
Diyaloglarımız da değişmiş şimdi bak 
saçmalıklar da mümkün olmada. 
Orada sislerin dumanların ötesinde, ağaçların içinde 
yaprakların gücü uyanmada 
doğrudur ırmağın kıyılarına basınç yaptığı. 
Hayat düş değil. Doğrudur insan 
ve onun kıskanç yakınışı sessizlikten. 
Susku tanrısı, açık yalnızlık.
<end>

<start>
Gün gün üstüne: uğursuz sözler, kan
ve altın. Tanıdım sizi ey benzerlerim
ey yeryüzü canavarları. Dişleriniz
arasında yok oldu acıma, iyi haç bizi bıraktı.
Dönemem artık cennetime.
Mezarlar kaplayacak yaralı toprakları, denize karşı,
kahramanlık anıtı olmayacak ama bir teki bile.
Kaç kere oynadı bizle ölüm: yaprakların
tekdüze hışırtısıydı saran havayı
keşişleme esince fundalıktan bulutlara
yükselir gibi bataklık kuşları.
<end>

<start>
Gece bitti
Ay eriyor doğan günde
Battı batacak sulara
Bu ovada eylül ne kadar diri
Çayırlar yemyeşil
Bahar toprakları sanki güneyde
Bıraktım eşi dostu
Eski bahçelere gittim gizli gizli
Seni anmak için tek başıma
Sen Ay'dan ötelerde bir yerdesin
Burda gün doğarken
Nal sesleri gelirken kaldırımlardan
<end>

<start>
Alevlerin alacakaranlığında
aydınlık ellerini özlüyorum:
meşe kokan, gül kokan,
ve ölüm. Eski kış.
Kuşlar yem ararken, birden,
karın altında kaldılar; 
sözcükler de öyle.
Biraz güneş, aynası bir meleğin,
sonra inen sis, ağaçlar ve biz
sabahın soluğundan yaratılmış.
<end>

<start>
Hâlâ taş elinde düşünde hâlâ sapan
çağımın insanı. Uçaktaydın,
kanatları ölüm ve kötülük taşıyan,
-gördüm seni- ateş arabasında, darağaçlarında,
işkence çarklarında, gördüm: sendin,
kıyıma inanan biliminle, yanılmaz,
aşksız, İsasız. Öldürdün yine
hep öldürdüğü gibi ataların öldürdüğü gibi
İnsanı ilk gören hayvanları.
Ve bu "Dağa gidelim" dediği günkü
koku kardeşin kardeşe bu kan
kokusu. Ve sana kadar gününe kadar
gelen o soğuk inatçı yankı.
Unutun ey oğullar topraktan yükselen
kan bulutlarını unutun babalarınızı:
kül altında kalmış mezarları,
rüzgâr yüreklerini karakuşlar almış.
<end>

<start>
Batıya döner ayçiçeği
Gün hızlanmıştır bile
Eğildi mi o - yoğunlaşır
Yaz havası, kımıl kımıl yapraklar, işlik
Dumanları. Çatırdayıvermesiyle yıldırımların,
Bulutların akıvermesiyle bir, uzaklaşır yiter
Göğün bu son oyunu da.Yıllardan beri,
Sevgilim, hep böyle şaşkına çevirir
Bizi ağaçların değişmesi
Navigli'deki. Ama günlerimiz hep aynı,
Güneş o güneş, çekip giden
Bir ışık çizgisiyle ardında, sevgi dolu.
Anılar bitti artık, anımsamak istemiyorum; 
Belleğimi ölüm almış,
Yaşamın sonu yok. Bütün günler
Bizim. Vakit geçti diyerek sen de
Bırakacaksın beni, durunca devinim.
Burda kanalın üstünde yükselerek
Salıncakla çocuklar gibi, suya
Bakıyoruz, kararan
Yeşilindeki ilk dallara.
Bıçak değil avcunda gizlediği
Sessizce yaklaşan adamın
Tek bir ıtır çiçeği.
<end>

<start>
Ne haç ne çocukluk yetiyor
ne Golgota çekici durdurmağa
tanrısal anıları ne de savaşı.
Askerler gece ağlar
ölmeden önce, güçlüdürler, yaşam
kavgasında öğrendikleri sözlerin
önünde düşüp ölürler.
Askerler, sevgili sayılar,
kimlerin kimlerin ağladığı.
<end>

<start>
herbirimiz bir güneş ışını
yaralamış gibi dururuz
tek başımıza evrenin yüreğinde
akşam oluverir
<end>

<start>
Batan ışığında doğuyorum
saydam suların akşamı.
Tutuşuyor
ferah yapraklarla
avunan hava.
Yaşayanlardan kopmuş
eğreti yüreğimle
anlamsız bir sınırım ben.
Yazabilmek korkunç 
armağanın Tanrım,
canla başla kefaretini ödüyorum.
Uyandır beni ölülerin arasından:
herkes aldı toprağını
ve karısını.
İçimde gördün beni
derinliklerimin gecesinde.
Benimkine benzer
umutsuzluk yaşamıyor
kimsenin yüreğinde.
Tek başına bir adamım 
Tek başına bir cehennem.
Çeviri: Oğuz Demiralp
<end>

<start>
Ne uzundur gece, ay pespembe ve yeşil
haykırdığında portakal çiçekleri arasından
çaldığında bir kapıyı, Tanrı’nın sevgilisi sanki,
çiy yanığı: “Aç, sevgili aç! ”
Ibleolar’dan, Madonie tepelerinden rüzgâr
kırık dökük ilahiler, ağıtlar söküp getiriyor
davullarına mağaraların eski, sabırağacı kadar,
haydut gözü kadar. Ve Büyükayı
bırakmıyor hâlâ seni ve titretiyor
tepelerde yanan yedi uyarı ateşini,
bırakmıyor seni gümbürtüsü de kıpkızıl
Arap ve Haçlı arabalarının,
belki yalnızlık, hatta bir söyleşme
yıldızlı hayvanlarla, atla, köpekle,
kurbağayla ve düşgören gitarlarıyla
ağustos böceklerinin akşam vakti.
Çeviri: Egemen Berköz
<end>

<start>
Unutulmuş evlerde unutmamış insanlar olur
Bilgisi için değil anısı için saklanmış
Gazete kesiklerine takvim yapraklarına örtünüp geçirirler kışı
Evin en ucuna yürür
En uçta erirler
Unutulmuş evlerde de sabah olur
Sabaha kadar tozları alınır melâlin....................
<end>

<start>
Hiç bilmediğim bir heceye göçtüm
Özel bir uda fazladan takılmış tele
Kıraçları yeşerten dokuzuncu notaya
Hikaye anlatmayacağım, yarım kalan yolculuklar da varıştır aslında
Öyle oldu: Boş evin balkonunda oturmuş bakışıyorduk 
Hiç tanımadığım şehir ha bire yarılıyordu bildik ırmak tarafından<....................
<end>

<start>
Kuşları da vurdular
Işığı güneyde emmiş kanları
Donmuş tenlerinin buzunu çözsün diye
Ve düşer düşmez soğuyup kaldı kuşlar
Neyi hızlandırabilirdi bu
....................
<end>

<start>
Ne zaman deftere yazılsa hicran arkasına çıkar
Gül düşer elinden naçarın
Deme ki ol seher gidecek olmuştur
Zihni pencerenin fotoğrafını çekmiştir
Hepimiz ve hiçbirimiz suç ortaklarıyız
Safranın kimyadan hoyratça ayrıldığıyız
Tut ki karakollardan cehennem k....................
<end>

<start>
Gece eksitilen rüyalar içinde eridi
Geçmiş dirildi siyah yağmurlarında arka bahçenin
Karanlıkta çırpındı hayalet dizeler
Yaralı biçimleri benzetme mağlubu
Başkasından ses umarken dile gelen söz gibi....................
<end>

<start>
kapadılar aydınlığı zindanlara
zindanlar aydınlık şimdi, 
çiçeği tomurcuğunda
ağacı bir filizken
sıkıştır....................
<end>

<start>
bir gün görmüşüm ki
onca yıl suladığım fide
besledi....................
<end>

<start>
Ey sevgili
şiirimin bir yerinde sen
sonsuz tahammülsün
	selamını aldım ağır sorgudaydım
	hafifledi ağrılarım
	sigaranı verediler ek....................
<end>

<start>
Bir kül yığınıdır içten değilse söz
içten değilse, sırsız bir aynadır dostluk
sevgi değilse içten, bir yüzüdür ölümün
renk içten değilse, ezgi içten değilse
karanlığıdır huzursuz bir aydınlığın
içten değilse şiir
çarpar bir tezgah gürül....................
<end>

<start>
en güzel aşklar da biter
kristal gözyaşları dökülür solgun yanaklara
posterli duvarlarda kalır güçlü yumruk izleri
geceyi yırtar çığlıklar karşılıksız hıçkırıklar
sonra bir ses kulaklarda küçük bir 'elveda...'
en güzel aşklar da biter
sanma sonsuza kadar sürer yaşanan mutluluk
bazen karanlık örtemez hayatın çılgın burgacını
koşsan avuçlarında binlerce güvercin yavrusuyla
telefonlar suskundur kapılar sağırdır çınlamalara
en güzel aşklar da biter
her şey bir suyun akışı gibi geçer anında
mevsimler değişir kuruyan çiçekler üzerinde
başka elleri tutsan avutamaz seni bilirim
hangi gözlere baksan karşındadır o zalim...
en güzel aşklar da biter
suskun acıyla yaşamak olgunlaştırır insanı
hadi sokağa çık yüzünü yağmura / rüzgara ver
koynunda sapı gümüş bir hançer sakla her zaman
örselenmiş kalbin sızısını dindiremez türküler
en güzel aşklar da biter
bitmeyeni varsa da bedeli çok ağır ödenir...
<end>

<start>
Sorularla gel bana sesin titremesin 
Sana yalnızlığı anlatayım, ayrılıkları 
Bir kadın nasıl öpülür dudağı kanatılarak 
Kirpikleri, buğulu gözleri nasıl sarılır? 
Hasret ağrıları çeken yorgun yürekle 
Oturup acı çaylar içelim, ağlayalım...
Sorularla gel bana sesin titremesin 
Kimse bilemez özlem nedir, sevda nedir? 
Düşlerde bir kadını yaşamak, istemez nedir? 
Ah kimse bilemez ikimiz kadar ayrılığı, 
Ağızları kapanmamış zarflarda çoğalmayı...
Sabahlar serin sakalsız yüzüm üşüyor 
Bakır rengi yansımalar kavak ağaçlarında 
Fısıldıyor sesin uğultular yaratarak 
Gecenin apansız çöktüğü cilet tarlasında...
Sorularla gel bana sesin titremesin 
Sana söz vereyim evrensel sevgilerden 
Bir çocuğun kara sürülmemiş alnından 
Uçup sessiz mavi bulutlara yükselen 
Kanatları benekli yaban güvercinlerinden 
Sana söz edeyim kuruyan dudaklarımla...
Uykuların tedirgin, ağlamaklı duruşun 
Mektupsuz geçiyor yeşile boyalı günlerin 
Cebinde fotoğrafı bile yok sevdiğinin 
Hangi sabahtı hatırlamıyorsun bırakıp gittiğin.
Ellerin soğumuş artık, tırnakların mosmor 
Yüzünde donup kalmış tarihsiz günler...
<end>

<start>
Hadi git artık, seni daha fazla özlemeden 
Durma karış sokakların acımasız karanlığına 
Sakın gözlerime bakma, bir kurşun gibi gölgen 
Çıkar yüzündeki maskeni, hadi git artık...
... hadi git artık, kokun dağılsın yoksul odama 
Ellerini yüzümde gezdirme sonra donar üşürsün
Her şeyini götür giderken hiç bir iz kalmasın 
Tırnaklarınla bıraktığın yaralar yeter bana...
<end>

<start>
Şarkılar söylerdi efsunlu gözlerin geceye 
Üşüsem sokulur sıcak bağrına yaslanırdım 
Durakta şemsiyemizi siper eder öpüşürdük 
Ağzımda dalından yeni kopmuş iğde kokusu
Ellerim mektepli çocuk elleriydi yumuşacık 
Son ayrılığımızdı ya da koşarak kavuşmamız 
Acıyla yaslanır bir birimize yorgun ağlardık 
Şimdi kalbimde dayanılmaz ağulu bir kırıklık
Bıçak kanatlı martılar göğsümüzde uyurdu 
Parolamız denizden esen rüzgârın sesiydi 
Yağmurla yıkanmış çınarların diplerinde 
Ölmüş yatıyorlar sevgilim fırtına kuşları
<end>

<start>
Yağmur dindi, rüzgâr esmiyor 
Mevsim sonbahar, aylardan eylül 
Sarı yüzün hüzünlü bir çağrı 
Koklasam: tenin nane kokmuyor
Rüzgâr esmiyor, yağmur dindi 
Bu deniz bizim mavi denizimiz değil 
Telefonum çalmıyor, mektubun gelmiyor 
Günler akıp gidiyor, evler sessiz
Yağmur dindi, rüzgâr esmiyor 
"ayva sarı nar kırmızı sonbahar..." 
Hisarönü kahvesi: çiçek ve kilim 
Aramız uzak, bakışım dağları aşmıyor
Rüzgâr esmiyor, yağmur dindi 
Fotoğrafın solgun, sis içinde kâlbim 
Bir şarkı mırıldansam sensiz olmuyor 
Dokunsam: anılar kırılıp dağılıyor
Yağmur dindi, rüzgâr esmiyor 
Şimdi sadece korkunç sessizlik 
Duvarda boş bir çerçeve duruyor 
İstasyon'da bıraktım gölgemi.
Ölüm kadar yakınsın bana 
Hayat kadar uzak, ah sonbahar...
<end>

<start>
Ne bir balıkçı meyhanesinde 
Ne de lüks bir salonda 
Bütün ayrı sevdalıların yüreğinde 
Göz göz, yürek yürek yeni yıla gireceğim... 
Sensiz olduğum için de seni dileyeceğim 
Ve saat onikide yine sensiz duracak bütün saatler 
Elimin altında mektupların 
Yanaklarımda bir dolu gözyaşı olacak. 
Anılarımızın en güzelini anımsayarak 
Karanlık gecede yanıma alacağım 
Titrek iki çizgi gibi kollarımla, 
Açık penceremden sana uzanacağım. 
Ve anlatacağım yeni yıla seni 
Kömür saçlarına benzer geceye 
Bir nefes vereceğim 
Taşarcasına evlere sevgi dolacak 
Ve ben bütün sensizliğime inat, 
Yalnız olmayacağım o gece 
Elimin altında mektupların 
Yanaklarımda bir dolu gözyaşı olacak.
<end>

<start>
şafaklar kirli, göl suları bulanık
çıkık yanakların ne zamandır çöl
parmakların dikenli tellerde kanar
alıp başını gider bakire kalbim
"-servise geç kalacağım..."
yasak kitaplar yaprak aralarında
sümbül kokulu mektuplar gizler
savrulan hayat, anla beni, sorgula
yorgun gözlerine baksam sağanak
"-daha yeni iş buldum,
biliyorsun..."
kırılgan bir ses, bir çığlık
ter sızdıran dağınık yatak
günlere gecelere kilit gövden
dudaklar hazır aykırı maceraya
"-kartı zamanında basamazsam,
mahvolurum..."
üzerine koştukça uzaklaşan hayal
bürümcük ipeklerde kuş figanı
penceremden görünen gülün dalı
yıkılan kale kaybedilen direniş
"-kimbilir belki akşama..."
güzel değerler adına yolculuk
avcumdan kayıp günlere karışan
ah, hiç büyümeyen sevgilim hayat
olduğun yerde kal, ben giderim
<end>

<start>
siyah/beyaz bir fotoğrafa nasıl bakarsınız? 
ortasından kan sızıyorsa, duvarda halı desenleri
şölen sofrasındayız tarih titreyerek konuşuyor:
gelenler yanlarında kuş sesleri getirmişler,
biz böyle toplantıları ‘yorgun’ çok yapmadık mı?
bir demet sevgi suyuyla büyütülmüş hercai menekşe
örselenmiş yapraklarıyla titreyerek duruyor öylecene
ölmek üzereyken cansuyu bulmuş dikilmiş gökyüzüne
inançla pekişmiş sesler dolaşıyor, yüzler gergin
biz böyle toplantıları ‘kucaklaşarak’ çok yapmadık mı?
türküler dalgalanıyor herkes sevinçlerini göndermiş
can dostlarım burada biliyorum, cansız düşmanlarım da
ışıklar sönüyor, hafif bir rüzgar uzun kirpiklerimizde
mumları yakalım ellerimiz kenetlensin “barış” adına
biz böyle toplantıları ‘tartışarak’ çok yapmadık mı?
her şeyin sığabildiği dünya kadar bir masanın etrafında
duralım birbirimize yaslanmadan aykırı düşüncelerimizle 
kimse duymak istemiyor zehirli yılanın çıngırağını
inanmış da var, ihbarını çatal yüreğinde gizleyen de
biz böyle toplantıları ‘yoksayarak’ çok yapmadık mı?
işaret ediyor çatıdan sızan ışık ihanetin yüzünü
çağırın fotoğrafçı gelsin, kameralar yakalayamaz belki
kimse kimseye dokunmasın, sakın ha parmak izi kalır
haykıran şairler usulca çekilirler gizli koyaklarına
ah biz böyle toplantıları hiç yapmadık:
                                         Bu son akşam yemeği...

(Adam Sanat, 115)
<end>

<start>
yalnızlık ürkütücü, geceleri hiç ışıkları yakmıyorum
üçüncü kadehten sonra başlıyorum seni düşünmeye
ıslak yatakların kirli yastıklarına başımı bıraksam
bir garip erkek kokusu, filizlenmiş bir aşk çimeni
görsen delirium ataklarında, hezeyanlar içindeyim
koynumda sık sık bilenmekten incelmiş çerkes kaması
karanlığı parçalıyorum kollarım yorgun düşene kadar
yalnızlık ürkütücü, geceleri hiç ışıkları yakmıyorum
sen bilmezsin, ah bilemezsin gözlerim ışık demetleri
bir gün ansızın ölüm gövdemi esir aldıktan sonra
çürüyen yanım vahşi yanıma usul usul seslenecek:
" Uzak yalnızlıklarda o kiminleydi? Kiminle olacak? "
kokuşan etlerim ilahilerle kemiklerimden ayrılırken
badem bıyıklı mevlüdhan yakaracak: "Ondan sonra kim? "
yalnızlık ürkütücü, geceleri hiç ışık yakmıyorum
ihanetini biliyorum, gözlerimin önünde oldu her şey...
telefondaki ses hep kulaklarımda kampanalar çalıyor
sanrılarla kuşandım, hayat: hayal artı aşk değil mi? 
yer tanrının azabına gök tanrının muradına seslen:
seni bağışlamıyorum bilesin ve haydi yoluna git,
çevrem ateşler içinde, zehirim kendime yeter...
(Adam Sanat, 109)
<end>

<start>
ne kadar yalnızsın, ne kadar kendinden uzak! 
gecenin sessizliği ve karanlığı gizler aşkını 
umutlarla yelken açtığın denizlerden için kırık, 
ellerin boş, tükenen bir kalple dönersin akşamları
ne kadar yalnızsın, ne kadar kendinden uzak! 
kim söylese şarkını, türbelerin eşiklerinde mumlar, 
boğulur haykırışlar, kuşların cıvıltılarına gizlenir 
açan güllerin yapraklarında şebnem olur, ölürsün...
ne kadar yalnızsın, ne kadar kendinden uzak! 
terk etmiş eski zaman güzelleri, tenIeri esmer, 
akasyalar açarken baharı kucaklayan hint bülbülleri, 
geçmişi unutur, unutulursun, kimse anımsamaz seni...
yoksul sofranda söylenir durmadan acılı türküler 
çoğalır buzlu camların arkasında timsah gözyaşları 
yüzünü nereye dönsen bir ihanet kucaklar gövdeni 
ah! ne kadar yalnızsın, ne kadar kendinden uzak! 
aynaya her baktığında...
Eski, Nisan 2005
<end>

<start>
Dersimli Bedri, 
kendi yurdunda sürgün, daldaki filiz, 
karla-buzla yuğmuş çatal yüreğini. 
sırtında küçük bir denk içinde anılar 
bir heybe dolusu toplanmış kara kekik! ...
acıyı tanıdı, oğlu vurulup düştüğünde, 
öfkeyi zaman denilen sarnıca sardığında 
biricik kızının kocası sınırda bir mayınla... 
boş tabutunu gömdüler rahmetsiz toprağa
hep düşünür, ama kıyamaz kendi canına; 
ne ölüm aklar gözlerini, ne de hayat! .. 
göğsünde sancıdır yaşanan yıkım günleri 
yenik düşer, erken gelir beklenen kıyamet! ..
duymuyor artık ölüm çığlıklarını, sağır, 
ince kıyılmış tütünle bir sigara sarıyor; 
dumanında deli Munzur köpürerek akıyor 
şimdi demir ağlarda çırpınan bir alabalık, 
                                Dersimli Bedri...
İle, sayı 9, 2007
<end>

<start>
karpuz, ince dilim kaşar peyniri, buzlu rakı
bahar günü kardeşlik adına yola çıktığımız
sonra ihanetle kucaklaşan eski dostlarım
yeni yaşımı kutlarken tek başıma, nerdesiniz?
karpuz, ince dilim kaşar peyniri, buzlu rakı
annem nasıl öldüyse ben de öleceğim elbet
ne sevdiğim kuşlar kaldı ne yoldaş kediler
içtim bir pamukla su içer gibi sessizliği
karpuz, ince dilim kaşar peyniri, buzlu rakı
düşlerim gerçekleşmedi akan yorgun ömrümde
bir kız sevdim sanırsın göl üstünde nilüfer
hayat sorularıyla cehennem oldu hep içimde
karpuz, ince dilim kaşar peyniri, buzlu rakı
elveda gençliğim, acılı orta yaşım, anılarım
bir şiirin güzel bir dizesine canımı verirdim
ya da babamın dizinde yatıp türkü dinlemeye
karpuz, ince dilim kaşar peyniri, buzlu rakı
tahta masanın köşesinde yıpranmış kitaplar
yıllar sonrasına kalsın, fotoğrafımı çeksinler
bir martıyı gagasından öperken, ellerim ıslak
hoşgeldin yeni yaşım: doğum günüm kutlu olsun
<end>

<start>
camda buğusu kalmış nefesinin 
baksan gözleri her zaman nemli 
usulca sokulur üşümüş sanırsın 
sesi çığlık, gecede bir kara kedi
umarsız beklemelere gelişi yanıttır 
tutup göğsüne basınırsan inler, 
kolların sabaha kadar yastık başına 
uykuların kaçar, gecede bir kara kedi
gölgeler alevdir duvarlarda yansır 
içinde yanardağ gÜnlerin özlemi 
bıraksan kendini kaybolup gideceksin 
onsuz yapamazsın, gecede bir kara kedi
yatağında kokulu güllerden demettir 
sırtında yavaşça elini gezdirirsin, 
çıldıran öfken diner sıcak koynunda 
mevsimler değişir, gecede bir kara kedi
gecede bir kara kedi gecenin kendisi olur 
yalnızlığına sarınır geçkin aşk kırgını...
Eski, Mayıs 2004
<end>

<start>
İşim gücüm bu benim
Sorguya çekmek gerçeği
Sevginin rüzgarı ak da
Savaşın bayrağı niçin kara
Bütün suçum bu benim
Evreni kucaklamak
Çözmek kör düğümleri
Sonra bildiğiniz gibi
Gecenin içine attılar beni
Kirden pasaktan gecenin
Ta dibine yuvarlandım
Sevindiler gerisin geri
Acıya öfkeye bulandım
Aç ağzını karanlık
Dişlerini sayacağım
Eğilip aldı beni yerden
Halk anam güzel anam
Yıkadı kirimi pasımı
Ağrımı acımı silkeledi
Toz alır gibi aldı öfkemi
Sıcacık et koynunda
Yıllarca ısıttıktan sonra
Yeniden doğur beni
Giydim yeni giysilerimi
Çıktım yeni bir yola
Yeni ayaklarımla yürüdüm
Yeni gözlerimle baktım dünyaya
Günaydın dedim yeni sesimle
Başı sevda dolu bir değa
İşim gücüm bu benim
Sorguya çekmek çirkinleri
Emeğin suyu ak da
Sömürünün değirmeni niçin kara
Bütün suçum bu benim
Tahta çıkarmak güzeli
Uygarlığı halklamak
İşte sabah oldu
Yum gözlerini karanlık
Eski bir ormanda ben
Yeni bir ağaçmış gibiyim
Aç gözlerin karanlık
Tepeden tırnağa ben
Çiçek açmış gibiyim
<end>

<start>
Abooov! Bu ne dönemeç, ne yokuş öyle
Antakya’dan yüzlerce yıl uzakta
Asarcık mı bu, Şeytanistan mı yoksa
Bir karanlık ki güneş girmeye korkar
Tanrı bile üşür yarattığını gördükçe.
16 yaşında koca kafalı bir çocuk
Kur’an’ı hatmetmiş, Molla Ali
İlkokulu dışarıdan bitirir, abooov! 
Kele neyine gavur okulu, yetmez mi hocalığın
Gavur mu olucun bre yeğenim.
Molla Ali kaydolmuş enstitü mektebine
Vah yeğenim, oysa sen müftü bile olur idin
Aboov, gâvur bir öğretmen oluk bre kele
Bir de şair olmak istemez mi Ali Yüce
Ataç’tan aldığı öğütle
Öğrenir İngilizceyi kendi başına.
On yıl köy öğretmenliği… sonra
Gavurca öğretmeni Ali Yüce.
Abooov! Bir de şair oluk Gavur Ali
Bre kele inanmayan görsün, aha
kitapları: Halk Çağı, Şiir Sıcağı
Boyundan Utan Darağacı
Abooov! Daha ne çok kitap bre kele
Bir de Şeytanistan romanı var ya! 
Hem şair, hem Atatürkçü, hem komonist
Ali Yüce…
Ben İzmir’den, Antakya’dan Maraş’tan,
Şurdan burdan, Selman
“Ne zaman seni ansam
Mavi bir gül olacak gökyüzü…”
Asi kol kola akacak içimde anılarla
Defneler her yerde barış kokacak
Sahi neden kokacak
Şairim, güzel öğretmenim!
<end>

<start>
Bu şiir ister istemez 
Açık saçık olacak 
Açık diyecek ne diyecekse 
Niçin diye sorma hocam 
Dünya güzeli bir coğrafyanın 
En kapalı bölgelerini 
Görüntüye getirecek 
Ahlak notumu kırma hocam
Şair nikahıyla evlenmiş 
Karnı burnunda sözcükler 
Kim ne desin 
Bana sorarsanız eğer 
Diyeceğini dedi şiir 
Yapacağını yaptı bile 
Güzeli yaratmak için 
Dişilik aşıladı dile
<end>

<start>
Tarar saçlarını
Örer anam
Bütün çocukların 
Anası anam
Kucaklar babam
Şu koca dünyayı
Bütün çocukların 
Babası babam
Çarpar yüreğim
Bütün göğüslerde
En uzak ülkenin
Komşusuyum ben
Haydi artık
Doğsun güneş
Batsın karanlık
Bütün çocukların
Kardeşiyim ben
<end>

<start>
Senden ayrı senden uzak
Yersiz göksüz gibiyim
Hem analı hem babalı
Hem öksüz gibiyim
Uzanmış aramıza
Uçsuz bucaksız gurbet
Bir ucunda sıla var
Öbür ucunda ekmek
Bütün analar ağıt şimdi
Bütün ağıtlar ana
Ya beni de al gurbet
Ya anamı ver bana
Hem kova hem kuyuyum
Yorgun bir halk suyuyum
Sen bana nenni söyle 
Ben dizinde uyuyum
<end>

<start>
Hem yoktu hem vardı
Büyük bir kentin
Gecekondu semtinde
Küçük bir kız vardı
Adı Ayşece
Nar tanesi kar tanesi
Anasının bir tanesi
Gözleri vardı boncuk
Elleri vardı pamuk
Herkes onu çok severdi
Günlerden bir gün
Gide de gelmeye o gün
Bulut oldu yel oldu
Yağmur yağdı sel oldu
Alıp  götürdü evini anasını
Ayşece'yi öksüz koydu
Bir bekledi iki bekledi
Ayşece'nin babası
Eli balyoz dili yılan
Bir kadınla evlendi
Dövdü günde üç öğün
Güzel kızı çirkin analık
Yanık ekmek yedirdi
Su içirdi boz bulanık
Evden kaçtı Ayşece
Az gitti uz gitti
Kırk gece kırk gündüz gitti
Baktı analık arkasında
Ha ulaştı ha ulaşacak
Bir kayaya seslendi
Açıl kayam açıl
Şıkırt açıldı kaya
Ayşece girdi içine
Kapan kayam kapan
Şıkırt kapandı kaya
Güzel Ayşece içerde
Eteği dışarda kaldı
Gördü eteği analık
Yalancıktan ağladı
Açıl kayam açıl
Kaya açılmadı
Bir gelinböceği olup
Pır pır uçmaya başladı
Bakakaldı analık
<end>

<start>
Aydedenin paltosunu
Kim giydirir anne
Gözlüğünü bastonunu
Kim bulup verir eline
Yıldızlar mı verir
Yıldızlar Aydedenin 
Torunları mı anne
Aydedenin yemeğini
Kim pişirir anne
Kim yıkar çamaşırlarını
Aynene mi yıkar
Bulutlar su mu döker anne
Aynenenin evi nerde
Gökte mi oturur yerde mi
Niye görünmez  bize
Aynene öldü mü yoksa
Göğe mi gömdüler onu
Yere mi anne
<end>

<start>
Havalı Meryem havalı
Gel hele gel hele gel
Almış eline kavalı
Çal hele çal hele çal
Sekili oğlak sekili
Ho gele ho gele ho
Gözleri sürme çekili
Ho gele ho gele ho
Sekili atım sekili
Dah gele dah gele dah
Alnına akmış kakili
Dah gele dah gele dah
Ak kuşlar kara kuşlar
Geh cücü geh cücü geh
Kar altında donmuşlar
Vah cücü vah cücü  vah
<end>

<start>
Toprak ana kız doğurmuş
Adını da ağaç koymuş
Yazın giydirmiş onu
Kış gelince soymuş
Nere gitsin nasıl etsin
Şaşırıp kalmış ağaçcık
Hem üşümüş hem ağlamış
Her bir yerleri apaçık
Doğa adında bir ermiş
Ağaçları çok severmiş
Kurmuş gizli tezgahını
Renkler kokular eğirmiş
Kumaş dokumuş ışıktan
Gelinlik kıza giydirmiş
Alıp götürmüş sarayına 
Oğlu ile evlendirmiş
<end>

<start>
Kitap
Anamca ulu
Ekmekce lokma lokma
Suca yudum yudum
Kenarında yitirdim dünyayı
Ortasında buldum
Odundum eğirdi beni
İnsana çevirdi beni
Geceyi onunla yıktım
Kara girdim koynuna
Ak çıktım
<end>

<start>
Ben gurbete  gidiyorum
Bağlayın yaramı
Uzun bir türküyle
Belki dönerim anacığım
Belki dönmem
Çok başlı dağların ardında
Ayrılığa takılmış ayaklarım
Ben yurdumu özlüyorum
Otumu böceğimi
İnsanımı  özlüyorum
Kendi elimle yapıyorum
Birbirinden uzun günleri
Güzellerle kuşatılmış 
Dörtbir yanım
Çirkinliğimi özlüyorum
Çok başlı dağların ardında
Gökten altın yağdırıyorlar
Kuşsütü sağıyorlar
Demir ineklerden
Uygarlıkla kuşatılmış
Dörtbir yanım
İlkelliğimi özlüyorum
Gelecğimi yeşertiyor
Tohumun geleceği
Gözlerimle kokluyorum
Cennetteki yapma gülleri
Meleklerle kuşatılmış
Dörtbir yanım
Şeytanımı özlüyorum
Biliyorum
Çıktıkça küçülecek yokuş
Büyüyecek güzel atım
Yürüdükçe çoğalacak ayakları
Çoğalacağım üstünde ben
Düşmemi beklemeyin
Sevgilerle kuşatılmış 
Dörtbir yanım
<end>

<start>
<end>

<start>
Sen ninni söylerken anne
Ak güvercinler evimize
Gelinböcekleri  konuyor
Saçımın tellerine
Sen masal söylerken anne
Mor menekşeler açıyor sesinde
Yüzünden kalkan kelebekler
Yavaşça konuyor kirpiklerime
Sen ninni söylerken anne
Başucumda mı uykum
Yastığımın altında mı
Söyle girsinler gözlerime
Söyle şu kedilere anne
Miyavlamasınlar eğri büğrü
Oyuncağımı korkutmasınlar
Girmesinler düşüne
Yumuyor gözlerimi gizli bir el
Yüzünü göremiyorum anne
Sar beni sakla beni 
Sıcak sevgiler içine
Tavan nere gitti anne
Nere gitti evimizin duvarları
Daya ellerini anneciğim
Kediler düşmesin üstüme
<end>

<start>
Gökte bulut ufacık
Hem ufacık hem akçacık
Böldüm oldu kırk parçacık
Ebem tarhana sermiş göğe
Tarhanamı yemeyin kuşlar
Söylerim sizi ebeme
<end>

<start>
MAĞARADAN ÇIKTI GAMBA
İlkeldi yerler gökler
Canlı cansız dağ taş
Uçan kuş uçmayan kuş
Hava su bitki toprak
İlkeldi aylar yıllar
Sevmek ölmek yaşamak
İlkeldi göz yaşları
İlkeldi gülmek ağlamak
Milattan baruttan önce
Biledi baltasını Gamba
Sürterek ön dişlerini
Çıktı mağradan dışarı
Baltasının ağzı yalap yalap
Daldı Silpius ormanına
Keserek ışığı gölgeyi
Korkuyu korkutarak
BİR BOĞAYA RASTLADI
Önde korku arkada Gamba
Tırmandılar Silpius dağına
Yüzü sararmıştı korkunun
Tutulmuştu dizleri
Önce büzüldü küçüldü korkucuk
Sonra silkini verdi birden
Bir boğa oldu kocaman
Bir boğa ki bin başlı
Gözleri çıngıl çakmak
Soluğu göğü yakıyordu
Puf dedi korku-boğa
Ağzından fışkırdı öfkesi
Çıktı göğe indi yere
Dağları ufalttı gölgesi
Çoğaldı boynuzları bin bin
Gitti öte öte korku-boğa
Geldi beri beri bin bin 
Bin bin yürüdü ayakları
Gözleri baktı bin bin
Soluğu ölüm kokuyordu
PİŞİRİP YEDİ BOĞAYI
Uuu dedi uludu Gamba
Irgalandı Silpius dağı
Çoğaldı elleri ayakları
Yüreği çoğaldı bin bin
Çıktı göğe indi yere
Savrudu baltasını bin bin
Bin başlı boğa üzerine
Devrildi yere boğacık
Ormanı sularken kanı
Ağlıyordu gözleri bin bin
Sürterek odunu oduna
Yaktı ilk ateşi Gamba
Pişirip yedi korku-boğayı
Yalap yalap dilleri
Gözleri çıngıl çakmak
Yaladı ellerinin kanını
Sildi kıllı gövdesine
Sonra mağarasına girdi
Gömüldü karanlığın içine
Taş yastığa koydu başını
Uzandı taş yatağına
BOĞA DİRİLDİ DÜŞÜNDÜ
Gözlerini yumar yummaz
Daralmaya başladı mağara
Gamba şişmeye başladı
Dirildi karnında korku-boğa
Oflayıp puflayarak bin bin
Ateşin üstünden atlayarak
Deşiniyordu Gamba'nın karnında
Binlerce boynuzlarıyla
Daraldıkça daraldı mağara
Sıkıştıkça sıkıştı Gambacık
Yamyassı oldu gövdesi
İki duvar arasında
Tepiniyordu karnında boğa
Binlerce ayaklarıyla
Çıkarak göğe inerek yere
Pişirip yiyordu Gamba'yı
Binlerce dişleriyle
BAŞLADI YENİ BİR GÜNE
Yiyip bitirince Gamba'yı
Uyudu bin başlı boğa
Küçülmeye başladı korku
Büyümeye başladı mağara
Doğdu Küncülü Boğaz'dan güneş
Bitti bin yıllık gece
Çıktı Gamba'nın karnından
Bin başlı boğa
Gitti geldiği yere
Uuu dedi uyandı Gamba
Fışkırttı sevincini göklere
Biledi baltasını bin bin
Sürterek ön dişlerine
Gözleri çıngıl çakmak
Baltasının ağızı yalap yalap
Düştü korkunun peşine
Korkarak korkutarak
Başladı yeni bir güne
<end>

<start>
Vatandaşlar her bir şeyi
Devletten beklemesinler
Kızdırmasınlar demokrasiyi
Ölsünler hak yolunda
Cennete göç etsinler
Enflasyon yok cennette
Geçim sıkıntısı yok
Şükretsinler tanrıya
Beş kuruş ödemeden
Yeyip içip eğlensinler
Ardıçkuşu Dergisi Ekim 2001 sayısı
<end>

<start>
Nesine bahar nesine bahçe 
Ötmesiz bir kuşun 
Neylesin al yanak 
Gamze ne yapsın 
Gülmesiz bir kıza 
Değil mi Karacaoğlan
Kullana kullana 
Kirlettik her şeyimizi 
Aşındırıp eskittik işte 
Kala kala bir bu kaldı 
Sevgi kaldı elimizde 
En sağlam dinimiz 
Değil mi Yunus Emre
Dinleyin beni çocuklar 
Binmeyin bu kör gemiye 
Bu can çekişen denizi 
Götürüp koyun yerine 
Kiklop amcalara bakmayın siz 
Binlerce göz her birinizde 
Değil mi Homeros 
Sirenler de kim oluyormuş 
Değil mi Ruhi Usta
Yalnızlık da kim oluyormuş 
Haydi bakalım çocuklar 
İniyoruz bu başsız dağdan 
Ayrılık da kim oluyormuş 
Boyuyor kendi kendini gurbet 
Gözlerinizin rengine 
Değil mi Nazım Usta
Yer yorgun gök yorgun 
Suya sıkılmış bulutlar 
Çıkıyoruz bu üzümsüz bağdan 
Haydi bakalım dostlar 
Azrail de kim oluyormuş 
Kim oluyormuş Hızır Paşa 
Binlerce can her birinizde 
Acıyın cellatlarına 
Değil mi Pir Sultan
Yer dargın gök dargın 
Kala kala bir bu kaldı 
Sevgi kaldı elimizde 
En güleç dinimiz 
Haydi bakalım çocuklar 
Çıkıyoruz bu çirkin dağdan 
Merhaba diyoruz insanlara 
Öfke de kim oluyormuş 
Pinochet amcalara bakmayın siz 
Değil mi Neruda
<end>

<start>
Hem acılar eğitiyor
Hem türkü söylüyorum
Aslında bir yapının
Temelini atıyorum
Tuğlam pişmemiş daha
Demirim yok çimentom yok
Kumum kirecim hazır değil
Bu yapı ne zaman biter
Kaçıncı katta bulurum güzeli
Belli değil
Bir yağmur bulutunu
Elime alıp kokluyorum
Bulut mulut bahane
Aslında bir şiirin
Temelini atıyorum
İlk dizeyi yazıyorum
Kan ter içinde kalemim
Kimseye göstermeden
Haritada denize giriyorum
Ne zaman çıkarım bilmem
Hangi kıyıda bulurum güzeli
Belli değil
Boğazıma doluyor
Sözcükler şiir molekülleri
Yarı yoldan geri dönüyorum
Tatlı mı ekşi mi deniz
Rengi sarı mı pembe mi
Korsan beye sorun bunu
Vallahi ben bilmiyorum
Nerede bir çirkin görsem
Başımı önüme eğiyorum
Kıpkırmızı olunca şiirlerim
Utancımdan ölüyorum
Ben ne zaman dirilirim
Kaptan bey ne zaman ölür
Belli değil
Hem kentte oturuyor
Hem yalan söylüyorum
Bozuk çıkıyor fotoğrafım
Korsan beyin ölü töreninde
Gülerken yakalanıyor şiirlerim
Ben başarıyla somurtuyorum
<end>

<start>
Işığa arkanı döndün
Utandın mı ne biraz
Kızardın bozardın mı
Sormak ayıp olmasın
İleri doğru mu gidiş
Yoksa ardın ardın mı
Yetim malı koltuğuna
Kasılarak otur karanlıkçı
Eğri büğrü yasalara
Kaldır kara parmağını
Aydınlığı zindana at
Ödüllendir karanlığı
Bayram etsin kör vicdanın
Ekmeğin kan kokarmış koksun
İrin dolaşırmış damarlarında
Ne dolaşırsa dolaşsın
Vurgun soygun cinayet
Ayıp değil yasak değil
Çıkar sayın şapkanı
Sayın katilin önünde
Saygıyla eğil karanlıkçı
Caddelerde insan seli
Akıyor kabara köpüre
Meydanlar dolup taşıyor
Konuş ağzına sağlık karanlıkçı
Bağır çağır korkut azarla
Konuş sesine sağlık
Gerdanına göbeğine
Demokrasine sağlık
Laiklik de kim oluyormuş
Kim oluyormuş bağımsızlık
Değil mi karanlıkçı
Ulusal egemenlik neymiş
Yenir mi içilir mi
Hangi pazarda satılır
Kaç dolaradır kilosu
Kuş sütüyle beslediğin
Altın dişli sömürge köpeği
Havlar Cumhuriyetime
Isırmak ister bağımsızlığımı
Gözü aç karnı tok
Niçin gitmez geldiği yere
Ayakları mı yok
Kim ne derse desin
Kapat kulağını duyma
Sözcükleri sündüre sündüre
Ballandıra ballandıra yalanları
Konuş ağzına sağlık karanlıkçı
Yüreklerde acı gözlerde yaş
Döneklik dediğin ne ki
Unutulur yavaş yavaş
Çağdaş Türk Dili Dergisi Temmuz 2001 sayısı
<end>

<start>
Bu dünyada 
Yaşamadın sayılır 
Güzeli sevmediysen 
Ölmene gerek yok 
Zaten ölüsün sen
Ayağına gelmez güzel 
Gökte yürür yerde uçar 
Hadi ne duruyorsun 
Sen de uç arkasından 
Önünde yerlere eğil 
Kilitleme gönlünü 
Kapılara vurulur kilit 
Gönüllere değil
Ben de bilirim sen de 
Sevgi insana ekmek vermez 
Gönül dedikleri 
Kırk kanatlı deli kuş 
Aş yemez ekmek yemez 
Milyonlarca yıl sevse 
Sevmeye doyum olmaz
Su susamış mı 
Sor bakalım 
Acıkmış mı toprak 
Yok yok sorma 
Yaratmayana üretmeyene 
Bir şey söylemez toprak
Annen seni 
Doğurmadı sayılır 
Yaratmadıysan eğer 
Bir şey üretmediysen 
Ölmene gerek yok 
Zaten ölüsün sen
<end>

<start>
Bak ne demiş koca dedem
Varsıllık görecedir oğul
Yoksulluk da öyle
Güzeli seviyorsan eğer
Varsıllar varsılıdır gönlün
Cebin yoksul olsa bile
Özgürlük görecedir oğul
Tutsaklık da öyle
Güzelliğin tutsağıdır
Dünyanın yiğit
En yürekli
En özgür insanı bile
Bir peri kızıdır şiir
Düş gülleri koklatır hep
İmge balıemzirir dile
Şiirde tatlanır güzelleşir
Dünyanın en çirkin
En yavan gerçeği bile
Kuşlar inanmaz buna
Ağaçlar kıskanır biliyorum
Şairler de çiçek açar
Kimi pembe kimi sarı
Şairler de uçar ama
Görünmez kanatları
Söylem Dergisi Ekim 2001 sayısı
<end>

<start>
Öldüren Gülüş
Yalnız devletler değil
Güzeller de savaş çıkarır
Yol keser adam öldürür
Günde kaç can alır bir gülüş
Kim bilir kaç ocak söndürür
Yalnız şifreler değil
Bakışlar da zor çözülür
Göz var sonsuz bir deniz
Bir ömür aşılmaz
Saç var büyük bir yangın
Yanına yaklaşılmaz
Mitoloji
Birbirlerini
Deli gibi seven
İki ölümlü âşık
Tanrı uyuduktan sonra
Sıra ile tanrı oldular
Aşkın renkli çamurundan
Yarattılar birbirlerini
Ölümsüz oldular
Senler
İçimde bir sen var
Dışımda bir sen
En gerçek sen ise
Düşümdeki sen
Sağımda bir sen var
Solumda bir sen
En güzel sen ise
Gönlümdeki sen
Üreten bir sen var
Tüketen bir sen
En büyük sen ise
Yaratan bir sen
Damar Dergisi Haziran 2001 sayısı
<end>

<start>
Beni tanımadın mı dedi 
Bir sözcük bir sözcüğe 
Çevir zamanın sayfalarını 
Belleğini iyi yokla 
İyi bak gözlerimin içine 
Anılar devşir yüzümden
Bir yağmur sonrasıydı 
Yan yana düşmüştük hani 
Bir şiirin ilk dizesinde 
Göz göze gelmiştik birden 
Bir şey kımıldamıştı içimizde 
Sonra sürülmüştük şiirden 
İzinsiz öpüştük diye
Anımsadım dedi öbürü 
Elin elime değince 
Bindim sevdanın mor atına 
Gittim ta eski günlere 
Küçüldükçe büyüdü hüzün 
Adını bilmediğim bir şey 
Çıt diye kırıldı içimde
Ne acılar çektim bilsen 
Nelere katlandım gurbette 
Senetlere tutanaklara 
Mahkeme kararlarına geçtim 
Yıllarca ad oldum bir kötüye 
Bir an bile unutmadım seni 
Göz göze gelmedim hiç 
Senden başka bir sözcükle
Sesin sesime değince 
İçimdeki süt denizleri 
Köpürmeye başladı gene 
Öpüşe banınca dudaklarımızı 
Kendi kokusunu duydu yosun 
Şiirin gizli aynasında 
Kendi rengini gördü menekşe
Haydi gel dedi 
Dişi sözcük erkek sözcüğe 
Başka bir şiire girelim 
Görünmeden ozan abiye
<end>

<start>
Boz Azime'nin oğlu 
Selim Çavuş ile 
Kör Nuru'nun oğlu Al'efendi 
Söyleştiler
Dedim ya gene derim 
Bizim Asarcık var ya Al'efendi 
Bizim bu deyyus köyü var ya 
Vallah billah adam olmaz 
İtler köpekler olur da 
Bizim köy olmaz Al'efendi 
Dinime imanıma talağıma 
Avradım benden boş olsun 
Yalan yanım yere gelsin 
Bizim köy adam olmaz Al'efendi
Adam ta Angara'dan kalkıp 
Büyük başınnan ayağımıza gelmiş 
Böyle mi değil mi Al'efendi 
Yüzünden nur damlıyo şıp şıp 
Ağzından bal akıyor konuşurken 
Nohut gibi dane dane olup sesi 
Beynimize giriyo Al'efendi 
Ah ki bizim köyde beyin nerde 
Bir kulağımızdan girip 
Ötekinden çıkıyo dedikleri 
Böyle mi değil mi Al'efendi
Adam ne dedi bak Al'efendi 
Kardaşlarım dindaşlarım 
Verin kolunuzdan kopanı 
Tanrı veren kullarını sever 
Şeker gibi söz Al'efendi 
Ah ki bizim köyün adamı ham 
Toplana toplana ne toplandı 
Üç bin lira para bir kamyon kavak 
Yüzüm yere düştü utancımdan 
Dinime imanıma talağıma 
Bizim köy adam olmaz
Ne gülüyon Al'efendi 
Bir çürüklük mü var sözlerimde 
Haydi be Kör Nuru'nun oğlu 
Gavır Ali sen de
<end>

<start>
İzmir'e gittiniz mi hiç 
Turgutlu'dan geçerken 
Çiçekler yolunuzu kesti mi 
Göz göze geldiniz mi doğayla 
Başınızda kavak yelleri esti mi 
Saç sakal ağardıktan sonra
İzmir'e gittiniz mi hiç 
Salihli'den geçerken 
Bağlar yolunuzu kesti mi 
Asma gibi kızlarla 
Kız gibi asmalar 
Halay çekerken kol kola 
Annelerinden izin alıp 
Katıldınız mı aralarına
İzmir'e gittinizse eğer 
Aylardan mayıs olmalı 
Günlerden Gökova 
Dargındınız küskündünüz 
Barıştınız mı doğayla 
Şiir yolunuzu kesti mi 
Kuruyan ağzınızı dayayıp 
İçtiniz mi kana kana
Ben İzmir'e giderken 
Akdeniz'e selam götürdüm 
Bir gelinlik kızı gözlerinden 
Çürük bir davul patladı kulağıma 
Yarım kaldı halk düğünüm 
Ben Asarcıklı çoban 
Ağzımı keçiler yedi 
Ne darıldım ne gücendim 
Bir delik daha deldim kavalıma
Dünya dedikleri yuvarlak kitap 
Işıklarınız sönmeden 
Kaç sayfa okuyabildiniz 
Sevgi dediğimiz solmaz bir kumaş 
İpliğiniz tükenmeden 
Kaç metre dokuyabildiniz 
Giydiniz mi doya doya
<end>

<start>
Ben çocuk olsaydım eğer
Kav çakmak satardım
Bulut amcalara
Pamuk şekeri alırdım yerine
Patlamış mısır alırdım
Ben çiçek olsaydım eğer
Hiç saksı giymezdim ayağıma
Ödünç kanat alırdım
Güvercin teyzemden
Barış uçardım üstünüze
Ben ırmak olsaydım eğer
Altıma saklamazdım ayaklarımı
Öyle yaklaşmazdım denize
Düşmana yaklaşır gibi
Sürüne sürüne
Ben tüfek olsaydım eğer
Patlamazdım kimsenin üstüne
Bir tetiğimden utanırdım
Bir de eğri parmağından
İnsan amcaların
<end>

<start>
Bir sabah uyandım baktım
Düşüm yastığıma yapışık
Şiir yazarken ölmüşüm
Dilime yapışık sözcükler
Çığlığım tavana yapışık
Eğilip baktım pencereden
Rüzgar damlara yapışık
Gözlerim yapışık Antakya
Ölü götürüyor üç beş kişi
Ayakları yola yapışık
Kime küsmüş nar ağacı
Çiçeklerini yere atar
Cellat üşür gölgesinde
Tere batmış darağacı
Ayakları köze yapışık
Sen nasıl baharsın böyle
Bütün kuşların tek kanatlı
Korkuları tüylerine yapışık
Ağaçların çiçek açmış
Acıları dallarına yapışık
Sen ne biçim uygarlıksın
Parmağın tetiğe yapışık
Özgülük beslersin kafeste
Kadınların çiçek açmış
Sıcaklığı vitrinlere yapışık
Bir sabah uyandım baktım
Çürük bulutların altında
Takla atıyor kirli sular
Işığa sövüyor üç beş kişi
Kimlikleri yüzlerine yapışık
<end>

<start>
O vitrindeki bebeğin
Annesi yok dedin anne
Acıkınca kim meme verir
Kim ninni söyler ona
Altını kim değiştirir
Ateşi yükselince 
Kim kor elini alnına
Sen görmedin anne
Arkamdan bir bakışı var
Bir iç çekişi derinden
Boynunu bir büküşü var
Öyle acıyorum ki ona
Bir daha geçmiyorum 
O vitrinin önünden
<end>

<start>
Bülent Özcan’a.
Yitip giden sevdaları 
Arar mısın bulur musun 
Bir lokma ekmek için 
İbadet eder gibi çalışan 
Gecesi gündüzüne 
Gerçeği düşüne karışan 
Halkımın oğlu Bülent 
Benim de oğlum olur musun
<end>

<start>
Kalkıp gelmiş insan dedem
Taş çağında atom çağına
Elinde öküz kemiğinden iğne
Dikmiş alnımdaki yarayı
Gizli dikişlerle
Kuşa biner gibi
Binmiş azgın bir mamuta
Kalkıp gelmiş insan dedem
Masal çağından kafa çağına
Çiçek açmış taş baltası
Yelesini vermiş cansız bir at
İçi can dolu bir kıza
Silmiş gözünden uykuyu
Geceyi oynatmış yerinden
Kalkıp gelmiş koca dedem
Tanrı çağından insan çağına
Öpmüş gebe kadınların karnını
Kırk top kendirle bağlamış beni
Durmadan çiçek açan bir ağaca
Kaşla göz arasında
Geçip gitmiş milyonlarca yıl
Kalkıp gelmiş insan dedem
Taş çağından atom çağına
Buyur dedecik buyur
Elimde insan kemiğinden kaşık
Tenceremde nükleer bir çorba
Bekleyin insan torunlarım
Atlayıp tarihin atına
Ben de geleceğim bir gün
Beton çağından ışın çağına
Elimde insan kemiğinden bir iğne
Dikeceğim ipek mendilinizi
Gizli dikişlerle
<end>

<start>
Seni seviyorum..
Nasıl yoğun, nasıl ince..
Balığın oltadan kurtulması, 
Ben seni öyle seviyorum işte..
Yalanı yok bunun.
Kaçan insanı, tutkularıysa durmadan kovalayan
Göğüslerinse, dudaklarınsa, oralarınsa
Uyumuş uyanmışlığınsa
Ölüp ölüp....................
<end>

<start>
Çünkü ben oluyorum 
Karımın saçlarını çalıyorum
Serçeli bir akşam oluyor 
Bana şaşan bir başka ben'e varıyorum
Bir anda ölüm olmak var bu işte
Özgürlüğe gidiyorum belki daha da ötelere 
Siz bilmiyorsunuz bilmeyi istemiyorsunuz, kapanan
Asya'dır
Asya geliyor atlara yüklenmiş kapalı 
Karımın saçlarını Ayın öte yüzüne takıyorum....................
<end>

<start>
"Bütün yüreğimle Şükran'a"
Senin tükendiğin sokaklar hep bu korku 
sokakları
Bu çağrışımlar eski dünyanın çağrışımları
Dökül bana bak ne büyük bir duygu oluruz
Konuşur gibi bakmak bu eski huyun senin 
geçmiş duvarlarında
İçimi veriyorum benim içim bu
Gel ver seni
Bu apayrı düşündüklerimden....................
<end>

<start>
Yolumuz var
Gözlerimin bebeği
Hürriyetin yeşerdiği yerde
Gelin yürüyün siz de
Ağaçlar taşlar ....................
<end>

<start>
Öyle düşünceli bakma yüzüme
Sana vereceğim şeyler belli
Et veririm istersen
Yumurta veririm
Süt veririm
Dile diledi....................
<end>

<start>
Bir kere düşündü Hasan
İki kere düşündü Hasan
Sonra Develi'nin Künye köyünden kalktı
Kayısı ağaçlarının çiçek açtığı bir günde
Yolun üstüne dikildi
Yolun üstünde Hasan
Şehre doğru yürüyordu
Saati sordu kendi kendine
Cevap veremedi Hasan
Meselâ beş olmalıydı saat
Saat beş olunca
Sabahın uyanma vaktiydi
Sabahın uyanma vaktinde
Yaşama elle tutulur gibiydi
Eh dedi Hasan
Demek elimi uzatsam
Yaşamak
Bizim sarı öküz gibi geliverecek
Elini uzattı Hasan<....................
<end>

<start>
Baktım ki Kezban gidiyor elden....................
<end>

<start>
Habersiz aşkdan ağyâra kim dil-dârı gösterdim
Tutuşdu bend bend gûyâ ki neydir nârı gösterdim
Ne âteşler yanar bilün ciğer-gâhımda ol mâham
Derûnum dâğını şerh eyleyen eş’ârı gösterdim
Görüp hâl-i perîşânım nedendir dedi cânânım
Öpüp dâmân-ı zülfün turra-i tarrârı gösterdim
Çalan halka-i pâyim kimdir âyâ söyleşürken yâr
Dedim kim bî-nevâdır ol dil-i cerrârı gösterdim
Dedi âyâ nedir derdin dedim hicrândır ammâ
İlâcım ey sanem-sîmâ budur dîdârı gösterdim
Dedi kârın nedir söyle dedim el-hamdü li’l-Mevlâ
Mey içmek ü çeng çalmakdır bu hoş etvârı gösterdim
Kimin rüsvâsıdır Seyyid Nigârî söyleşürken el
Dedim bu âfetindir ol perî-ruhsârı gösterdim
***
Uyarlama:
Sevgiliyi rakiplere gösterdim ki, onlar aşktan habersizdir.
Parça parça tutuştular; sanki ney’e ateşi göstermiş oldum.
Benim ciğerlerimde ne ateşler yanar, bilin.
O ay yüzlüme içimdeki yaraları açıklayan şiirleri gösterdim.
Sevgilim, perişan hâlimi görüp nedendir, dedi.
Saçının eteğini öpüp, kıvrım kıvrım saçı gösterdim.
Sevgiliyle söyleşirken acaba ayağımdaki halkayı çalan kimdir dedi,
o zavallıdır dedim, dilenci gönlü gösterdim.
Derdin, acaba nedir, dedi; derdim ayrılıktır dedim; 
ey put yüzlü, ilâcım budur diyerek sevgiliyi gösterdim.
İşin nedir, söyle dedi. Allah’a şükürler olsun ki, şarap içmek ve çalgı çalmak, güzel davranışlarımdır deyip onları gösterdim.
Eller, Seyyid Nigârî kimin rezilidir diye konuşurken,
bu âfetindir diyerek o peri yüzlüyü gösterdim.
Uyarlama Seyyid Mir Hamza Nigari sayfasından
<end>

<start>
Bülbül tek uyandım bir seher nagah
Gördüm uğramışsın bir gülüzare
Alıştım dem be dem yakıldım eyvah
Tutuştum bend-ü bend nar-ı hezara
Feleği sergeşte eyledi ünüm
Arş-ı muallada oynar tütünüm
Uçuptur sitarım batıptır günüm
Ne çare eyleyem ben günü kare
Gördüler beni ki halim perişan
Cem oldu Eflatun Aristo Lokman
Nabzıma el vurdu bin bir tabiban
Dediler derman yok buna ne çare
Zehrabın çektim zülfü şahmarın
Fitnesine düştüm çeş-i sahharın
Vaktaki uğradım darına yarin
Hallac'ı tek oldum çekildim dare
Ey Seyyid Nigari ey aşıkızar
Ey esir-i sevda derde giriftar
Bilmedin mi eyler seni tarumar
Pes niçün uğradın güyn güyu-nigar
<end>

<start>
Çok istediğim cânımı cânânım içündür 
Cânânımı çok istediğim cânım içündür
Ah eylediğim âhü tek anber nefesinden 
La’lin sıfatı ağladığım kanım içündür
Hunin-i ciğerim gamze-i bürrânın elinde 
Şüride gözün dide-i giryânım içündür
Hün-hâr gözün nize-i müjgânı cem’ etdi 
Bildim bu tedârik dil-i virânım içündür
Feryâd-ı seher ü nâle-i şâm u âh-ı ciğer-süz 
Vü kan ağladığım bir gül-i handânım içündür
Cânım yakılur âteş-i hicrân ile ammâ 
Hasret odu bu külbe-i ahzânım içündür
Cem’ oldu temâşâya Nigâri kamu âlem 
Gördüm ki benim nâle-i süzânım içündür
<end>

<start>
Ey Muâvîler ümmeti ve ey düşmân-ı Muhammedî,
Siz küfrânî, biz şükrânî; Siz bir taraf, biz bir taraf.
Sizler tuğyânî milleti, bizler Muhammed Ümmeti,
Siz Mervânî, biz Kurânî; Siz bir taraf, biz bir taraf.
Siz Mervânî-i Cehennemî, biz Muhammedî-i Cennetî,
Siz Şeytânî, biz Rahmânî, Siz bir taraf, biz bir taraf.
Siz Muâvîler askeri, biz Haydârîler leşkeri,
Siz kahrânî, biz lütfânî; Siz bir taraf, biz bir taraf.
Siz Yezîdî, siz pelîdî, biz Hüseynî, biz şehîdî,
Siz butlânî, biz hakkânî; Siz bir taraf, biz bir taraf.
Siz düşmân-ı Mustafa, biz bende-i Âl-i Âbâ,
Siz hasmânî, biz Rahmânî; Siz bir taraf, biz bir taraf.
Siz kâtil-i Âl-i Zehrâ, biz mâtemdâr-ı Mustafâ,
Siz Şimrânî, biz hüznânî; Siz bir taraf, biz bir taraf.
Siz Haccâcî, siz leccâcî, biz Kanberî ve Peygamberî,
Siz nefsânî, biz rûhânî, Siz bir taraf, biz bir taraf.
Siz Şeytânî, biz Rahmânî, zıdd-ı ender zıddız hâsıl,
Siz zulmânî, biz nûrânî; Siz bir taraf, biz bir taraf.
<end>

<start>
Öyle müstesnâ habîbem kim bana yoktur bedel
Benden ey dil munkatı’ olmuş kamu illâ güzel
Öyle bir zârem nizârem zülf-i sevdâsında kim
Bir belâ ol hâl ile bulmaz beni kılmaz mahal
Tâ leb-i dildârâ cân virmiş dil-i sûzânemiz
Sûzişim artar dem-â-dem âteşim bulmaz halel
Kavs-ı gerdûndan atıldıkca belâ bî-iştibâh
Köydürür âhım odı kül eyler ânı al-be-al
Yârlık kılmaz bana gönlüm nidem ma’zûrdur
Bir güzel sevdâsına düşmüş ki tâ rûz-ı ezel
Benzemez mey-hâre zâhid bülbüle benzer mi hâr
Başkadır kirdâr-ı Edhem başkadır kâr-ı bagal
Öyle var cânında bir âteş ki ‘âlem havf ider
Ol sebebdendir ki bu etrâfıma gelmez ecel
Âteş-i sûzân-ı tab’ımdan haberdâr olmayan
Okusun Dîvân-ı dil- sûzumdan alsun bir gazel
Ey Nigâri ben melâmet mülkünün sultânıyam
Beyle ki Mansûrdur bayrak-ı ‘aşkım bî-cedel
<end>

<start>
1. Eski ekâbirden kaç kişi kaldık
a)  iki kişi kaldık
b)  dört kişi kaldık
c)  sade yüz kişi kaldık
d)  ya da kalmadı kimse
2.Sahilinden geçecek olursanız Kumkapı'nın
a)  leziz bir balık yemeyi düşlersiniz
b)  deniz üstünde yürüyüp gitmek istersiniz Adalar'a
c)  yaşam ne çabuk geçti diye düşünürsünüz
d)  hatırlarsınız beş lira borcunuz olduğunu Agop'a
3.Ününüz semtten semte yayıldığında
a)  kaldırımdan gitmek varken
sokağın tam ortasından yürürsünüz
b)  bir saat geç uyanırsınız sabahları
c)  bilirsiniz neresidir dünyanın merkezi
d)  bilmezsiniz neresidir dünyanın merkezi
İşte böyle
Ününüz semtten semte yayıldığında
Sahilinden geçecek olsanız Kumkapı'nın
Düşünün
Eski ekâbirden kaç kişi kaldık
<end>

<start>
Sözcükler sözcükler - benim askerlerim sizsiniz - 
Ben sizi bir bir bağrıma basarım ve tümen tümen
Ellerimle dizerim - 
Ve her şeyin yoluna girdiğini gördüğümde
- Nasıl hiçbir ordu - hiçbir asker yanlış adım yürümez - 
Sizi savaş alanına sürerim -
Benim çatalyürek askerlerim sizsiniz - 
Benim adımla inersiniz siz - ölüm soluyan alana savaşmaya - 
Şair bayrağım yüce
Işıltıyla dalgalanır sizin güçlü ellerinizde - 
Savaşırsınız - kale ve burç ele geçirirsiniz utkuyla -
Sözcükler sözcükler - benim gözüpek askerlerim - 
Ben sözcüklerin çılgın komutanı - siz olmadan yokum ben
Çeviri:  Ohannes Şaşkal
<end>

<start>
Yarı gecede ışığını söndürme sakın
Hiç değilse perdeye düşen gölgeni izleyeyim özlemle
Ve yaz güneşlerinden kopardığım ışıl ışıl hediyeni
		Bırakıp eşiğine uzaklaşayım
Yarı gecede düşlerimin ışığını söndürme sakın
Çeviri: Ohannes ŞAŞKAL
<end>

<start>
Gigo kendine bir gözlük aldı
Neye baksa hep mavi görüyor
Gökleri mavi- denizleri mavi
Sevdiği kızın gözleri mavi
Mavi görüyor hep neye baksa
Etrafına bakınıyor burnunda gözlüğü
Sen diyorsun ki denizler mavidir
			oldum olası
Sen diyorsun ki gökler mavidir 
			oldum olası
Yeni oldu bu diyor - inanmıyor sana
Gigo kendine bir gözlük aldı
Maviyi mavi görüyor artık
Çeviri: Can YÜCEL
<end>

<start>
Ağaca bakar - görmez ağacı - kendini görür
Yola bakar - görmez yolu - kendini görür
Yukarı bakar - yıldızlar var gökyüzünde - 
Görmez - kendini görür
Ve aynaya bakar - görmez kendini - 
-Selâm verir
Çeviri: Ohannes ŞAŞKAL
<end>

<start>
Mahallede on kedi varsa
           Biri sensin
Yüz kedi varsa
           Biri yine sen
- Ama bu kez yüzde birsin -
Oysa okşadığım - tek bir kedi -
           O kedi
           Yüzde yüz sensin
Çeviri: Ohannes ŞAŞKAL
<end>

<start>
Ben sizin en eski düşünüzüm
               bir daha göremeyeceğiniz düşünüz
Ve hepimizin içindeki gizli infilâkım ben
               bir daha hatırlayamayacağınız
Eski ölçülerinizi parçalayacaksınız
Çünkü sizin en büyük hayalinizden büyüğüm
Kozmonot pilotunuzum
Sınırsızlığınızın sınırıyım ben
Ben sonuncu elçinizim sizin
             Siz kimsiniz
Çeviri: Ohannes ŞAŞKAL
<end>

<start>
Fosiller yanıtlar
         yüzyıllık soruları
Her yanıttan sonra
yeni sorular biter topraktan
Günbatımının kızıl ufkunda
         kaygan bir daire çizer zaman
Orada dolanır bellek
         başlangıç noktasına varmak için
Bir köpek toprağı eşeler
sakladığı kemiği bulmak için
Çeviri: Ohannes ŞAŞKAL
<end>

<start>
Gel de maviyi anlat solucana
Ne deniz görmüş
Ne nehir
Ne gök
Ne de mavi gözlü bir solucana tutulmuş - 
Siz asıl bana sorun o maviyi
Çeviri: Ohannes ŞAŞKAL
<end>

<start>
Mahallenin velediyim
- zillerinizi çalarım
ve siz açıncaya dek kapıyı
pırr.. ben kirişi kırarım -
bakarsınız - kimse yok
Mahallenin velediyim - bilirim
öyle tak eder ki canınıza
öyle fitili almış - basarsınız ki kalayı
bir pirelenmeyegörün benden
hiç dinlemez - bozarsınız façamı
Mahallenin velediyim - yine de
çaldığımda kapınızı
görürüm ki - iyiye yorarsınız hep -
          umutlarla coşkularla hummalı
          kim bu diye
          bir hoş
          koşarsınız kapıya
o umut
     ve o düş anı
olası mutluluk anı o kısacık
ki bir an olsun renge boğar
     ışıtır
     tekdüze yaşantınızı
- mahallenin velediyim - bana borçlusunuz
     siz o hazzı
Çeviri: Ohannes ŞAŞKAL
<end>

<start>
Minnacık bir balık bir yaprak gördü
Körpe - yeşil - ve yemiş bahar güneşini
               -yaprak değildi
               Bahardı gördüğü- 
Ve o düşle fırladı denizden
		Ve düştü kaldı
Balık ki yaprağı görüp sarhoşladı
			O ben'im işte
Erik ağacından düşen yapracık
Damarlarında hâlâ özsuyun hazzı
		Bir gözyaşıyla
		Sapından sarkan
Yaprak ki düştü erik ağacından
			O ben'im işte
Ve çiçekler arasındaki erik ağacı
Güneşe ve yağmura dikmiş gözünü - 
-Güneş ki olduracak meyvasını
Yağmur ki besleyecek meyvasını
Meyva ki sürdürecek erik ağacını
Ağaç ki çiçekler arasında
			O ben'im işte
Ve meyva ki güneş kokar
Usulcana erir ağzında
Ve bir an emip de çekirdeğini
Ya yere atarsın ya da denize
O çekirdek ki mutlu
			O ben'im işte
Çeviri: Can YÜCEL
<end>

<start>
Geciktim,
Gömütlüğe ulaştığımda dönüyorlardı.
- Bitti mi? diye sordum.
- Bitti dediler.
Demek çukura inmişti tabut,
Demek toprakla doldurmuşlardı üstünü.
Gittim yine de..
Orada – toprağın altında – 
Ne şevki vardı yaşamanın,
Ne sevinci hayatı sevmenin,
Ne de inancı ışığa bakmanın.
- Orada – toprağın altındaki
O değildi..
Benim gibi meraklı
Bir kara kedi de
- Gözlerini kocaman kocaman açmış - 
Taze toprağı kokluyordu,
Anlamak için
Nelerin değiştiğini
Hayattan ölüme doğru...
Çeviri:  Ohannes Şaşkal
<end>

<start>
Siyahtır inatla üstümüze üstümüze yürüyen
Ve ağır çeken bir şey vardır bazen:
Siyahtır.
Siyahtır verimli başakların kökünü kemiren,
Gündelik ekmeğimizden eksilsin diye ışık.
Fakat uykusuz gecelerin şairleri vardır ki
Dikilirler karşısına siyahın,
Işıltılı,
Apak,
Fırından yeni çıkmış ekmek gibi sımsıcak...
Çeviri: Ohannes Şaşkal
<end>

<start>
Bir kez harcamaya gör
çabuk tükenir sayılı aşk
suyunu çeker
sen bir zamanlar sanmıştın
ki aşkın sınırı yok
oysa var
ve o
sınır sensin.
Şimdi
iskarmozları söküp götürmüşler
nasıl kürek çekeceksin
yaşama? 
İskorpitleri
kim toplayacak? 
Deniz bir uçurumdur
ağzına kadar su.
Çeviri:  Ohannes Şaşkal
<end>

<start>
Ne varsa güzeldir
yuvarlak olan
kendiyle başlar çünkü
kendiyle biter.
Oysa öyle minnacık ki yengeç
bilmez
dünyanın yuvarlak olduğunu
Sorarsanız
ıslak der.
Çeviri:  Ohannes Şaşkal
<end>

<start>
Baharda meyve vermedi erik ağacı
Utandı -
Buruk baktı yapraklarına
Çıplak dallarına
Ve ağladı
Ve mahallenin veletleri -meyve hırsızı-
Hiç taş atmadılar
Küçümseyerek baktılar ağaca
Ve gittiler.
Öylesine yüzüstü ve öylesine yapayalnız
Erik Ağacı
Artlarından onlara özlemle baktı
Ve ağladı.
Ve mahallenin bayları bayanları
Ayrımsamadılar
Zavallı erik ağacını
Ki öylesine yararsız – öylesine suçlu
Ağladı.
Yalnız kara bir kedi -gölge dostu
Güneş gibi sarı gözleriyle
Uzun uzun süzdü erik ağacını
Ve yer yurt edindi.
Dört enik getirdi gölgesine ağacın
Şimdi erik ağacı
Hazla uzatır serin şemsiyesini
Yavrucuklar azılı güneşinden yazın
Kavrulmasınlar diye.
Çeviri:  Ohannes Şaşkal
<end>

<start>
Cihân-ârâ cihân îçindedir ârâyı bilmezler 
O mâhîler ki deryâ içredir deryâyı bilmezler
Harâbât ehline dûzah azâbın anma iyi zâhid 
Ki bunlar ibn-i vakt oldu gam-ı ferdâyı bilmezler
Şafak-gûn kan içinde dâğını seyretse âşıklar 
Güneşte zerre görmezler felekte âyı bilmezler
Hamîde kadlerîne rişte-i eşgi takub bunlar 
Atarlar tîr-i maksûdû nendendir yâyı bilmezler
Hayâlî fakr şâlına çekenler cism-i uryânı 
Anınlâ fahrederler atlas ü dîbâyı bilmezler
<end>

<start>
Bî-vefâdır gül ol ey bülbül çemenden bir yana
Edelim şûrîdelik sen bir yana ben bir yana
Külbem içre dostum hecrinde efgân eylesem
Bir yana der nâle eyler oldu rezen bir yana
Dikse sînem zahmını cerrâhlar mecruh olup 
Rişte kan ağlar bana bir yana sûzen bir yana
Kûyuna ergür bizi lûtf eyle dildârın deyu
Pâyıma eşkim düşer bir yana dâmen bir yana
Sâgar-ı zerrîn ile düşmezdi nergis pâyına
Gitmese çînî sûrâhilerle sûsen bir yana
Eşiğin taşı Hayâlînin yüzünden gitmeye
Seng-i mıknâtıs ola bir yana âhen bir yana
<end>

<start>
Ey gönül hâlimi derdinle diğer-gûn ettin
Göreyin odlara yan sen beni magbûn ettin
Kanda kim bezm-i cemâl etdin eyâ şâhid-i aşk
Dem-i uşşâkı ol bezme mey-i gül-gûn ettin
Ka'be-i kûyuna varmak bana farz olsa nola
Ayn-ı mâl oldu yaşım yüzümü altun ettin
Salalı gönlüme bünyâd gam ey Leylî-hırâm
Beni dîvârlara yazmalı Mecnûn ettin
Buldu bâtınla Hayâlî şeref-i âliyeyi
Ey kazâ zâhirin gerçi anun dûn ettin
<end>

<start>
Dilâ Mecnûn-sıfat uryân-ı aşk ol pîrehenden geç
Belâ meydânının gerçek şehîdiysen kefenden geç
Yürü her serv-i bâlâya akıtma su gibi gönlün
Fenâ gülzârının el çek gülünden gel dikenden geç
Çekilmiş dûd-i hasrettir bu bağın serv-i dilcûsu
Dökülmüş zehr-i mihnettir ruh-ı hâke çemenden geç
Gönül şehbâzını sîmurg-ı Kâfa hem-cenâh eyle
Bu alçaklara pervâz eyleyen zâğ u zegandan geç
Hayâlî câme-i zer-beft ü atlastan olup fâriğ
Libâs-ı müste'ârîden geçip belki bedenden geç
<end>

<start>
Ol gün kanı ki gün gibi sûzân idüm sana 
Olsan revâne sâve-i bî-cân idüm sana
Esrâr-ı kâ'inâta ezel eür'adân iken 
Ben bânkâh-ı ışkda havran idüm sana
Ne gülde reng ü hû var idi ne sabâda fer 
Ben gülşenüude bülbül-i nâlân idüm sana
Sen nâz ederdim ehl-i niyaza Medine vâr 
Ben Kâ'be gibi çâk-ı girîbân idüm sana
Şâhum Hayâlîyem ki cihan lâ-mekân iken 
Ben bir mekân-ı hâsda mihmân idüm sana
<end>

<start>
Nigara bezm-i hüsnünde dil-i mestanemüz kaldı
Perin yakmış cemalün şem'ine pervanemiz kaldı
Anı hoş tut garibündür efendi işte biz gitdük
Gönül dirler ser-i kuyunda bir divanemüz kaldı
Yürek kan oldı hicrandan vücudum çekdi el candan
Feda oldı yoluna cümlesi zira nemüz kaldı
Başımdan akl ise gitdi dil ile can revan oldı
Ten-i bi-itibar adlu kuru viranemiz kaldı
Hayali devlet-i bi-itibara bakmadun gitdün
Bize besdür bu kim dillerde bir efsanemiz kaldı
<end>

<start>
-Paul Eluard’ın ölüsü başında-
Kim bu mermerden yabancı
Ak döşeğe uzatılmış
Sanki yatak darağacı
Ayaklar asılı kalmış
Sanatına sığdırmak güç
Oyun bu bize ettiğin
Yalan, yüzün diye ürkünç
Bir kalıp koyup gittiğin
Demir maske kadar sende
Tuhaf durur bu mumdan yüz
Gövden bir bent ki önünde
Gelip dize varır deniz
Bu odada sanki biri
Bir karanlık işler görmüş
Düşten bir duvara sanki
Gölgeden merdiven kurmuş
Bir hırsızın işi bu iş
Ne ettiği bir bilinse
Öz yüzünü al›p gitmiş
Bir kopya koyup yerine
Ölüm, her diriye düşman
Çalmış ellerini bile
Bize taze pınarlardan
Can suyu getirir diye
Türkçesi: Hüseyin Demirhan
<end>

<start>
Bak yarısına ulaşıverdi ömür,
Evimin damında bir at üstündeyim; 
İki yandan da bir manzara görünür,
Ama apayrı giyindikleri mevsim.
Bağ kütükleriyle boynuzlu yeryüzü
Al bir karaca. İpteki çamaşırlar
Gülüp el ederek karşılar gündüzü; 
Kışım da şerefim de burada başlar.
Gene söyle bana beni sevdiğini,
Venüs. Her vakit seni söylemeseydim,
Şiirlerimle kurmasaydım bu evi,
Onu boş sayıp damdan düşüverirdim.
<end>

<start>
Hayale dalmış bir sahte sokak
Ve gerçek olmayan şu piston
İkisi de yalan
Gökten gelen bir melek çıkardı.
İster rüya olsun ister olmasın
Yukarıdan bakıldı mıydı
Yalan apaçık görülür
Çünkü melekler kamburdur.
Hiç değilse gölgeleri kambur
Odamın duvarı üstünde.
<end>

<start>
Dalınca öpüşlerimin ormanına
Bir geyik gibi ürkek
Dudakları vurulup can verecek
Bir damla kan olacak anısı,
Bir de incecik boynuzuna takılı
Zavallı yüreğim! ..
<end>

<start>
Eriyor tutku dolu bakışlarım altında
Bu nasıl olur diye düşünüp duruyorum
Duygu mermerlerinden saraylar kuruyorum
Yaşatıyorum onu göğe yakın katında
Örüyorum alnına şiirlerimden çelenk
Gururunun tacıyla gülümsüyor uzaktan
Zamanı uçlarından sımsıkı tutaraktan 
Bir araya getirip yapıyorum ona denk
<end>

<start>
Aynalar endişe içinde şimdi
Demin yanımızda soyunan kimdi?
Bakıyorlar gözleriyle sorarak
İçlerini saran müthiş bir merak
Demin yanımızda soyunan kimdi? ...
Ramettik bir güzeli kendimize
Bir kadın yaklaştı gülerek bize
Seyrettik yüzünün çizgilerini
Anlatmak istedi bir kederini
Nemliydi gözleri, yüzü hazindi
Suda hafifliyen eşya yığını
Bulur aynalarda tesellisini
Hisseder analar yalnızlığını
Sabreder, çıkarmaz artık sesini
Şimdi aynaların iç yalnızlığı
Bitmiyor, bitmiyor hiç yalnızlığı! ...
<end>

<start>
İçime korku salar
suskunluğunun çığlıkları
yüzünün yangınında gözlerin
Nedir diye bana sorsalar
'İki garip zümrüt taşı" derim
Bir kül yığınında gözlerin! ..
<end>

<start>
Gidiyorum duygularımın sık
Ağaçlı o yemyeşil ormanında
Arasıra aydınlatıyor yolumu
Kararan gökyüzünde çakan şimşekler
Zikzaklı bastonum düşen yıldırımdan
Yanımdan hiç ayırmadığım
Saçlarımda elektriklenen hıncımdır
Acıların ıslak kuşları başımda dolanan
Bir ağacım ömür halkalarında büyüyen
Köklerim uzanıyor içimin uçurumuna
Yalnızlığımın özsuyu yürüyor dallanma
Bir kasırga uğultusu kulaklarımda hiçliğim
Sunyâta, ey salt boşluk içine al beni
Dinsin dağlayan sessizliğinde uğultum
Ben bahanelerin elinizde kalan kulpuyum 
İsteseniz de atamazsınız beni! ..
<end>

<start>
Adımlarımı sokakların ceplerinde bırakarak
kaçmak istiyorum içimdeki dünyadan
ölümle birdirbir oynayıp takla atarak
sürüklemek ölü günlerimin cesetlerini
sonu gelmez kafileler halinde ardımdan
Sarkarak anıların ahtapot kollarıyla
unutuşun derin denizine upuzun
umutlarımı boşlukta açlara saçarak
ışıklı bilmeceler gibi ateş böceklerini
gecenin kapkara saçlarında bırakarak
Yaşadığım renkli sevinçlerimden kestiğim
Serpantinlerle ağaçları donatarak
göğsümden fırlatarak hıncımın gök-taşlarını
gece bu düşen ışıklarla yolumu aydınlatarak
ötelerin o yemyeşil ormanına kaçmak
<end>

<start>
Kimse onaramaz aşkın yıpranmış kumaşını
tıpatıp biçmiş içimize o usta makastar
eğirip ipek ipliğini göğün mavi ipeğinden
geçirmiş acılarımızın paslanmaz iğnesine
hiç benzemez o umutlarımızın çürük ipliğiyle
teyelliyerek diktiğimiz günlük giysimize
aşk ruhlarımıza giydirilen bayramlık giysi
ışıldar üstünde sevincin elmas düğmeleri
oyulmuş iki yürekten dökülmüş bir toka
tam bir oturmuşlukla geçer uçları birbirine
Aşktır hor kullanılmadan taşınacak giysi
Çünkü bir kez delindi miydi yamanması güç
onu kurnazlığımızla yeniden astarlasak
ters- yüz etsek kusurları hemen sırıtacak
ölümsüzlük ırmağında yıkanmış bu kumaş
gecenin altın mekikli gök- tezgahında dokuduğu
umar yok kirlendi miydi çıkarıp atmaktan başka
aşkı özenle saklamalı ve ender giymeli
<end>

<start>
Ben ne zaman bir kelebek görsem
Seni anımsarım 
İncecik bir kelebek 
Düşlerime konup konup kalkan 
Ufalanmış bir hüzün tozuna 
Bulanmış kanatları 
Ben ne zaman bir gülüş duysam 
Sana uyanırım 
Sakar karanlığıma gündüzün 
Aydınlanır duygumun her katı 
Seni görürüm 
Ben nezaman bir gül koklasam 
Elindeki gül daha çok gül olur 
Dolarsın gözlerime 
Toz pembe bir düş gibi 
Ben ne zaman bir çift göz görsem 
Hüzne uyumuş tembel kış suları 
Suyunu taşırmayan bir havuz 
Güzün gri kanatlarıyla örttüğü 
Seni anımsarım 
Ben ne zaman bir çift el görsem 
Bileğinde ters takılmış altın saat 
Altınla kaplanır sevincim 
Ve ben özlemlerimin renkli uçurtmalarını 
Sana uçururum...
<end>

<start>
Sen ey yaşlanıp da ölmeyen
gök yıldızların varlığınca geniş;
güneşin her günkü eğlencesi bu,
bulut gemilerini sularına üflemiş.
Sen ey yaşlanıp da ölmeyen gök
masmavi düğümünden çözersin sonsuzluğu,
ışıklı rüzgârlar estirirsin yıldızlarından
içimizin en kuytu yerine dokunduğu.
<end>

<start>
Güneşin sulara kurduğu
Yaprakları alevden bir tâk:
dalgalar altından geçtiler
bağrışarak, el çırparak.
Güçlü kollarıyla çekiyor
rüzgâr dalgaların zincirini
ve dalgalar iterek birbirini
tâkın altından geçiyor.
<end>

<start>
Deliler dünyalarında rahat 
 Ölüm korkusundan azade; 
 Hisler deste deste, hayâller kat kat
 Yaşıyorlar bizden daha ziyâde
Bizden daha çok var onlar 
 Hayâlin o yenilmez gücüyle 
 Alabildiğine yaşıyorlar
 Kendi yarattıkları bir ölçüyle! ..
<end>

<start>
kadın
göz
şimşek
saç
sağanak
sırt
mermer
güvercin
ürkek
ıslak
taze
gerdeğe girer gibi girdi denize
kadın
kumral
kahverengi
sarışın
pembe
bel
kalem
beden
keman
bacaklar
merdiven
adımlar
şiir
yüreğimde evrensel kaşıntı
<end>

<start>
Bizim sıcağımız Akdeniz sıcağı canım
Yunus Emre sıcağı
Pişirir ekmeğimizi yakmaz
Toprağımız
Halk toprağı kimseyi ekmeksiz bırakmaz
Sizin ateşiniz Moğol ateşi canım
Yakar ekmeğimizi pişirmez
Döşeğiniz kuş tüyü olsa
Gözlerinize uyku girmez
Bizim yaylamız Karacaoğlan yaylası canım
Ördek boyunludur kızları
Ondördüne basmadan ay olur yıldızları
Eğer bana inanmazsan
Yolun Antakya’ya düştüğünde
Yolun Akdeniz’e düştüğünde
Dallarından salkım salkım aylar sarkan ağaca sor
Unutma canım
Bizim sıcağımız şiir sıcağı canım
Yunus Emre sıcağı
Pişirir Kerem’i yakmaz
Toprağımız halk toprağı
Kimseyi sevdasız bırakmaz
<end>

<start>
Bindim Mikelanj uçağına 
Ekmeğime sürdüm gökyüzünü
Akdeniz'i bardağıma doldurdum
Kafayı çektim sonra
Giydirip kuşattım güzel Türkçemi
Saçlarını taradım ördüm
Koluma taktım şiirlerimi
Palermo'ya gezmeye götürdüm
En acı gurbetin 
Dil gurbeti olduğunu
Palermo'ya inince anladım
Kimseler görmüyordu
Burkulmuş yüreğimin
Dilim dilim olduğunu
Kimseler bilmiyordu
Başımda bir karasevda
Ağzımda acılardan
Tutulmuş bir dilim olduğunu
....................
....................
İndim Mikelanj uçağından
Şiirimin toprağına ayak bastım
Toprak mutlu ben mutlu
Züğürt görünmeme bakmayın siz
Ben aslında dünyanın 
Büyük zenginlerinden biriyim
Biraz Remzi İnanç'ım ben
Biraz Mustafa Ekmekçi'yim
Gülmektir güldürmektir
Sevmektir en büyük servetim
<end>

<start>
Her gök gürlemede 
Cik cik cik 
Bir ton yağım erir 
Dermiş serçecik
A serçecik demişler 
A serçecik cik 
Etin ne budun necik 
Ton kimdir sen kimcik
Cik demiş serçecik 
Cik cik cik cik 
Ton toncuk ben bencik 
Ben tonum bana görecik
<end>

<start>
Acıkmayasın
Sevgi koydum
Azık sana
Yer dolusu çiçek
Gök dolusu güneş    
Verdim sana 
Üşümeyesin
Korkmayasın
Işık koydum 
Azık sana
Öplüm öplüm
Öpülgen dost
Saçları denize
Dökülgen dost
Ağlamayasın
Yazık sana
Gülme koydum
Azık sana
<end>

<start>
-Bu sayın mevsimi
Kaça aldınız efendim
evinizin içi sıcak
Dışı soğukla süslenmiş
Hem yaz hem kış mısınız
-Babam merhum
Kuşsütü alıp satarmış
Ne okuması varmış ne yazması
Yabancı paralarla
Yerli delsefe yaparmış
-Bu sayın kafayı
Kimden aldınız efendim
Dışı parıl parıl yaldız
İçi karanlıkla süslenmiş
Hem gece hem gündüz müsünüz
-Dedem merhum
Devlet gibi addammış
Yazmıyorsa tarih utansın
Soluğu gökleri üşütür
Sifiği yeri yakarmış
-Bu barış meleğini
Kaça aldınız efendim
Bir dudağı yerde bir dudağı gökte
Ağzında özgürlük barış
Gizli bir kırbaç elinde
-Dedemin dedesi merhum
Demokrasiye taparmış
Bilmiyorsa halk utansın
Atlarıyla uşaklarına
Oğlu kızı gibi bakarmış
-Bu güzel söyleşi için
Çok sağolun efendim
Dedenizin dedesine
Bizden selam söyleyin
<end>

