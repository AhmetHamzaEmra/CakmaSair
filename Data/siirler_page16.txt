<start>
I
İmgelem yetisi,
arzunun sihirli ve yıkıcı güçlerinden yararlanarak,
eksik kalmış birçok kişiyi,
tümüyle doyurucu bir varlık biçiminde geri gelmelerini elde etmek için gerçeklikten dışarı atmaktan ibarettir.
III
Şair, ayrım gözetmeden bozgunu zafere, zaferi bozguna çevirir,
O, yalnızca göğün şiir kitabı üstüne titreyen doğum öncesi imparator.
V
Güvensizliğin sihirbazı şairin kendine edindiği doyumlarından başka bir şeyi yoktur. Kül hep bitmemiştir.
X
Şiirin önceden kestirilenden ayrılmaz, ancak henüz biçimlenmemiş olması
yerinde olur.
XIII
Öfke ve gizem sırasıyla onu kendilerine çektiler ve eritip bitirdiler.
Ardından taşıran otundan can çekişmesini sona erdiren yıl geldi.
XVI
Şiir, her zaman biriyle evlidir.
XVIII
Yumuşat sabrını, Prensin anası. Ezilenin aslanını emzirdiğin gibi eskiden.
XXX
Şiir, arzu olarak kalmış arzuyla gerçekleştirilen aşktır.
XXXIV
Bilinmeyen bir varlık, belirsiz bir varlıktır, işe el koyarak
iç sıkıntımızı ve yükümüzü atardamar şafağına çevirebilir.
Şair, sağlığını her gün masumluk ve bilinç, aşk ve hiçlik arasına serer.
XXXIX
Şair, yerçekiminin eşiğinde, yolunu örümcek gibi gökyüzünde kurar.
Bir kısmı kendi içinde saklıyken başkalarına işitilemedik
ve son derece görünür kurnazlığının ışıkları içinde görünür.
XLV
Şair, fırlatan bir varlığın ve alıkoyan bir varlığın oluşumudur.
Erkek sevgiliden boşluğu, kadın sevgiliden ışığı ödünç alır. Bu biçimsel çift,
bu nöbetçi çift ona dokunaklı bir biçimde sesini verir.
XLIX
Şair, kanıtların her çöküşüne bir gelecek tufanıyla karşılık verir.
Çeviri: Aytekin KARAÇOBAN
<end>

<start>
Gece, yolunu yarılamıştı. Göklerin yığını, o anda tümüyle sığacaktı
bakışıma. Seni gördüm, ilk ve tek, yıkılmış kürelerdeki tanrısal dişi.
Sonsuzluk giysini yırttım, toprağıma getirdim seni, çırılçıplak. Çürü-
müş yaprakların devingen tortusu her yanımızı sardı.
Uçuyoruz, diyor hizmetçilerin, acımasız uzayda, - kızıl
borazanımın türküsü eşliğinde.
Çeviri: Samih Rifat
<end>

<start>
Var olan evcil domuzlarınıza boyun eğin siz. Var olmayan tanrılarımın
yolundan gideceğim ben.
İnsan kalacağız biz bağışlanmazlık pahasına.
Çeviri: Tahsin SARAÇ
<end>

<start>
Kaz! diye buyuruyordu sap bileziği.
Kana! diye yineliyordu bıçak.
Ve sökülüyordu belleğim,
Eziliyordu karmaşam.
Beni önce sevenler,
Sonra nefret edenler, sonra unutanlar
Yeniden üstüme titriyorlardı.
Kimi ağlıyordu, kimi seviniyordu.
Bacım soğuk, kış otu,
Yürürken senin büyüdüğünü gördüm
Düşmanlarımdan daha yükseğe,
Anılarımdan daha yeşil.
Çeviri: Aytekin KARAÇOBAN
<end>

<start>
Sen bağırdığında dünya susar: kendi dünyanla uzaklaşır.
Her zaman alamadığından daha fazlasını ver. Ve unut. Böyledir kutsal
yol.
Dikeni çiçeğe çeviren, şimşeği köreltir.
Şimşeğin bir tek evi vardır, birçok patikası. Ev yükselir, patikalar
kırıntısız.
Küçük yağmur yaprakları sevindirir ve geçip gider kendini
adlandırmadan.
Yılanların mahkum ettiği köpekler olabilir ya da ne olduğumuzu
susturabilirdik.
Akşam kurtulur çekiçten, insan yüreğine zincirlenmiş kalır.
Yer altındaki kuş, yeryüzündeki yasın şarkısını söyler.
Yalnız siz, çılgın yapraklar, siz doldurursunuz yaşamınızı.
Bir kitabın ölmeye geldiği bir plajı alevlendirmeye bir demet kibrit yeter.
Açıktaki ağaç yalnız. Rüzgarın kucaklaması ondan daha fazla yalnız.
Şimdiki zamanın kuşkusu ve sözünün hiç kazınmadığı uzakta kızıllığın
bu kör kayası olmasaydı, meraksız gerçek  kansız  kalırdı.  Her sözü
kendimize vaadederken, onu terkederek ilerliyoruz.
Çeviri: Aytekin KARAÇOBAN
<end>

<start>
Gecesin sen, lâmbasın; 
Bu baca görmen için,
Bu döşek dinlenmen için,
İçmen için bu su; 
Işığındır can veren insanlara,
Duvarlar bu insanlar için,
Ey Mariée,
Ey tutsak kadın!
Çeviri: Asım BEZİRCİ
<end>

<start>
Kasırga buduyor ağaçları.
Uyuyorum, ben, sevecen gözlü şimşek.
Titrediğim büyük rüzgarı bırakın
Birleşsin çoğaldığım toprakla.
Esintisi bileyliyor gözcülük nöbetimi.
Nasıl da alt üst tuzağın
Kirli katmanlı kaynağın çukuru!
Kendini yüreğin onayladığı bir ateş gibi gösteren
Ve havanın pençelerinde çınlattığı
Bir anahtar yuvam olacak.
Çeviri: Aytekin KARAÇOBAN
<end>

<start>
Çılgındın sen.
Ne de uzaklarda kaldı şimdi!
Öldün, bir parmağın ağzının önünde,
Soylu bir devinimde,
Sevgi gösterisine bir son vermek için; 
Yeşil bir paylaşımın soğuk güneşinde.
Öylesine güzeldin ki hiç kimse ayırdına varamadı ölümünün.
Sonra, gece olmuştu, benimle yola çıktın.
Güvensizlik tanımayan çıplaklık
Yüreğinin çürüttüğü göğüsler.
Bu rasgele dünyada rahatça
Seni kollarına alıp sıkan bir adam
Sofraya geçti.
Saygın ol, var değilsin yoksa.
René CHAR
Çeviri: Tahsin SARAÇ
<end>

<start>
Bıçaktan fışkıran meyve,
Tadı yankı olan güzellik,
Kerpeten ağızlı tansökümü,
Dağıtılmak istenen sevgililer,
Önlük takınmış kadın,
Surları tırmalayan tırnak,
Arazi olun! Arazi olun!
Çeviri: Aytekin KARAÇOBAN
<end>

<start>
Kambur yürüyen gökyüzü soluk soluğa kalıyor çabucak; 
Arabulucu, duyulmadı; 
Onu mavi üstüne mavi, siyah üstüne altın rengi boyuyorum.
Bu gök bir ilkokullu çantası,
Dutların lekelediği.
Çeviri: Aytekin KARAÇOBAN
<end>

<start>
Girdi şafak ülkesine sarı asma kuşu.
Dürdü türküsü geceyi.
Bitti artık her şey.
Çeviri: İlhan BERK
<end>

<start>
Eskiden ot, tükenmeye yüz tutmuş yolların birbirine uyduğu
saatte, tatlılıkla dikerdi saplarını, Tüm ışıklarını yakardı.
Gündüzün atlıları sevdalarınca doğar ve yavuklularının şatolarında,
boşluktaki hafif fırtınalar kadar çok pencere olurdu.
Eskiden ot, birbiriyle çelişmeyen binlerce güzel söz bilirdi.
Gözyaşıyla ıslanmış yüzlerin koruyucusuydu o. Hayvanları
büyüler, yanılgıya sığınak açardı. Zamanın korkusunu yenen ve
acıyı hafifleten gökyüzüne benzetilebilirdi uçsuz bucaksızlığıyla.
Eskiden ot, delilere karşı iyi, cellada düşmandı. Her günkü
eşikle yeniden evlenir, gülüşü kanatlı oyunlar bulurdu kendine.
(bağışlanmış, bir o kadar da kaçamak oyunlar) . Yolunu yitiren
ve tümüyle yitirmek isteyenler için hiç de katı değildi.
Eskiden ot, gecenin kendi gücünden daha az değerli olduğunu,
kaynak sularının yollarını keyiflerince dolandırmadıklarını
ve diz çöken tohumun, yarı yarıya kuşun gagasında sayılabileceğini
kanıtlamıştı. Eskiden toprakla gök, birbirinden nefret
ederlerdi ama toprak da, gök de yaşardı.
Söndürülmez kuraklık akıp gidiyor şimdi. İnsan tanyerine yabancı.
Yine de, bugün düşlenemeyen yaşamın peşinde ürperen istemler,
yüz yüze gelecek mırıltılar ve keşfeden, sapasağlam çocuklar var.
Türkçesi: Samih Rifat
<end>

<start>
Tembel güneşler menenjitle besleniyor
ortaçağın ırmaklarını kurutuyorlar
kaya çatlaklarında uyuyorlar
döşekleri yonga yorganları büyüteç
çürümüş kerpetenler bölgesinden ayrılmıyorlar
cehennem balonları gibi
Çeviri: Cemal Süreya
<end>

<start>
Bir kibrit uzatıyorsunuz lambanıza ve yanan şey ışık vermiyor.
Uzakları, sizden çok uzakları aydınlatıyor çember.
*
Korkunç bir gün! Birkaç yüz metre öteden, B’nin kurşuna
dizilmesine seyirci kaldım. Makinalı tüfeğin tetiğine dokunmam
yeterdi ve o kurtulabilirdi! Cereste’i saran yükseltilerdeydik,
çalılıklara zor sığan silahlarımız vardı ve sayıca en az SS’ler
kadardık. Onlarsa orada olduğumuzu bilmiyorlardı. Çevremden
ateş işaretini vermem için yalvaran bakışlara başımla hayır
yanıtını verdim… Haziran güneşi, bir kutup soğuğu
salıyordu kemiklerime.
*
Cellatlarını farketmemişçesine düştü ve öylesine hafif görünüyordu ki, en küçük esinti bile yerden kaldırabilirdi onu.
*
İşareti vermedim, çünkü bu köy ne pahasına olursa olsun
çatışma dışında tutulmalıydı. Nedir ki bir köy? Ötekilere
benzer bir köy? Kim bilir, belki de o bunu yanıtlamıştır
son anında!
*
Roger, genç karısının gözünde, tanrıyı -gizleyen- koca’ya dönüşmekten çok mutluydu.
*
Bugün, görüntüsüyle onu esinlendiren günebakan tarlasının kıyısından geçtim. Kuraklık, o hayranlık veren, o tatsız
çiçeklerin boynunu büküyordu. Oradan birkaç adım ötede akmıştı kanı; kabuğunun tüm kalınlığıyla sağır, yaşlı bir dutun dibinde.
*
Sabahın sessizliği! Renklerin korkusu. Atmacanın şansı.
*
Gökkuşağı rengi susuzluğunun türküsünü söyle.
<end>

<start>
Calovan değirmeni. İki yıl boyunca, bir ağustosböceği
çiftliği, bir keçisağan kuşu kalesi. Sellerin dilinden konuşuyordu
burada her şey, kimi kez gülmelerle, kimi kez gençlik yumruklarıyla.
Bugün yaşlı direnmeci, çoğu dondan, yalnızlıktan ve
sıcaktan ölmüş taşların ortasında birazcık yumuşadı. Geleceğe
değgin haberler de duruldu çiçeklerin sessizliğinde.
Roger Bernard: Canavarlar çevreni çok yakındı toprağına onun.
Dağda arayıp durmayın; ama olur da buradan birkaç kilometre
ötede, Opdette boğazlarında, küçük öğrenci yüzlü yıldırımla
karşılaşırsanız, ona gidin, a evet ona gidin ve kendisine
gülümseyin; acıkmış olabilir çünkü, dostluğa acıkmış.
<end>

<start>
Kuş toprağı beller
Yılan eker
Düzelip iyileşmiş ölüm
Alkışlar ürünü.
Plüton gökyüzünde!
İçimizde patlama.
Şurda yalnız benim içimde.
Çılgın ve sağır olmaksa, nasıl olabilirim bundan daha fazla?
Yok artık ne özkendi bir ikinci, ne değişken bir yüz, ne bir sürem
yalaz için, ne gölge için bir sürem!
Ağır karla birlikte iniyor kötürümler.
Birdenbire sevi, şu şiddetin dengi
Hiç görülmemiş, bir elle durdurur yangını, doğrultup düzeltir
güneşi, yeniden kurar Sevgiliyi.
Hiçbir şey sezinletmiyordu önceden böylesine güçlü bir yaşamı.
<end>

<start>
Çayır çimene bürünmüş
Nevons parkında
Bayırsız bir akarsuyla
Arkadaşsız bir çocuk
Acılarını suskunca dışa vuruyor
Daha bir iyi yaşayıp gidiyorlar.
.
Nevons parkında
Feleğe rest çekmişin biri katılıverdi
Çocuğa, akarsuya
Ve onların birlikteliğine
.
Nevons parkında
Zaman zaman susan
Bir cırcırböceği de olmasa
Öldürücü olurdu yaz
<end>

<start>
Koca yanılmışların dağı,
Yanan kulelerinin doruklarında
soluyor son aydınlık.
Yalnız boşluk, yalnız çığ,
Sıkıntı ve acınma!
Bütün o aşk kırgını ozanlar
Gördüler bir yazda ağardığını
Güzelim karamsar krallıklarının.
Ah! Karlar acıma bilmiyor,
Ayaklarına kapanalım,
Donarak ölelim istiyor,
Bizler yaşamışke kumlarda.
<end>

<start>
Şişelerin karanlığında okumamışların üzüntüsü
Gözle görülmez o kaygısı araba ustalarının
Derin balçıklarda ufak paralar
Örsün alt bölümlerinde
Ozan yaşar yapayalnız
Büyük temizlik arabası bataklıkların
<end>

<start>
Söndü herşey:
Gün, iç-ışık.
Ağrılı kütle,
Bulamıyordum gerçek zamanımı,
Evimi.
Kötü ölmüş, ölülerin rahvanı
Çalarken bütün boşluklarda
Bulutlu bir gökte
Sınırsızlaşıyordum.
Bu yerin olmayandan beslenip,
Adım adım, avunarak biraz.
Dolu olacaktır omuzumun
Savaştığı bağ,
Güneşle, onsuz ve.
<end>

<start>
Uzaklaşın ağız dil vermeden sabreden benden; 
Dizi dibinde doğdum, ama yitirdiniz beni; 
Pek belirginleştirdi krallıklarını ışıklarım,
Cellat kütüğünüze karşı aktı hep gömüm.
Sığınak olarak çöl, o tek tatlı çıraya
Hiç atamadı beni, hiç geri vermedi.
Uzaklaşın ağız dil vermeden sabreden benden:
Tutkunun yoncası demirdendir elimde.
Yollarımın açıldığı havanın uyuşukluğunda,
Yavaş yavaş budayacak yüzümü zaman
Acılı bir çift sürmede amaçsız bir beygir gibi.
Çeviri: Tahsin Saraç
<end>

<start>
Köyün yamaçlarına kamp kurmuş mimoza ağaçlı tarlalar vardır. Toplama zamanı oralardan uzakta, kolları gün boyu kırılgan dallarla uğraşmış bir kıza rastlarsınız ara sıra. Alabildiğine güzel kokulu bir karşılaşmadır bu. Işıltı çemberi kokudan bir lambaya benzeyen kız, sırtı batan güneşe dönük, yürür gider.
Onunla konuşmak bir kutsallığı çiğnemek olur.
Otları ezen bez çarıklarıyla yol verin geçsin. Kim bilir, belki de dudaklarının üstünde bir sanrı gibi, Gece’nin nemini görebilirsiniz!
Çeviri: Samih Rifat
<end>

<start>
(Bu ülke ancak usun bir dileği,
bir karşı-gömüttür)
Benim ülkemde, ilkbaharın tatlı belirtileri ve üstü başı dökük kuşlar yeğ tutulur uzak amaçlara.
Bir mumun yanıbaşında tansökümünü bekler gerçek.
Pencere camı savsaklanır. Ne önemi var dikkatli biri için.
Benim ülkemde, sorguya çekilmez yürek çarpıntısı içinde olan kişi.
Devrilen kayık üstünde kötücül gölge dolaşmaz.
Yarım ağızla verilen selam bilinmez benim ülkemde.
Fazlasıyla ödenecek bir şey ödünç alınır ancak.
Ağaçlarda yapraklar, çok yapraklar olur benim ülkemde.
Meyve vermemekte özgürdür dallar.
Yengin kişinin iyi niyetine inanılmaz.
Teşekkür edilir, benim ülkemde.
Fransızca'dan Çeviren: Tahsin Saraç
<end>

<start>
Sevdiğimin giysisi deniz feneri mavi
öpüyorum yalımını yüzünün
ışınların gizli bir sevinçle uyuduğu.
Seviyorum, hıçkırıyorum. Dipdiriyim
ve senin yüreğin bu Sabah Yıldızı
kızaran, o yengi saatinde
savaşı başlamadan burçların.
Yellerle yaralanan
yelkene dönsün etim,
senden uzakta.
Çeviri: Cevat ÇAPAN
<end>

<start>
Bir kıpti ufacık mesnet alınca 
Sadr-ı azam gibi payesine bak 
İşin düşüp başın darda kalınca 
Bir tecrübe et de mayesine bak
Zalime sır ver de bir aç arayı 
Başına dar eder geniş dünyayı 
Veled-i zinadan umma vefayı 
Tohum kimin bir dayesine bak
Eriş bir kamile arzet ihtiyaç 
Dostun olsa fırsat verme gözün aç 
Tilki gölgesinde yatma uzak kaç 
Tek mahvetsin aslan sayesinde bak
Cahil adam olmaz evliya olsa 
Arife teslim ol eşkıya olsa 
Hüzni bel bağlama akraban olsa 
Hele bir fikrinin gayesine bak
<end>

<start>
Bugün nazlı yardan haber
Aldım sevini sevini
Hanesine vardım akşam
Kaldım sevini sevini
Hoş temenna ettim yerden
Etti hürmet can u serden
Kollarım boynuna birden
Saldım sevini sevini
Lebleri bir oğul balı
Yanaklar ielma misali
Uğrun uğrun bin şeftali
Çaldım sevini sevini
Yari ağuşuma aldım
Zevrakı engine saldım
Hüzni aşk bahrine doldum
Daldım sevini sevini
<end>

<start>
İnsanı çocuklara bölen öfke,
çocuğu eşit kuşlara bölen,
kuşu, küçük yumurtalara; 
yoksulun öfkesi
bir zeytin taşır iki üzüme karşı.
Ağacı yapraklara bölen öfke,
yaprağı, eşit olmayan tomurcuklara bölen,
tomurcuğu, görünmez gözeneklere; 
yoksulun öfkesi
iki ırmak taşır bir çok denize karşı.
İyiyi kuşkulara bölen öfke,
kuşkuyu, benzer kavislere bölen,
kavisi, umulmayan mezarlara; 
yoksulun öfkesi
bir çelik taşır iki hançere karşı.
Canı bedenlere bölen öfke,
bedeni, benzersiz organlara bölen,
organı, sekiz düşünceye; 
yoksulun öfkesi
bir yanardağ ateşi taşır iki kratere karşı.
Çeviri: Ülkü Tamer
<end>

<start>
Paris'te öleceğim boşanan yağmurlarla,
anısını şimdiden yaşadığım bir günde.
Paris'te öleceğim - bu da koymuyor bana -
belki de bugün gibi, bir güz perşembesinde.
Bir perşembe olacak, çünkü bugün, perşembe,
yazarken bu dizeleri durmadan sızlıyor kolum,
ve hiçbir gün, geçtiğim yollarında yaşamın,
yalnızlığı içimde bugün gibi duymadım.
César Vallejo öldü, dayak yiye yiye herkesten,
oysa kimseyi de incitmemişti:
koca sopalarla vurdular,
kalın urganlarla dövdüler; 
tanığı perşembeler, kollarında kemikler,
yalnızlık, yağmurlar, yollar....
<end>

<start>
Kimin mavi bir giysisi yok ki dolabında? 
Kim yapmaz ki kahvaltı, binmez ki tramvaya,
yok ki ağzında tükenmez cıgarası, cüzdanında tasası? 
Ben doğmuşum bir kez, başka bir şey değil! 
Ben doğmuşum bir kez, başka bir şey değil!
Kim yazmaz ki arasıra bir beti? 
Kim ki kafasında birşey olmasın
ve ölmesin alışkanlıktan, ağlıya ağlıya notasız? 
Ben tek ve yalnız doğmuşum bir kez! 
Ben tek ve yalnız doğmuşum bir kez!
Kim adlanmaz ki Carlos ya da falan falan diye? 
Kim der ki kediye başka türlü kedi kedi diye? 
Ah, ben tek ve yalnız doğmuşum bir kez, başka bir şey değil! 
Ah, ben tek ve yalnız doğmuşum bir kez, başka bir şey değil!
<end>

<start>
Sona ermişti savaş,
asker ölmüştü, bir adam geldi yanına,
"Seviyorum seni; ölme! " dedi.
Ama asker dirilmedi.
İki kişi geldi sonra, yalvardılar:
"Bırakma bizi! Yürekli ol! N'olur diril! "
Ama asker dirilmedi.
Yirmi kişi, yüz kişi, ben, beş yüz bin kişi,
bağırarak geldiler: "Bunca sevgimiz var ölüme karşı! "
Ama asker dirilmedi.
Milyonlar toplandı başına,
hep birden konuştular: "Gitme kardeş, gitme! "
Ama asker dirilmedi.
Sonra bütün insanları yeryüzünün
koştu yanına; kederle baktı onlara asker,
doğruldu ağır ağır,
kucakladı ilk adamı, yürüdü gitti...
<end>

<start>
Bir adam dedi ki:
En tehlikeli an yaşamımda, Marne çarpışmasındakiydi.
bir kurşun saplanmıştı göğsüme.
Bir başka adam dedi ki:
En tehlikeli an yaşamımda, Yokohama'daki bir mette
bir boyacı dükkânının saçağı altına
bir mucize gibi sığınışımdı.
Ve bir başka adam dedi ki:
En tehlikeli an yaşamımda,
eğer gündüzün uyuyorsamdır.
Ve bir başkası dedi ki:
En tehlikeli an yaşamımda,
en yalnız olduğum zamandı.
Ve bir başkası dedi ki:
En tehlikeli an yaşamımda,
Peru'daki tutukluevinde ikendi.
Ve bir başkası dedi ki:
En tehlikeli an yaşamımda,
babamı ansızın yandan yakalamamdı.
Ve sonuncu adam dedi ki:
En tehlikeli an yaşamımda,
henüz gelmedi.
<end>

<start>
ekmeğini ısıra ısıra yürüyor, adamın biri
durup ta sevgilime şiir yazacağım ha?
oturmuş kaşınıyor ötekisi
bitlerini eziyor parmaklarıyla
hangi yürekle psikanaliz'den söz edilir ha?
sakatın birisi, bir çocuğa yaslanmış gidiyor
ben oturup andre breton'u okuyacağım ha?
kan tükürüp dört bir yana
orda birisi tiril tiril öksürüyor
ruhumun derinliğini anlatacağım ha?
birisi kemik arıyor çamur içinde
gel de türkü söyle sonsuzluk üstüne?
bir satıcı bir gramla, kazık atıyor
şimdi durup dördüncü boyutu anlatacağım ha?
mutfakta tüfek temizliyor bir savaşçı
gerçek üstünden söz edilebilinirdi burada?
birisi parmaklarını saya saya gidiyor
haykırmadan nasıl konuşmalı yığınlar içinde?
<end>

<start>
İspanya, dikkat et, en içindeki İspanya'na! 
Dikkat et, çekiçsiz orağa! 
Dikkat et, oraksız çekice! 
Dikkat et, istemiyerek kurbana,
istemiyerek cellâda,
istemiyerek umursamaza! 
Dikkat et, horoz ötüşünden önce
seni üç kez tanımıyacak olana
ve seni bundan sonra bile üç kez tanımamış olana! 
Dikkat et, kaval kemiği olmayan ölü kafatasına
ve kafatası olmayan kaval kemiğine! 
Dikkat et, yeni güçlülere! 
Dikkat et, senin ölülerini yiyene
ve yaşamlarını ölüler gibi yutana
Dikkat et, pek koyu particilere! 
Dikkat et, havanın bu yanındaki göğe
ve göğün öte yüzündeki havaya! 
Dikkat et seni seven herkese
Dikkat et, kahramanlarına! 
Dikkat et, ölülerine! 
Dikkat et, cumhuriyete! 
Dikkat et, geleceğe!
<end>

<start>
Kimse gelmedi bugün bana sorular sormaya; 
kimse bir şey istemedi benden bu ikindi.
Bir tek mezarlık çiçeği görmedim
bütün o neşeli fener alayında.
Affet beni, tanrım: ne kadar az öldüm!
Herkes, herkes geçip gidiyor bu ikindi
sorular sormadan bana, beni sormadan.
Bilmiyorum ne unuttular, ellerimde
kalan bu fenalık yabancı bir nesne gibi.
Kapıya çıkıp,
bağırmak istiyorum herkese:
Aradığınız biri varsa, işte burada!
Bütün ikindilerinde hayatımın,
anlatamam ne kapılar kapandı yüzüme,
ve ruhum yabancı bir şeyle doldu.
Kimse gelmedi bugün; 
ve çok az öldüm bu ikindi.
<end>

<start>
Bir kitap duruyordu yerde, cansız belinin yanında,
filiz sürüyordu bir kitap ölüsünün üstünde.
Alıp götürdüler yiğidi,
ve somut, mutsuz ağzı karıştı soluğumuza; 
hepimiz terliyorduk, gövdelerimiz bir yük; 
dolanan ay ardımızda; 
ölüsü de terliyordu acıdan.
Ve bir kitap Toledo savaşında,
ardında bir kitap, üstünde bir kitap
filiz sürüyordu ölüsünden.
Mor elmacık kemiğinin şiiri,
söylemekle susmak arası,
yüreğinde taşıdığı
o yiğit bildirinin şiiri.
Yalnız bir kitap kalmıştı geride,
çünkü mezarda böcekler yoktu,
ve gömleğinin kolları yanında
kanına bulanan hava
buğulanıyor, sonsuzlaşıyordu.
Hepimiz terliyorduk, gövdelerimiz bir yük,
ölüsü de terliyordu acıdan
ve bir kitap, gözlerimi yaşartan
bir kitap, ardında bir kitap, üstünde bir kitap
filizlendi ölüsünden coşarak.
<end>

<start>
Na ehil olanda olmaz kemalet
Ehl-i kamil olan yüzden bellidir
Feterda sırrından bilmeyen hüccet
Dolanıp gezdiği izden bellidir
Benlik sarayında kendin kuranlar
Kibir döşeğinde çok oturanlar
Nefs-i hakim edip dava görenler
Tekellüm ettiği sözden bellidir
Hicrani’yem ben de oldum tarumar
Nereye varırsa haramdan umar
Şita zamanında açılmaz bahar
Baharın cilası yazdan bellidir
<end>

<start>
Bülbül öter seher vakti gül için
Gül seherde açmış duymadım eyvah
Bir bağ bezettirdim gül sümbül için
Gülün vakti geçmiş duymadım eyvah
Dedim bağban bu bağların barı var
Dedi bülbüllerin ah u zarı var
Dedim ki dağların taze karı var
Dedi ki kar düşmüş duymadım eyvah
Dedim bağban bülbül güle ağlaştı
Dedi güneş buhar burcundan aştı
Dedim yaz mı gitti güz mü yanaştı
Güze gazel düşmüş duymadım eyvah
Dedim dilber güzellendin yüceldin
Dedi ki bir deste gönlümü çaldın
Dedim devrin dönmüş ne tez kocaldın
Dedi ömrüm geçmiş duymadım eyvah
Dedim işte geldi vakit Hicrani
Dedi geçti menekşenin harmanı
Dedim hani bu bağların bağbanı
Dedi bağban göçmüş duymadım eyvah
<end>

<start>
Çoruh coşkun Çoruh hırçın Çoruh şen,
Ark boyunca nabız gibi atıyor.
Bir tepede Aşık Zihni yer almıştır,
Bir tepede Şehit Osman yatıyor.
Bir sararmış beniz hali taşında,
	Kalesi var göğe ağmak peşinde,
	Kavakları yıldız öper düşünde,
	Kargaları firak firak ötüyor.
Celali’de çilesini denemiş,
Hicrani’si sevgisizi kınamış,
Zaman saat kulesinde tünemiş,
Tezeklerde tütsü tütsü tütüyor.
Kavağının suna gibi boyu var,
	Irmağında insan kapma huyu var,
	Oyunu var, türküsü var, suyu var,
	Gönülleri birbirine katıyor.
Dağ ardında kovalarken biz onu,
Çoruh bizi davet ettin en sonu,
Visal yeri “Cumhuriyet balkonu”,
Geç kalmışım çağıl çağıl çatıyor.
Taşı oyan su bana da işledi,
	Köpük köpük yüreğimi dişledi,
	Madem Çoruh konuşmaya başladı,
	Aşık Ömer koşman burada bitiyor.
<end>

<start>
Bugün yare kavuştum,
Karyolası yerde yer,
Busesinden avuştum,
Doymaz gönül yerde yer.
Bu gün bir sırra erdim,
	Taze güllerden derdim,
	Zemine kulak verdim,
	Anladım ki yerde yer.
Hicranı’n bu cevabı,
Cinastan açmış kapı,
Vücudum çorba kabı,
Havada yer, yerde yer.
<end>

<start>
Bozar havalar bozar,
Güz gelir dağlar bozar,
Feleğin adetidir,
Nice yuvalar bozar.
Beni ağlatan o yar,
	Ağlatmak sana uyar,
	Gönlümde mihrabı var,
	Gün gelir yapan bozar.
Topla lal-u mercanı,
Çileden kurtar canı,
Nazik tenin Hicrani,
Çürütür toprak bozar.
<end>

<start>
Bozar havalar bozar,
Güz gelir dağlar bozar,
Feleğin adetidir,
Nice yuvalar bozar.
Beni ağlatan o yar,
	Ağlatmak sana uyar,
	Gönlümde mihrabı var,
	Gün gelir yapan bozar.
Topla lal-u mercanı,
Çileden kurtar canı,
Nazik tenin Hicrani,
Çürütür toprak bozar.
BOYUNA
Yan boyuna, boyuna,
Uyan dayan, boyuna.
Gemi kaburga vermiş,
İskele yan boyuna.
Senin şirin bakışın,
	Kirpik elvan nakışın,
	Gece gün yazın kışın,
	Ateşe yan boyuna.
Dilber senin yaşların,
Katle ferman kaşların,
Dökmüş sırma saçların,
Omuzdan yan boyuna.
Ben yari gördüm üryan,
	Uyan gözlerim uyan.
	Gece gelende rüyan,
	Yatma uyan boyuna.
Hicrani sönmez narım,
Benim gizli sırlarım,
Gönlümde nazlı yarim,
Sizde ayan boyuna.
<end>

<start>
Gül bağında gül yüze,
Gül dolana gül yüze,
Geçen hafta doksandı,
Bugün çıkmış gül yüze.
Bülbül firaklı idi,
	Goncada saklı idi,
	Sevdası haklı idi,
	Açıp çıkmış gül yüze.
Hicrani’nin olmazsın,
Sararmazsın solmazsın,
Beni yanan almazsın,
Sohunda bir gül yüze.
<end>

<start>
“Elif esması”ndan bir yelken açtım,
“Allemel Esma”da yüzüyor hocam.
Erenler Şahından bir name aldım,
Gönlüm meşk eyledi yazıyor hocam.
	Beni götürdüler Guh-i Nigare(10) 
	Anda çok hikmetler gördüm aşkare,
	Nice bin huriler çıkmış gülzare(11) 
	Her bir bir deste düzüyor hocam.
		Gösterdiler bize arz-ı semayı,
		Pir elinde dolu dolu badeyi,
		Birer birer sor ki açam manayı,
		Dilim hikmetinden süzüyor hocam.
Bize destur dedi Pirler Erenler,
Hurufsuz heceye mana verenler,
Çarhın çemberinde sırra erenler,
Her biri bir imla yazıyor hocam.
	Hicrani’yem oldum aşk ahkam,
	Anda cem olmuştu çok ruh-i Adem,
	Bir kadeh doldurdu İBRAHİM ETHEM,
	Nuş eden canından beziyor hocam.
<end>

<start>
Ey vatandaş, Türk yavrusu büyüdü,
Kahramanca çalış koş yardımına,
Atan gazi aslın şehit öğüdün,
Vatan ihtiyaçlı, genç yardımına.
	Sana emanettir sevgili vatan,
Sancak milletimin demişti ATAN,
Sivilde kahraman, ordu da arslan,
Mermer bilek besle iç yardımına.
Dokuzyüzaltmışbir, beş ondört, Pazar,
Yaşasın, gençliğe değmesin nazar.
Tarihlere altın kalemler yazar,
Derin sevgimiz var, genç yardımına.
	HİCRAN vasiyetimdikmeli yakan,
	Olmasın Vatana bir hayın bakan,
	Vücudumuz toptur, göğsümüz kalkan,
	Ağzından daneler saç yardımına.
<end>

<start>
Dokuzyüzelliyedi yılı Ekimde                              
Oya geldik bilmemişdik kim kimde                       
Halk Partisi dermen arar hekimden                    
Dedim derde derman Demokrasidir.
Köyümüzde Halk Partisi oy aldı                          
Ancak sekiz saat neşeli kaldı                             
Kır çavdarı gibi başağı soldu                              
Su verip biçtiren Demokrasidir.
Evvel şal parçası örterdik,attık                         
Yakanda dururdu kir ile bit dik                          
Kumaşdan sırtında pantol ceketin                      
Kumaşı giydiren Demokrasidir.
“Elif” “Ebced” diyenin dişini sökdü                     
KUR’AN-ı çığnayıp hocayı döğdü                       
“SELAVAT” getirene gözünü eğdi                     
Bu Dini parlatan Demokrasidir.
Memura seksene, bize yüzelli                            
Şekeri sattırdın tarihte belli                             
Vergiyi çıkardın köklü tecelli                             
Bu pası sildiren Demokrasidir.
Seksene alırdık bir kilo tuzu                              
Yetmişbeş liraya teneke gazı                           
Bize göstermedin basmayı bezi                        
Bol basma bez veren Demokrasidir.
Tahsildar ister amele parası
Göstermedin hiçbir kazanç çaresi
Kurtlanmıştı köylülerin yarası
Tedavi etdiren Demokrasidir.
Ekmek yediğin öküz; alırdın sayım
At ister merkebin yolmuşdun tuyun
Vergiyi korutmaz beslenen koyun
Mala kıymet veren Demokrasidir.
Bedeli kırk kuruş vergisi seksen
Tahsildar al git keçiyi dersen
Derki götürürem kırk daha versen
Derdimizi bilen Demokrasidir.
Ofis memurların köylere saldın
Üç teneke buğdanın birini aldın
Darılma gücenme ettiğin buldun
Elimizi alan Demokrasidir.
Köyümüz Ahpunus,İlçemiz Bayburt
Oku destanımı her yana duyurt
Bülbüle gülzar,kargaya gurut
Mana çözenler Demokrasidir.
HİCRANİ sözü kes,benliği bırak
İzimiz,özümüz gün gibi parlak
Dinimiz birdir,Kitabımız Hak
Bu izi özleyen Demokrasidir.
<end>

<start>
Dinle Kaymakam Bey, kulak ver söze 
Bütün vücudumun sıhhati kanun
Kanunsuz Milletin olmaz sururu
Memleket-Vatanın hayatı kanun.
Kanunu hoş gören ehtikatında
Zevk ile yaşıyor hep hayatında
Bu kadar Milleti çatı altında
İdare ediyor, Devleti kanun.
Kanun terazidür her şahsı tartar
Dağlar devürür, yerleri yırtar
Kimini öldürür, kimini satar 
Bülmez pazudur, kuvveti kanun.
Aslımız Türk oğlu,kanımız duru
Kanun ile gelür gönlüm sururi
Vali Bey-Kaymakam,Nahye Müdürü
Beyler veriyor hizmet- i kanun.
Bayburt Halkevi’nde olduk cemiyet
Esaslıdır, kalkmaz bu “Edebiyat”
Hürdür,öz Vatanda yaşıyan Millet
HİCRANİ’ya verdi ruhsatı kanun.
<end>

<start>
Sazımın telinin dördü,
Biri alır gamı, derdi,
Biri nâmert ile merdi; 
Seçer bir yana bir yana.
Sazımın telleri keman,
Biri çağırır el’aman,
Biri tabip, biri derman; 
Seçer bir yana bir yana.
Sazımın telleri çelik,
Onun bağrı benden delik,
Biri zülüf, biri örük; 
Seçer bir yana bir yana.
Sazımın telleri üç beş,
Benim gibi almış ateş,
Biri altun, biri gümüş; 
Seçer bir yana bir yana.
Sazımın telleri cevher,
Biri bülbül öter seher,
Biri yıldız, biri ülker; 
Seçer bir yana bir yana.
Sazımın telleri şâkir,
Biri ırmak, biri nehir,
Biri sûfî, biri zâkir; 
Seçer bir yana bir yana.
Sazımın telleri nakkaş,
Aşkından almıştır ateş,
Biri sırdır, biri sırdaş; 
Seçer bir yana bir yana.
Sazımın telleri ondur,
Ehl-i aşka bir oyundur,
Biri aydır, biri gündür; 
Seçer bir yana bir yana,
Sazımın telinin yayı,
Bu dünyada var mı tay’ı? 
Birisi yedi deryayı; 
Geçer bir yana bir yana.
Benim sazımın âhından,
Telleri, hub dergâhından,
Biri Hicran kadehinden; 
İçer bir yana bir yana.
<end>

<start>
Teze Reyhan kimi gohar
Gözleri cennete bahar
Çoh hünerler yapar yıhar
Fend-i Fırat’a bir bahın
Elif zülfü al bağlanmış
Kirpiklerine sahlanmış
Allah diyerek çağlamış
Ahan Fırat’a bir bahın
Han-ı zâtında var mâye
Benzer on beşinde âye
Geyd edilmişdir künyeye
Yıhan Fırat’a bir bahın
Bülbül kimi ganatlanmış
Guşanıbda köhlanlanmış
Gudretinden isbatlanmış
İsm-i Fırat’ta bir bahın
Bene derler metin yazam
Can mı dayanur du nazan 
Annesi hurîden âzam
Ad-ı Fırat’a bir bahın
Bülbül kimi hub lisanı
Sanırsan cevher tükânı
Güzellik Yusuf u sânî
Resm-i Fırat’a bir bahın
Hicrânî’yem verdim metin
Mevlâ göstersin himmetin
Bülbülü sekiz cennetin
Yurd u Fırat’a bir bahın
<end>

<start>
Ne ilden şeydasın ey cem-i kudret,
Merhaba hoş geldin bu bağa bülbül. 
Bahçe mi bakarsın yoksa ki bağban, 
Konmak mı muradın yuvaya bülbül.
Dilin irem olmuş bir dilber gibi, 
Kirpiklerin servi gül penah gibi,
Güneşin içinde olan şah gibi, 
Ne kıyak dolarsın yaprağa bülbül.
Dilerim murada hem yetmelisin, 
Lâle sümbül gibi yetişmelisin, 
Her daim huzurda ötüşmelisin, 
İnanmam gözümden irağa bülbül.
Sana kurban olan HİCRAN gededir, 
İkrarımız ezel "kalu bela"dır, 
Gönlüm muhabbettir dilim burmadır, 
Akar bu zemzemin dudağı bülbül.
<end>

<start>
Hüseynî lâ'lün içün ben kana boyanayum he mi? 
Gözümün yaşı seyl olsun odına yanayum he mi?
Niçe bir kanaya gönlüm nigârâ leblerüniçün, 
Hele şimdi ele girdi, lebünden kanayum he mi?
Ömür ben anı bilürem ki senünle geçe yârâ, 
Tapundan ayru demleri ömürden sanayum he mi?
Nigârâ tavşan uyhusın virür câdû gözün bana; 
Velî gamzelerün dürder ki ben uyanayum he mi?
Gönülde iki sevgü sığduğı yohdur bilür meğer, 
Seni sevdi gönül candan begüm usanayum he mi?
<end>

<start>
Gönülüme ben dedim ki kandesin
Gamzesinün oklarıyla kandasın
Gîsusiyle bende düşdüm dir gönül
Didüm ana n’ ola çünki bendesin
N’ ola öpdüm gözüme sürdüm seni
Sen dahi ‘ âlemde bir tur-vendesin
Bendesin sen bendeyim ben tapuna
Bendeyim ben niçe ki sen bendesin
Gözlerüm giryân ü biryândur gönül
Leblerün şekker özün pür-handesin
<end>

<start>
Hakk ne yazmış ise ezelde bolur
Göz neni ki görecek ise görür
İki’ âlemde Hak’ a sığınmışuz
Tohtamış ne ola yâ Ahsah Temur
<end>

<start>
Hevâ ki şol senemün zülfini müşevveş ider
Kohusını irürür bu dimâğuma hoş ider
Hevâsı varlığumun toprağın göğe savurur
Ağzının suyı yürekde yüz bin âteş ider
Eni ki zülfi keşişleri eyledi gönüle
Cihânda ancılayın işi kankı ser-keş ider
Bili kılı ne vücûdı ki saldı gîsûma
Zihî kol yarar onı özine ohşaş ider
Yüzünle gülşen içinde yanar gülün ciğeri
Anunçün ana sabâ şeb-nemün suyın reş ider
Sabâ hikâyet ider bülbüle cemâlünden
Kaçan ki yırta yahasını gonca ol gaş ider
Ne ki iderse gözün dil-firîb ider sanemâ
Ne kılur ise saçun cümlesini dil-keş ider
<end>

<start>
Ölmüş tenüme ‘ aşkı anun rûh değül mi
Gamzesi ile dil dahi mecrûh değül mi
‘ Aşkıyla kavuşdı gönülüm yolına anun
‘ Aşkıyla kahilan kapu meftûh değül mi
Kirpüği ne kılduğını sen sanma mu’ ammâ
Gönülde anun yâresi meşrûh değül mi
Bin yılda eğer Nûh yaşadıyısa bin yaş
Ol yaş bana bir lâhzada memnûh değül mi
Ma’ şûk ile ‘ âşık bir olur ‘ aşk oduyıla
Mâdih dahı pes hem yine memdûh değül mi
<end>

<start>
Bardağımda şarap, bir alev gibi titriyor.
Bakın kayıkçı ağırdan bir şarkı tutturmuş.
Ay ışığında yedi kız görmüş, öyle diyor; 
Yeşil saçları ta topuklarını bulurmuş.
Kalkın, türküler söyleyin, oynayın yan yana; 
Kayıkçının şarkısını duymayayım gayrı; 
Bütün sarışın kızları getirin yanıma; 
Saçları örülmüş durgun bakışlı kızları.
Ren sarhoştur, sularına asmalar vuran Ren; 
Üzerinde gecelerin altını serili.
Yazı büyüleyen yeşil saçlı perilerden
Bahseder ölü bir ses, son nefesinde gibi.
Bir kahkaha gibi kırılır kadehim birden.
(Çev: Orhan Veli- Sabahattin Eyuboğlu)
<end>

<start>
Çığlıktan ipler
Avrupa’yı baştan başa saran çan sesleri
Darağacında asırlar
Ulusları bağlayan raylar
Bunun şurasında iki üç kişiyiz
Bütün bağlardan sıyrılmışız
El ele verelim
Dumanları tarayan hırçın yağmur
İpler
Örülmüş ipler
Denizaltı kabloları
Köprüye dönen Babil kuleleri
Örümce-Din adamları
Tek bir bağla birleşen bütün sevgililer
Sonra daha sık örülmüş başka başka bağlar
Beyaz gün ışınları
Bağlar, bağlanmalar
Yalnız sizleri uyandırmak için yazıyorum
Ey duyular, sevgili duyular
Hatıra düşmanı
Arzu düşmanı
Pişmanlık düşmanı
Gözyaşı düşmanı
Hâlâ sevdiğim her şeye düşman
Ey duyular, sevgili duyular.
<end>

<start>
Sonunda canına tak dedi bu eski dünya
Çoban kızı ey Eyfel kulesi köprülerin sürüsü meleyor bu sabah
Bıktın yaşamaktan eski Yunan’da ve Roma’da
Otomobiller bile kocamış görünüyor burada
Bir din yepyeni kalmış bir din
Bir din kaldı Port-Avion hangarları gibi yalın
Bir sen ey Hıristiyanlık bir sen eski değilsin Avrupa’da
En yeni Avrupalı da sizsiniz Papa X.Pie
Ve sen pencerelerin gözetlediği bir utanmadır alıyor seni 
Sabahleyin bir kiliseye girip papaza içini dökemiyorsun
Bar bar bağıran el ilanlarını katalogları afişleri okuyorsun
İşte bu sabah şiir nesir için de gazeteler var
25 santime satılan polis serüvenleriyle dolu romanlar
Sonra büyük adam portreleri ve daha binbir çeşit unvanlar
Bu sabah güzel bir sokak gördüm adı aklımda kalmadı.
Yeni ve pırıl pırıldı bir borazan gibiydi
Müdürler işçiler güzelim steno-daktilolar
Pazartesi sabahından cumartesi akşamına dek günde dört kez 
                                                                          buradan geçerler
Sabahleyin bir canavar düdüğü üç kez inler
Öğleye doğru kızgın bir çan havlar
Bağırırlar papağanlar gibi plakalar, ilanlar, tabelalar
Paris de  Aumont-Thiéville sokağı ile Ternes caddesi arasındaki 
Bu sanayi sokağının güzelliğini severim
Bu işte o yeni sokak ve sen küçük bir çocuksundur hâlâ
Yalnız mavi ak giysiler giydirir annen sana 
Sen ki koyu bir dindarsındır ve en eskisi arkadaşlarının René Delize’le
Kilisenin en çok o görkemli törenlerini severseniz
Saat dokuzda lambalar kısılmıştır masmavi gizlice yatakhaneden 
                                                                                   çıkarsınız
Bütün gece kolejin küçük kilisesinde dua edersiniz
Hiçbir zaman sönmeyen sonsuz parıltısıyla o yakut taşı
Durmadan alev alev utkusunu döndürür bizlere İsa’nın
Bu o güzel zambaktır hepimizin yetiştirdiği
Bu kızıl saçlı rüzgârın söndüremediği meşaledir 
Bu o kahırlı ananın solgun kızıl çocuğudur
Bu daima dualarla dolup taşan ağaçtır
Bu yüceliğin sonsuzluğun çifte darağacıdır
Bu altı dallı yıldızdır
Bu Cuma günü ölen Pazar günü dirilen Tanrıdır
Bu havacılardan daha iyi uçan İsa’dır
Dünya yükseklik rekorunu elinde tutuyor
Gözün gözbebeği İsa
Yüzyılların yirminci gözbebeği orda ne yapacağını bilir
Göğe yükselen İsa gibi bu yüzyılda kuş olup uçtu
Başlarını kaldırıyorlar şeytanlar ona bakmak için uçurumlarda
Uçmasını bilirse ona hırsız densin diye bağırıyorlar
Melekler bu güzel uçucunun çevresinde uçuşuyorlar
Icare Enoch Elie Thyanelı Apollonuis
Bu ilk uçağın çevresinde dönüyorlar
Bazı yana çekiliyorlarsa azize Saint-Eucharstie’nin taşıdıklarına 
                                                                         yol açmak içindir
Bunlar kutsal ekmeği kaldırarak sonsuzluğa değin yükselen 
                                                                                   papazlardır
Sonunda kanatlarının kapamadan yere iniyor uçak
Birden milyonlarca kırlangıçla doluyor gökyüzü
Derken baykuşlar şahinler bir kanat çırpışta geliyorlar
Afrika’dan mağripler flamanlar karaleylekler geliyor.
Sonra şu ozanlarla öykücülerin şişirdikleri Rok kuşu hazretleri
Pençesinde Âdem babamızın o ilk başını taşıyarak süzülüyor
Derken ufuktan bir kartal beliriyor çığlıklarla
Amerika’dan o küçük sinek kuşları
Çin’den de tek kanatlı çift çift uçan uzun kaygan pihiler sökün ediyor
İşte şimdi de Ruhül-Kudüs güvercin
O lir-kuşu o göz göz süslü tavus cenaplarıyla damlıyor 
Sonra kızgın külleriyle bir anda her yeri örten
Kendi kendine tutuşan odun yığını zümrüdüanka
Öte yandan sirenler korkulu boğazları bırakıp
Üçü birden güzelim türküler söyleye söyleye çıkıp geliyorlar
Sonra tümü kartal ankakuşu Çinpihisi
Uçan makine ile kardeş oluveriyorlar
Sen şimdi Paris’te kalabalığın arasında bir başına yürüyorsun
Yanı başında böğüren otobüs sürüleri geçiyor
Aşkın o korkunç acısı boğazını sıkıyor
Sanki bir daha hiç sevilmeyecekmişsin gibi
Eski zamanda yaşasaydın bir manastıra kapanırdın
Dua ettiğini anlayınca kızarıp bozarıyorsun
Kendine gülüyorsun sonra da cehennem ateşi gibi gülüşün etrafa 
                                                                                    saçılıyor
Gülüşünün parıltıları yaldızlıyor dibini yaşamının
Karanlık bir müzede asılı bir tablo bu
Ona arada bir gidip gidip bakıyorsun
Bugün Paris’te dolaşıyorsun kadınlar kan içinde
Şeydi ve hiç anmayı istemezdim güzelliğin bir geçişiydi bu
Chartres’da kızgın alevler içinde Notre Dame baktık bana 
Montmartre’da Sacré-Coeur’ünüzün kanı boğdu beni 
Mutluluk sözleri duymaktan yatağa düştüm
Uğrunda nice şeyler çektiğim aşk utanç verici bir hastalıktır
O seni avucuna alan hayal boğuntu uykusuzluk içinde 
                                                                         yaşatıyor seni
O geçen hayal ki hep yanı başında
Şimdi Akdeniz kıyılarındasın
Bütün bir yıl çiçek açan limon ağaçlarının altında 
Bir sandalda dostlarınla geziyorsun
Biri Nisli biri Mentonlu ikisi de Turbieli 
Deniz diplerinin ahtapotlarını korkarak seyrediyoruz
Ve yosunların arasında balıklar yüzüyor imgeleri İsa’nın
Şimdi Prag dolaylarında bir hanın bahçesindesin
Adamakıllı mutlusun bir gül masanın üstünde duruyor
Düzyazıyla tutup öyküsünü yazacak yerde
Gülün göbeğindeki uyuyan ziyba böceğine bakıyorsun
Resmini Saint-Vit akiklerinde görünce donup kalıyorsun
Ölecek gibi üzüldün kendini orada gördüğün gün
Sen gün ışığına çıkınca çığlına dönen Lazar’a benziyorsun
Geri geri gidiyor Yahudi mahallesinin saatinin ibreleri
Yavaş yavaş  sen de öyle geri geri gidiyorsun bu dünyada
Teperek Hradchin’i ve dinleyerek akşamları 
Meyhanelerde söylenen Çek şarkılarını
İşte Marsilya’da karpuzların arasındasın
Göblence’da Géant otelindesin işte
İşte Roma’da bir Japon muşmula ağacı altında oturuyorsun
İşte Amsterdam’da güzel sandığın ama çirkin bir kızlasın
Şu günlerde Leydeli bir  üniversiteyle evlenecek
Latince kiralanır orada odalar  'Cubicula locanda'
Ben orda üç gece kaldım bir o kadar da Gouba’da hatırlarım
Paris’te sorgu yargıcının karşısındasın
Bir cani gibi seni yakalamışlar
Sen ki acı tatlı yolculuklar yaptın
Daha yalanın daha yaş denen şeyin ne olduğunu bilmeden
Yirmisinde otuzunda aşk yüzünden nice şeyler çektin
Deliler gibi yaşadım vaktimi boşa geçirdim
Artık ellerine bakamıyorsun hem durmadan hıçkıra hıçkıra ağlamak 
                                                                                    isterdim ben
Senin adına sevdiğim adına seni korkutan her şey adına
Dolu gözlerle bu zavallı göçmenlere bakıyorsun
Tanrıya inanıyorlar dua ediyorlar kadınlar çocuk emziriyor
Saint-Lazar garının salonunu kokularıyla dolduruyorlar
Müneccim krallar gibi yıldızlara inanırlar
Para kazanacaklarını umuyorlar Arjantin’de
Zengin olduktan sonra da bir gün memleketlerine dönmeyi
İşte bir aile de kırmızı bir diz örtüsünü taşıyor yüreğinizi taşımanız 
                                                                                    gibi sizin
Ne bu diz örtüsünün ne de düşlerimizin aslı vardır 
Bu göçmenlerin kimileri burada yerleşiyorlar
Rosiers yada Ecouffes sokağındaki barakalarda kalıyorlar
Onları çoğu akşamları sokaklara hava almaya çıkarken gördüm
Satranç taşları gibi pek seyrek yer değiştirirler 
Çoğu Yahudidir,  karıları takma saçlıdır
Dükkânların gerisine çekilip bitkin oturup kalırlar
Sen aşağılık bir barın tezgâhı önünde ayaktasın
Birtakım zavallıların arasında ucuz tarafından bir kahve içiyorsun
Gece büyük bir lokantadasın
Kötü kadınlar değil bunlar ama hepsinin bir dertleri var
Hepsinin en çirkin bile âşığına az çektirmedi
O Jersey’li bir çavuşun kızıdır
Görmediğim elleri sert ve çatlaktır
Karnının yara izlerine nasıl acıyorum
Korkunç gülüşlü zavallı bir kıza ağzımın o gururunu kırıyorum şimdi
Yalnızsın neredeyse de sabah olacak
Sütçüler güğümlerini tıkırdatıyor sokaklarda
Canım bir Metive gibi gece çekip gidiyor işte
Bu ya o sahte Ferdine ya da o dikkatli Léa olacak
Ve sen hayatın gibi bu kızgın alkolü içiyorsun
O bir rakı gibi içtiğin hayatın
Auteil’e doğru yürüyorsun yaya gitmek istiyorsun evine
Okyanus ve Gine putlarının arasında uyumak istiyorsun
Onlar da birtakım İsa’lardır bir başka biçimde başka inançta
Küçük İsa’lardır bunlar karanlık umutların
Allahaısmarladık Allahaısmarladık
Boynu vuruk güneş
<end>

<start>
1/HECİN DEVESİ
Dört tane hecin devesiyle
Don Pedro d’Alfaroubeira
Dolaştı dünyayı, hayranlıkla.
Yaptığını yapardım bende
Sahip olsaydım dört hecin’e.

2/SAZAN BALIĞI
Göllerinizde, havuzlarınızda,
Sazanlar, ne de uzun yaşarsınız! 
Ölüm sizi unutur mu acaba? 
Siz ki hüznün balıklarısınız? 

3/KEDİ
İsterdim olsun evimde:
Bir kadın halden anlar,
Kitaplar arasında bir kedi,
Cümle dostlar her mevsimde
Dilediğim yalnız bunlar.

4/YENGEÇ
Belirsizlik, ey zevklerim
Şu giden yengeçler gibi
Gidersiniz, ben giderim,
Kıçın kıçın, geri geri.

5/FARE
Ey güzelim günler, zamanın fareleri.
Hayatımı kemirirsiniz azar azar.
Tanrı’m! yirmi sekizindeyim nerdeyse hani,
Doğrusu ya boşa geçmiş bütün yıllar
<end>

<start>
Büyük bir caddesinde Kolonya’nın
Bir gider bir gelirdi akşam vakti.
Herkese cömert, şirin, cana yakın; 
Bitince kaldırım gider içerdi,
Basık meyhanelerde yorgun argın.
Kuru tahtalarda yatmaya razı,
Alyanak kumral bir oğlan yüzünden; 
Bir Yahudi,  sarmısak kokar ağzı,
Çin dönüşü Şanghay kerhanesinden
Çıkarıp getirmişti kızcağızı.
Çok görmüşlüğüm var böylelerini,
Omuzlarına ağır gelir kader; 
Kararsız, rüzgârda yaprak misali; 
Gözleri kısık lambalara benzer; 
Kalpleri işler kapıları gibi.
<end>

<start>
Mirabeau köprüsünün altından Seine nehri akar
Ve bizim aşklarımız
Neşenin kederden sonra geldiğini
Hatırlamış olsam da ne çıkar
Çal ey saat gel ey gece
		Günler gelip geçiyor	
		Bense olduğum yerde
Hep yüz yüze kalalım el ele tutuşların
Ahengine uyarak
Bir köprü kuralım ki kollarımız altından
Yorgun dalgası geçsin o sonsuz bakışların
Çal ey saat gel ey gece
		Günler gelip geçiyor	
		Bense olduğum yerde
Aşk da gelir geçer bu akan su gibi
Aşk da gelir geçer
Hayatı gibi ağır biz insanların
Ve taştan daha sert umudu gibi
Çal ey saat gel ey gece
		Günler gelip geçiyor	
		Bense olduğum yerde
Geçer günler geçer günler haftalar
Ama ne geçmiş zaman
Ve ne aşkların geri döneceği var
Mirabeau köprüsünün altından Seine nehri akar
Çal ey saat gel ey gece
		Günler gelip geçiyor	
		Bense olduğum yerde
Çeviri: Ahmet NECDET
<end>

<start>
I
Soyunmam gerekti çırılçıplak
Hücreme girmeden önce
Ve hangi ses ötüyor Guillaume
Sana ne oldu diye
Mezardan çıkacağı yerde
İçine giriyor Lazar
Elveda elveda şarkılı türkülü oyun
Ey benim yıllarım ey genç kızlar
II
Hayır hissetmiyorum kendimi artık
	Bu yerde
Hem ben on beş numarayım
	On birincide
Camlardan camların içinden
	Güneş süzülüyor
Işınları benim kafiyelerimde
	Maskaralık ediyor
Ve dans ediyorlar kağıt üzerinde
	Dinliyorum işte
İçlerinden birini tavana vuran
	Ayağı ile
III
Her sabah yürüyüşe çıkıyorum
Kapana düşmüş bir ayı gibi
Dönüyor dönüyor hep dönüyoruz
Gökyüzü bir zincir kadar mavi
Her sabah yürüyüşe çıkıyorum
Kapana düşmüş bir ayı gibi
Çeşmeyi de açmışlar işte
Bitişikteki hücrede
Gardiyan bir gitsin bir gelsin
Şıngırdayan anahtarları ile
Çeşmeyi de açmışlar işte
Bitişikteki hücrede
IV
Nasıl da sıkılıyorum bu çıplak ve rengi atmış
	Duvarların arasında
Kağıt üzerinde küçücük adımlarıyla bir sinek dolaşıyor
	Eğri büğrü satırlarımda
N’olacak benim halim ey acımı bile Tanrı
	O acıyı veren sensin bana
Pınarları kurumuş gözüme şu solgun halime acı
	Yere çakılmış sandalyemin gıcırtısına
Ve hapishanede çarpan bütün zavallı yüreklere
	Bana eşlik eden aşka
Şu kaçıp giden aklıma acı daha çok
	Ve onu saran umutsuzluğa
V
Saatler ağır ağır geçsin
Geçişi gibi bir cenazenin
Özleyeceksin ağladığın saati
Çok çabuk geçtiği için
Geçişi gibi tüm saatlerin
VI
Kentin gürültüsünü dinliyorum
Ve ufku olmayan bir hükümlü gibi
Sadece düşman bir gökyüzü görüyorum
Bir de çıplak duvarları hücremdeki
Gün bitmek üzere işte
Bir lamba yandı hapishanede
Ey sevgili akıl güzelaydınlık
Bak yapayalnızız hücremde
<end>

<start>
Seine akıyor Mirabeau Köprüsü’nün altından
			Ve şu bizim aşkımız
		Olur mu durasın şimdi anımsamadan
Sevincin geldiğini ancak acının ardından
Çalsana saat insene ey gece
		Günler geçiyor bense hep aynı yerde
Yüz yüze duralım böyle elin elimde kalsın
			Ve aksın dursun
		Sonsuz bakışlar dalgalar yorgun argın
Köprüsü altından kollarımızın
Çalsana saat insene ey gece
		Günler geçiyor bense hep aynı yerde
Aşklar akıp gidiyor şu akarsu gibi
			Akıp gidiyor aşklar
		Hayat öyle durgun öyle yavaş ki
Ve umut nasıl zorlu nasıl depdeli
Çalsana saat insene ey gece
		Günler geçiyor bense hep aynı yerde
Günler geçiyor günler haftalar yaman
			Ve dönmüyor geri
		Ne çıkıp giden aşklar ne geçen zaman
Seine akıyor Mirabeau Köprüsü’nün altından
Çalsana saat insene ey gece
		Günler geçiyor bense hep aynı yerde
Çeviri: Cemal SÜREYA
<end>

<start>
Seine akar Mirabeau köprüsünden
Ve sevimiz
Olur mu ansımak hemen
Sevincimiz sonraydı hep üzüntüden
Gel ey gece çal saat sen
		Geçiyor günler kalıyorum ben.
Yüzün yüzüme karşı, elin elimde olsun
Akarken
Köprüsünden kolumuzun
Ölümsüz bakışlar, dalgalar bunda yorgun
Gel ey gece çal saat sen
		Geçiyor günler kalıyorum ben.
Geçip gider sevi bu akarsu gibi
Geçip gider sevi
Yaşantı bir ağır bir ağır ki
Ve umut da öylesine öylesine ezici
Gel ey gece çal saat sen
		Geçiyor günler kalıyorum ben.
Günler geçer haftalar geçer
Ne geçen an
Ne o sevilir döner
Mirabeau köprüsünden Seine akıp gider.
Gel ey gece çal saat sen
		Geçiyor günler kalıyorum ben.
Çeviri: Tahsin SARAÇ
<end>

<start>
Mirabeau Köprüsü altında akan Seine
		Akan sevdalarımız
	Kısmete anmak mı düştü neden
Hiç gülmedi yüzüm ilkin üzülmeden
Gece gelir saat çalar	
		Günler var ki kaldım naçar
Eller ellerde yüzyüze kalalım da
		Durmadan aksın dursun
	Kollarımız altında
Yorgun ölümsüz bakışlar dalga dalga
Gece gelir saat çalar	
		Günler var ki kaldım naçar

Sevda geçer akan bu suyu andırır
		Sevda gelir de geçer
	Bazen yaşamak gibi ağır
Bazen umut gibi güçlü sarsıcıdır
Gece gelir saat çalar	
		Günler var ki kaldım naçar
Günler haftalar geçer ne gelir elden	
		Ne geçenden hayır var
	Ne de geçip giden sevgililerden
Mirabeau köprüsü altında akan Seine
Gece gelir saat çalar	
		Günler var ki kaldım naçar
Çeviri: Necati CUMALI
<end>

<start>
Bacharach’da bir sarışın kadın vardı
Sevdadan kırar geçirirdi sıradan adamları
Kargısına çağırdı da Piskopos Loreley’i
Güzelliği önünde suçunu bağışlayıverdi
Oy güzel Loreley silme mücevher gözlerin
Kimden bu büyüyü hangi sihirbazdan öğrendin
Gözlerim lânetlendi bu yaşamak taketti
Şöyle bir bakanlar bana kül olup gitti
Alevden benim gözlerim mücevherden değil
Yakın ateşe atın bu büyüyü başka değil
Ey canım Loreley bu ateşlerde yanıyorum ben
Başkası versin cezanı beni büyüledin sen
Piskopos gülecene dua et benim için Meryem’e
Tanrı yardımcın olsun koyver beni ölüme
Uzaklarda bir başka ülkede şimdi sevdalım
Madem hiçbir şeyde gözüm yok ko öleyim
Öyle bitkinim ki beni ölüm paklar ancak
Anladım boşuna iflâh olmam ne yapsam artık
Hep kan ağlıyor yüreğim ah o gideli beri
Hiç sormayın o gün içim nasıl burkuluverdi
Üç atlı getirtti Piskopos üç mızraklı atlı
Manastıra götürün manastıra bu çılgın kadını
Haydi çılgın Loreley yürü bakalım şimdik
Aklar karalar giyeceksin rahibe olacaksın artık
Dördü birden yola düzüldüler dördü sonra da
Nasıl yalvarıyordu yanıyordu gözleri nasıl da
Bırakın beni şövalyeler çıkayım şu dik kayaya
Oradan güzelim şatoma bakajam son bir defa
Şöyle kendimi bir daha görmek için suda
Çeker giderim sonra kızlar dullar manastırına
Dağınık saçlarını yukarılarda uçuruyordu rüzgâr
Loreley Loreley diye bağırıyordu boyuna atlılar
Bir tekne göründü uzakta Rhin üstünde geliyor
îçinde belâlım bir tanem beni gördü çağırıyor
Nedir bu içimdeki sevinç belli o geliyor işte
Şöyle eğileyim derken yuvarlanıverdi nehire
Göreyim derken suda o canım güzelim Loreley’i
Güneşler rengi saçlarını Rhin rengi gözlerini
Çeviri: İlhan Berk
<end>

<start>
Nihayet sen de bıkmış olursun bu eski dünyadan
Aşk korkusu tedirgin ediyor seni
Bir daha sevilmeyecekmişsin gibi
Eski zamanlarda yaşasaydın bir manastıra kapatırdın kendini
Oysa utanıyorsun şimdi Tanrıya dua etmeye bile
Gülüşün cehennem ateşidir çatırdayan
Yaşamın dibini parlatıyor kıvılcımları gülüşünün
Bugün bu kentte yürüyorsun
Adamlar ve kadınlar kan içinde
Bir ağrı yüreklerinde, yüreklerin yerine
Olan olmuştu ve hatırlandıkça sona erişi bu güzelliğin
Acı tekrarlanacaktı
Kopkoyu umutların alevleriyle çevrili Meryem sana baktı
Utanç verici bir hastalıktır artık aşk acı çektiren
Ölecek kadar hüzünlü yaşamayı gerektirecek kadar umut dolu
Yaşadın çılgın gibi ve boşa geçti zaman ve sana kalan bu kalın ağrı
Sert bir alkol gibi yaşamını içtin sen
Elveda yüreğim
Elveda
Boynu vurulmuş güneş
<end>

<start>
Dinleyin yarenler müşkül halimi 
Felek ile görülmüyor aramız 
Daim muhabbeti başkalarıyla 
Ne zaman gelir ki bizim sıramız
Çoklara vermiştir fazla serveti 
Bize de göndermiş kahrı mihneti 
Taksimde almışız derdi töhmeti 
Birgün kurtulamaz dertten birimiz
Hayalle çok kere boşaldım doldum 
Çektiğim bir değil sarardım soldum 
Derdime dermanı dergahta buldum 
Hakka helal olsun külli varımız
Geçiyor günlerim kahırla yasla 
Ağlarım kendimce ağlamam sesle 
Bir kuvvet çekemez derdimi asla 
Zahir ondan dik durmuyor serimiz
Ne yandan bakarsan kenarda Noksan 
Bulaman Lokmanı derdini döksen 
Haklı olmaz onu ne yana çeksen 
Belki belli olur bizim yerimiz
<end>

<start>
Gönlüm ister meramına ermeyi
Neyleyim talihim var olmayınca
Çok isterim bülbül sesi duymayı
Bülbül gülü sevmez har olmayınca
Nasihatim gezme gönül yabanda
Bir umudum kaldı karasabanda
Düşmüşüm efkara iş yok tabanda
Gönül ziyan eder kar olmayınca
Devrettim otuzu kırka yüz tuttum
Hiçbir gün gülmedim daim yas tuttum
Bir dem için bir ateşi dost ettim
Yandırır cismimi kar olmayınca
Gözüm yaşı akar eli işlemez
Bülbül figan eder gülü beslemez
Gönül verip yar kolunu yaslamaz
Dostun seni sevmez yar olmayınca
Feryat eder daim sende kar bülbül
Ah eder bülbülü için gonca gül
Yüz bin mihnet etsen yine eldir el
Kalpte senin için ar olmayınca
Hoşa gider güzellerin oynağı
On sekizde yakar gönül sığnağı
Terkedemez güzel seven sevmeyi
Bulanıp da sonra dur olmayınca
Kader gül demezse asla gülünmez
Gönül kuşu pervaz etse yorulmaz
Dostun güzel olsa yine sarılmaz
Baştan iki gönül bir olmayınca
Bu sene kısmet çok fazla gezdi
Gözüm gördüğünü elim de yazdı
Zalim gurbet elden usandı bezdi
Noksan Hod'da durmaz zar olmayınca
<end>

<start>
Bu gönlüm çok sever güzel methini 
Güzelde yangına sel bulunmalı 
Bakması mest eder cansız yatanı 
Gülerken yanakta hal bulunmalı
Gezerken ceylandır bakarken maral 
İnce narin değil tam orta karal 
Gezmesen o bağda solmadan saral 
Sevda bahçesinde gül bulunmalı
Güzeli bulmalı eyyam deminde 
Yoktur bir kusuru hub endamında 
Bulmalı eşini tıfıl çağında 
Sinesi üstünde el bulunmalı
Ölçülmez güzelin asla kıymeti 
Herbir yerde olur onun rağbeti 
Dinlenir mecliste olsa sohbeti 
Güzelde hünerli dil bulunmalı
Herbir mahlukatı mevlam yarattı 
Kimini çok kimin bir karar etti 
Güzelin gamzesi canlara battı 
Böyle güzellere kul bulunmalı
Güzel olan her dernekte seçilir 
Verse bir kadehte zehir içilir 
Gezdiği yerlerde güller açılır 
Güzelde eda naz fel bulunmalı
Nedendir Noksani fazla yazarsın 
Az şeylerden sinirlenir azarsın 
Bir gün olur tatlı candan bezersin 
Alemde cennete yol bulunmalı
<end>

<start>
Kahpe felek ile kavle tutuştum 
Sıhhat kendisinde dert bana kaldı 
Ne kadar isterdim dostlarla gezmek 
Seyyah kendisinde yat bana kaldı
Bir değil beş değil yediğim darbe 
Geldi benim ile bulaştı harbe 
Kanunsuz destursuz çok fazla zorba 
Her yanı zaptetti yurt bana kaldı
Yalvarmakla hiç insafa gelmiyor 
Pençesine düşen asla gülmüyor 
Kurban kessen bildiğinden kalmıyor 
Aleme güler yüz sert bana kaldı
Gözden dökme Noksan kanlı yaşları 
Feleğin hesaba gelmez işleri 
Tevhit şahadettir işin başları 
Herkes bir hayalde virt bana kaldı
<end>

<start>
Bana bir yol göster gani yezdanım 
Kader koymaz bilmem neyin alayım 
Dert üstüne artar günbegün derdim 
Bu devranda birgün nasıl bulayım
Gece gündüz hayli fırsat dilerim 
Hayal ile gam dağların elerim 
Dedim belki bu seferlik gülerim 
Talih gül demiyor nasıl güleyim
Çekerim meşakkat sonu ey olur 
Umarım ki zebercetten pay olur 
Hur-i gılmanların yüzü ay olur 
Ağlattın fanide Noksan kalayım
<end>

<start>
Kimse rızasıyla çıkmaz vatandan
Lakin ab u dane dar belasıdır
Meşakkatle püryan oldu her yanım
Namerdin töhmeti ar belasıdır
Çok kimseler ayran bulmaz içime
Gözü yoktur bu dünyada geçime
Altmışında kır karışmaz saçıma
Berduşluk temelde har belasıdır
Yolu düşmez bu dünyada yokuşa
Kurban kessen eli gitmez bir işe
Sevdasını vermiş alış verişe
Zararı var ise kar belasıdır
Gönlünü verenler var zanaata
Zanaatın yoksa gir kanaata
Çalışıp kazanıp kon saltanata
Fazla zengin olmak zor belasıdır
Neden sana mevlam az taksim etmiş
Taksimde kısmetin yapana atmış
Herkes çalışırken Noksani yatmış
İdare midare var belasıdır
<end>

<start>
Dinle nasihatim ey deli gönlüm 
Alış sen de biraz faydalanırsın 
Ahbaplar geziyor her eli gönlüm 
Dolaş sen de biraz faydalanırsın
Şen tut gönlünü de derbeder kılma 
Bak kendi haline kimseye gülme 
Sağ elin hakkmı sol ele salma 
Çalış sen de biraz faydalanırsın
Çalış her işini atma yarına 
Haram katmayasın kendi karına 
Asla gözün dikme elin varma 
Bölüş sen de biraz faydalanırsın
Eda et beş vaktin koyma kazaya 
Düşmeyesin kimse ile nizaya 
Düşer isen razı ol her cezaya 
Ağlaş sen de biraz faydalanırsın
İncele her yanın kalmasın Noksan 
Yaşın otuz gönlün nedendir doksan 
Günlerce ağlasan gözyaşın döksen 
Gülüş sen de biraz faydalanırsın
<end>

<start>
Gayrı veda edem hasta haneye 
Yolu düşürmesin derde dermana 
Sağda solda yaslı yatar hastalar 
Kulu düşürmesin derde dermana
Bin naz ile büyütmüştür anneler 
Hasta düşer inil inil iniler 
Arar da bulmaz derde çareler 
Salı düşürmesin derde dermana
Attı kısmet Türkiye'de çok gezdim 
Başımdan geçeni kalemle yazdım 
Çekilmez kahrı var usandım bezdim 
Eli düşürmesin derde dermana
Gönül ister yuvasını bulmayı 
Dileğimdir kurtar mevlam cümleyi 
Zulüm derler gurbet elde ölmeyi 
Ölü düşürmesin derde dermana
Bu yalan dünyanın sonu ölümdür 
Genç yaşında derde düşmek zulümdür 
Kıyma mevlam Noksan senin kulundur 
Hali düşürmesin derde dermana
<end>

<start>
Dörtler dediğiniz bilmem neresi 
Belli ki cennettir yolu Dörtler'in 
Murabbası mıdır ölçü karesi 
Bağda hurileri kulu Dörtler'in
Hayat babhanesi kardeş orası 
Arzularım gelmek olsa çaresi 
Tazelendi bu gönlümün yaresi 
Derde derman olur balı Dörtler'in
Oraya yazarım okunsun ferman 
Soğuktur sulan dertlere derman 
Süslenmiş çiçekler hur' ile gılman 
Ne kadar hoş olur hali Dörtler'in
Selam geldi mektup ile bizlere 
Canım esirgemem kardeş sizlere 
Merak def edici güzel kızlara 
Gönlünde akıyor seli Dörtler'in
Akşamdan bir eder hepisi sözü 
Çekilir Dörtler'e gelini kızı 
Kimi cümbüş çalar kimisi sazı 
Zevk ile sefası teli Dörtler'in
Yayan mı yürüdün Dörtler yoluna 
Güller saf bağlamış sağı soluna 
Çoktandır başladın zevke aleme 
Ab-ı Kevser akar sulu Dörtler'in
Kimisi ot biçer kimin buğdaylar 
Kız gelinle dolar bahçeler bağlar 
Kimisi zevk eder kimisi ağlar 
Gençlere mekandır beli Dörtler'in
Hemşiremle bağ bahçeyi gezersin 
Soğuk su başında destan yazarsın 
Birgün olur oralardan bezersin 
Kurursa gülleri dalı Dörtler'in
Bir tarafı yaylalara yaslanmış 
Güzergahı meyvalarla süslenmiş 
Senin adın Hod elinde seslenmiş 
Güzeldir sümbülü gülü Dörtler'in
Ömer'in mezrası karşı görünür 
Azı atla çoğu yayan yürünür 
Kız gelini siyah çara bürünür 
Solmaz kırmızısı alı Dörtler'in
Bir tarafta Mevlüt Çavuş oturmuş 
Bir yanı İsmail Bağdat kestirmiş 
Bir tarafı Yusuf Kurt'u küstürmüş 
İbrahim de olur Veli Dörtler'in
Ahmet Gül yazarım bunu özümden 
Ricam budur gücenmeyin sözümden 
İncirinden elmasından üzümden 
Sizden ayrı değil dili Dörtler'in
<end>

<start>
Elveda edelim aziz kardeşim 
Gidiyorsun açık olsun yolunuz 
Burdan gitmek ile unutmak olmaz 
Uzat elin toka yapsın eliniz
Haydi güle güle yürü yoluna 
Sakın gözün dikme elin malına 
Çok sırrın söyleme öz helalına 
Sevip okşamakla gönül alınız
Ezeli ezelden yazılmış böyle 
Beni soranlara çok selam söyle 
Daim mukadderat giderse böyle 
Kısmet olsun bayram sonra geliniz
Yolum çekmez artık gelem koğuşa 
Cümle alem birbirine kavuşa 
Selam söyle benden Mevlüt Çavuşa 
Gelenlerle bize mektup salınız
Kardeşim sizleri kalbimden silmem 
Arkadan konuşup yüzüne gülmem 
Tabiatın iyi kaibini bilmem 
Bilmez isen bilenlerden sorunuz
Ben seninle kardeş gibi tanıştım 
Güzel muhabbetle tatlı konuştum 
Bazı bazı ahbaplıkta buluştum 
Bir iki ay benden yana kalınız
Gidersen kardeşim köyün içine 
Selam söyle ihtiyara gencine 
Olamasın ki Mevlüt benden işine 
Giderken mektubu bende bulunuz
Ahmet Gül'den böyle yadigar olsun 
Sağlık ile kardeş geriye gelsin 
Arada mektuplar sizleri bulsun 
Okuyup birlikte neşeleniniz
<end>

<start>
Nedendir de zalim felek nedendir
Yağan yağmur ile kar benim için
Artıyor günbegün dert ile keder
Niye bir kez gülmez yar benim için
Eller gül gönderir daim dostuna
Kahpe felek düşmüş benim kastıma
Gözün dikmiş mezarımın üstüne
Geniş dünya şimdi dar benim için
Görünmez dağların başı dumandır
Kaldım gurbet elde halim yamandır
Yatarım burada hayli zamandır
Derdi çekmek olur ar benim için
Dahi mihnet çekti erlerin eri
Nuş etti şerbeti dünyanın varı
Geçen günler geçti dönmezler geri
Bilmem daha neler var benim için
Bilmem bir günümü hayli zamandır
Yağar boran tipi karlı dumandır
Noksan bu dünyada halın yamandır
Belli ki yaşamak zor benim için
<end>

<start>
Bu gönlüm çok sever güzel methini
Güzelde yangına sel bulunmalı
Bakması mest eder cansız yatanı
Gülerken yanakta hal bulunmalı
Gezerken ceylandır bakarken maral
İnce narin değil tam orta karal
Gezmesen o bağda solmadan saral
Sevda bahçesinde gül bulunmalı
Güzeli bulmalı eyyam deminde
Yoktur bir kusuru hub endamında
Bulmalı eşini tıfıl çağında
Sinesi üstünde el bulunmalı
Ölçülmez güzelin asla kıymeti
Herbir yerde olur onun rağbeti
Dinlenir mecliste olsa sohbeti
Güzelde hünerli dil bulunmalı
Herbir mahlukatı mevlam yarattı
Kimini çok kimin bir karar etti
Güzelin gamzesi canlara battı
Böyle güzellere kul bulunmalı
Güzel olan her dernekte seçilir
Verse bir kadehte zehir içilir
Gezdiği yerlerde güller açılır
Güzelde eda naz fel bulunmalı
Nedendir Noksani fazla yazarsın
Az şeylerden sinirlenir azarsın
Bir gün olur tatlı candan bezersin
Alemde cennete yol bulunmalı
<end>

<start>
Gönlüm hasret kaldı köşke seyrana
Bakarım uzaktan yaslı İstanbul
Bilmem nasip midir bir daha gezmek
Ağlarım gözümde tuzlu İstanbul
Görünür uzaktan baksan camiler
Dizilmiş sıraya evler haneler
Gezer sokaklarda çiftler sunalar
Övmeye münasip süslü İstanbul
Her dakika vardır mevcut vesayet
Otobüs taksi tramvay transit
İstasyonu iskelesi müsait
Yoktur bir emsali özlü İstanbul
Gezerken olmalı cepte bol paran
Parasız gidene gezmesi haram
Zevki eğlencesi her saat her an
Seyirli neşeli sazlı İstanbul
Gelir vesayetler Garp ile Şarktan
Gezmekten doyulmaz sinema parktan
Çokları kahrolur hasta yatmaktan
Elemli kederli gizli İstanbul
Belli olmaz gecesiyle gündüzü
Farkedilmez sonbaharı yaz kışı
Denizleri tepeleri var düzü
Yokuşlu engelli düzlü İstanbul
Her yandan üstündür süslü Beyoğlu
Ne hoş görünüyor bak Cağaloğlu
Çok fazla gezemem yüreğim dağlı
Şanı üç beş değil yüzlü İstanbul
Haydarpaşa Eminönü Üsküdar
Gezmeyenler bu dünyadan küs gider
Görenlerde elem kalmaz yas gider
Kahırlı mihnetli nazlı İstanbul
Gözün açıp bu aleme baksana
Gezmek lazım Eminönü Taksim'i
Fazla yazıp kederlenme Noksani
Bedeldir dünyaya bizli İstanbul
<end>

<start>
Kader layık gördü gurbet elini
Gönlümü sılada eğlerken gördüm
Erken kalkıp hazırlığa başlarken
Çorap çamaşırı bağlarken gördüm
Aldım da çantamı çıktım kapıya
Nazar ettim bağ bostana yapıya
Değer vermem mala mülke tapuya
Yarimi peşimden ağlarken gördüm
Yola çıktım ayaklarım gitmiyor
Yokuşu çıkmaya dizim tutmuyor
Ah ederim elim yare yetmiyor
Hasretlik gönlümü dağlarken gördüm
Bilmem nasip midir yoksa ki kader
Kimseye küsemem böyle mukadder
Gittikçe gönlümü aldı bir keder
Bahar seli gibi çağlarken gördüm
Gel vazgeç Noksani gurbet karından
Asla fayda yoktur dünya varından
Git al muradını kendi yarinden
Dermansız devayı sağlarken gördüm
<end>

<start>
Bir dinleyen yoktur derdimi desem
Asla bir meslekte elim kalmadı
Çok başvurdum sağa sola fayda yok
Döktü yaprak gazel gülüm kalmadı
Daim arz ederim ticaret karı
Asla sevmez oldu evdeki karı
Arayan bulurdu serveti varı
Soramam kimseye dilim kalmadı
Üç beş kuruş bulunurdu arasan
Şapkam kopmuş saçlarımı tarasan
Çıra yakıp meteliği arasan
Gitti kazanç servet pulum kalmadı
Gitmez hayalimden aşk-ı ateşim
Silsem de tükenmez gözümden yaşım
Ezelden yoksulluk boşlamaz peşim
Savruldu dumanım külüm kalmadı
Geçti bir devranım tıfıl çağlarda
Bülbül sesi dinler idim bağlarda
Vardı sürüm çobanlarım dağlarda
Şimdi seyretmeye malım kalmadı
Yorulmadan yüce dağlar aşardım
Bulanmadan kaynayıp da coşardım
Rençperliğe beş on boyun koşardım
Büküldü kametim belim kalmadı
Halılar yerinde yoktur hasırım
Düşündüm taşındım bilmem kusurum
Sular akmaz kol vermiyor mısırım
Düşsem tutunacak dalım kalmadı
Şimdi ticaretim yolcu bacından
Dizlerimde can yok öldüm acımdan
Kar edemem kuvvetimden gücümden
Gitti kuvvet derman halim kalmadı
Gönül müpteladır daim güzele
Yaprağım yok bağlar hasret gazele
Akla gelir bir Murgul'u tazele
Başka da gidecek yolum kalmadı
Sabreyle Noksani dert ile zora
Yokuşta yorulan bir düze vara
Bir gün devredersin kara toprağa
Görsem sağ tarafı solum kalmadı
<end>

<start>
İşbaşına çıktı gezdi dolaştı 
Bugün işin aksi gider çavuşum 
Vagon gitti kuy' dibine ulaştı 
Bundan sonra orda yatar çavuşum
Yazar gördüğünü elim kalemle 
Çalıştırır işçileri tatlı kelamla 
Vagon gitti sen arkadan selamla 
Bu iş de bizlere yeter çavuşum
Vagon kazanı şasiye bağlıdır 
Yağcılar işlemiş gayet yağlıdır 
Arkadaşım Ali Çavuş sağ mıdır 
Derdime dertleri katar çavuşum
Bağladı halatı aldı getirdi 
Emir verdi hep işçiler oturdu 
Vagoncular kesiminı bitirdi 
Halatlar derinden öter çavuşum
Çok seviyor pişmiş kuzu etini 
Tatlı derler bilmem Kulüp tütünü 
Baylar otuz beşe der fiyatını 
Üste de az bişe katar çavuşum
Kulübü almasan hırslansan kızsan 
Ben sana gücenmem sen bana küssen 
Farz oldu da yazdı destanı Noksan 
Var mıdır bu işten beter çavuşum
<end>

<start>
Diyar-ı gurbeti terk eyleyince 
Babayı kardeşi gördüm çok şükür 
Bana fırsat verdi gani Zül Celal 
Hısım akrabaya erdim çok şükür
Gönül çok ağladı gurbet elinde 
Sılaya kavuşmak fikrim dilinde 
Diyar-ı gurbetin uzun yolunda 
Eşimi dostumu sordum çok şükür
Gurbet ellerinde çok keder gördüm 
Gözümde tütüyor vatanım yurdum 
Elin siteminden bin oldu derdim 
Kaçıp da sılaya vardım çok şükür
Felek senin hangi suçun görmeli 
Aradabir gidip köye varmalı 
Diyar-ı gurbette çok mu durmalı 
Gelip memlekete girdim çok şükür
Gönül bivefadır ezeli baştan 
Vurgundur güzele kirpikten kaştan 
Görmezdi gözlerim yolunu yaştan 
Noksani sılada durdum çok şükür
<end>

<start>
Bugün yoldaşımdan bir haber geldi 
Artık gurbet elde kalmasın demiş 
Beklerim yolları hep leyl ü nehar 
Uzaktan selamın salmasın demiş
Baktım yola gelenlerle gelmedi 
Verdim gönül nasihati almadı 
Herkes güldü benim yüzüm gülmedi 
Ağlatırsa beni gülmesin demiş
Şeyda bülbül gül dalına konmasa 
Binde bir olsa da beni anmasa 
Bayram gelmez cuma günü gelmese 
Gitsin başka yere gelmesin demiş
Çok fazla eylemiş töhmetle mihnet 
Gelse de eylemem onunla ülfet 
Ülfet eylesem de eylerim minnet 
Gurbette başka yar bulmasın demiş
Rahatım yerinde gönül yastadır 
Çok bilir herkesten felek ustadır 
Noksan burda kaldı gönlü yastadır 
Felek fırsat vermez almasın demiş
<end>

<start>
Lem-yezeli kün emrine deyince 
Herkes dereceyle zamana geldi 
Bekledi bir zaman ezel ervahı 
Zaman hitam buldu dehana geldi
Dokuz ay yaşadı karanlık yerde 
Yoktur bir haberi bilmez ne derde 
Doluyor çilesi encam seferde 
Dokuz aydan sonra cihana geldi
Gelince dünyaya ağladı güldü 
Bilmek kar zararı bir karar kıldı 
Bir zaman kundakta beşikte kaldı 
İşitti öğrendi lisana geldi
Dolaştı bir zaman elde kucakta 
Deyince üç beş yaş gezer sokakta 
Sevilir her zaman evde otağda 
Yedisinde aklı başına geldi
Ahbap buldu sağa sola dolaştı 
Yaşı vardı on on bire yanaştı 
Ceht ederek işe güce karıştı 
Varıp da on dört on beşine geldi
On beş yaş deyince çok ahbap düzdü 
Arzedip seyranı düşünde gezdi 
Gördüğü güzelden bir himmet sezdi 
Gönül gülşeninde coşuna geldi
On sekizde libas giyer süslenir 
Gezip dolaşmadan gayet hazlanır 
Gezer gönlü bir güzele yaslanır 
Gördüğü güzeller düşüne geldi
Şükrolsun hüdanın bin bir işine 
Su katmasın felek pişmiş aşına 
Mevlam hayırlısın versin başına 
Geçti günler otuz yaşına geldi
Vardı otuz beşe erdi kemale 
Fazla sahip oldu servete mala 
Yaşadı bir zaman eşiyle bile 
Yaş kemalde hayat hoşuna geldi
Cennete benziyor hiç yoktur farkı 
Dilleri dönüyor her zaman şarkı 
Yaş tecavüz etti otuz beş kırkı 
Geçti günler çağı boşuna geldi
Çarnaçar bağlıdır gönül eşine 
Çağ erişti tamam kırk beş yaşına 
Yatarken hanımı gitmez hoşuna 
Yokuşta ayaklar geriye geldi
Artmıyor eşine olan sevgisi 
Küskün birbirinden bilmez hangisi 
Düşmüştür gönlüne ahret sevgisi 
Atladı kırk beşi elliye geldi
Düşer öz haline düşmez niyaza 
Kılar beş vaktini koymaz kazaya 
Gece gündüz devam eder namaza 
Yaşı altmış gönül seyrana geldi
Yaşı altmış usandırdı evini 
Kuvveti yok avlayamaz avını 
Pas tutmuştur dizlerinin yayını 
Binde bir yoldaşı aklına geldi
Seksen doksan dedi kalkıp oturmaz 
Tevhidini dil ucundan götürmez 
Ecel geldi yatağına yatırmaz 
Yüz yaşında önü toprağa geldi
Hoca telkin verdi okudu Kuran 
Yardım etsin orda ol gani yezdan 
Açıldı bir kapı emroldu tezden 
Sual melekleri peşine geldi
Kabir melekleri sual sorunca 
Rabbin kimdi nebin kimdir deyince 
Dünyadan yaptığı inceden ince 
Her suale cevap diline geldi
Cevap verdi asla kalmadı noksan 
Yaradanım orda eyledi ihsan 
Kıldı beş vaktini dünyada baksan 
Dünyalık yaptığı güşuna geldi
Fazla değil dersim bildim bu kadar 
Bekledi bir zaman bilmem ne kadar 
İsrafil sürunu vurana kadar 
Emroldu mahlukat divana geldi
Açtılar evrakın okundu bir bir 
Emroldu cennete durmadan gir 
Verildi emrine gılman ile hurDünyadaki eşi yanına geldi
Geçirdi üç alem dördüncüdür bu 
Yedi cennet taam' içti Kevser su 
Bu yalan dünyadır hakikati o 
Buldu yaşanacak yerine geldi
Dileğim mevladan her saat her an 
Mevlam nasip eyle edeyim seyran 
Herkese tam verdin ben neden Noksan 
Tevhidin dilimde birine geldi
<end>

<start>
Felek sana malum bu bizim haller 
Gönlüme bir sürür deyin bayramda 
Sılaya ne zaman dönecek yollar 
Nasıldır halleri köyün bayramda
Yerinde sıhhati kaldım gedayi 
Derdimi duyan yok kılam nidayı 
Gurbet elde dinlemezler sedayı 
Ne olur bir kere duyun bayramda
Noksani talihin ezelden bozuk 
Beyhude ah çekme gençliğe yazık 
Feleğin kahrından bağrım çok ezik 
Gurbette mezara koyun bayramda
<end>

<start>
Ne kadar gezersem ayağım bağlı 
Dostlara bir selam deyin bayramda 
Bayram kara geçti yüreğim dağlı 
Sağlara bir selam deyin bayramda
Çoktan hazırlandım yolum açılmaz 
Gurbet elde gam kederim seçilmez 
Herkesten geçilir senden geçilmez 
Pedere bir selam deyin bayramda
Bayram gelir alem seyrana başlar 
Ağlamadan akar gözümden yaşlar 
Zalim felek ayrı kaldı kardeşler 
Kardeşe bir selam deyin bayramda
Hayra tebdil olsun her zaman düşüm 
Gitmiyor hayalden hiç asla kışım 
Sorar mısın bilmem aziz yoldaşım 
Yoldaşa bir selam deyin bayramda
Gönül hasret kaldı tezden anaya 
Burda geçen günler benzer seneye 
Dört aydır ayrıyım bizim haneye 
Haneye bir selam deyin bayramda
Yetişsin dar güne kırklar erenler 
Ahbap yoldaş konuştuğum yarenler 
Hatırlayıp Noksani'yi soranlar 
Soranlara selam deyin bayramda
<end>

<start>
Kimse rızasıyla çıkmaz vatandan 
Lakin ab u dane dar belasıdır 
Meşakkatle püryan oldu her yanım 
Namerdin töhmeti ar belasıdır
Çok kimseler ayran bulmaz içime 
Gözü yoktur bu dünyada geçime 
Altmışında kır karışmaz saçıma 
Berduşluk temelde har belasıdır
Yolu düşmez bu dünyada yokuşa 
Kurban kessen eli gitmez bir işe 
Sevdasını vermiş alış verişe 
Zararı var ise kar belasıdır
Gönlünü verenler var zanaata 
Zanaatın yoksa gir kanaata 
Çalışıp kazanıp kon saltanata 
Fazla zengin olmak zor belasıdır
Neden sana mevlam az taksim etmiş 
Taksimde kısmetin yapana atmış 
Herkes çalışırken Noksani yatmış 
İdare midare var belasıdır
<end>

<start>
Terkettirdi vatanımı yurdumu 
Yoksa buralardan kaçar mıyım ben 
Yaratandan başkasına derdimi 
Eflatun Lokman'a açar mıyım ben
Yarattı cenneti hem de niranı 
İndinde beyandır orya gireni 
Hayli yol gösterdi verdi Kuranı 
Başka kitapları açar mıyım ben
Dört kitap başında yazdı bismillah 
Okuyanı makbul kıldı indallah 
Emretti beş vakti kullara Allah 
Geçerse bir vakit geçer miyim ben
Daim görür yaradanım halimi 
Ezelden bulaşık kılmış yolumu 
Asla çekmem divanından elimi 
Başka bir dergaha kaçar mıyım ben
Ezeli ervahta illallah dedim 
Hakkın resulünü ikrarım kadım 
Kevser bulağından ellerim yudum 
Nasip mi Zemzemden içer miyim ben
Daha çekmem bu fanide mihneti 
Daim arzederim görmek cenneti 
Nasip kıl Noksan'a iman kuvveti 
Acaba Sıratı geçer miyim ben
<end>

<start>
Nedendir de zalim felek nedendir 
Yağan yağmur ile kar benim için 
Artıyor gün be gün dert ile keder 
Niye bir kez gülmez yar benim için
Eller gül gönderir daim dostuna 
Kahpe felek düşmüş benim kastıma 
Gözün dikmiş mezarımın üstüne 
Geniş dünya şimdi dar benim için
Görünmez dağların başı dumandır 
Kaldım gurbet elde halim yamandır 
Yatarım burada hayli zamandır 
Derdi çekmek olur ar benim için
Dahi mihnet çekti erlerin eri 
Nuş etti şerbeti dünyanın varı 
Geçen günler geçti dönmezler geri 
Bilmem daha neler var benim için
Bilmem bir günümü hayli zamandır 
Yağar boran tipi karlı dumandır 
Noksan bu dünyada halın yamandır 
Belli ki yaşamak zor benim için
<end>

<start>
Bugün seyran ettim ben bir güzeli 
Emsali bulunmaz güle benziyor 
Kaşları bent eder gökte bulutu 
Derde derman olan yele benziyor
Bu melek simalar göreni yakar 
Bir clefa görenler yoluna bakar 
Sanki bir şimşektir üstüme çakar 
Bence bu dünyalık güle benziyor
Saçları örülmüş ibrişim sırma 
Kimsede görünmez giydiği forma 
Yanaklar pembe gül kırmızı elma 
Sağda solda çifte hala benziyor
Bilmem bulmuş mudur acep dengini 
Mümkün değil tarif etmek rengini 
Halların altında gördüm engini 
Koynundaki çifte bala benziyor
Günah olur söyler isem yalanı 
Top bilezik kaplamıştır kolunu 
Süt beyaz kar gibi gördüm elini 
Yalancı dünyalık mala benziyor
Gören göz göremez sol ile sağı 
Cennete misaldir göğsünün bağı 
Eridi kalmadı yüreğim yağı 
Uzak durur benden ele benziyor
Aslını sordum ki bir peri peyker 
Yaz bahar ayında yağmış pembe kar 
Aradım gönlünü biraz gönlü var 
Noksani kapacak sele benziyor
<end>

<start>
Nasıl engel çıktı önüme bilsen 
Benim çektiklerim şerden de beter 
Orda tahammülüm kesilmiş iken 
Şimdi vaziyetim ordan da beter
Yola çıktım gönül bir parça güldü 
Gelince Artvin'e bilmem ne oldu 
Çarşıda gezmeden dizler de kaldı 
Yanmışım hasrete kordan da beter
Boyabat'a gitmezsen bu olmazdı 
Bu yaşımda gönül gülü solmazdı 
Başımda saçlarım beyazlanmazdı 
Şimdi ağarmıştır kardan da beter
Kardeş mektup yazdı bana gel diye 
Her zaman gamlanma biraz gül diye 
Memleket cennettir gurbet çöl diye 
Peder ziyareti burdan da beter
Bugün yarın derken günler geçiyor 
Yüreğim sızlarken kalbim acıyor 
Doktorun iğnesi gayet sancıyor 
Yakıyor canımı nardan da beter
Bana olan mevladandır kardeşim 
Nedendir ki yoktur bir temiz işim 
Bilirim yolumu bekliyor eşim 
Gönül gitmek ister yardan da beter
Noksan öfkelenme sonu hayırdır 
Mevlam ki yarattı seni kayırdır 
Birgün olur eşten dosttan ayırtır 
Bulursun gılman-ı hurdan da beter
<end>

<start>
Gurbet elde baştan gönül şehrini 
Yıkmayanlar bilmez yıkanlar bilir 
İlkbaharda geçip Çoruh nehrini 
Sekmeyenler bilmez sekenler bilir
Hiç görmedim baharını yazını 
Bile aldım kefenini bezini 
Ela gözlü güzellerin nazını 
Çekmeyenler bilmez çekenler bilir
Gönlüm çok hoşlanır çalgıdan sazdan 
Daima gezerim enginden düzden 
Nas içinde siyasetten rumuzdan 
Çakmayan ne bilir çakanlar bilir
Gece gündüz hayalımda düşümde 
Gönül bağladığım pirin peşinde 
Çay olup da gözlerinin yaşmda 
Akmayanlar bilmez akanlar bilir
Ah çekenler hasret ile derinden 
Faydalanmaz ol rüzgardan serinden 
Sönmeyen ateşi sevda yerinden 
Yakmayanlar bilmez yakanlar bilir
Hiç bırakmaz avgahım peşini 
Göze alır sonbahan kışını 
Yar yolunda otuz iki dişini 
Sökmeyenler bilmez sökenler bilir
Aşar gider sahraların başından 
Hiç ayrılmaz hayaların düşünden 
Gurbet elde sevdiğinin peşinden 
Bakmayanlar bilmez bakanlar bilir
Noksan besler bir virane bağını 
Bakmaz sola daim gözler sağını 
Memleketin ölenini sağını 
Gitmeyenler bilmez gidenler bilir
<end>

<start>
Bu derdimi nasıl edeyim beyan 
Sayın bey insafa gelir mi bilmem 
Layıkken makama oldu perişan 
Geçer vakit geri kalır mı bilmem
Maden servisinde emsal yok idi 
Malumatta ve bilgide çok idi 
Geçen hafta Süleyman Bey tek idi 
Arayanlar şimdi bulur mu bilmem
Onurla gururla yolda yürürdü 
Gidenleri gelenlerden sorardı 
Balı getirene izin verirdi 
Acep kahvaltıdan olur mu bilmem
Coşkun sular gibi bir yana akmaz 
Rüşvetsiz gelenin yüzüne bakmaz 
Balı olmayandan alırdı pekmez 
Şimdi ayran tası dolar mı bilmem
Oğul balın tereyağsız yemezdi 
Lor gibi yer kıymetlidir demezdi 
Piyasada kıymetini sormazdı 
Süzmeyi yağ diye alır mı bilmem
Korkarım ki alem sana gülmeye 
Dilim tutmaz başsağhğı vermeye 
Rüşvetsiz gelende artmaz yevmiye 
Lor olsa prim de salar mı bilmem
Yine şefim diye inandırıyor 
Çorbayı ayranla bulandırıyor 
Beyaz köpekleri dolandırıyor 
Onlar da kalmadı bilir mi bilmem
Bu sefer talihi elinden tutar 
Tünelden ambara terfi de eder 
Oradan da hemen köyüne gider 
Kader tarlasını sular mı bilmem
Tedbir kar eylemez bir kere düştü 
Fabrika görmedi böyle bir puştu 
Bu mevladan oldu kullar da şaştı 
Bizlere dişini biler mi bilmem
Cansız kalem bu halleri yazarsa 
Süleyman Bey işitir de kızarsa 
Yarım suratını asar bozarsa 
Kimseler eline dalar mı bilmem
Rüşvet ile boğazını kayırma 
Helal çalış rüşvete yer ayırma 
Fabrikadan nefret ile ayrılma 
Kader artık ona güler mi bilmem
İlk bakışta bir kederi görülmez 
Fitnelikten hiç usanmaz yorulmaz 
Rüşvet yoksa mahiyette durulamaz 
İrtikap fikrinde kalır mı bilmem
Çok biliyor Yörüklerin cahili 
Buldu Divriği'de Mister Erayl'i 
O gelince sanki elleri bağlı 
Bu sefer peşinden meler mi bilmem
Yazarım bu kadar çok fazla yazmam 
Farz olmayanlara destanı düzmem 
Fabrika şahittir ben yolsuz gezmem 
Kendine arkadaş kılar mı bilmem
Dinleyenler bu nahaktır demeli 
Doğruluktur herbir işin temeli 
Dört kiloluk balı bir dem yemeli 
Noksan'ı defterden siler mi bilmem
<end>

<start>
Gönül gitmek ister sılaya doğru 
Daha burda kısmet bulur mu bilmem 
Bir an evvel yurda dönmek niyetim 
Felek bana yoldaş olur mu bilmem
Çoktan hazırlandım fırsat vermedi 
Gönül giden yere ayak varmadı 
İkrar verdi bir sözünde durmadı 
Bu sefer sözünü bilir mi bilmem
Hayalle gönlümü ben şen ederim 
Gönül kalktı ticareti niderim 
İnşallah ki bu yakında giderim 
Kimse gurbet elde kalır mı bilmem
Şükrolsun hüdanın herbir işine 
Su katmasın felek pişmiş aşına 
Otuzunda girdin altmış yaşına 
Felek Noksani'ye güler mi bilmem
<end>

<start>
Zalim felek sana derdimi desem 
Acaba dermanı sende mi bilmem 
Cerrahlar bulamaz bu derde çare 
Yoksa bu noksanlık bende mi bilmem
Durmadım dermana gittim piyade 
Bugünkü ahvalim dünden ziyade 
Yalvarırım yıldızlara aya da 
Vücutta mikrobum kanda mı bilmem
Huzuri mevlaya varmak isterim 
Dertsiz bir murada ermek isterim 
Şimalde cenupta görmek isterim 
Çağırdım işitmez yanda mı bilmem
Dergah-ı divandan tevhidim virdim 
Bir kul çekmediği derdi ben gördüm 
İlacı bulunmaz Lokman'a sordum 
Felek kastın tatlı canda mı bilmem
Noksan bu kahırdan sen misin ölen 
Sekize çalışır yediyi bilen 
Yalancı dünyada hiç olmaz gülen 
Yaratmış birtanem tende mi bilmem
<end>

<start>
Tut atalar sözünü kalbi selim ol
Gönülden gönüle yol var demişler
Gider yavuzluğun tab'ı halim ol
Sert sirke küpüne zarar demişler
Her kara uzatma elin eteğin
Yelkovana döner ahır emeğin
Nitekim göllerde şaşkın ördeğin
Başın kor kıçından dalar demişler
Aldanma cihanın sakın varına
Düşmeyegör onun ah-ü zarına
Bugünkü işini koyma yarına
Yar yıkıldığı gün tozar demişler
Çoktur bu alemde boşa yelenler
Kande bilenler ile bilmeyenler
Eskiden adettir dağdan gelenler
Bağda olanları kovar demişler
Dediler bu pendi sordumsa kime
Tuz ekmek bilmeze müşkilin deme
Kül kömür ye namert lokmasın yeme
Gün olur başına kakar demişler
Arzeyle bu pendi kendi özüne
Dost addetme her güleni yüzüne
İncinme dostunun doğru sözüne
Doğru söz insana batar demişler
Bir mürşid-i kamil bulmayanlara
Pirler nasihatın almayanlara
Sözünün ispatı olmayanlara
Bir dipsiz kile boş anbar demişler
Yar ile ettiğin kavle ver karar
Kar etmezsen bari eyleme zarar
Aza kanaat et olma tamahkar
Ucuz satan tezcek satar demişler
Kanaat halkasın bırakma elden
Elinden çıkmasın der isen dümen
Deve ahu gibi boynuz isterken
İki kulaktan da çıkar demişler
Güneş balçık ilen sıvanmaz ey dil
Bi-zeban da olsa bellidir kamil
Kendüden gayruyu beğenmez cahil
Kendi çalar kendi oynar demişler
Hileyi irtikap etme kıl hazer
Desinler sana bir er oğlu er
Sen elin kapısın çalarsan eğer
El de senin kapın çalar demişler
Gerek şaki olsun gerekse said
Kerim kereminden eylemez teb'id
Böyledir Mevla'dan sen kesme ümid
Gün doğmadan neler doğar demişler
Levni nasihatı pirlerin böyle
Durub-ı emsalden hazm ile söyle
Meydan-ı hünerde ağırlık eyle
Ağır bassa beğni ağar demişler
<end>

<start>
Çiçeğe arı arıya asel
Aptala boru boruya gazel
Şaire türkü türküye güzel
Güzele gerdan ne güzel uymuş
Kavuğa sarık sarığa sümbül
Köçeğe yanak yanağa kakül
Bahçeye güllük güllüğe bülbül
Bülbüle efgan ne güzel uymuş
Kediye fare fareye kovuk
Meclise kelam kelama doruk
Hastaya çorba, çorbaya koruk
Koruğa havan ne güzel uymuş
Yemeğe sahan sahana kalay
Fakire kibar kibara saray
Hünkara vezir vezire alay
Alaya kaftan ne güzel uymuş
Kapıya kilid kilide miftah
Dervişe hırka hırkaya külah
Kahveye yaran yarana meddah
Meddaha yalan ne güzel uymuş
Yayana atlı atlıya koşu
Dallıya kuşak kuşağa poşu
Sohbete helva helvaya turşu
Turşuya soğan ne güzel uymuş
Yağlıya nakış nakışa ipek
Üstada hüner hünere emek
Levni ye güzel güzele döşek
Döşeğe yorgan ne güzel uymuş
<end>

<start>
Altının kadrini sarrafı bilir
Açılmaz dükkânlar pazar mı ola
Salını salını sevdiğim gelir
İrakipler hile sezer mi ola
Seyreyledim yanağının alını
Ememedim leblerinin balını
Ayağına giymiş sırça nalını
Sevdiğim salınıp gezer mi ola
Yüce yüce yerlerine çıkınca
Ak ellere al kınalar yakınca
Sevdiğimin dal boyuna bakınca
Âşıkın bağrını ezer mi ola
Yüce yüce yaylaları yaylasam
Her güzelin bir ismini söylesem
Yalvarıp yakanp gönlüm eğlesem
Göğsünün bendini çözer mi ola
Kul Himmet Üstadım kendi halinde
Bir güzel sevmişim halkın dilinde
Kâtipler oturmuş kalem elinde
Sevdiğim ismini yazar mı ola
<end>

<start>
Âşık İbrahim de bir mâ'na söyler
Ben gidersem ismim kala dillerde
Âşıklar derdinin dermanın söyler
Ben gidersem ismim kala dillerde
İnil inil inilerim zar deyü
Gün perdeye indi vakit dar deyü
Önümüzde âşığımız var deyü
Ben gidersem ismim kala dillerde
Ötesi yok imiş burc-ı fenanın
Yalan değil bu sözüme inanın
Kesildi kısmetim tükendi nanım
Ben gidersem ismim kala dillerde
Neden ola bu âşıklar gülmedi
Dünya Sultan Süleyman'a kalmadı
Kadim değil giden geri gelmedi
Ben gidersem ismim kala dillerde
Toplansın kavimler gelsin yârenler
Ölüm ile ayrılığı bilenler
Kadim imiş emaneti verenler
Ben gidersem ismim kala dillerde
Mimar gelip tabutumu düzünce
Kaldırıp cenazem yerden üzünce
Kadir Allah fevt kalemim yazınca
Ben gidersem ismim kala dillerde
Kul Himmet Üstadım sevgi sır ola
O da iki değil hemen bir ola
Bir yâr bul ki mahşer günü yâr ola
Ben gidersem ismim kala dillerde
<end>

<start>
Gafil kaldır gönlündeki gümeni
Bu mülkün sahibi Ali değil mi
İrşat etti on sekiz bin alemi
Rızkını da veren Ali değil mi
Gelin vazgeçelim biz bu gümandan
Sakın çıkmayalım dinden imandan
Şefaat umarız on iki imamdan
Onların atası Ali değil mi
Kul Himmet Üstadım ben bir biçare
Acep bulunmaz mı derdime çare
Günahlıyım nasıl varam divane
Divanda oturan Ali değil mi
Var etti milcanı o etti düşman
Ali'ye kast'etti sonra oldu pişman
Hangi kitapta var şol Ömer Osman
Kur'anda okunan Ali değil mi
Bin bir ismi vardır bir ismi Hızır
Her nerde çağırsan orada Hızır
Alim padişahtır Salman da vezir
Bu fermanı yazan Ali değil mi
<end>

<start>
Ger Ali yoluna gireyim dersen
Salmayasın Muhammed'in peşini
El kaldırıp tavaf edeyim dersen
Salmayasın Muhammed'in peşini
Şu dünyada malı mülkü neylersin
Kahirler götürüp gamlar yutarsın
Soluna gidersen yanlış gidersin
Salmayasın Muhammed'in peşini
Soluna gidersen yoldan azarsın
Ela gözden kanlı yaşlar dökersin
Gurbetlik illerde ağlar gezersin
Saymayasın Muhammed'in peşini
Bir köprü yaptırmış ol kıldan ince
Nicesi gidiyor gidemez nice
Muhammet kılavuz gider önünce
Salmayasın Muhammed'in peşini
Zebaniler gelir sual sormağa
Dilin tutmaz cevabını vermeğe
Biri hamle eder sana vurmağa
Salmayasın Muhammed'in peşini
Zebaniler odlu topuz atışa
Her nerene değse yana tutuşa
Çağırınca Muhammed'in yetişe
Salmayasın Muhammed'in peşini
Kul Himmet Üstadım günah tartılır
Alıp gümüş mihenklere sürtülür
Muhammed'i çağıranlar kurtulur
Salmayasın Muhammed'in peşini
<end>

<start>
Gel seninle bir ahd'aman edelim
Hal evinde hal olalım sevdiğim
Bağlanalım bir ikrara duralım
Yaradana kul olalım sevdiğim
Doyamadım bu dünyanın tadına
Âşık oldum Muhammed'in adına
Kerem Dede'm gibi aşkın oduna
Yana yana kül olalım sevdiğim
Dost cemalin yüzün gören hac'oldu
Kabe'yi tavaf eylemek nic'oldu
Sevip sevip ayrılması güc oldu
Mahşerecek bir olalım sevdiğim
Gel seninle bir salâha çıkalım
Enginlerden uğrun uğrun bakalım
Garip bülbül gibi kanat kalkalım
İntizarda bir olalım sevdiğim
Kul Himmet Üstadım nedir çareler
Göz göz oldu sızılıyor yareler
İkimizi bir kefene saralar
Bir kabirde sır olalım sevdiğim
<end>

<start>
Müminin ikrarı ahdi bir gerek
Yazı mı yazılır buzun üstüne
Fitili yakmağa Kâmil er gerek
Muhabbet kattılar tuzun üstüne
Gerçeklerde olur marifet hüner
Üfürür ateşsiz fitili yanar
Nihan olsun deme yeşil nur konar
Kırkların anası kızın üstüne
Hak nida eylemiş Zühre geline
Nurdan kuşak kuşattılar beline
Kırk yılda bir kere doğup doluna
Muhabbeti bir yıldızın üstüne
Bir kapı açıldı içeri vardım
Bir ayak üstüne kırk saat durdum
Zeynel Âbidin'i sohbette gördüm
İsmini yazdırmış sazın üstüne
Öz evinden ikiliği atarlar
Gevher alırlar da gevher satarlar
Doksan bin er gelmiş semah tutarlar
Ağdağ'ın başında düzün üstünde
Sultan Hacı Bektaş mucizat vermiş
Dahi söz mü olur sözün üstüne
Kul Himmet Üstadım kelâm eyledi
Hak ne buyurduysa anı söyledi.
Birikti kâfirler baskın eyledi
Ali gibi bir şah-bazın ütüne
<end>

<start>
Sabahtan uğradım Sultan Oyuk'a
Irast geldim şehitlerin beşine
Onda Sultan Hızır düş geldi bana
Yüzüm sürdüm ayağına peşine
Birinin bakışı aklımı aldı
Birisi onulmaz sevdaya saldı
Birinin hayali gönlümde kaldı
Selâm saldım yaranına eşine
Ağlayı ağlayı düştüm izine
Sürmeler çekinmiş elâ gözüne
Kaldır nikabını bakam yüzüne
Mim duası yazılıdır başına
Hani benim elâ gözlü lökerim
Gözlerimden kanlı yaşlar dökerim
Dili şerbet dudakları şekerim
Şeker değmiş dudağına dişine
Kul Himmet Üstadım sırrım saklı mı
Gönül seyyah olmuş gezer iklimi
Üç güzel sevmişim alır aklımı
Çeşit çeşit vala bağlar başına
<end>

<start>
Tâ ezelden kuruludur binası
Sağrı Çamlık derler pîre gelmişim
Muhammed Ali'nin tevhithanesi
Açılmadık gizli sırra gelmişim
Bektaşi Veli'den verildi selâ
Fatıma Hatice âlâdır âlâ
Sultan Oyuk kendi beş şehit ile
Öyle bir sevgili yâre gelmişim
Hasan Hüseyin de yandı su diye
Zeynel'i Bâkır'ı bulduk Hû diye
Cafer'i Sadık'ın darı bu diye
Urganım boynumda dara gelmişim
Kâzım Musa Inza'dan demim var
Taki Naki Askeri'den umum var
Mehdi-i Resulden başka kimim var
İmamları sora sora gelmişim
İsrafil gelince surlar çalınır
Bir Zühre yıldızı doğar dolunur
Ali'nin alnında hazır bulunur
Beytullah üstünde nura gelmişim
Yedi kişi sürer irfan yolunu
Abdalların giyer hırka şalını
Ala çöve ile vâde yelini
Ezelden ganidir cara gelmişim
Kul Himmet Üstadım sırrın söyleme
Geçitsiz ummanı geçip boylama
Bizi dergâhından mahrum eyleme
Elim kandır yüzüm kara gelmişim
<end>

<start>
Atım eğerlendi kapıya geldi
Anam babam yana yana ağlasın
Körpe kuzularım anasız kaldı
Anam bana yana yana ağlasın
Anam duyup figanıma gelmedi
Deli gönül hasretini duymadı
Başımızın al valası solmadı
Anam babam yana yana ağlasın
Babam tellerimi bergüzar etsin
Anam kokulasın yüzüne sürsün
Kavimlerim hısımlarım hep duysun
Anam bana yana yana ağlasın
Anam beni görür m'ola düşünde
Hasiretim kaldı kalem kaşında
Baykuş öter mezarımın taşında
Anam bana yana yana ağlasın
Göremedim kardaşımı anamı
Bacım duysa ateşime yana mı
Ellerimden soldurmadım kınamı
Anam bana yana yana ağlasın
Benli Mercan derler benim adıma
Anam yansın ateşime oduma
Gök Yalıncak derler pir üstadıma
Anam bana yana yana ağlasın
Kul Himmet Üstadım çektirmiş göçün
Ak gerdana dökmüş ol siyah saçın
Dünyadan ahrete göçtüğüm için
Anam bana yana yana ağlasın
<end>

<start>
Başına gelmişe bir yol danışam
Böyle ayrılığı gören var m'ola
Bir dertli bulam da derdim bölüşem
Böyle ayrılığı gören var m'ola
Aşıklar kalemi böyle yazıldı
Ciğerciğim bölük bölük ezildi
Sinem şerha şerha oldu üzüldü
Böyle ayrılığı gören var m'ola
Aşıklar bağrımı yaralı kodu
İrakipler her yerde hasmınım dedi
Ferhat'ı Şirin'den ayıran cadı
Böyle ayrılığı gören var m'ola
Hak Muhammet Ali bilir halimden
Bülbül vaz gelir mi gonca gülünden
Ayrılığı zor demişler ölümden
Böyle ayrılığı gören var m'ola
Kul Himmet Üstadım haller nic'oldu
Ah ettim irakip belasın buldu
Sevdiğim dağların ardında kaldı
Böyle ayrılığı gören var m'ola
<end>

<start>
Pir bugün bize geldi
Gülleri tazeledi
Kamberin önü sıra
Ali Mürteza geldi
La ilahe illallah
Hak lailahe illallah
Ali Mürteza mahım
Yüzüdür kıblegahım
Miraçtaki Muhammed
Alemde padişahım
La ilahe illallah
Hak lailahe illallah
Padişahım yaradan
Okur aktan karadan
Ben pirden ayrı düştüm
Yüz yıl geçti aradan
La ilahe illallah
Hak lailahe illallah
Aramı uzattılar
Yarama tuz attılar
Bir kul geldi Fazlı'ya
Bedestanda sattılar
Sattılar bedestanda
Ses verir gülistanda
Muhammed'in hatemi
Bergüzar bir aslanda
Aslanda bergüzarım
Pir hayalin gözlerim
Hep hasretler kavuştu
Ben hala intizarım
İntizarım çekerim
Lebleri bal şekerim
Ben pirden ayrı düştüm
Gözyaşımı dökerim
Keşiş kurban eyledi
Kafirler kan eyledi
Gökten indi melekler
Yerde figan eyledi
Figan eder melekler
Kabul olsun dilekler
Yezit bir dert eyledi
O dert beni helaklar
Yezit bir dert eyledi
Melekler vird eyledi
Pirim bir şehir yaptı
Kapısın dört eyledi
Dört eyledi kapusun
Lal-ü gevher yapısın
Yezit şehit eyledi
İmamların hepisin
Hasan'a ağu verdiler
Hüseyin'e nice kıydılar
Zeynel ile Bakır'ı
Bir zindana koydular
Zindan da bir ezadır
Cafer yollar gözedir
Caferin de bir oğlu
Kazım Musa Rıza'dır
Taki Naki ağlarım
Gözyaşımla çağlarım
Şah Askeri Mehdi'yi
On ikiye bağlarım
On ikidir katarım
Türlü meta satarım
Yüküm Lal-ü gevherdir
Müşteriye satarım
Satarım müşteriye
Kervan kalkıp yürüye
Cebraili huş eyledi
Cennetteki huriye
Cebrail huş eyledi
Hatırın hoş eyledi
Kanat verdi kuluna
Havada kuş eyledi
Kuş eyledi havada
Gezer dağda ovada
El kaldırmış melekler
Saf saf durur duada
<end>

<start>
Gafil kalma şaşkın bir gün ölürsün
Dünya dolu malın olsa ne fayda
Ettiğin işlere pişman olursun
Pişmancalık ele geçmez ne fayda
Bir gün seni götürürler evinden
Hakk'ın kelamını kesme dilinden
Kurtulmazsın Azrail'in elinden
Türlü türlü yolun olsa ne fayda
Söylersin de sen sözünden şaşmazsın
Helalini haramdan seçmezsin
Kesilir kısmetin su da içmezsin
Akan çaylar senin olsa ne fayda
Sen söylersin söz içinde sözüm var
Çalarsın çırparsın oğlun kızın var
Hiç demezsin üç beş arşın bezim var
Bedestanlar senin olsa ne fayda
Kul Himmet Üstadım çöksem otursam
Türlü varlığımı ele götürsem
Dünya benim diye zapta geçirsem
Bütün dünya senin olsa ne fayda
<end>

<start>
Dün gece seyrim içinde
Ben Dedem Ali'yi gördüm
Eğildim niyaz deminde
Ben Dedem Ali'yi gördüm
Kızıl güller deste deste
Bergüzar yolladım dosta
Üç ulu mihmandan üste
Ben Dedem Ali'yi gördüm
Aslanlar gizli meşede
Üç çerağ yanar şişede
Yedi iklim dört köşede
Ben Dedem Ali'yi gördüm
Cennet kapısında duran
Kilidin mührü Kur'an
Yezide kılıcı vuran
Ben Dedem Ali'yi gördüm
Kul Himmet Üstadım düşkün
Yüce dağlar coşkun coşkun
Cümle memleketlerden üstün
Ben Dedem Ali'yi gördüm
<end>

<start>
Yolun eğrisine gitme
İn türaba sür yüzünü
Helalına haram katma
İn türaba sür yüzünü
Ali güzel Veli güzel
Elindeki dolu güzel
İmamların yolu güzel
İn türaba sür yüzünü
Fatm'ananın gül yüzüne
Sürmeler çekilmiş gözüne
Şahın ayağı tozuna
İn türaba sür yüzünü
İmam Hasan ağu içti
Uçmak kapıların açtı
Şah Hüseyin şehit düştü
İn türaba sür yüzünü
İmam Zeynel yarelendi
Şemlesi kırk parelendi
Bakır Cafer aralandı
İn türaba sür yüzünü
Kazım Musa Rıza kaçtır
Takı Nakı Askeri eştir
Hızır Nebi ona yoldaştır
İn türaba sür yüzünü
Kul Himmet Üstadım erler
Himmet eylen erler pirler
Mehdi'ye Muhammet derler
İn türaba sür yüzünü
<end>

<start>
Vücudum şehrini seyran eylerken
Çık yüzüm üstüne cihana dilber
Serden başka sermayem yoktur elimde
Serimden ziyade daha ne dilber
Bunca aşıkların aklın almışsın
Nicesini bu sevdaya salmışsın
Hindistan elinden kumaş gelmişsin
Söyle metahına paha ne dilber
Bunca aşıkların sendedir meyli
Gezdirdin cihanı dolandım hayli
Bir Şirin gelmiştir bir dahi Leyli
Bir de sen gelmişsin cihana dilber
Yakuttur yanağın hilaldir kaşın
Şekerdir dudağın incidir dişin
Gezdim şu dünyayı yoğ'umuş eşin
Bulamam Hüsnü'ne bahane dilber
Kaşların la-melif gözlerin a'yin
Hüri kızlarında yoğ'umuş tay'ın
Sığındır bakışın ceylandır soyun
Gözlerin benziyor şahana dilber
Ben bezirgan olsam sen de bir esir
Yetmez mi pahana Şam ile Mısır
Yüz bin altın versem ola mı kusur
İşte kıymetine daha ne dilber
Aşık derler cemalini görene
Murat olur ince beli sarana
Kul Himmet Üstadım nedir diyene
Kölemdir diyesin sorana dilber
<end>

<start>
Seyyah oldum şu alemi gezerim
Bir dost bulamadım gün akşam oldu
Kendi efkarımla okur yazarım
Bir dost bulamadım gün akşam oldu
İki elim gitmez oldu yüzümden
Ah ettikçe kan yaş gelir gözümden 
Kusurum gördüm kendi özümden 
Bir dost bulamadım gün akşam oldu
Bozuk şu dünyanın düzeni bozuk
Tükendi daneler kalmadı azık
Yazıktır şu geçen ömüre yazık
Bir dost bulamadım gün aksam oldu
Gene kırcalandı dağların başı
Durmadan akıyor gözümün yaşı
Verdiği emeği alıyor kişi
Bir dost bulamadım gün akşam oldu
Kul Himmet Üstadım ummana daldım
Gidenler gelmedi bir haber alam
Abdal oldum çullar geydim bir zaman
Bir dost bulamadım gün akşam oldu
<end>

<start>
Gafil kalma şaşkın bir gün ölürsün.
Dünya dolu malın olsa ne fayda.
Ettiğin işlere pişman olursun. 
Pişmancalık ele geçmez ne fayda.
Bir gün seni götürürler evinden. 
Hak-kın kelamını kesme dilinden.
Kurtulmazsın Azrail'in elinden.
Türlü türlü yolun olsa ne fayda.
Söylersin de sen sözünden şaşmazsın. 
Helalini haramından seçmezsin. 
Kesilir kısmetin suda içmezsin.
Akan çaylar senin olsa ne fayda.
Sen söylersin söz içinde sözüm var. 
Çalarsın çırparsın oğlun kızın var.
Hiç demezsin üç beş arşın bezim var. 
Bedestanlar senin olsa ne fayda.
Kul Himmet Üstadım çöksem otursam. 
Türlü varlığımı ele götürsem. 
Dünya benim diye zapta geçirsem. 
Bütün dünya senin olsa ne fayda.
<end>

<start>
Sevgilim, meltemdir söyleyen
fırsatının bembeyazlığını...
Gözlerim seni görmeyecek; 
bekliyor seni yüreğim!
Rüzgâr getirdi bana
adını sabah alacasında; 
dağ tekrarlıyor
ayak seslerinin yankısını...
Gözlerim seni görmeyecek; 
bekliyor seni yüreğim!
Kuytu çan kulelerinde
alabildiğine çalıyor çanlar...
Gözlerim seni görmeyecek; 
bekliyor seni yüreğim!
Çekiç sesleri
anlatıyor tabutun kasvetini; 
küreğin sesi de
mezar yerini...
Gözlerim seni görmeyecek; 
bekliyor seni yüreğim!
Çeviri: Eray CANBERK
<end>

<start>
Düşümde gördüm ki alıp götürüyorsun beni
beyaz bir patika üzeri
yemyeşil kırlar ortasında
mavi tepelere
dingin bir sabah vakti.
Hissettim ellerini ellerimde,
senin dost elini,
ve kız çocuğu sesin çaldı kulaklarımda
yeni bir çan gibi,
baharın şafağından
bakire bir çan gibi.
Ordaydılar, sesin ve ellerin,
düşümde, nasıl da gerçektiler! ...
Sen yaşa, ey umut: Kim der ki
toprak aldı sinesine seni.
Çeviri: Adnan ÖZER
<end>

<start>
Sanki yay ustası
şarkı kumarbazı,
İberyalı'nın bir oku olsaydı
yağmura tutmuş Tanrı için, tahılı,
ve güz meyvelerini çıkaran boşa,
ve bir "şükürler olsun sana",
buğday, çavdar veren Tanrı'ya
kutsal ekmek olacak olan, sabaha.
"Yıkıntıların Tanrısı,
Tapıyorum sana çünkü, gözlüyorum yolunu
eğiliyor duam ile, aşağı
bir kafir kalp, toprağa doğru.
Tanrım, kimin için, taştan çıkarıyorum acıyla, ekmeği,
biliyorum gücünü, tanıyorum zincirlerimi! 
Ah, sahibi, yaz bulutlarının
aydınlatan tarlayı,
gecenin kırağısının, güzün kurağının,
ve sıcakların, tutuşturan, ekili tarlaları!
Yeşil kır üzerinde Gökkuşağının Tanrısı,
otladığı yerde koyunun,
kurtların kemirdiği Yemişlerin Tanrısı
ve sağ'nakların yıktığı kulübenin,
canlandırır nefesin, ocaktaki ateşi,
lezzet verir sarı başağa, közünse
katılaştırır yeşil zeytinin çekirdeğini,
kutsal elin, yazdönümü gecesinde!
Ah, servetin Tanrısı, sefaletin,
bahtın, talihsizliğin
zenginlere lütfedersin, tembellik verirsin
fakirlere yorgunlukla umut verirsin
Tanrım, Tanrım; uçarı devrinde
yılın, ektiğim tohumumu izledim şöyle,
girerek bir kumarbaz gibi aynı riske
tarla ekmek işinde!
Tanrım, baba gibi şimdi, dün kanlıca,
ikiyüzlü, bir taraf aşk, öbür taraf intikam,
sana, bir kumarbaz zarında, rüzgara
sanadır hem övüşüm hem de bedduam! "
Mihraplarda Tanrı'ya hakaret eden bu kişi,
yazgı ona kaş çatmış, umurunda değil
denizlerdeki yolları o da düşledi
ve dedi ki: Tanrı'dır denizdeki yol.
Bu adam değil mi ki, üzerinde tutuyor Tanrı'yı, tüm
savaşların,
daha üstünde şansın,
daha üstünde toprağın,
daha üstünde denizin ve de ölümün?
Vermedi mi meşesi İberya'nın,
Tanrı'nın ateşi için en güzel dalını,
kutsal büyük ateşinde aşkın
saf bir arzu içinde, Tanrı'yla bir olmadı mı? 
Ama şimdi… Umurunda mı gün öyle! 
yeni ocaklar için var
ladenler gölgeliklerde,
eski meşeliklerde yeşil odunlar.
Şimdi bekliyor vatan
açılsın diye saban izleri; 
tarla var, tanesi için Tanrı'nın,
dikenler altında, dulavrat otları, devedikenleri.
Umurunda mı gün! Dün ki
uyanık yarına, yarın, sonsuza,
İspanya insanı, geçmiş ölmedi,
ne de yarın -ne de dün- yazılmadı daha.
Kim gördü yüzünü İspanyol Tanrısı'nın? 
Bekliyor yüreğim, bakın,
bir İberyalı'yı, eli kuvvetli olan,
yontacak olan, Kastilya meşesinden,
insafsız Tanrısı'nı bu esmer toprağın.
Çeviri: Ulaş Başar Gezgin
<end>

<start>
Kinden garazdan bir elle, ey canım İspanya
-Denizler arası, denize inen, enli lir-
Çizildi üstüne savaş bölgeleri bir bir,
En yığılı dağlar ovalar, siper her kaya.
Garaz bir fırtına, alçaklık bir toz bir duman
Dalmış öz meşeliklerine elinde balta
Senin altın salkımlarından şarap sıkmakta
Toprağının tohumudur kaldırdığı harman
Bir kez daha - bir kez daha! - Ey gamlı İspanya,
Nen varsa rüzgâr taşan, denizle yıkanır ya
Hıyanete kurban, tüm kırdı geçirdi fesat
Nen varsa kutsal kirletildi unutularak
Tüm ne kaldıysa arıtmış bağrında toprak
Sunuldu bir yağmaya, satıldı haraç mezat!
Çeviri: Necati CUMALI
<end>

<start>
Cinayet
Tüfekler arasında yürürken görüldü o,
Uzun bir sokaktan
Çıktı soğuk kıra,
Gün doğarken daha
Şafakta, yıldızların altında
Öldürdüler Federico'yu.
Cellâtların mangası
Bakamıyordu yüzüne.
Kapadılar hepsi gözlerini.
Dua ettiler: Tanrı bile kurtarmayacak seni! 
Düşüp öldü Federico
- Alnında kan, kurşun barsaklarında. -
Cinayet Gırnata'da işlendi.
Biliyorsunuz, - zavallı Gırnata'da. - 
Onun Gırnata'sında.
Ozan ve Ölüm
Ölümle başbaşa yürürken görüldü o,
Korkmadan tırpanından.
- Gene de kuleden kuleye güneş
Çekiçler örste, örste, demirci ocaklarının örsünde.
Konuşuyordu Federico
Okşayarak, ölümle. Ölüm dinliyordu onu.
"Daha dün mısralarımda can yoldaşım,
Kuru avuçların şaklıyordu senin
Daha dün mısralarımda,
Daha dün kırağını verdin şarkıma
Ve ağlatı'ma gümüş tırpan keskinliğini,
Seni şakıyacağım, sende artık kalmayan eti,
Olmayan gözlerini,
Rüzgârın dağıttığı saçlarını şakıyacağım
O öpülen kırmızı dudaklarını...
Ölüm, güzel çingenem, ölümümsün dün de bugün de,
İçime çekerken Gırnata'nın havasını, Benim Gırnata'mın."
Yürürken görüldüler onlar...
	Bir mezar yontun bana dostlarım
Ozan için
Taştan ve düşten, -Elhamra'da,
Suyun ağladığı bir çeşme üstüne,
Sonsuza kadar desin o:
Cinayet Gırnata'da işlendi! Onun Gırnata'sında!
Çeviri: Sabri ALTINEL
<end>

<start>
Platero ile Ben adlı kitabı için Juan Ramon Jimenez'e
Sen değil misin, kelebek,
şu kimsesiz dağların canı,
derin uçurumları ile
sivri tepelerinin? 
Sen doğabilesin diye
büyülü değneğiyle
taş fırtınalarına, emretti bir gün
durup susmalarını bir peri
ve zincirlendi o dağlar birbirine
sen uçabilesin diye.
Portakallı karalı,
esmer ve altın rengi,
dağ kelebeği,yabangülü üstünde
kat kat kanatçıkların, ya konar kalkarsın
oynaşarak güneşle, ya da bir günışını
üstünde çarmıha gerilmiş.
Dağ kelebeği,
kırların tepelerin kelebeği,
rengini resme dökemez kimse senin; yaşarsın
onu ancak sen ve kanatların
havada, güneşte, yabangülünde,
öylesine özgür ve öyle tatlısın ki
Juan Ramon Jimenez Fransisken lirinin tellerini
senin için okşar usul usul.
Sierra de Cazorla, 28 Mayıs 1915
Çeviri: Ayşe Nihal AKBULUT
<end>

<start>
Kinden garazdan bir elle, ey canım İspanya 
-Denizler arası, denize inen, enli lir- 
Çizildi üstüne savaş bölgeleri bir bir, 
En yığılı dağlar ovalar, siper her kaya.
Garaz bir fırtına, alçaklık bir toz bir duman 
Dalmış öz meşeliklerine elinde balta 
Senin altın salkımlarından şarap sıkmakta 
Toprağının tohumudur kaldırdığı harman
Bir kez daha - bir kez daha! - Ey gamlı İspanya, 
Nen varsa rüzgâr taşan, denizle yıkanır ya 
Hıyanete kurban, tüm kırdı geçirdi fesat
Nen varsa kutsal kirletildi unutularak 
Tüm ne kaldıysa arıtmış bağrında toprak 
Sunuldu bir yağmaya, satıldı haraç mezat!
<end>

<start>
yolcu, yol senin ayak izlerindir
yol, başka bir şey sanma
yolcu yol yoktur
yol yürüdükçe yol olur
yol olur yürüye yürüye
bakışlarını geriye çevirince de
dönüp bir daha basılmayacak
keçi yolu görülür
yolcu yol yoktur
yalnızca geminin köpükleri denizde...
<end>

<start>
Gözlerinde bir giz yanıyor, el değmemiş 
kızıl yonca, can yoldaşım benim
Nefret ya da aşk – bilir miyim bunu? - kara sadağının 
bitmez tükenmez ışığında
Bedenim gölgeye serilene ve sandallarım kuma gömülene 
kadar sen benim yanımda olacaksın.
- Susuzluk mu yoksa yolumun üstündeki su musun sen? 
Söyle bana, el değmemiş kızıl yonca, can yoldaşım benim.
<end>

<start>
Palasyo, iyi dost,
giydirmede mi bahar
nehir kavaklarının dallarını
ve yolları? Bozkırında
yüce Duero'nun, gecikir Bahar, 
ama ne güzel, ne tatlıdır vardığında! …
Yeni yaprakları var mı
yaşlı karaağaçların? 
henüz çıplak kalmışlardır, akasyalar
ve karlıdır tepeleri sıradağların.
Monkayo'nun yücesi, ah, beyaz ve gül rengi,
orada, Aragon göğünde, ne güzel! 
Çiçek açmış böğürtlenler var mıdır
gri kayalar arasında,
ve beyaz papatyalar,
zarif yeşilliklerde? 
Varayazacaklardı leylekler
o çan kulesi için.
Buğday tarlaları olacak, yeşil,
ve koyu renkli katırlar, ekin zamanı,
ve gecikmişe benzeyen çiftçiler
nisan yağmurlarıyla. Şimdi arılar
özünü alacak kekiğin ve biberiyenin.
Çiçeklendi mi erik ağacı? Kaldı mı menekşeler? 
Gizli avcılar, tuzak düdüğü
keklikler için, uzun pelerinler altında,
ıskalamayacaklar. Palasyo, iyi dost,
kıyıdalar mı şimdi bülbüller? 
İlk süsenlerle
meyve bahçelerinin ilk gülleriyle,
bir mavi akşam, Espino'ya çık,
senin toprağının olduğu yüce Espino'ya…
<end>

<start>
Yalan ve alçaklık hüküm sürüyordu bütün İspanya’da.
Canevinden vurulmuş İspanya, yoksul, zayıf ve sarhoş,
ve düşürülmüş; döndürülmüş festival arsızına
ulaşamayalım diye onun yaralı eline.
Daha dün, ermiştik delikanlılık çağına; bir kötü
zamandı, kederli günlere gebeydi gelecek.
Koşumsuz efsane canavarına binmek isterken biz
uzuyordu deniz batık gemilerden hazımsızlık çekerek.
Bıraktık kirli kadırgaları limanda,
altın bir gemiyle çıktık sefere
engin denizlere doğru, bakmaksızın kıyıya,
demir aldık, yelken açtık, hükmederek denize.
O günden beri derinliklerinde düşlerimizin
-eksiliyordu şerefsiz, yenik bir yüzyılın mirası-
savaşıyordu karmaşamızla güçlü ışığı ülkelerin,
ve bir şafak süzülmek istiyordu içeri.
Deliliğin peşine takılmıştı herkes; 
güç varken kollarlında henüz, eminken cesaretinden; 
bıraktı ayna gibi parlatılmış zırhını; 
ve dedi: “Bu gün olmayabilir, ama yarın… benimdir.”
Bu gün o dünün yarını… Ve bütün İspanya
o değersiz, pis karnaval giysileriyle ortada,
ve yoksul ve zayıf ve sarhoş hâlâ; 
acı şarabını çekiyor yarasından akan kanla.
Sen, gençliğini yitirmeyen, amacın varmaksa
en yükseğe, serüvene atılacaksın,
o saf ve dupduru elmasa benzeyen
berrak ve kutsal ışığı uyandıracaksın.
“MADRİD! MADRİD! ÇINLASIN ADIN”
Madrid! Madrid! İyice çınlasın adın,
bütün İspanyalar’ın dalgakıranı! 
Yer yarılır, gök gürler,
sense karnında bir kurşun gülümsersin.
Madrid, 7 Kasım 1936
<end>

<start>
Ölümle başbaşa yürürken görüldü o, 
Korkmadan tırpanından. 
- Gene de kuleden kuleye güneş 
Çekiçler örste, örste, demirci ocaklarının örsünde. 
Konuşuyordu Federico 
Okşayarak, ölümle. Ölüm dinliyordu onu.
"Daha dün mısralarımda can yoldaşım, 
Kuru avuçların şaklıyordu senin 
Daha dün mısralarımda, 
Daha dün kırağını verdin şarkıma 
Ve ağlatı'ma gümüş tırpan keskinliğini, 
Seni şakıyacağım, sende artık kalmayan eti, 
Olmayan gözlerini, 
Rüzgârın dağıttığı saçlarını şakıyacağım 
O öpülen kırmızı dudaklarını... 
Ölüm, güzel çingenem, ölümümsün dün de bugün de, 
İçime çekerken Gırnata'nın havasını, Benim Gırnata'mın."
Yürürken görüldüler onlar... 
Bir mezar yontun bana dostlarım 
Ozan için 
Taştan ve düşten, -Elhamra'da, 
Suyun ağladığı bir çeşme üstüne, 
Sonsuza kadar desin o: 
Cinayet Gırnata'da işlendi! Onun Gırnata'sında!
<end>

<start>
varıp anıtına 
saygı duranlar,
bilirsin sencil değil.
överek yitirdiler seni.
biçimsel sınırlamalarla
tutsak,
anlamsız,kalıplaşmış 
kahraman ettiler.
ve sonra 
güle oynaya
adını...
anlamına basa basa
ne yaptınsa 
sevgili mustafa kemal,
me işaretlendinse
sevgili gazi paşa,
ne düşledinse 
sevgili atatürk
tümünü
acımasızca yıkıp attılar...
hem de adını 
ana ana 
sen bizi bağışlama!
<end>

<start>
Uludağ'a çıktım
Üşüdüm.
Demek güneşe yakın olmak, üşümeye engel değil? 
Nasıl bildim ama...
Dışarda yağmur yağıyor
Herkesler ıslanıyor
Ben de çıksam sokağa 
Islanırım
Nasıl bildim ama...
Biri bana ölürsün diyor.
Ama ardından, anıtlar, ağıtlar
Yok devenin pabucu
Nasıl bildim ama...
M. Sunullah ARISOY
<end>

<start>
Bir gölge gibi peşimdesin; 
İşimdesin, gücümdesin, 
Geceleri
Düşümdesin
Yoluna kul köle olduğum; 
Canım kurban, 
Kanım helal, 
Sevdiğim, 
Memleketim.
<end>

<start>
Yorgun bir yolcu
Güneye doğru
Güz güneşi altında
Biraz eskimiş
Kimi yeri unutulmuş
Hüzünlü bir şarkı gibi
Acıları suskunlukla sırtlamış
Göğüslemiş nice savaşımları
Yürüyordu.
Gördüm
Yorgun bir güzeldi
Gülümserken
Ve yürürken
Ve bakarken
Ve içerken
(Ne güzel içiyordu
Şiir yazıyordu sanki) 
Ve hiç konuşmazken
Sanki unutmuş.
Sabah erden
Uyanan gökyüzüne baktı
Suskun gülümsedi
Dağlarda arandı
Gözleri
Suskun gülümsedi.
Ormanın neftiliğinde
Ve dağ başlarında
Derindi yitiriverecekti
Gözleri
Suskun gülümsedi.
Tavukları sevdi gözleri
Horozlara göz kırptı
Suskun gülümsedi.
Güneşi avuçlarca
Uzandı elleri
Mavilere bulandı
Suskun gülümsedi.
Yürüdü gitti
Gördüm
Bağışlayan gözleri
Kaldı ardında.
Yollar uzayıp gidiyordu
Yollarda yorgun bir yolcu
Görüntüsü gittikçe küçülüyordu
Da izlenimi büyüyordu
Gibime geldi.
Baktım
Yanımda yöremde
Bir büyük boşluk
Almış götürmüş birileri
Birileri bir şeyleri
Diyelim
Sızısını yüreğimin
Acımı, tutkumu, sevimi
Her bir şeyimi.
Biliyorum
Onu amacı iyilikti
Ondan aldı yükümü
Ama ben
Nasıl yaşarım şimdi
Böyle acısız, savaşımsız
Tutkusuz, sevisiz.
Bir sızı mı ki
İnceden ve derinden
Unutmak isterken
Ardından iz süren.
<end>

<start>
Her doğan gün ne getirir,
Bir yenisini mi hüznün?
Bilemezsin.
Gök, mavidir, güzeldit,
Gün ışıklı işveli…
Yüreciğin oynar yerinden,
Koşasın gelir, uçasın geliir.
Gelir gelmesine ya ...
Gel gör ki bir gün olsun ,
Gülemezsin...
Bakarsın gözlerine,
Gözlerin yeşiline,
Yeşilin en güzeline 
Harelisine...
Kımıldar içinde arzular,
Bir ışıktır, yanıp söner
Yanıp söner,
Kımıldaşır arzular da,
Gözlerin yeşiline,
Yeşilin en güzeline,
> diyemezsin.
<end>

<start>
Geceleri yoksun
Yatağım boş
Sabahları da
Anladım da
Yüreğimden
Niye çıkıyorsun
<end>

<start>
Gökte yıldızlar kırpışır, de ki üşür
Ceylan yüreğim benim, hop eder durur
Avcıdan değil benim korktuğum, deliden
Yol ortası can gülleri öpüşür
<end>

<start>
Hiç gitmemiştim, yıllar var Eyüp’e
Dedemin, bilmediğim mezarı Eyüp’tedir
Amcam Eyüp’te oturur
Çocukluğum Eyüp’te geçti benim
Bir “Şeyh Efendi” hatırlarım daima:
İnce ve solgun yüzlü ihtiyar;
İnce, uzun ve beyaz sakallı!
Evde kalmış yaşlı kızlar hatırlarım
Eyüp gelince aklıma
Öyle bir içine çekiliş, bir garip sessizlik!
Sabah erken uykulu gözlerle
Yine o garip sükun ve mütevekkil eda içinde
Fabrika yolunda kadın, erkek, genç, ihtiyar!
-Kimbilir kimdir, ekmeği düşünmüyorum
Diyen bahtiyar? -
Ve akşamüzeri, aynı kalabalık:
Aynı yorgun adımlar, yorgun ve sessiz
Karanlık yollara doğru, karanlık ve dar!
Garip bir korku hissediyorum:
Yollarında Eyüb’ün, evlerinde...
“Allah’a mı yakınlaştım? ” diyorum;
Allah’a giden yol Eyüp’ten midir,
Nedir?
Evde kalmış yaşlı kızlar hatırlarım;
Öyle bir içine çekiliş, bir garip sessizlik!
Gün batışının hazin akşamları
Ve güvercinler gelir aklıma: bol ve ehli..
Genç işçi kızlar gelir, gizli aşkları gelir,
Küçük çocuğu evde kalmış genç kadınlar
Ve ömrü boyunca fakir, ömrü boyunca çilekeş
-Ama ne heybetli susup da bakışları vardır-
Erkekler!
Eyüp deyince, Allah gelir, ekmek gelir, ölmek
Gelir aklıma!
<end>

<start>
Sabahı etmek zor
Bitmiyor ki bu geceler; 
Çocukların bünyesi içindir, anladım
Vaktin sıkıcı uzunluğu.
Ya biz, bu uzun vakt-içinde
Karanlığında gecelerin
Nasıl yaşarız?
Bütün yeryüzü, bütün gökyüzü
En namuslu vaktini yaşar sabahları.
Aydınlıkla yıkanır
Sabahtır affeden
Geceler boyu hayasızca işlenen
Fenalık ve günahları.
Ağaçlar kırda, dağda, şehirde
Sabahları alımlıdır.
Yeşiline gönül verdiğimiz çimen
Koklayıp koklayıp da sevdiğimiz
Çiçeklerin her çeşidi.
Sabahları şebnemlidir
Hava sabahları saf
Biz, sabahları namuslu ve iyi.
Sabah olmalı, hep sabah kalmalı
Yeryüzü, iffetli bir gül kurusu ışığında
Bütün yaratıkları dünyanın
Sabahla sağ
Sabahlı dinç
Kardeş muhabbetleriyle selamlar birbirini.
Sabahın serinliği
Dalgalanmalı daima
Geniş ufuklarında dünyanın
Barış ve hürlüğün tek ümidi.
<end>

<start>
Ben sevmek için doğmuşum-
sevmek ve sevilmek için.
Ne yazık ki yaşamım
sevgisiz geçti nerdeyse.
Bu nedenle bağışlamayı öğrendim:
Aştığım çölleri bile
Hiç küçümsemiyorum.
Yalnızca soruyorum onlara
şaşkın gözlerle:
Ne bahçeler olmaya doğmuştunuz kim bilir?
<end>

<start>
Bir sakıncadır, bir tehlikedir bu 
hâlâ erkeklerin olan bu dünyada 
yürümek yalnız başına. 
Her dönemeçte bekler seni 
pususu saçma rastlantıların. 
Sokaklar yaralar seni 
meraklı bakışlarla. 
Yoldaki yalnız kadın. 
Tek savunman senin 
savunmasız olman.
Düşünmedin erkeği 
dayanılacak bir destek gibi, 
yaslanılacak bir ağaç gövdesi, 
sığınılacak bir duvar gibi 
düşünmedin erkeği. 
Düşünmedin erkeği 
bir köprü, bir tramplen gibi. 
Yapayalnız çıktın yola 
eşit koşullarda tanımak istedin 
ve istemedin hiçbir şey erkeği sevmekten başka.
Uzaklara gidebilecek misin, 
yoksa düşecek misin çamurlara? 
Bilmiyorsun, direngensin ama. 
Devirseler de seni yarı yolda 
gene de bir yerlere varmış olacaksın 
mutlaka. 
Yoldaki yalnız kadın 
Her şeye rağmen yürüyorsun 
Her şeye rağmen durmuyorsun.
Hiçbir erkek 
yalnız olamaz 
bir kadın kadar. 
Karanlıklar diker önüne 
bir kapalı kapı. 
Geceleyin hiçbir kadın 
tek başına gidemez yolda. 
Ama güneş, bir gardiyan gibi tıpkı, 
açar uzayı sana 
tan vakti.
Ama karanlıkta da yürüyorsun sen 
çevrene korkuyla bakmadan. 
Ve her adımın 
bir güvenlik belgesidir 
seni uzun süre korkutan 
erkek için. 
Adımlar çınlıyor taşlarda. 
Yoldaki yalnız kadın.
En sessiz, en yürekli adımlar
aşağılanmış toprakta, 
kendisi de yolda 
yapayalnız bir kadın olan toprakta.
<end>

<start>
Açılmış bir kanattan 	
bir kanada - 
ufuktur
kuşun ölçüsü.
Palmiyeninki  	
kök saldığı yerdir -
insanın ölçüsü
evrendir.
Çeviri: Kenan HANOK
<end>

<start>
Korkmuyorum 
kesinlikle adımlamaktan.
Ezilmiş otlar
Gün gelir yola dönüşür.
Çeviri: Kenan HANOK
<end>

<start>
Uzun bir yolculuk yaptım
Gökyüzünün bir ucundan
Diğer ucuna.
Koyu kahve bir gece,
Savaş ve barışı
Ayıran duvarı geçtim.
Gözyaşlarıyla dolu kuyuya
Bir göz atmaktan ve orada
Ölümle dolu gözler görmekten çekindim.
Ancak şafak bir bomba gibi
Patladığında
Acılı bir kadın bana gülümsedi.
Ve ben, yabancı,
Bu gülümseyişin derinliğinde
acıyı, şefkati ve gücü keşfettim.
Vietnam çarmıha gerilmiş.
Böylesi bir gülümseyiş için
Yaşamın bir ucundan
Diğer ucuna geçtim...
Çeviri: Cana Sandal
<end>

<start>
Geçmişte kalmamak için 
Yazmalısınız tüm şiirlerinizi. 
Bu yüzyılda, her yer stronsiyuma doydu, 
Terörizm meydan okuyor, 
Sesötesi hızla uçuluyor, 
Ölüm dehşetengiz derecede ani geliyor. 
Kullandığınız sözcüklerinizin her biri 
İdamdan önceki son mektup gibi, 
Cezaevi duvarlarını delen bir çığlık olmalı. 
Yalan söylemeye hakkınız yok 
Hakkınız yok şirin önemsiz oyunlar oynamaya. 
Zamanınız yok budalaca 
Hatalarınızı düzeltmeye. 
Yazdığınız şiirlerin her biri, 
Kısa ve özlü, acımasızca, 
Ve soylu olmalı - geçmişte kalmamak için.
<end>

<start>
Anayurdum büyük değil benim:
Bir avuç alan topu topu
Sürülmüş toprak parçaları, küçümen,
Ve kaya dalgacıkları.
Fakat bir dene ölçmeyi onları
Çözerek özenli bir elle
Birbiri ardına dağ ipliklerini
Saban izlerini birbiri ardına
Birbiri ardına yücelikleri, kırışıkları birbiri ardına
Birbiri ardına yaraları, birbiri ardına çiçekleri
Birbiri ardına acıları, iniltileri birbiri ardına
Birbiri ardına türküleri, birbiri ardına düşleri.
Göreceksin o zaman
Nasıl büyük ve sonsuz olduğunu
Sevgili anayurdumun
O bir avuç alanın topu topu.
<end>

<start>
Geçmişte kalmamak için
Yazmalısınız tüm şiirlerinizi.
Bu yüzyılda, her yer stronsiyuma doydu,
terörizm meydan okuyor,
sesötesi hızla uçuluyor,
ölüm dehşetengiz derecede ani geliyor.
Kullandığınız sözcüklerinizin her biri
idamdan önceki son mektup gibi,
cezaevi duvarlarını delen bir çığlık olmalı.
Yalan söylemeye hakkınız yok
hakkınız yok şirin önemsiz oyunlar oynamaya.
Zamanınız yok budalaca
hatalarınızı düzeltmeye.
Yazdığınız şiirlerin her biri,
kısa ve özlü, acımasızca,
ve soylu olmalı - geçmişte kalmamak için.
<end>

<start>
Şiir aniden gelir
Mayısta yağan kar gibi,
Güneş çarpması ya da aşk gibi.
Yaşamınız boyunca beklemelisiniz
buzdağı üzerindeki kupkuru
kağıt tabakasında.
Bütün dünyanın üzerinde uçabilmelisiniz
transatlantik üstünden, evren üzerinden,
aşkın rüzgârlar üzerinden
Ve asla göremezsiniz onu bir düşte
ya da bir ılgımda
içinizde yanmıyorsa.
Sonra kaygan buzun dümen suyunda
onun apak hiçliğinden    
filizlenir sözcükler.
Tüylerinizi diken diken ederek ve döne dura,
o savaşır gel-gitte ve taşır size
buzdağları ve denizin dibinden
bir şiiri içinde eriyinceye dek.
<end>

<start>
Dünya çok boyutludur
Ve bizde baş ağrısına neden olur.
Biz dünyanın tek renk olmasını isteriz
Öyle ki dünya net ve kesin olmalı.
Biz dünyanın birörnek olmasını isteriz
Öyle ki dünya gerçek olmalı.
Biz dünyanın sınırlı olmasını isteriz
Kavrayabilelim diye, dayanabilelim diye.
Ama onun boyutları sonsuzdur:
Dünya korur hissettirmeden değişimi.
<end>

<start>
Kadın olmak acı verir,
Bir genç kız olduğunuzda, acı verir,
Bir sevgili olduğunuzda, acı verir,
Bir anne olduğunuzda, acı verir,
Ama yeryüzündeki bütün acıların en dayanılmazı,
Bir kadının, bir gün biteceğini 
Bilmeden çekmesidir
Bütün bu acıları…
<end>

<start>
Umutsuzca insan arıyorum.
Tünel karanlığını aydınlatmak için
Diyojen'in feneri solgun sönük.
Kalabalıklarda insan kayboluyor - 
bataklıkta bir köpükçük sanki.
Yirminci yüzyılın sonunda
bu lanetli gezegenin
kalabalıklarında
gökteki yalnız Tanrı
insandan daha kolay bulunur.
İnsan arayıcısı -
altın arayıcısı,
iktidar arayıcısı
ve Tanrı arayıcısından
çok daha umutsuz bir uğraş.
Yapacağın biricik şey kalıyor - 
kendi kendini aramak.
Umarım,
kendinde insan izi bulursun!
<end>

<start>
Her şey keşfedilse, denense ve ölçülse,
bütün evren dönse
süper beyinden ateştopu içinde
her şeyi gören, her şeyi işiten, her şeyi bilen,
keşfedilmemiş bir şey kalacaktır sonunda:
insanlığın özlediği farklı bir şey,
farklı bir zaman,
farklı bir yol,
farklı bir yer.
<end>

<start>
Kimisi geldi zincire vurulmuş
Pişman değil ama yorgun.
Çok  yorgun, sendeleyecek gücü bile yok.
Düşünmek ve nefret etmek bitmiş
Düşünmek ve savaşmak bitmiş.
Geri çekilmek bitmiş ve ümit etmek bitmiş.
Devası budur uzun süren bir savaşın,
Konuverir ölüm kolayca.
Şikago 1920
Çeviri: Tuğrul Asi BALKAR
<end>

<start>
Aynıdır bütün ordular
Namlıdır şöhretleri
Aynı eski gürültüyü çıkarır topçular
Yiğitlik delikanlılara özgüdür
Tümü yorgun gözlerle bakar eski askerlerin
Aynı eski yalanları dinler eski askerler
Her zaman sineklere yem olur ölü gövdeleri
Paris 1922
Çeviri: Tuğrul Asi BALKAR
<end>

<start>
Devran buyurdu bize  şarkı söyleyin
Ve kesti dilimizi kökünce.
Devran buyurdu bize  su gibi akın
Ve tıpa soktu tüm deliklerimize.
Devran buyurdu bize  kalkıp oynayın
Ve iğneli fıçıyı giydirdi bize.
Ve sonunda ey devran! al sana,
Dışkının dik âlâsı, buyursana.
Paris 1922
Çeviri: Tuğrul Asi BALKAR
<end>

<start>
Onlar yuttu bizi içine; 
Kral ve yurt,
Mesih Tanrı
Ve ölüm.
Vatanseverlik,
Demokrasi,
Onur-
Sözcükleri ve deyimleri,
Onlar soktu ve öldürdü bizi.
Paris 1922
Çeviri: Tuğrul Asi BALKAR
<end>

<start>
Akşam oldu mu hazan ormanları
Kan kusan silahların sesiyle sarsılır,
Altından yaylalarla mavi göller üzerinde güneş
Durmadan artan kederiyle yıkılır gider; 
Gece kucaklar ölüme yazılmış savaşçıları,
Ve parçalanmış ağızların keskin çığlığını.
Şafağın kızıl bulutlarına oturan öfkeli Tanrı
Çayırların üzerinde sessizce toplar,
Akıtılan kanı; ayın ürpertici esintisinde
Bütün sokaklar kara çürümüşlüğe bulanır.
Gecenin ve yıldızların altından dalları dibinde,
Salınır suskunluğa gömülü ormanda kızkardeş gölge,
Kahramanların ruhunu ve kanlı başları
Selamlamak için; 
Ve sessiz çınıltısı işitilir
Güzün karanlık flütlerinin.
Ey gururlu hüzün! Siz tunçtan sunaklar,
Ruhun kızgın alevini dev bir acı besliyor,
Doğmamaya yazgılı torunlar.
Çeviri: Oğuz Yaşar A.
<end>

<start>
Akşam oldu mu duyulur yarasaların sesi.
Çayırda oynaşır karayağız iki at.
Hışırdar kızıl akçaağaç.
Gezgin ise görür o küçük meyhaneyi yol kenarında.
Şahanedir lezzeti taze şarabın ve cevizlerin.
Şahanedir: çakırkeyif dolaşmak karanlık çöken ormanda.
Ses verir kederli çanlar dalların arasından.
Yüzüne çiğ damlar insanların.
Çeviri: Ahmet Necdet - Gertrude DURUSOY
<end>

<start>
Pencereye kar düşünce
Çalar akşam çanı uzun,
Evi düzen içinde
Hazır sofrası çoğunun.
Gezgin-göçebe kimi de
Gelir karanlık yollardan kapıya
Toprağın serin özsuyu
Açar altın, kerem ağacında.
Yolcu girer içeri sessiz,
Eşiği taş yapar acı.
Duru aydınlıkta, sofrada
Ekmek, şarap parıltısı.
Çeviri: Behçet NECATİGİL
<end>

<start>
Seni çığırıyorum vahşi uçurum,
Gece fırtınasında
Burçlaşarak katmanlaşan dağlar; 
Gri burçların
Taşarak cehennemi maskara sıfatlardan,
Ateşli muzur hayvanlar,
Haşin eğreltiotları, çamlar
Kristal çiçekler.
Sonsuz işkence,
Ki sen Tanrıyı avlamıştın
Yumuşak tin,
İç çekerek çağlayanda.
Dalgalanan çamlar.
Halkların çevresindeki ateş
Altınca alevleniyor.
Siyah kayaların üstünden
Devriliyor ölücesine esrik
Ateşli rüzgâr gelini,
Buzulun
Mavi dalgası
Ve titreyerek, güçlü tınlıyor
Çan vadide:
Alevler, lanetler
Ve şehvetin
Karanlık oyunları,
Azıtıyor gökyüzünü
Bir taşlaşmış kafa.
Çeviri: Nasuh BARIN
<end>

<start>
1 
Bir nefesin gölgesinden doğma bizler 
Dolanıp durmaktayız terk edilmişliklerde 
Bizler, yani sonrasızlıkta yitirilenler, 
Kurbanlarız, adandıklarımızı bilmezcesine. 
Dilenciyiz sanki, yok benim diyebileceğimiz, 
Kapalı kapılar önünde birikmiş delileriz. 
Körler gibi kulak kabartmışız, içinde 
Fısıltılarımızın yitip gittiği sessizliğe. 
Hedefi olmayan yolcularız bizler, 
Bulutlarız, rüzgârlarda dağılan, 
Ya da ölümün soluğunda üşüyen çiçekler, 
Yerimizden kopartılmayı beklemekteyiz.
2 
Varsın, son acılar da somutlaşsın bende, 
Savunmuyorum kendimi, ey karanlık güçler. 
En büyük sessizliğin yolu sizlerden geçer, 
O yoldan yürürüz en serin gecelere. 
Soluğunuzla daha sesli alevlere boğmaktasınız beni, 
Sabır! Yıldızlar kora dönüşürken, düşler kaymakta 
Bize adlarını söylemekten kaçınan diyarlara, 
Oralara ancak feda edersek girebiliriz düşlerimizi.
3 
Sen ey kapkara yürek, ey karanlık gece, 
Kimdir yansıtan, en kutsal zeminlerinizi, 
Ve kötücülüğünüzün son vadilerini? 
Acılarımız karşısında donup kalmış maske - 
Acılarımız ve hazlarımız karşısında 
Taştan bir gülümseme boş maskenin dudaklarında 
Bir kaya, bütün ölümlülerin çarpınca kırıldığı, 
Üstelik varlığı bize bile kapalı. 
Ve sonra dikildiğinde karşımıza bir yabancı düşman, 
Alaylarıyla aşağılayarak ölesiye didinmemizi, 
O zaman daha bir hüzünlü olur şarkılarımız ezgileri 
İçimizde ağlayan ise kalır anlaşılamadan.
4 
Sensin, sarhoşluğu geçiren Şarap, 
Ben, şimdi güzel danslarla kanamaktayım 
Ve taçlandırmak zorundayım acımı çiçeklerle! 
Bağrındaki en derin anlamın istediği buysa, ey gece! 
Kucağındaki bir arpın telleriyim sanki, 
Ve son acılarım uğruna şimdi 
Senin karanlık şarkın boğuşmakta yüreğimde, 
Beni ölümsüz kılıp, bir şişe çevirmekte.
5 
Bu huzur - ey derin huzur! 
Yok artık dini bütün çan sesleri, 
Sen, ey acıların tatlı anası, sen - 
Barışın, sanki ölümün enginliği. 
Sar o serin ve sevecen ellerinle, 
Sar bütün yaraları - 
Böylece içten kanasınlar yalnızca - 
Sen, ey  acıların tatlı anası!
6 
Bırak, suskunluğum senin şarkın olsun! 
Ne ifade edebilir ki fısıldayışları sana, 
Hayatın bahçesinden ayrılmış bir yoksulun? 
Bırak, hiç adın olmasın iç dünyamda - 
Ruhumda oluşmuş, ama düşlerden yoksun, 
Artık sesi kalmamış bir çan gibi, 
Tatlı gelini acılarımın, 
Ve uykularımın sarhoş gelinciği.
7 
Toprakta ölüşlerini duydum çiçeklerin, 
Ve havuzların sarhoş yakınmalarını, 
Bir de çanların söylediği bir şarkıyı, 
Gece, ve fısıldayan bir soru; 
Ve bir yürek - yaralanmış ölesiye, 
Yoksul günlerinin ötesinde.
8 
Suskundu karanlık, beni söndürdüğünde, 
Gün ortasında ölü bir gölgeydim - 
O zaman çıkıp mutlulukların evinden 
Yürüdüm gecenin derinliklerine. 
Şimdi bir gölge oturmakta yüreğimde, 
Bir gölge, hissetmeyen günün çoraklığını - 
Ve dikenler gibi sana doğrulup gülümseyen, 
Senden, yalnız senden yana, ey gece!
9 
Ey gece, acılarımın önündeki dilsiz kapı, 
Gör artık bu karanlık yara izinin kanadığını 
Ve kabından taşmak üzere olduğunu çektiklerimin! 
Ey gece, ben hazırım artık! 
Ey gece, unutmuşluğun bahçesi, darmaduman, 
Yoksulluğumun dünyaya kapalı ihtişamında, 
Salkımlarla, dikenli çelenkler de solmakta, 
Gel, ey en yüce zaman!
10 
Bir zamanlar gülmüştü içimdeki şeytan. 
Ben, bir ışıktım parıltılı bahçelerde, 
Oyunlarla dansların eşliğinde, 
Bir de aşkın şarabı, başımı uyuşturan. 
Bir zamanlar ağlamıştı içimdeki şeytan. 
Ben, bir ışıktım sancılı bahçelerde, 
Kadere boyun eğişin eşliğinde, 
Parıltısıyla, yoksulluğun evini nura boğan. 
Şimdi ağlamadığına ve gülmediğine göre o şeytan, 
Yitip gitmiş bir gölgeyim bahçelerde 
Ve ölüm karası eşliğinde, 
Boş gece yarısının  sessizliğiyle dolaşan.
11 
Zavallı gülümsemem sana ulaşma çabasında, 
Hıçkıran şarkım ise yitip gitmekte karanlıkta. 
Artık yolumun sonuna varmak, tek istediğim. 
Bırak gireyim senin tapınağına. 
Bir zamanlar ki gibi, çılgınca ve dindarca 
Ve sessiz bir duayla önünde eğileyim.
12 
Geceyarısının derinliğinde, sen 
Ölü bir sahilin suskun denizin yanında, 
Ölü  bir sahil: Bir daha asla! 
Gece yarısının derinliğinde, sen 
Gece yarısının derinliğinde, sen 
Gökkubbesin, bir zamanlar yıldızının parladığı, 
Bir Gökkubbe, artık hiç bir Tanrı'nın çiçek açmadığı. 
Gece yarısının derinliğinde, sen 
Gece yarısının derinliğinde, sen 
Döllenmeden kalansın sıcak bir rahimde, 
Ve hiç can bulamamış, öylece! 
Gece yarısının derinliğinde, sen
Çeviri: Ahmet CEMAL
<end>

<start>
Güneş güz inceliğinde ve çekingen
Ve ağaçlardan düşer meyve.
Sessizlik mavi uzamlara yerleşmiş
Uzun bir öğle sonrası.
Metalik ölüm sesleri; 
Ve yıkılıyor doru bir hayvan.
Yaprak dökümüyle kısık şarkıları
Esip gider kavruk kızların.
Alnı Tanrı'nın renkler düşler,
Çılgınlığın uysal kanatlarını sezer.
Gölgeler dolanır tepede
Yokoluşça kuşatılmış kapkara.
Tan duruluk ve şarapla dolu; 
Üzgün gitarlar sızar.
Ve içerdeki kısık lâmbaya
Konuk olursun düşünde yine.
Çeviri: Yücel SİVRİ
<end>

<start>
Lanet olsun size karanlık zehirler,
Beyaz uyku! 
Alacakaranlık ağaçların
Bu çok tuhaf bahçesi
Yılan, gece kelebeği,
Örümcek ve yarasalarla dolu.
Yabancı! Akşam kızıllığında
Senin yitik gölgen,
Karanlık bir korsan
Acının tuzlu denizinde.
Beyaz kuşlar uçuşur kıyısında gecenin
Yıkılan çelik
Kentler üzerinde.
Çeviri: Ahmet Necdet - Gertrude DURUSOY
<end>

<start>
Özlemin korları var gece karanlığı bakışlarında
Hiç bulamadıkları vatana duyulan özlemin korları.
Öylece kapılmış gidiyorlar, derin esrarı yalnızca
Sonsuz hüzünlerde yatan bir kara yazgının akışına.
Bulutlar öncülük ediyorlar yollarına,
Kimi zaman peşlerine bir kuş sürüsü takılıyor,
Akşam vakti izleri kaybolana kadar
Ve bazen de rüzgâr, bir veda çanını getiriyor.
Yıldızların yalnızlığıyla örülüdür döşekleri,
Bu yüzden şarkıları daha bir özlemle dalgalanmakta
Hıçkırıklar, kaç kuşaktan miras lanetlerin ve acıların eseri,
Öyle ki, hiçbir yıldızın umudu yüreklerini aydınlatamamakta.
<end>

<start>
Nice kentler gördüm, alevlerin kurbanıydılar,
Zamanlar, vahşet üzerine vahşet getiriyordu,
Ve toprak olmuş nice ırklar,
Hepsi de günün birinde unutuluyordu.
Tanrılar gördüm, bir gecede yıkıldılar,
En kutsal çalgılar bile paramparçaydı,
Ve çürümelerden geriye kalanlar,
Yeni bir hayatla güne başlıyorlardı.
Yeni bir güne başlayıp, yeniden ölüyorlardı,
Hep aynı tragedyaydı sahnelenen,
Hem oynanan, hemde anlaşılandı,
Ve deliliğin karanlığından farksız acıları,
Güzelliğin kadife görkemini
Gülümseyen bir diken tarlası gibi sarmaktaydı.
<end>

<start>
İkide bir çıkıp geri geliyorsun hüzün,
Yanarak sona eriyor altın rengi bir gün.
Kibirsizce boyun eğer acıya her sabreden
Hoş bir sada ve hafif bir çılgınlıkla çınlayarak.
Bak! akşam oluyor daha şimdiden.
Tekrar geliyor gece ve inliyor bir ölümcül
Ve acısını paylaşıyor bir başkası.
Sonbahar yıldızlarının altında korkarak
Her yıl daha öne eğilmekte baş.
<end>

<start>
I 
Göğsümde 
bir tren devrildi. 
Ben bir kazanım. 
Bir lastik teker. 
Şarkıların biraz 
oksijen istedikleri 
bu yaşlı yüreği sakinleştirmeye 
yeter mi bir iğne? 
Göğsümde bir demir yığını 
bağımsız olmak istiyor.
II 
Yüzüm yok benim: 
bir grafik, yanan bir düğme, 
ekranda bir zigzag. 
Kan benim kanım değil, 
bir şişeden geliyor, 
bir tur atıyor ve kentin altında 
üvez ağaçlarının ortasında 
bir kanaldan çekip gidiyor. 
Anonimliği öğreniyorum. 
Bir sayıyım ben. 
Süngerim.
III 
Evren bir yatak, 
ovası var, plajı, tatlı tatlı 
inleyen ırmağı var. 
Buradakileri ziyaret ediyorum: 
havlu, küvet, 
kendisiyle tartıştığım şırınga 
çünkü yaşam karmaşa, çünkü yaşam pıhtı. 
Bazen bir örtü altında tir tir 
bakım isteyen bir şiir 
buluyorum. 
Yatak, evrenim oluyor.
IV 
Küçülmeyi öğrenmek gerek. 
Dört duvar sarı 
uzakta bir hastalık ateşi gibi 
geniş alanım varken. 
Pencere hiçliğe bakıyor, 
gece korkuya. 
Çıkarıp atıyorum ceketimi, ayakkabılarımı 
ve on iki sözcüğe indiriyorum şu eski sözlüğü. 
Giysi dolabı herhangi bir çocukluktan söz ediyor bana. 
Tavandan biraz yaklaşmasını istiyorum. 
Tek kola ihtiyacım var 
ve yarım bir dize. 
Bir saat sürüyor bir yüzyıl. 
Siliyorum bir perşembeyi, pazarı, salıyı. 
Tasarruf ediyorum yaşlılıktan.
V 
Söyler misiniz, kimin kanıdır 
damarlarımda dolaşan? 
Cesaretiniz yok mu yanıtlamaya? 
Laboratuar analizlerinden 
yeterli bir sonuç çıkmıyor. 
Ne şu adama ait bu kan 
ne safkan ceylanlara, 
ne de şafaktan önce 
benim için toplanan yıldızlara. 
Bir hemşire sır veriyor: 
O Denizin kanı bu: 
onca köpük, bir camgöz, 
bir ada ve bir yığın esriklik!
Çeviri: Aytekin Karaçoban
<end>

<start>
Çok büyük oldu cömertlikleri.
Kaplan dedi: “Ona gözlerimi veririm.”
Ayçiçeği: “Yolculuk edebilsin,
taçyapraklarımın yolculuk etmesi gibi,
doğudan batıya.”
Deniz: “Gitsin gelsin,
yeniden gitsin yeniden gelsin diye.”
İguana: “İşte pullarım
korusunlar diye kendi ısırıklarından.”
Tuz: “Birkaç yakıcı hasreti olsun
yakıcı oluşum gibi.”
Dağ: “Ona büyük olmayı öğreteceğim.”
Kanarya: “Ona şarkı söylemeyi öğreteceğim.”
Albatros: “Ona katı temizliğimi bırakıyorum.”
Kömür: “Binlerce yıl sonra
benim gibi olacağını bilecek mi? ”
Orkide: “Ona tenimi saklıyorum; 
var mı ondan yumuşağı? ”
Yıldız: “Benim baş dönmem ona kanıtlayacak 
üstesinden gelmek zorunda olduğunu.”
Arı: “Ona iş bulacağım.”
Zaman: “Benden daha tembel olsun,
mutluluk formülümdür bu.”
Uzay: “Hafif olsun, küçük olsun,
benim olmak istediğim gibi.”
İpek: “Ona hiçbir şey sunmuyorum,
bana benzesin isterim.”
Sayı üç: “Kendini ikiye bölsün
ve yedekte korusun, ey kutsal üçlü! ”
Irmak: “Kaynağım ona, ırmak ağzım ona,
bilsin diye kan nereye koştuğunu.”
Tanrı: “Bütün gücüm ona, yerimi alsın diye.”
<end>

<start>
Tan olmak
kutsamak için tanı; 
kuş olmak
hayran olmak için kuşa; 
çimen olmak
yaraşmak için çimen yaşamına:
yitmekti sevmek
sevilende.
Yele oldum
(günaydın, kısrak!) 
Taşyaprağı oldum,
(iyi akşamlar, gelincik!) 
ve şu yassı çakıl
öteki çakılların arasında
dalgaların çarptığı.
Değişim,
artık değişmek istemiyorum:
seviyorum.
Aşk,
artık sevmek istemiyorum:
değişiyorum.
<end>

<start>
Çakıl,
demek yerine:
“Günaydın çakıl”,
imrenirdim sana
yıllarca,
kabul etmekle
konuşmayı benim yerime.
“Günaydın ozan”
demeliydin, hatta
“Günaydın çakıl”,
tanıtlamak için bana
aldanmayasın diye sözcüklerle.
Ben çakıl olduğum zaman,
daha değerli senden,
özlerdim
insan olmayı.
Biz kardeş olurduk,
ve öyle kıskanç
kıyıcı doğamızla.
<end>

<start>
Bir ozan seviyor sizi 
dişi bir meşe olmak 
hakkı tanıyor size 
yüz tapınaklı bir ırmak 
gezgin bir kuyrukluyıldız 
bir ozan seviyor sizi 
alıştırmak için sizi 
kenar mahallelerine 
siz olacak evrenin 
bir ozan seviyor sizi 
ve sorumlu tutuyor sizi 
çok uzun bir sonsuzluktan 
uysal tanlardan 
uçan balıklı göllerden 
bir ozan seviyor sizi 
ve her şey izinli size 
mutlu böcek 
kutsalın kutsalı günah 
bir ozan öldürüyor sizi 
daha çok sevmek için 
sizinle besleyeceği sözcükleri
Çeviri: Özdemir İNCE
<end>

<start>
Deniz mavi bir balık yazıyor,
	siliyor gri bir balığı.
Deniz alev alan bir kruvazör yazıyor,
	siliyor kötü yazılmış bir kruvazörü.
Şairlerden daha şair
	müzisyenlerden daha müzisyen
benim yorumcumdur,
	eski deniz,
geleceğin denizi,
	taçyaprak taşıyıcısı
kürk taşıyıcısı.
	Yerleşiyor içimin derinliğine:
yeşil bir güneş yazıyor,
	siliyor  eflatun bir denizi.
Yarı açık bir güneşi yazıyor deniz
	kaçıp giden bin köpekbalığı üzerine.
<end>

<start>
Tıraş bıçakları ikiye bölüyorlar sözcüklerimizi. 
Kimin ağzından çıkıyoruz? Evren, şafağın 
sislerinde yitmiş bir Boeing. 
Hiçbir şeyi sevmiyoruz bilgisayar çağında. 
Yıldızların gebeliğini öngörmek yeterli. 
Kapak mankeni kızlar geveze şairlere 
randevu vermiyorlar artık. Anlamak isteyenler 
dom dom kurşunu yiyecekler karınlarına. 
Ruh, çok pahalı bir köpek: sandviç atılsın kendisine! 
Özlem mühürlenmiş. Kuşkunun onuruna 
sıkıntımızdan daha uzun metrajlı bir film çevireceğiz. 
Kim boşaltacak karşılıksız gözlerimizi 
bir banka gibi? Kutsal dağ hapını içiyor 
ve hiç gebe kalmayacak.
<end>

<start>
sevgi
çılgın antiloplara bu okyanus
sevgi
zil zurna sarhoş yıldıza
gözümü çivileyen bu göz
sevgi
bize benzeyen tukanların
uyudukları bu valiz
sevgi
kendi dizleri altında sürgün olmaya
karşı çıkan bu güneş
sevgi unutuş
ve mandalina belleğimizi
kemiren bu aç sözcükler
<end>

<start>
Şiir, boğazın orta yerindeki bu ülser.
Şiir, kafatasını temizleyen bu akbaba.
Şiir, aklını yitirdiğin bu poker.
Şiir, gerçeklikten bu kaçma ödevi.
Şiir, sözcüklerin birbirini öldürdükleri sessizliğin.
Şiir, bu çığırtkan ve etobur çiçek.
Şiir, derinin altında yatan bu kızkardeş.
Şiir, en tatlı şeylere edilen bu küfür.
Şiir, sevecenliğin dibindeki bu isyan.
Şiir, görünür krallığı reddedişin.
Şiir, sana kuşku şırıngalayan bu zehir.
Şiir, ağaçları deli bu bahçe.
Şiir, artık hiçbir şey öğrenmemek için aldığın ders.
Şiir, doğduğun okyanusa dönüşün.
Şiir, senden başkası olma mutluluğun.
<end>

<start>
Listeniz o kadar uzun ki! 
Külü kendine eş edinen Shelley 
Varlığın ve yokluğun en iyi dostu Keats.
Aşkı savunduğu için katledilen Puşkin
Lermontov ve yazı tura yaşamı.
Kendini karikatürü sanan Tristan Corbière.
Bütün yüzleri reddeden Lautréamont.
Arpa ve buğday gibi biçilmiş Peguy.
Ruhu delinip ameliyat edilmiş Apollinaire.
Saçma ve başkaldırı arasındaki Mayakovski.
Divitini damarlarına banan Yesenin
Listeniz çok fazla uzun! 
Genç şairler,
bağışlayın beni
sizden iki kat fazla yaşadığım için.
<end>

<start>
sevgili filozofu olacaktı.
Sayısız görevler:
buyruk vermek yağmura göğe dönmek için,
temizlemek eski yanardağı
donuk salyalarından,
yaymak denizi yatay,
öğretmek asfalta
birkaç sevi sözcüğü,
olmayı sonunda bir çakıltaşı
yuvarlanan yuvarlanmayan.
Kül anlam taşır yalnız.
<end>

<start>
Yanardağları sen biçimlersin,
yanardağlar seni.
Leylekleri tutan sen suçlularevinde,
leylekler seni tutuklar.
Adaları avlayan sen,
etçil adalar
sen avlar
o denli uzak ki, sen kendin bile değilsin
Ey sen, karşılıklı etki.
Uygarlaştırırsın 
birkaç nesneyi: Pencereyi, gemi günlüğünü,
evini öksüzün.
Umut taşırsın
birkaç ırmağa
denize ulaşamıyan.
Savunursun birkaç meşeyi
savunurcasına dilini
yabancı bir dile karşı.
Elma sence
konuşan elma olur.
Sence uzayıp gider göçü serçelerin.
Nesnesin
düşünce onu güzelleştiren,
kavram onu öldüren.
Bu sarı boyunbağı,
ondan sorumlusun
öldürüm gibi eski bir bahçe eşiğindeki.
Sen adlandırınca
mavi gökyüzünü, denizi, yıldız yellerini,
özgürlüğünden edersin.
Sözcüklerin,
kızarmış demir yokluğun omuzunda.
Bozuyorsun
çok anlamakla.
Olacağı söylersin
öğrenildiği gibi a b c, iki artı iki.
Yeniden yaratırsın
yüreği, şu sin yazıtını güvercinlerin uyuduğu.
Yüzün yok,
çaldın onları çakmak taşından,
kısraktan, kasımpatıdan.
Saltı taşıyorsun
kendinle, bir torbada, bir kilo pirinç gibi.
Egemen olduğunu sanırsın sonsuza
bunca tüyler altında sen
tozlara saldırır toz ancak.
<end>

<start>
-okuyorsun
-yürekte bir puma
-görüyorsun
-gözlerde bir volkan
-korkuyorsun
-omuzun üzerinde bir ada
-yaşıyorsun
-yaşamak öldürmektir toprağı
-ölüyorsun
-ölmek yıpratmaktır uzayı
<end>

<start>
yazacağım bu şiiri
	bana tukan 
	kanatları gibi yumuşak
	bir ırmak versin diye
yazacağım bu şiiri
	sana bir şafak sunsun diye
	gece olunca boğazın
	ve koltukaltın arasında
yazacağım bu şiiri
	on bin kestane ağacı
	uzatsın diye tatillerini
	her çatının üzerine
	bir kuyruklu yıldız gelip otursun diye
yazacağım bu şiiri
	kuşku, o yaşlı kurt 
	sürgüne gitsin diye
	bütün nesneler
	müzik derslerini alsınlar diye
yazacağım bu şiiri
	sevmek için nasıl sevilirse şaşarak
	saygı duymak için nasıl sevilirse unutarak
	yaraşmak için bilinmeyene dokunulamayana
yazacağım bu şiiri
	memeli ya da ağaç
	hiç bir şeye mal olmaz
	öylesine değerli
	yaşamımdır bedeli
<end>

<start>
Tanrısal, sıfırın altında sen sıfırdan küçük 
Kargınmış teniyle 
Unutulmuş tiniyle 
Aldatıyorum 
Bütün kadınları 
Seni kabul ederken 
Ökçenin kabul ettiği gibi 
Ezmeyi kaldırımda bir patlıcanı 
Sana veriyorum 
Varlığımı 
Onurumu gezegenimi 
Evreni, haça gerdiğim uğruna 
Hiçe duyulan saygı 
Dişileşip gitti
<end>

<start>
Altı Karayılanlı Ormanda
kollarımla bir meşeyi sararak haykırdım:
“Öleceğim.”
Gök yanıtladı: “Beni ırgalamaz.”
Dere durmadı
ve çakıltaşı bana dedi:
“Bu benim işim degil
çünkü yüzlerce kez öldüm ben tinlamadan.”
Bana aldırmayan karınca:
“Hiçbir şey anlamak istemiyorum” dedi.
Oysa bir ot çok daha sevecen yaklaşti:
“Hâlâ ısrarlıysan, seni yeniden örtebilirim.”
<end>

<start>
Orkide canına kıyıyor senin ellerinde.
Ölüyor kalçalarını yalayan okyanus.
Neden zorla tutuyorsun içinde
beyaz arılar giyinmiş iskeletimi? 
Çürük meyvelerden bir kolye gibi
satıyorsun ekvatorumu. Bir deniz hayvanı
kabuğuyum sağ göğsüne asılı.
Küfür dersleri için hangi öğrencileri seçeceksin? 
Sözcüklerin ağır, boğazına kadar kan dolu.
Masalın cahil. Al kırbacını
ve güçsüz sözümden al hıncını.
Kadın, senin etinde kendi üzerime tükürüyorum.
<end>

<start>
Neden gözlerin yaralı, neden gövden,
neden memelerin üzgün avuçlarımda,
neden ağırsın: birkaç pişmanlık acısı,
birkaç amaçsız kar, biraz reçine? 
Bir adam orada kendi darağacıyla
dinleyen serçe sıcaklığı arasında; 
burada bir kadın, ama göze alamıyor aklı
başkaldırmayı kuşkuya.
İkisi de insancıl sözcükler yaratırlardı,
imgeler yaratırlardı, her ikisi de
ama ne yapıyorlar şimdi, artık
yalnızca bir yabanıl hayvan olan elleriyle? 
Neden kitaplar yazalım isteksizce,
neden yetinelim boş sayfalarla,
neden yaşayıp duralım
her sözün yeni bir intihara sürüklediği
düş kırığı ozanlar?
<end>

<start>
Bir ozan seviyor sizi
dişi bir meşe olmak
hakkı tanıyor size
yüz tapınaklı bir ırmak
gezgin bir kuyrukluyıldız
bir ozan seviyor sizi
alıştırmak için sizi
kenar mahallelerine
siz olacak evrenin
bir ozan seviyor sizi
ve sorumlu tutuyor sizi
çok uzun bir sonsuzluktan
uysal tanlardan
uçan balıklı göllerden
bir ozan seviyor sizi
ve her şey izinli size
mutlu böcek
kutsalın kutsalı günah
bir ozan öldürüyor sizi
daha çok sevmek için
sizinle besleyeceği sözcükleri.
<end>

<start>
Koş, bir burnu tutmaya koş.
Koş, bir omuzu ısırmaya
altı halkalı bir gözü derlemeye koş.
Koş, bir yüze, çeneye 
dokunup geçmelisin.
Koş, pazar rüzgârı,
beyaz sayfalar gibi
koyunları toparlamaya koş. 
Çıplak kollarımı aldın,
sana dolanan bacaklarımı
ve yitirdin.
Yüz buruşturmalarımı sakla hiç olmazsa.
<end>

<start>
İç geçirmelerimi satın alın.
Kuşkularımı alın.
Size bir külah yüz buruşturması mı vereyim? 
Her şeyi sattığımda
Kendimden uzakta yeniden doğmaya gideceğim
bir hintkirazıyla çok yumuşak bir öpücük 
adsız birkaç nesne arasında.
Umutlarımı satın alın.
Gerçekliklerimi alın.
Bir külah gülücük mü vereyim? 
Ben dört mevsim satarım.
Neden 
çınardan uzaktadır çınar? 
Neden
ırmağın dibinde değil ırmak? 
Neden 
duvar terketti duvarı? 
Çıktılar kendilerinden
anlamak için
benimsemek için kendilerini.
Ben de terkediyorum kendimi:
tanıyorum mutluluğu
sahte çınar,
kuru ırmak,
çok yumuşak
bir duvar olarak.
Dilinize hiç özen göstermiyorsunuz:
işte onun için
ahududularınız yılan üretiyor,
takımadalarınız kan öksürüyor,
parçalanıyor tepeleriniz
likör bardakları gibi,
güneşleriniz sakat
ve çökmüş yatakların üzerine otturmaya gidiyorlar.
Diliniz
hiç özen göstermiyor size:
öleceksiniz
ilk düzyazı bunalımı geçirir geçirmez.
<end>

<start>
Kır saçlı bir adamım
sabahleyin ateş yiyici
sürüngenlerin koşturduğu 
düşlerinden sıyrılan.
Bu adam selamlar eşini,
“Artık okşamalarımızı anımsamıyorum”
dermiş gibi.
Tartılır, traş olur, 
gözlerinin altında torbalar, boks yapar. 
Çırılçıplaktır çayını içerken:
tembelliği üstesinden gelir güvensiz gülüşünün.
Mektuplarını çöpe atar. 
Rastgele telefon eder,
bilmez kime ettiğini:
“Kusura bakmayın hanımefendi:
iyi kaynaktan aldım haberi, 
yarın öleceksiniz.”
Tozunu alır bir eşyanın.
Kimseye göstermeden
tükürür şiirlerinin üstüne.
Bir kanaryası olsaydı
yolardı tüylerini.
<end>

<start>
Her sabah  a t  sözcüğü
kalkıp yemini yiyor.
Giyip yeşil gömleğini
saban sürüyor   m e v s i m   sözcüğü.
Bir yıldız parçası için
canla başla çalışıyor
l e y l e k   sözcüğü.
Tartışıyor inatçı umutla
s ü r g ü n   sözcüğü.
Yalnızca   o k y a n u s  sözcüğü
daha özgür sayabilir kendini:
Durmadan yolculuk yapıyor
genç balinalarla.
Emeklilik hakları yoktur,
İyi davranın sözcüklere.
<end>

<start>
yırtıcı bir ufukla buluşacağım
senden söz etmek 
yalan söylemek
yenik düşmek için
mektubunu yüksek sesle okudum
gezegenin hemen yıkılıveren
on dört başkenti karşısında
sana bulutlarda doğmuş zebralar gibi
tatlı nehirler getireceğim
zehirli ve okyanuslarda
zıplayan köpekbalıklarından
daha değerli bulacağım seni
<end>

<start>
Tane
Patiskadan bir neşe alçacık penceremde
Yavaşça kapanıyor yasakların üzeri
Parmak hesabında daha acılar
Takvimlerle işi yok beyaz günlerin
Çocuktu kar, sevinçler çizerken yeryüzüne
Tipi
Güneşle geldiğin yalnız şehrimde
Hangi gece el ele verdin karla
Her güzel şeyin üstünü örtmese tipi,
Değişmezdim gül ovamı bu yalçın dağla
Seslendim gidişine -bu gürültü ne? -
Çığ
Gözlerinden koptu çığ, tam içime düştü
Dizdi ufkuma en uzak gemileri
Kolay kolay açılmazdı kalbimin önü
Bir kardelen bırakmasa kapıma kürekleri
Çalışmak iyi gelir buz kesmiş harflerime
Nisan
Nerden çıktı dedim böyle yağarken
Yeşilçamdan kaçmış bu mutlu son
Kendi şarabına kendisi ilaç atmış
Bir yere varır elbet saptığımız yol
Akşamlardır kaçağım avunma treninde
<end>

<start>
ateşi söndür, bu sesi tanıyorum
ilk dudaklar unutuyor, büyüsünü öpmenin
yağmaladık sözcükleri, korsanlık bitti
mevsimidir, gemiyi terketmenin.
durgunsun, suyum bulanık
                        terliyim, sözlerin soğuk
pencereyi açmak bazen mumları söndürebilir
bir zarf atılır eşikten,
günlerce kimse açmaz,
bir bakarsın içeri almışsın bulutları
kışı en iyi balkonlar anlatabilir
çocuksun, salıncağım kopuk
                        yalnızım, ışığın sönük
gitmek, hep gitmek sarhoş yönlere
virajlıdır bazı yaşlar, dalgınlığı affetmez
turnasını yitirmiş göç gibi darmadağın
boşuna, sağlaması hep yanlış çıkıyor aşkın
baharsın, günlerim kısa
                        yorgunum, yolların uzun
<end>

<start>
ah dedim, çünkü geçti aşkın alfabesinde
beyazlarımı giyip bir ömrü eskitmeye
cin kaçmamışken daha sihirli lâmbalardan
çocuktum suluboya bir masalın başkentinde
dokuz düş kurdum sonra, birinde kuyu
elbet ona düştüm, tanıştım endişeyle
flüt çalan şehirde buldum yolumu
güz öptü yüzümü, kuşandım yağmurluğumu
ğ vitamini çaldım şiirin kilerinden
hüznümü süzdüm suskun, oyasız bir tülbentten
ışığa çıkardım ayıplarımı, serip kuruttum
İstanbul'a sevdalandım, unutuldum, unuttum
jilet gibi kesen zamanı düştüğüm aşk mı? 
kalbimi açtım sana ötesi var mı?
-lâle devri kısaymış büyümenin-
maskeleri gördükçe şehirlerin yüzünde
neydim bu baloda ben, çıplak kral mı?
on dokuzum arsızdı ayna tuttu içime
özüm yüzüme değdi, dil isyanda kemiğine
perdeyi çabuk çektin, kapıları kapattın
rolümü sevemedim, uymadım repliğine
sana benzemedim diye bütün bunlar
şarkını başka renk söyledim diye
trenlerini kaybetmiş istasyonum şimdi
uzaklaştım ufkumdan, şaşırdım saatimi
üzgünüm, filmi başa saramam
ve diye takamam seni koluma
yirmi dokuz yaşımdı, ben onu yazacaktım
zehir zıkkım sözlerin düşmeseydi mektuptan
<end>

<start>
ırmakları sev derdi babam
göller yerine
açelya yetiştiren gözleriyle
kızıl yeleli bir attı susuzluğum
arayışım su dolu bir matara
masalını yitirmiş ankalarla
düştüğümde yollara
ırmakları sevdim baba
göller yerine
her gün değişti rengi gözlerimin
kırk odanın kapısını da
açmadı anahtarım
ama sevdiğim şapkalar taktım
Rapunzel'e kısa saçın rahatlığını anlattım
ırmaklarla uyuyorum gece
bohçamda yol
düşümde bahçe
<end>

<start>
ay battı anne, çocuklar kanıyor
sarhoş kent topluyor çekmecelerini
pantolonu yırtık uçurtmalar firarda
kim sobeler devler ülkesinde Gulliver'i?
kirli bir ırmak akıyor gönlümün ortasından
kırmızı bir turnayım göç kokan gözlerinde
aşktan düştüm anne, yazlarım kırık
nasıl söz anlatırım kalbimin ney sesine?
deniz de kesti saçlarını rüzgâra uyup
böyle olmazdı şarkı söyleseydi kül çiçekleri
öptüm dünyayı anne, yüzüme bakmadı
yanlış vadilere akıttık günahsız nehirleri
ay battı anne, her şey kanıyor...
<end>

<start>
elmayı koparırken dalını gücendirmiş
işliyor, acımasız bağ makası bu şehrin
sağım solum sobe sırların aynasında,
eski düşlere iki beden büyüğüm
keşke fark etmeseydim korkarım,
korkarım ah büyüdüm.
ateşçiydim önceden söz nargilesine
söndüm, ustasını utandıran bir sönüş
çokluğumu bitiriyor papatyasızlık
süstüm bahçeye, ansızın sustum
hiç okşanmamış sardunyanın yanında
çıt çıkarmadı ayrılık
kirliyse yol haritası kaç kere gidilmiştir? 
söylediklerimden pişmanım söylemediklerimden
kaç kişi duyar yağmurun dindiğini? 
kuşatmada çöller, küller, güç yemek tarifleri
kurtuluştur, sığınmadır, bilenler bilir
gökyüzünde
şiirlerin gen haritası gizlidir.
<end>

<start>
yağmurunu linç eden bir ülkede,
suçun damla olmaktı
çiçekli bir saksı koymak,
düzenin balkonuna
sütten kesilince sevmeler,
zenci bir hüzün oluyor kadınlığım
yeşile küs duvarlar arasında
sıkışıp kalırken sürgün veren dal
bahar, mayısına kıyar mı?
karalıyorum durmadan defterimi,
eskizimde eğreti bir Nijerya
büyük bir kaya alsam
fırlatsam kalbinize
taş taşı yıkar mı?
<end>

<start>
uzak bir savaştan aldığım
derin gül yarası
kadın olduğum için mi?
elleri çamura bulanmış kentlerin
saçıma sürdüğü kış,
buğulu camlardaki çocuk yüzlerin
seviştikçe azaldığım,
sesinden çaldığım yaz
radyo dinleyen akşamları
yatağıma aldığım
yaşlı bir haritada
ikiye bölünürse nehir
hangi ozan
depremi önceden sezinleyebilir
gerildi yay, salındı söz
kimlikleriniz
sevdiğim dizelerin cinsiyeti: insan...
<end>

<start>
yüzme bilmeyen bir kaptana vuruldum
utanma mevsiminden kalan gül kırıkları
suç işliyor kalbim ayıplanan limanda
mendile bağlanmış üç lokum bu sevincim
sevincim bir ikindi lokumları bölüşen
elleri üç kardeşin
kapı açmayı öğreniyorum sözle
yeryüzünde unutulmuş son çilingirden
lekedir kilitler evlere sürülen
bahçe kapısındaki çıngıraklar söyledi
yaşlanmış sorularla önünü kestiğim bilge
binlerce anahtar bırakıyor yüz çizgilerime
kendime söylediğim yalandan düştüm
sırı dökülmemiş bir ayna yüzün
yürüyorum tango bilmez sokaklarında şehrin
acelem var, güvercin ayağı olsam
denizde yolunu arayan şişe
yok, başka türlü rahatlamam
sana yazdığım bir mektup olsam
<end>

<start>
Say bademleri, 
say acı olanı, uyanık tutanı say, 
beni de onlara kat:
Gözünü arardım hep, gözünü açtığında, 
sana kimselerin bakmadığı bir anda, 
örerdim ya o saklı, o gizli ipliği ben, 
ki onun üzerinde tasarladığın çiy'in 
testilere doğru kaydığı bir zamanda, 
yüreğe varamamış öz bir sözle korunan.
Ancak böyle varırdın adına, senin olan, 
o şaşmaz adımlarla kendine yürüyerek, 
savrulurdu çekiçler sanki bir çan kulesi 
boşluğundaymış gibi senin suskunluğunun.
Ölmüş olan o şey senin koluna girer 
ve işittiklerin de seninle birleşirdi, 
üç olup giderdiniz geceyi katederek.
Beni de acı yap, acı yap beni. 
Bademlerden say beni.
Çevirenler: Ahmet Necdet-Gertrude Durusoy
<end>

<start>
Akşam vakitlerinde içmekteyiz sabahın kapkara sütünü
ve öğlenlerle sabahlarda bir de geceleri
hiç durmaksızın içmekteyiz
bir mezar kazıyoruz havada rahat yatılıyor
Bir adam oturuyor evde yılanlarla oynayıp yazı yazan 
hava karardığında Almanya'ya senin altın saçlarını yazıyor Margarete
bunu yazıp evin önüne çıkıyor ve yıldızlar parlıyor
köpeklerini çağırıyor ıslıkla
sonra Yahudilerini çağırıyor ıslıkla toprakta bir mezar kazdırıyor
bize buyruk veriyor haydi bakalım şimdi dansa
Gece vakitlerinde içmekteyiz sabahın kapkara sütünü
ve sabahlarla öğlenlerde bir de akşamları
hiç durmaksızın içmekteyiz
Bir adam oturuyor evde yılanlarla oynayıp yazı yazan
hava karardığında Almanya'ya senin altın saçlarını yazıyor Margarete
senin kül olmuş saçlarını Sulamith bir mezar kazıyoruz
havada rahat yatılıyor
Adam bağırıyor daha derin kazın toprağı siz ötekiler
şarkılar söyleyip dans edin
tutup palaskasındaki demiri savuruyor havada gözlerinin
rengi mavi
sizler daha derine sokun kürekleri ötekiler devam edin
çalmaya ve dansa
Gece vakitlerinde içmekteyiz sabahın kapkara sütünü
ve sabahlarla öğlenlerde bir de akşamları
hiç durmaksızın içmekteyiz
bir adam oturuyor evde senin altın saçların Margarete
senin kül saçların Sulamith adam yılanlarla oynuyor
Sesleniyor daha tatlı çalın ölümü çünkü o Almanya'dan
gelen bir ustadır
sesleniyor daha boğuk çalın kemanları sonra sizler
duman olup yükseliyorsunuz göğe
sonra bir mezarınız oluyor bulutlarda rahat yatılıyor
Gece vakitlerinde içmekteyiz sabahın kapkara sütünü
sonra öğlen vakitlerinde ölüm Almanya'dan gelen bir ustadır
akşamları ve sabahları içmekteyiz hiç durmadan
ölüm bir ustadır Almanya'dan gelen gözleri mavi
bir kurşunla geliyor sana tam göğsünden vurarak
bir adam oturuyor evde senin altın saçların Margarete
köpeklerini salıyor üstümüze havada bir mezar
armağan ediyor
yılanlarla oynuyor ve dalın düşlere ölüm Almanya'dan
gelen bir ustadır
senin altın saçların Margarete
senin kül olmuş saçların Sulamith
Çeviri: Sevil Eryaşar
<end>

<start>
Gündoğumuna bir saat kala saçlarına düşen mavi gibidir
mahmurluğun güneşleri;
bir kuşun mezarının üstünde, otların hızıyla
biterler.
Onları da baştan çıkarır, zevkin teknelerinde
oynadığımız rüya oyunları.
Zamanın tebeşirden kayalıklarında onları
da hançerler bekler.
Daha mavidir derin uykunun güneşleri: Bir
zamanlar saçının bukleleri gibi.
Bir gece rüzgârı olup, kız kardeşinin parayla
açılan kucağına sığınmıştım;
Üzerimizdeki ağaçtan sarkıyordu saçların,
ama sen yoktun.
Biz dünyaydık sanki, sense büyük kapının
önünde bir çalılık.
Beyazdır ölümün güneşleri, çocuklarımızın
saçları gibi:
O, yükselen sularla gelmişti, sen kumlukta
bir çadır kurduğunda.
Sönmüş gözleriyle, başımızın üzerinde
mutluluğun hançerini kaldırmıştı.
Çeviren: Ahmet Cemal
<end>

<start>
güz kendi yaprağını yiyor elimden: biz iki dostuz. 
zamanı ceviz kabuklarından ayıklayıp yürümeyi öğretiyoruz ona: 
zamansa dönüyor kabuğuna.
aynada pazar, 
düşte uyunan uyku, 
ağızsa gerçeği söylemede.
gözüm bir sevgilinin cinselliğine teşne: 
öyle bakışıyoruz, 
karanlık sözler ediyoruz birbirimize, 
haşhaş ve bellek gibi seviyoruz birbirimizi, 
uyuyoruz şarap gibi midye kabuğunda, 
bir deniz gibi ayın kanlı ışığında.
penceredeyiz sarmaş dolaş,kendimizi seyrediyoruz sokaktan: 
vakt erişti, herkesler bilsin bunu! 
artık çiçek açma zamanıdır taşın, 
yüreğinse tedirginlik zamanı. 
zamanıdır, zamanı gelmenin.
artık zamanıdır.
Çeviri: Sevil Eryaşar
<end>

<start>
Sessiz biri gelir de başını vurur lalelerin:
Kim kazanır? 
Kim kaybeder? 
Kim koşar pencereye?
Kim o kadının adını en önce söyler?
Adam saçlarımı bürünendir.
Adam bürünür saçlarımı başının üstünde ölüler gibi.
Adam bürünür saçlarımı göklerin bürüdüğünce o yıl aşk içreyken ben.
Adam bürünür saçlarımı kendini beğenmişlikle.
Birisi ki kazanır.
Kaybetmez.
Koşmaz pencereye.
Söylemez o kadının adını.
Adam gözlerimi edinendir.
Edinendir gözlerimi kapandığı an kapılar.
Bürünür gözlerimi parmaklarında halkalar gibi.
Bürünür gözlerimi safirden ve şehvetten parçalar gibi:
güzden beri erkek kardeşim oldu adam; 
sayıyor günleri geceleri.
Birisi ki kazanır.
Kaybetmez.
Koşmaz pencereye.
En sonuncudur söyleyecek o kadının adını.
Odur sahip olan söyledeğime.
Taşır onu kollarının altında bir bohça gibi.
Taşır onu hani saatler taşır ya en kötü saati.
Taşır onu eşikten eşiğe, fırlatıp atmaz asla onu.
Birisi ki kazanmaz.
Kaybeder o.
Koşar pencereye doğru.
Odur en önce söyleyecek o kadının adını.
Başları vurulmuş laleleriyle.
<end>

<start>
Uyumuyorduk artık, çünkü hüznün saatiydi yatağımız
ve birer değnek gibi büküyorduk akreple yelkovanı,
ve onlar hızla yaylanıp kırbaçlıyorlardı zamanı
kan gelene kadar,
ve sen, gittikçe bastıran günbatımıyla konuşuyordun,
ve ben, on iki kez sen diye seslendim sözcüklerinle
ördüğün geceye,
ve gece açılıp, öylece kaldı,
ve ben, bir gözü onun kucağına bırakırken, ötekini
senin saçlarına taktım,
ve ikisinin arasından açık damarı uzattım fitil yerine-
ve genç bir şimşek, yüzerek yaklaştı.
Çeviren: Ahmet Cemal
<end>

<start>
Bu gözüdür zamanın. 
Yedi renkli kaşın altından 
şaşı bakan. 
Korla yıkanmış göz kapakları 
Göz yaşları ise olmuş buhar.
Süzülüyor kör yıldız ona doğru 
eriyor sımsıcak kirpiklerde, 
ve ölüler 
gonca verip çiçek açıyorlar.
<end>

<start>
Dünyanın ucunda bir gül açılmış
Efil efil esen yele merhaba
Karanlığın sonu bir ulu şafak
Sarp kayadan geçen yola merhaba
Gün be gün yüreğim ulu yalımda
Engel tuzak kurmuş bekler yolumda
Zulümlerde işkencede ölümde
Bükülmeyen güce kola merhaba
Acıda kahırda çekmiş geliyor
Güneşten boşanmış kopmuş geliyor
Bir ışık selidir sökmüş geliyor
Nazım usta coşkun sele merhaba
Alınacak Anadolu'nun öcü
Yerde kalmıyacak çekilen acı
Açıldı geliyor şafağın ucu
Şu doğdu doğacak güne merhaba
Selam olsun dört bir yana merhaba
Akan kana düşen cana merhaba
Hesap sorulacak güne merhaba
Türküler söyleyen dile merhaba
<end>

<start>
Merhametsiz padişahlar askeri
On sene bekletiyorlar Hicaz'da
Gidenler gelmiyor elverir gayrı
Soyka Yemen yiğit koymadı bizde
Padişaha söylen yari göndersin
Bu kanunu bu zagonu döndersin
On seneyi bir seneye indirsin
Hiç mi merhamet yok Sultan Aziz'de
Gelin ömrüm geçti ben mozoluyum
Kara saçım ağ ördürdüm düzleyom
On senedir asker yolu gözlüyom
Saçım ağardı fer kalmadı gözde
<end>

<start>
Yoruldum da yollar uzak
Yüzünde sakalı tozak
Emmileri çadır kurmuş
Böğrü pınar altı sazak
Hele deliye deliye
Kahve yok vurur tülüye
Musa emmim Maraş'tan gelir
Salta kestirir Ali'ye
Celil emmim iyi iyisi
Musa emmim gölge kuyusu
Ahmet'i sebep diyorlar
Ölenler bunun dayısı
Almalı gelin almalı
Osman ağasına vermeli
Bizim oğlanın gelini
Yüce baş altın çalmalı
Veli'nin yağlığı ağlı
Söyle gelin dili bağlı
Kara çadır büyük evli
Kıvlamış babam uşağı
Gene yandım özümden
Kanlı yaş döktüm gözümden
Eğer alırsan sözümden
Teberiğin indi bize
Gene yandım ha örd gibi
Gözüm dönüyor dört gibi
Sızlattın teberiği
Eniği kalmış kurt gibi
<end>

<start>
Ey muştusuyla kanımı çalkalayan
Uluma! 
Ey kara dirim, ey seğirten mızrak! 
Göğün şimdi halkı kışkırtan bir maviliğidir
Günlerimiz geniş hüzün akıyor
Çığ sesleri geliyor boynumun damarlarından
Kelimeler hamle ediyor aklımın namlusunda
Öpüşlerim benim hoyrat bir ırmak
Bir uğultu oluyor,
bir infilak.
Kuşların cıvıltısı kanımı köpürtüyor
Bıçkın ağızlarla kaplanıyor gövdem
Daralan berzahında ömrün
umutlar, engebeler, kavlı bir şafak
ve de kınından sıyırdığım kavganın şavkı
alnıma çatılıyor
İzini sürüyorum elbet yalçın bir gebeliğin
Yaralarımı azdırıyor çürütülen güneşler
Atlarım eksildikçe dünyaya hıncım budanıyor
Bir kahramanlığı hep itiyorum dağların zümrüdüne
Yaşamak çünkü inadına
şuracığımda militan, şakrak bir hışırtı
çoğalırım çünkü ben
ter kokan başkalığımla her gün
çoğalırım şehrin balkonlarından
her gün
Her gün işte ellerim mızrak
bomba değil bana her taştan mızrak
hayatla kapışan bir
tövbe vuruşu, bir sevgi istifi
Bana can verir böyle çapalanan devrimler
Köklerimi ısladıkça daima
ellerim gürleşir
Ne şehvet ne de yeis
Kanımı daha daha çatlatıyor dilsiz topraklar
Ey büyük neşe, ey güzel yalnızlık! 
Hangi taşı kaldırsam, altında bilirim
inançlarım kıpırdanan bir cürettir
çarkların çarmıhıyla karşı karşı
kamaşan yerlerimde artık
ve aşk ve devrim!
(Barbar Senfoni’den)
<end>

<start>
Büyük sular büyük otlar gibi orda
Diyelim açlıkların diyelim hadi bir yalnızlığın orda
Yumrukların dört meleğin ve kabaran cesaretin
Ve diyelim yine hinliklerin diyelim ki sokakların
Çirkin adamların çirkin kadınların gittikçe çirkin
Çirkinleşen bir şeylerin
Kravatların dükkanların yasakların orda
Gittikçe evlerin gittikçe her şeyin daha çarpık
Kancık ağızlar gibi çarpık çarpılmış
Diyelim orda niyetler daha sinsi daha puşt
-Orda dediysem yani parklar yani çıtır kokan akşamlarda-
Kalabalık bir şey, bir alkol ve cünup
Bize kalırsa yani cünup yani ruhsuz
Diyelim çarpıklığın bir nikotin gibi yayıldığı orda
Ordadır atlarım şimşeklerim ellerim
Orda işte benim kılıçlarım
Orda yüzüm orda yani
İntikam gibi taşıdığım diyelim sipsivri bir şey
İtliklere ve zulme karşı taşıdığım
Kötü akan sulara namussuz düzenlere
Bir ebabil kanadında diyelim öyle diyelim kan revan
Bu taşıdığım yüz taşıdığım barbarlık taşıdığım hınçlar
Aşkıma kargaşa için hıncıma daha bir kuvvet
Daha bir hem cesaret
İki kaş iki gözüm bir haklılıksa ancak
Diyebilirim çekinmeden böyle hınç intikam hınç intikam
Ancak o vakit sökün eden yalınkılıç bir devrim iştahı yani
Yani alkolü durdurmak
Ve bende bir hakkı tutup kaldırmak hevesi
Doğrulsun diye mi diyelim halkın yumrukları
Yumruklarım öpüşlerim ve kalbi yoran esmerlikler
Yüzümü şehre bir bıçak gibi sürte sürte
Bilediysem diyelim ki niçin
Orda burda yani öyle yani durmadan 
Gürül gürül otlar sular gibi büyüyüp ben
Çatlayacak bir giz mi yoksa bir umut
Kara bir şeydim sanki durup bir bomba
Yani bir besmele
-Neden olmasındı kalbimiz bir, evet bir bomba? -
Kanımda dolaşıyorken dupduru bir göğün maviliği
Benim sürü sürü benim orda burda köpürttüğüm
Ağzıma bir iman harareti gelmişse yani gelince birden 
Dedim ki yani merhamet yani pislik değil
Kılıcımda siper kazan bir rahmet
Dedim çünkü bu gittikçe azgınlaşan gaflet
Arsız, kıllı bir haşerat mıdır, soyumuzu kırıyor
Dedim o halde ordan oraya taşısam
Bir yüz yani bir hamle bir hücum
Taşısam mı diye mi niçin yani kanlarım korkularım
Ateşten gömleklerim mi yani buralarım yani alışılmadık bir şeyler
Hışırtılı bir patika gibi bulutlara çarpa duran akışım
Dağlar gibi yahut hızlı hızlı akarsular ovalar
Orda burda yani durmadan yani muhakkak
Bir bildiri bir hamle bir ıslık gibi saçılan tohumlarım
Bu yırtıcı, bu başka başka
Saçılan yani gürül gürül yani seferber tohumlarım
<end>

<start>
I
Kulaklarım açık, geliyor kan
Oturduğum koltuk, tuttuğum savaşlar
Damla damla kan
Hatırlıyorum birden damarlarımda hızlı koşan bir kan
Bir gün, bir yerde, ellerim ufakça
Her yanım kör duvardı, ellerim ufakça
Paldır küldür adamlardı birden ki dört köşe
Dört köşe bir karanlıktı her yanım
Bu düzenler, bu adamlar dört köşe
Geldilerdi üç beş gölge üç beş hayalet
Bir gün, bir yerde, zehir zemberek
Emir kulu adeta üç beş zebani
Geldilerdi duyulan hünerleriyle
ZALİMİN ÖF DEDİĞİ YERDE KAN
BAK Kİ TOPAK TOPAKTIR
BU CAN BU KAYBOLMA HİSSİ
Ne desem topak topak öyle durmayan bir şey
Bir şey işte sımsıcak bir şey ki adı konmamış kurşundur
Bir şeydir putları kahreden bu sessizlik
Kan var çünkü yarimizin alnında*
Kana karşı ağırlığımızca kan
Kardeşlerim benim çarpışarak Asya’dan Avrupa’ya
Elbet kan elbet istiklal
Irmaklar gibi vuruyordu nabzım
Adamlara karşı bende taze, topak topak kan
Avuçlarım morarmıştı elbet, kalbim sağlam
Yerindeydi tekmil dua eden azalarım
Direndikçe çoğaldım direndikçe bir güzel
Üstümde yalın kılıç bir kahramanlık
Dört köşe geldilerdi adamlar her yanım karanlık
Püsürükten adamlardı yahut kirli sakal, dört köşe
Dört köşeydi her şey, dört köşe gel, dört köşe dur
Dört köşe bir asayişti, sandılar dört köşe berkemal ortalık
Cuk oturuyordu, desem ite köpeğe  artık bay dört köşe
Kuş beyinli adamlardı geldiler dört köşe
Hey gidi devlet babaya rahmet
Bende güya bir keramet aradılar, bir şey söylemedim
Bende korku, bende boşuna bir namussuzluk
Vatan millet dediler zincirler şaklatarak
Üzerimdeydi benim ağır kalmış bir kahramanlık
Dört duvar bir devlet gibiydi lakin her yanım siyah
Bir küfür, bir alkol, bir cinayet kadarınca siyah
İtip kakmalar, muştalar, uzayıp giden saniyeler
Püsürükten adamlar ve lambalar bile siyah
Siyah dediysem anlayın beyhude bir hoyratlık
Siyah dediysem içinde bir damla kan
İçinde siperlerim içinde kıyametler
İçinde Allah’ın rahmeti buyruğu cemali
Zümrüt hevenklerim
İçinde bencileyin damla damla bir dirim
Büyür ha büyür
Göğsümde ansız gümrah bir çarpıntı
Bir çatlayış, ıtır kokan besmele
Mesailere karışan tiz şakırtı benimle
Bana sanki ateşten, şanlı bir gömlek
Böylece bir hız, bir soyluluk
Uluma gibi bir şey
Geliyor bana dupduru bir cesaret
Kulaklarım açık, geliyor kan
Oturduğum koltuk, tuttuğum savaşlar
Geliyor sakallarım, geliyor intikam, geliyor namus
Geliyor erkeklik
Yeminlerim, yumruklarım, güm güm gümleyişler
Geliyor saf tutan kelimeler
Caz, nefret ve intikam
Işıyarak boğazımda şahan bir ağrı
Bir rüya, bağıra bağıra bir devrim
Geliyor arkadaşlarım
Geliyor içimde damla damla
Bir hücum
Kızım diyor ki geliyor damla damla kan
Damla damla bir hücum
Bu yağmur, bu yıldızlar damla damla
Bu korkusuz yaşamaklar
İçime çabucak çöreklenmiş
Bu muzaffer ahtapot
Aklımı hoplatan kahkaha
Bende bir fütursuzluk
Bende bir kan damla damla
Ben ki neyim, ben ki damla damla
Buğulu bir şelale belki
Ama melek değilim
Melekler diyor uyumaz ki baba
Ben melek değilim babacığım
Ben değilim, bende bir fütursuzluk
Bende bir kan damla damla
Sen bana bir huy bir istikamet
Diyorsun ki kan aşka berekettir
Zalime bedel, mazluma hayat
Bendeyse bir asi tabiat
Şiir gibi kanı dürten bir şey
“Yüreğinin götürdüğü yere..”
Diyendir git
Bende bir ses bir toz hali babacığım
Bu kıpırdayış, bu çat çat, bu yağmur misali
Bu dans, bu müzik, bu koyu uğultu
Bu senin kader dediğin şey
Teşbihte hata yoksa damla damla şakımak
Bu Nefret, bu Ceza, bu kıvranışlar
Damla damla içimde bir şey
Bu diyorsun bir hücum, bir kan
Mükemmel diyemem bu, ama güzel
Mükemmeli değil kaderimi arıyorum babacığım
Çünkü güzel
Çünkü kanım güzel bir taş gibi fırlıyor
İçerimden
Hiç mükemmel olmamışım
Hiç aptal, ama hiç mükemmel
Hiç uslu akıllı, hiç maşallah
Derdim olmadı hiç mükemmel karneler
Ne de mükemmel arkadaşlar, çünkü bende
Durmadan bir fütursuzluk
Geliyor damla damla bir şey
Rep gibi oynak, rep gibi hızlı ve çabuk
Sallandıkça ben geliyor
Marşlarla geliyor, türkülerle, yürüyüşlerle
Bu kan akıttığımız bayramlarla
Açık duran saçlarım, kıldığım namazlarla
Geliyor içimde damla damla
Bir hücum, bir cesaret
II
Gelsin ey gözümün bebeği, gelsin replerin
Gelsin muştulayan kan
Gelsin gelmekte olan
Hızlı ve sağlam, hızlı ve büyüyerek
Türkçe’ye can verecek
Gelsin kelimeler gelsin ırmakların
Gelsin daha bir sana cesaret
Gelsin aklı kaplayacak kuvvet
Gelsin sebepli ateşler gibi kavuran bir taşkın
Kollarıma doğru bir çığ, bir neşe, bir yakınlık
Allah’ın merhameti, kudreti, büyüklüğü,
Gelsin hayretler vererek
Damla damla kan, damla damla kahramanlık
Haklar haklılıklar süngülerimiz
Gelsin repler gelsinler rap rap rap
Terksinde yabanıl bir maviliğin
İstiklal gibi gelsinler erkeklikler
Gelsin savaşma hakkımız gücümüz
İnsanlık idrakimiz
Kanımıza hızlı hızlı bir ahenk
Masaya gelsin yine en sessiz çaylar
Gözümüze fer, kalbimize sağlamlık
Gelsin hakkı yenilen cümleler
Helal yiyen işçiler, çığlık atan duyarlık
Göz hakkına, burun, kulak
Ve vuruşmak hakkına
Gelsin eğik duran dilenciler
En ferah ışıklarda
Gelsinler gamze yapan güzel
Nazlı kızlar
Sivrilmiş kargılar, ateş basan kaygılarım
Gelsin çat çat
Geldikçe çatlatan şeyler
KULAKLARIM AÇIK, GELİYOR DAMLA DAMLA 
GELİYOR HIZLI KOŞAN BİR ŞEY
DAMLA DAMLA KAN, DAMLA DAMLA HAYAT
GIRTLAĞIMDA BİR HÜCUM
*Her şeyde biri, birde her şeyi
gören ariflerden olsa idik, veyahut şaire
yalan sözün yakışmadığını bilmeseydik
Cemal Süreya’ya eşlik ederek diyebilirdik:
“Kan var bütün kelimelerin altında”
<end>

<start>
Bir dağı yırtarak çoğalan ırmak gibiyim kanayan bakışlardan
Bozgunlarda kırıla kırıla büyüyen bir kanat sesi
Göğsümde soluk soluğa atların kavuran nefesi
Lal olmuş sesiyle anıların yürüdüm
Bir fecrin tuvaline düşler çizerekten hep
Dolandım gözlerimin ateş tünellerinden
Şakağımda gecenin ıslıklarıyla
Ne deliren bir karanfil ne kösnül yangınlardı sürükleyen
Batıp çıkan yelkenlerdi ne yapsam
Ay ve fırtına kırıklarıyla hep içimde
Sular dondu böyle kül kokulu bir küheylan alevinde
Geceyi teyellerken nabız seslerim
İçime açılan kar çiçeği bir atlastı
Yankılandı birden gizemiyle yağmurun ve susuzluğun
Kirpiğime acının kırağısı
Büyülü acılar üşüşürdü rüyalarıma bir ayın gelgitiyle
Üşürdü sesim düşkıran mevsimler boyunca
Ürkünç dalgalarla çarpıyordu göğsüme moraran duyarlıklar
Ufkun dibe çöken tortusu gibi batmış tekneler birden
Devinirken kumdan kalelerde utangaç kokusuyla
Savruldu oradan oraya toz duman içinde yüreğim
Sonra denize dökülen lavlar halinde
Hem köpüren bir zehir hem suların yürüyüşüydü susuşum
Zamanı boyardı kan, ah al kan ellerim
Baksan zifiri bir karanfil açardı durmadan
Baksan yüzümde fırtına sonrası bir kül kaldı
Ne mavi sular ne eylül halkaları
Kumçiçeği büyüten bir ıslık belki kaldı
Karanlığa bürünmüş hüznün imgesi bir de
Bir yaranın umutlarla kanayan ağzında
Eriyen kar depremleri günlere mevsimlere
Köpüren akşam, uzağa dökülen yıldızlardı birer birer
Döküldüler ağır ağır kırmızı kırmızı
Kanamalı bir göğün yaprakları gibi
Döküldüler savrula savrula
Kalbim alanlara gömülü bir fitilin ucunda
Atlasına bürüne o sürgün uğultusu
Bir gök ağrısında kuş telaşlıyla ah
Paslı bir bıçak gibi kaldı susuzluğum
Yollarda bozgunlarda ateşlerde
Çığlıklar halinde ufkum hayallerim
<end>

<start>
En yaban en kuytu yerlerinden soluduğum hayatın
Alnında kör bir bıçağı gezdiren ben
Sarsıcı derinlikler çizerdim boşluğa
Kirpiklerimden süzülürdü ay benekli kelebek
Uzayan sakallarımla bakışımlı
Sol yanımda açardı birden kuşluk çiçekleri
Yaralarımı kanatarak mavi poyrazla hep
Ve toprağa kabartıp ölümün kapkara saçlarıyla
Alevlere tutunurdu göğsümde balkıyan tan
Kalbim, o derin uğultu hızla akardı
Vahşi bir kök gibi kadim ırnaklarda
Oysa günün irin kokan ağzıyla sokaklar
Bükülen bir karanfil aksi içinde…
Ağır ağır gemilerini yakan ıssızlık
Kuş çığlıklarını geçiriyordu ateşin çemberinden
Hayata en harlı parmaklarımla çünkü dokunurdum ben
Ürkünç, kuytu ve sanrılı yerlerinden
Bunun için göğsüme saplı o cam parçası
Bundan işte çıldırırdı sarnıçlarım gök gürleyince
Damarlarımda sürgit patlamalar gibi
Denize dökülen bir karanfil karanlığı
Yakut kanatlı öfkesini vuruyordu içime
Ve tutuşurdu ansızın gecenin bütün susuzluğu
Sırılsıklam büyülerdi o göçebe suskunluk
B,ir yaranın ağzıyla kanırtılmış düşler
Sıçrasam gövdeme, uzansam ateşin çitlerinden
Ağır balçıklar saplanırdı sesime
Hayat en yaban yerlerimden yankılanırdı böyle
Yürüyünce ben yürüyünce ırmaklar içime
<end>

<start>
-İlk Sağanak-
Sen uzaklara bürünen
Güzün  yaslı evladı ey
Dilimde senin için bir şimşeğin kavı
Senin için terkisinde kan taşıyan rüzgar
Hançer sesli karanlık
Göğsümde güneşten bir çarpıntıdır
Tunç bir nehri çağırışım senin için
Yağmurdaki azamet
İçinin  buzları erisin için erisin için
Bir atın şakaklarına oyulan keder
Yırtıcı bir bahar hazırlığı senin için 
Şiddetim sırrım kardeşim
Dinle bak!
Acıya mıhlanmış bir seferi
Bir deniz tiryakisiyim kavimsiz topraklarda
Ardımda barbar düşlerin  kırbacı
Sadağımda zifiri bir kin
Yumruklarım belki epik ibrişim
Ölümcül bir tozum şehrin surlarında
Yitik sözlerin kuyusu
Ben ki kaç bıçağa sürülmüş bir susuzluk ah
Ay kümbetlerinden
Sanki dokunaklı bir heyelan
Bir bağbozumu renginde vuruyor yüreğin 
Avucunda depremli bir ömrün kabzası
Göğsünde vurgun kırıkları var bilirim
Gide gide bir yalnızlık üşümesi
Gide gide uçsuz umarsız ey
Parçalanmış yüreğin encamı
Katran bir  çırpıntısın orda
Amansız sivri kargılarla sen
Göğü alazlayan bir  sis tomurcuğu
Gibi birden gibi belki gibi ürkütücü 
Bir  çöl ifritiyle göz  göze
Kendin için terli bir telaştın sen
Sendin o  damarları zonklatan kıymık
Bir yağmur tazeliğinde açılan yara
Ürkünç sorular halinde
Kendinle dişe diş göze göz
Geçitsiz
Bir yangın tenhasıydı seninki
Yanınsıra büyüyor
Aşkın oymağına yeminli bir ırmak
Kundağında ateşin
Akik nefesler, tekmil ürperişler
De ki bir bozguna bulanmış
Zakkum kardeşliğin adına
Sürgün süren anafor
Kalın bir sisin
Gırtlağında:
Bir deniz sesiyle şimdi! Sözler
sözleri eşeliyor. Geceye
saydam mührünü vuruyor  ay:  Aşki
kıpırdayışlar için. Sen ki ruhumun
yaslı atlısıydın çünkü ve  karaşın
hayallerin.  Bir yağmur kuşu yüreğine
vurup durmaktadır öyle.  Ağır ağır
beliriyor külün haritası. Ne yapsan
göz gözesin   yollar serabıyla.
Söyle madem  vakti dişleyen ihtilal
nedir? Nedir içimizi  acıtan
gerçek? İşte asıl mesele! 
Kaçış yok, yok elbet, her şey
mahşeri bir düğümdür artık.  Ki gök
ağusunu
gövdenin lav gibi kusuyor 
içimize.. Bu kirli, yapışkan hayatın
ortasında. Bil ki herkes 
herkesin kurdudur burda. Kabuslu
bir savruluş içre: İblis
yüzlü o mel'un, o sefil inkar...Çarpar
kösnül devimlerle işte solgun
gövdemize. Birden
dilsiz bir uçurum halinde kalırız 
kendimizde. Tam da budur bıçağın
parladığı yer. Gün de doğar buradan,
çağın meseli de. Ey zümrüt yakamoz,
isli bir unutuşun kuytularında
biriken öfkesin böyle. Yaşamak hüner değil
asla, enkazını
göğsünde kurşun gibi taşımadıktan sonra.
Bunu bilir, bunu söyleriz artık.
Hüküm giydik bunun için
SİYAHA.  Aşka yok başka 
menzil. Bilemez güzün gizini
hiç yangın görmemiş kimse.
Toprağı mayalayan kan sesleridir
şimdi akıp duran İKSİR. Sürüyor gecenin
namlusuna bir ebabil  çığlığını
AKKOR
TUTUŞAN BİR IRMAĞIN YÜRÜYÜŞÜYLE
DAMARLARINDA
Kemiği kanırtıyor ah bengi bir
titreyiş. Cengin demek başlıyor  gececil
mahşerinden.  Gövdeyi kuşatıyor
a k k o r  d i p l e r
ve ç ı n l a y a n  o r m a n.                        
Çarpışıyor usun burgacında
kan ve irin ve çılgın
bir imgelem. Hep mi hiç mi? 
Hala çığlığını emiyor
o ifrit sünger. Ve hala 
sürüyor  ürkünç medd-ü cezir.
Oysa dokunsak patlayacak
bir mayın gibi durup duruyor yüreğimiz
bağbozumu aralığında.  Binlerce pırr
sesi damlıyor içimize cesur
kuşlardan. Bu değil miydi bizi
durmaz kılan isyan. Öyleyse
acıya inanmak, acıyı
kuşanmak gerek.  Budur çünkü hayata
kaynak olan mağma: Bizi biz yapan
ö z ü l k e! Burda dur, çatlayan
bir tohumun şavkıyla şimdi.
Dur kendine açılan
bir yırtılışın sesiyle. Kök sal
geceye ey kan
ey umut. 
Yürüsün  YAŞAMANIN ADIYLA balkıyan neşter.
Dişle hep dirimin kabuğunu
sen.  Hem çöl ol,
hem çölde bir kuyu.
Hüznün rahlesinde her söz
çıkrık
sesli bir alevdir,
unutma! Ve sür
acının izini tastamam
bir öfkeyle ey, haydi sür
bir ıslığın  ardısıra tutuşan 
gözlerinin ferini.
Ve şakaklarında bak
Katran bir kuşun benekleri
Hayatta acemi, kavgada mahir
Budanan bir sancıydın sen kül seslerinde
Bir yanın devrik, ıssız duyarlıklar
Bir yanın puslu bir infilak
Göğü ıssız bir hançer gibi
Çizip duruyor kuşluk sirenleri
Yaşamak senin'çin
Şimdi uzun bir secdeye kapanmaktır  öyle
Nemli haykırışlarla birden
Öyle kavi
Öyle keskin
Doğmak için suların mahşerinden
Toprağı yağmurla hep tavaf eyle
Umudunu döğe döğe
Aklın balyozuyla
Orda simlenmiş bir ufku kuşan
Tekrar olmasın için  yollar
Sen ki kendine güzel bir ayna
Tılsımlı bir yalnızlık ol
Nereye baksak  sisli bir uçurum çünkü
Gövdende gürbüz sancılarla yankılanır
Yüzüne hışmını simsiyah vurdukça vurur
Bir sabır imbiğinden
Geçirir gibi alazlanan telaşını
Harfleri temize çekerek sanki bir bir 
Savaşkan, uzun nefesli bir üfleyişle
İçinde vahşi bir rüzgar
O kan birikintisi
Zorlu patikalar üzre
Başlıyor seslerin  kabzasına yürümeye 
Şehrin belki de çürümüş yüreğine
İz sürüp göz şaşırtarak

Şaşırtarak
Geçiyor  hiçlik saatleri
Göğsünde  yakut bir kuşun
Amansız vuruşlarıyla
Tik tak tak tik tak
Çağın hücrelerinden
Mosmor sürüyor sorgu
Sisli ibrelerde henüz
Kanırtılmış bir göz yumağısın sen
Bakışlarında daha
Gri bir ay yuvarlağı
Ve taşıllaşmış
Bir hissizlik gibi orda
Sürüp giden yıkım
Güllerin içi
Şehrin sarnıçlarında
Birikip uluyan bir küfür gibi
Gitgide kararıyor her şey
Sürüyor görklü yolculuğumuz bizim
Bıçkın dalgalarla
Çarparak gecenin bordasına
Kinle  ovalanıyor hayatın kiri 
Boşluğa savrulan kelimeler
Yüzünün kuyusunda şıp şıp
Çünkü damlayan  bir Yusuf sessizliği
Kanında esrik hayallerin hışırtısı var
Kavlı çarpışlar için
Hayatın peşrevinde
Asi ve AŞKIN RİTMİNDEN
İHTİLAL KOKULU BİR YÜRÜYÜŞ 
VURUYOR RUHUMUZUN  DERİNLERİNE
Seni  her vakit tazelenen
Nefretinden tanırım şimdi
Bir yalnızlığa çivili
O güzel görünmez nefretinden
Tanıyorum  çalkanan yüreğini
Terli yamaçlar gibi
Soluğun böyle alev alev
Akıyor yitik yazların deltasına
Sürgün bakışlar burcunda
Hıncım hıncına kardeş
Dirimin şimşeğini övüyoruz yine
Aynı sulardan içiyoruz seninle
Düş sarnıçlarında biz
Böyle tenha
Ve  kızgın birike birike
Köpüren deniz sesiyle
Tenhada gide gide
Okunan bir vasiyet gibi
Kavlimiz uğulduyor nihayet
Uğulduyor kardeşliğin dili
Kadim bir sırrı heceleyen
Kan gibi hava gibi
............
Kül sürgünleriyle
Sen enkazında büyüyen ey
Sen kendine artık
Demek ki bir yangın böyle
(Bir Yangın Tenhası’ndan)
<end>

<start>
1.
Güz hatta bir söyleşiydi uzayıp giden
Anısıyla bir melalin varıp varıp didiştiğimiz zaman
Kanla mühürlü bir bozgun sonrası
Hüznün gizine toz duman sarınıp giden
İnceuzun bir yokuş gibi içimizde
Küreklerimiz gecenin miladına doğru çekilirken
Kıyıya vuran belki bir acemiyiz
Hayatı pür bakışlarla emziren
Belki bir güzelliğiz, metruk hayallerin gergefinde gene
Ruhumuzu morartıyor boyuna ah kancık devran
2.
Sencileyin bağrımda sağlam taşkınlar dolanıyor
Ki yürüyüşümüz aşk için doğrulttuğumuz bir namlu bir patikadır
Yalnızlık sende elbet  kansı bir çekirdektir
Açlıksa tunç sesli en güzel bir kahramanlıktır
Düğüm düğüm tuttuğum ellerinde tuttuğum bir öfke vardır
Bir kader bir isyan bir intikam gibi vardır
Göz bitiği düşler ve ateşler halinde
Kararlılığımız itliklere karşı büyüttüğümüz bir attır
Dirime umuda savaşlara büyüyen
Ve ince ince terleyen bir attır
<end>

<start>
XIV
Selam Oza, evde, geceleyin
Ya da uzakta bir yerde, neresi olursa olsun,
havlarken köpekler,yalarken kendi göz yaşlarını
Senin soluğundur duyduğum ses.
                 Selam Oza!
Nasıl bilebilirdim, sinik ve gülünç
Bir kişi gibi, ürkerek giren bir göle,
Gerçekte korku olduğunu aşkın, söyle? 
                Selam Oza!
Ne korkunç, bir başına düşünmek şimdi seni? 
Daha da korkunç,bir başına değilsen oysa:
Şeytan öylesine doyumsuz bir güzellik vermiş ki sana.
                Selam Oza!
Ey - insanlar, lokomotifler, mikroplar
Gerin kanatlarınızı elinizden geldiğince ona.
Harcatmam onun, dokundurtmam kılına.
                Selam Oza!
Yaşam bir bitki değilse aslında,
Neden dilimliyor, parçalıyor insanlar onu
                Selam Oza! 
Ne acı bu denli geç rastlamak sana
Ve böylesine erken ayrı kalmak sonunda.
Karşıtlar getiriliyor bir araya
Bırak çekeyim kahrını ve acını kendime
Çünkü acılı kutbuyum mıknatısın ben,
Sense sevinçli. Dilerim sonuna dek kalırsın öyle.
Dilerim hiç bilmezsin ne denli hüzünlüyüm.
İnan, kendimle üzmeyeceğim seni.
İnan, ders olamayacak sana ölümüm.
İnan, yük olmayacağım sana yaşamımla.
Selam Oza, dilerim ışıl ışıl kalırsın hep
Bir sokak fenerinden sızan bir ışık gibi.
Suçlayamam bırakıp gittiğin için beni.
Şükür ki girdin yaşamıma.
Selam Oza!
Çeviren: Mehmet H. DOĞAN - Turgay GÖNENÇ
<end>

<start>
neden çekip gitmiyoruz kıyılara
sıkıntılı yorgun ve bitkin
bir gece yarısı tam çekilme vakti denizin
tuttum yaratıcılığı övdüm, oza’dan sözettim dostlarıma
birden bir kuzgun belirdi, kesti yarıda sözümü
çakmak çakmaktı gözleri ve korkunç kara
dedi kuzgun: “kim ipler be bunları! ”
“ey kuş! ” diye bağırdım
“inan yıkıyor beni senin bir insan yerine kuş olman..
katılsaydın bu mutlu işte bize
katılsaydın ikiye bölmeye yeryüzünü”
dedi kuzgun: “kim ipler be bunları! ”
“neler olmazdın düşün bir kez, büyük akıl hocası
deneyci ve makinaların tanrısı
tunç içinde yaşardın ey büyük yaratıcı
gözbebeği dünyanın, düşün bu yüce şansı”
dedi kuzgun: “kim ipler be bunları! ”
“dev makinalar yapardın
kurardın demokrasiyi ne güzel işlerdi ya hani
kurtarırdın gereksiz kral ve kraliçelerden dünyayı
yok edip o fosilleri”
dedi kuzgun: “kim ipler be bunları! ”
“ya da bir gün,” dedim
“uzaklarda ufacık bir kulüben olurdu da
incecik parmaklarıyla kirazlar yedirirdi bir kız sana..
öylesine bir yer övgüden yergiden uzak”
dedi kuzgun: “gel bir budalalığı,
sensin, varsa eğer yeryüzünün tek tutsağı
özgürsün, ama yok özgürlüğün özgür görünsen de şimdi
yarışa kalkmışsın son hızla o güçlü arabayla
ama bak direksiyonu yok ki
oza roza ya da bilmemkim yosması
ve bütün bu değişimler ne baş belası
toz toprak çamur olacaklar günün birinde
yaşam kısa öyleyse kim ipler be bunları! ”
nasıl anlatabilirim şu şom ağızlıya
yalnız ilençli sözlere açık olmadığını ağzımızın
capcanlı dudaklarımızın güzelim dudaklara
ve serin sularına da değeceğini bir ırmağın
yaşamak ne büyük bir mucize
ama nasıl anlatırsın bunu yaşamasızın birine
belki de anlatırsın
ama kim ipler bunları be!
<end>

<start>
Selam Oza, evde, geceleyin
Ya da uzakta bir yerde, neresi olursa olsun,
havlarken köpekler,yalarken kendi göz yaşlarını
Senin soluğundur duyduğum ses.
Selam Oza!
Nasıl bilebilirdim, sinik ve gülünç
Bir kişi gibi, ürkerek giren bir göle,
Gerçekte korku olduğunu aşkın, söyle? 
Selam Oza!
Ne korkunç, bir başına düşünmek şimdi seni? 
Daha da korkunç,bir başına değilsen oysa:
Şeytan öylesine doyumsuz bir güzellik vermiş ki sana.
Selam Oza!
Ey – insanlar, lokomotifler, mikroplar
Gerin kanatlarınızı elinizden geldiğince ona.
Harcatmam onun, dokundurtmam kılına.
Selam Oza!
Yaşam bir bitki değilse aslında,
Neden dilimliyor, parçalıyor insanlar onu
Selam Oza! 
Ne acı bu denli geç rastlamak sana
Ve böylesine erken ayrı kalmak sonunda.
Karşıtlar getiriliyor bir araya
Bırak çekeyim kahrını ve acını kendime
Çünkü acılı kutbuyum mıknatısın ben,
Sense sevinçli. Dilerim sonuna dek kalırsın öyle.
Dilerim hiç bilmezsin ne denli hüzünlüyüm.
İnan, kendimle üzmeyeceğim seni.
İnan, ders olamayacak sana ölümüm.
İnan, yük olmayacağım sana yaşamımla.
Selam Oza, dilerim ışıl ışıl kalırsın hep
Bir sokak fenerinden sızan bir ışık gibi.
Suçlayamam bırakıp gittiğin için beni.
Şükür ki girdin yaşamıma.
Selam Oza!
<end>

<start>
Gel Zoya, açıkça konuşalım seninle 
Yollarımız ayrılacak nerdeyse; 
Farklı yollara uzamasın yollar bir, 
İnan, sonun başlangıcı geldi demektir.
Anımsar mısın Dubna’yı, ak kundaklar içinde, 
Anımsar mısın, hani piyano çalıyordun sen 
Anımsar mısın, birden başını çevirmiştin klavyeden 
Nasıl da bomboştu, yüzün, ne denli beyaz 
Bir şey öylesine yitmişti ki yüzünde 
Bir şey, artık kimseler yerine koyamaz.
Çok şeyler gördüm geçirdim: yağmurlar, gökkuşakları 
Ufuklar kararırdı geçerken adım 
Ve dostlar bana ihanetten nasıl da zevk alırdı 
Ben bile bıkmış usanmıştım kendimden 
Ama tüm bunlara karşın sen hep sen kaldın.
Anımsar mısın son şiir okuyuşunu, elveda der gibi? 
Aşağılar, bağırırken onlar, sendin koşup gelen yanıma; 
Eğer varsam bugün, ne derlerse desinler bana, 
Gönül borcum da sensin, yüzkaram da
Acılar bir yalaz gibi sardığında gövdemi, 
Bir suya atlar gibi daldım Riga’ya, 
Dibindeyken suyun, soluğunla yaşattın beni, 
İnce bir başak sapından, sapsarı, saçların gibi.
Kilometreler ayıramaz insanı, inan, 
Birleştirir telefon telleri gibi; 
Ama milimetrelerse ayıran, 
Bağışlanmaz bir yazgıdır bu, beterin beteri.
Gerçekse acıların yakınlaştırdığı bizi, 
İstemem kurtulmayı onlardan; 
Ve diyelim ki sensin, ben değil 
Dertlerin gerçekte izlediği.
Kendileri güvende değil ki bizi kurtaranların; 
Ne çileler, ne üzünçler umurumda, 
Bil ki tek düşüncem, yarın 
Koruyabilmek seni kendimden fazla.
Sen misin değişen, 
Yoksa ben mi? 
Bütün geçmişimizden, geçmiş yıllardan, 
Bir zamanlar biz olan o insan gölgeleri 
Hüzünle el sallamaktalar bize şimdi.
<end>

<start>
Telefon kulübesinde titriyor bir kız
Büyük mantosunun içine gizlemiş
Gözyaşlarının dudak boyasına
Karıştığı yüzünü.
İncecik avuçlarına hohluyor
Parmakları buz tutmuş.
Bir başına dönecek evine
Buzlu sokaklarda.
İlk buz. Buzun ilk tutuşudur.
Telefon cümlelerinin ilk buzu.
Donmuş yaşlar parlıyor yanaklarında
Gönül kırıklığının ilk buzları.
<end>

<start>
Ben Goya'yım! 
Çorak bir tarlaya kuzgunlar gibi süzülen düşman
yuvalarından oydu gözlerimi.
Ben acıyım!
Ben iniltisiyim 
savaşın. 41 karlarında yanmış
şehirlerim ben.
Ben açlığım!
Ben kırılmış boynuyum
çıplak alana çanlar gibi sallanarak asılmış
bir ihtiyar kadının...
Ben Goya'yım!
Ey gazap üzümleri! 
Top sesleriyle yürüdüm Batı'ya,
çağrısız konuğun külleriyim ben!
O unutulmaz göğe tabut çivileri gibi
sert yıldızlar çaktım! 
Ben Goya'yım!
Çeviren: Ülkü TAMER
<end>

<start>
İnsan organizmasında
yüzde doksan su var,
Paganini'de belki
yüzde doksan aşk!
Ayrıca, bir istisna olarak
kalabalık eziyorsa sizi,
insan tutumunda
yüzde doksan iyilik...
Yüzde doksan müzik
külfet olsa bile,
içimdeki çer çöpe rağmen,
yüzde doksan sen.
Çevirenler: G. DURUSOY - M. HUSANOV - A. NECDET
<end>

<start>
Gündüzler, öyle bir yırtılır ki
yamar dururduk geceleri
Düşleri çelimsiz ipleri kopuk
bir hüzün yongasıydı çocukluk
Delik deşikti hayatın cepleri
Bir avuç şairdik
bu kent düştü ömrümüze
Büyüdük...bir yangın büyümesi
Güllerle sevişmesini öğretmedile....................
<end>

<start>
“Mekânım Datça olsun” Can Yücel
Şu gelenler bizim çocuklar değil mi Güler? 
                                 Şarabi Çocuklar
                                 - salkımları ağır -
                          Lodoslu gecede bodoslama
                             bindiriy....................
<end>

<start>
Nerede o göl
Çocukluğumun denizi Halkapınar
Hemen kıyısında okulumun
         Ders araları
Koşup sularında taş sektirdiğim
Kağıttan gemilerim, 
         görünmez tayfalar
Yedisinde gurbet artığı bir çocuğun
Uyumsuzluğunu, iç sıkıntısını
Aşina bir dost gibi sineye çeken
Hangi dilden konuşursan anlar
Nedensiz ağlamaların, suskunluğun
Birden çözüldüğü duruluklar
Nerede o göl, Halkapınar
Sular ilk orada mı dinlenirdi
Düşüp ısl....................
<end>

<start>
Seni ayıklıyorum saç -baş dolaşık
Bindirilmiş rüzgârların uğultusu
Soluğunda bir tazelik ferahlık
Yağmurdan sonraki toprak kokusu<....................
<end>

<start>
Neydim ki çölün kulağına üfledim gazeli
Serabınla sözleşip ey sevgili
Kostak uyaklara düştüm türkülendim
Dağları birbirine kattım celali
Özgürce e....................
<end>

<start>
Oğlum Umut Erdem'e
I.
'Oğul gitti' diyor ceylan ağıtı
'Oğul gitti...'
Avcısı bıyık altı... 
Puslu sirenler vadisinde 
             delik deşik ediyor günlerimi 
Yüreğimden geçen ırmağı vuruyor ilkin 
             hedef şaşmaz hüneriyle 
Buruşturup atıyor ormanımı 
Patikaların gözü yaşlı 
....................
<end>

<start>
“Bizi oyuncak sansın bundan sonrakiler” 
Hüseyin Peker
I. 
Hurdalarınızın ayarlarıyla oynamayınız 
son kullanma tarihini geçmemiş olabilir 
geçse de gam değil asıl son kullanma tarihinden 
sonradır ki gelişi güzel hiçbir şeyi atmayınız 
Çöp Hüseyin  gelir şöyle bir dokunur iletkenliğinize 
takır takır ayırır bakırını demirini 
tensel bir şiirin işlekliğine 
şaşırır kalır  yalapşap yalıtkanlığınız
Çöp Hüseyin gelir birazdan, bir göz bırakır gider 
Hani sizin şu gelişi güzel silkelediğiniz anılar 
birden can suyuna kavuşur ve hiç yaşanılmamışa değer
Örneğin sinema dönüşlerinde dağılan zamanı 
                                    gül kurusu şarkılarla  çerçeveletir 
Bu yüzden mehtaplı gecelerin uyaklı kol düğmelerini 
                                                       özenle saklayınız 
ilk öpücüğün  mahcubiyetiyle durmalı hayatın pembeliği
<end>

<start>
"Kuşlar gibi cıvıldar 
Tattırdığın acılar" 
Cemal Süreya
Geldin ya apansız 
Pencereme vurdun ya 
Yağdın ya aralıksız 
Oluklarımı doldurdun ya
Çok sevdim çok sevdim seni 
Islak kiremit rengini 
Bir de koşturmaların ....................
<end>

<start>
-Hüseyin Alemdar'a-
Gururdan kaç aşk batırdık biz Esasoğlan 
Gecelerin kovboyuyduk da 
yalnızlığımız ateş almadı 
Çok tuttu bu kapalı gişe hicran 
çok tuttu inan 
"Sepya bir....................
<end>

<start>
Kayrak bir dingillikte unutulmuşum 
Gözden ırak erkenci asma 
Keser ilk yağmurların önünü 
....................
<end>

<start>
Biz eşiğini geçerken kopuyor fırtına 
Dillere destan bir savruluş! 
                                  Nasıl anlatsam? ..
Giderken sevgilim oluyorsun, demiş miydim sana
Desem ilk fısıltıda yıkılır dünya
Çığlığım senden önce dönüyor köşeyi 
Çığlığım mırılmevsim, hayli içrek 
derme çatma günlerden geçerek
Susmak belki de bu aşkın e....................
<end>

<start>
Yalnızlığın satranç dedesi ölmüş
İşte tutuyorum bir acıyı elimde
Yırtığı yamanmıyor birkaç satırın
Meğer piyonların boynu bükülmüş
Yemekten içmekten kesilmiş filler
Yılkısı çoğalmış mağrur atların
Şahla vezir birbirine düşmüş
Kalesi yıkılmış matlaşmış hay....................
<end>

<start>
Ansızın uyanırsın bir yağmurun kucağından
Bütün oyuncakların ağlamaklı/Düşlerinse
bulanık akar/Takılır peşine kentin çiçekli
sarhoş rüzgarı sisli intiharlar sıcağından
-Haydi git gidebilirsen
Her göçte bir kırba....................
<end>

<start>
Akşamsa akşamdır yaşadığımız ne fazla ne eksik
Cahit Sıtkı 'dan almadık bu kederi vardı eskiden
Düğmeleri kopuktu ömrümüzün inle....................
<end>

<start>
Gözlerini açtın ki İstanbul 
davulsuz zurnasız! ..
Soğukbekarodalarının sıcağı oğul 
şekeri erimez sohbetinin 
çaya vuran mahzunluktan
Tersyüz bir temerküz ....................
<end>

<start>
B. Tarıman’a
Sesinizdeki keder en önde gider
Yontar durursunuz “ahşap zamanı”
Kırgın bir tambur ellerini yitirmiş
Sevmelerin çiçeği ve kanayan bahçeler
Asla unutmaz s....................
<end>

<start>
VARSIL
Sina Akyol'a
Benim oğlum Sina okur
Döner döner mana okur
Bir sözcük bozdursa zahir
Nice şairi doyurur
ŞİİRSAKAL
Haydar Ergülen'e
Şiirsakalından ta....................
<end>

<start>
Ben şurda kalırdım şuracıkta
                      yazı altımdan çekmeseler
Şurda bir zakkumun dibine sererdim kilimimi
                        sararıp beklerdim aşk başıma
Yağmurun rüzgârım da yeterdi hani
                     yağdırır estirirdim isteyene
Şurda bir şarap salkımı olurdum kıyıda
                       zeytin meytin emeklerdim
Bir yarayı dolaşıp geldiğimi
                        henüz söylemedim ....................
<end>

<start>
Ah günlerin vuslatı kırık, şarabı perişan! 
Toprağı kandırılmış körpecik ölü…
Gel çaylar demleyelim kavalı lokman bir çağrıdan 
Yamacı yeşil bir sohbetin şekerini karıştıra karıştıra 
yaslı tellerimizin pası....................
<end>

<start>
I.
Bütün eskilerim kaldı üzerimde
Melodikam
ve titrek soluğum
Akıp gitti son çağıltı
Çekip aldım çocukluğumu
mızıklanmış oyunlardan
Yoksun diye
Yanıtsız mektuplara söz yetiştiriyorum
Bir şii....................
<end>

<start>
Ankara’yı bir geçsem
Karaşın gurbetime doğru
Geçtiydim
Erzurum’du
25 yaşımdı esen
Kıştı kinini kustu
hakiayaz tonunda
“Beni bir avcı vurdu”
tüfek çattı postumda
İlk kez bir istasyonda yağmalandım
Bulutfirak
Sivas’tı
Delik deşikti trenlerim
Anladım kafebentmiş aşk
infilâk etmeden kalbim
Hüznüm birden boyumu aştı
Eğri bir hançerdi Kızı....................
<end>

<start>
Göç yollarında yanıldım hepsi bu
Gölgemle dolaştım biteviye
Kuşlarım topluca sonsuzu uçurdu
Bağışladım kanatlarımı dost diye diye
Dalgınlığımı çiğniyorum şu sıralar
Yenik askerlerle paylaşıyorum suyumu....................
<end>

<start>
Bozdurduğum sevinçleri çoktan harcadım 
dağıtıp geçtim arka sokaklarda 
Geceyle söyleştim zencileşti terim 
Dizinin dibinden kalkan gemilerim 
vuruldu menzilinde adım adım 
Şaşırdım kan sağanağı sorularda 
                               Gitme baba
Sensizsem bir istasyonda gezinirim 
Vagonlar bekar odal....................
<end>

<start>
-Bülent Güldal’a-
Geri çekilmiştir şiir
Zorlanır belleğin kapıları
Hokkası yitik divit gibidir
Şairin sedefkâr yalnızlığı
Yol vardır geceden geçer
Bir kibrit çakımı sessiz....................
<end>

<start>
l.
Aşkla gezenin adresi mi olur
Ufkun uçsuz bucaksız şiirülkesidir
Yorulur peşimde kül ve zincir
Sessizliğin sesinde izim bulunur
II.
Rüzgârın terkisinde giderim çoğu zaman
Bulutlar düşe kalka toprağımla söyleşir
Geceyi bölüşürken acemi ışıklar
Elmas k....................
<end>

<start>
Geniş bahçeleri vardı ömrümün
Gülümü en uzağa fırlatırdım 
Belki bir çakıl taşıydı mahzunluğum 
Suların coşkusuna kapıldım 
Aşk olup savruldum 
şiir olup yağdım 
Hep kendimi yaraladı uzaklığım
Akşamı çağır bana çocuk
epey seyreldim 
Dalımdan düşen bin parça 
Sana k....................
<end>

<start>
1.
Şarabın akranıymış giden
Sürgünsepet lâl üzümleri
     esrikliğini düşürmüş kederinden
Ne ezanı küstürmüş ne çanı
On parmağın hüneriyle seferi
Türkücek yoğurmuş dumanını
Yaygılar dokumuş dost hatırına
               kökboyalarıyla dipdiri
Zeytin dam....................
<end>

<start>
Neyine güveniyor bu kış artığı serçeler 
Üç beş çırpı bacak sabahın essalatında 
Arsız gagalarıyla camkafesimi tıklayarak 
Zıplayıp tozutuyor miskinliğimin üst katında
Bir sışarı çıkmayagör bayram yeri bahçeler 
Asmalar suyundan veriyor balkon demirlerine 
Fes....................
<end>

<start>
Başka ne olabilirdik dar zamanda
Yağmur olduk iki parça buluttan
Hasretin tozunu aldık silkeledik
Toprağın kınası açıldı bir anda
Önden gitti tay sekişli serinlik
Ipıslak konuklardık sevdası soylu<....................
<end>

<start>
Bana bir yalan mı bağışladınız
sonra unutuluş
Lanetli bir yalnızlık
aldanışlar cumhuriyeti
Bari yangınımın adını yazsaydınız
Cehennem kulvarında koşarken soluksuz
bir kucak yaprakla kestiniz bileti
Geç öğrendim yaramı gülle sağ....................
<end>

<start>
-Bir Hatıraya-
Genç adam… Ne için gamlısın sen yine? 
Elemli gölgeler sinmiş hep çehrene…
Bir uzak hayali yaşıyor gibisin,
Hasta bir hicranla titriyor bak sesin.
Ne için, ya ruhun ağlıyor derinden…
Yıldızlı geceler mi dolar oraya,
Yoksa nazlı ayın gümüşlü kalbinden,
Sihirli nağmeler… mi akar ruhuna.
Bu kalbin melâli nedir söyle gel! 
Ölmesin, ruhunda süslenen o emel
Samimi kalplere söylenen kederler,
Bulutlara eştir: sönerler, giderler.
Anladım! … Söyleme: Ne gece, ne yıldız,
Yaşıyor orada şafaklı bir genç kız.
-Çok güzel buldunuz… Lazım mı gizlemek,
Ruhumun kanayan acılarını,
Geliniz, kâbilse onları dinlemek…
O bîkes o acı hıçkırıklarını.
Tatlı bir serinlik, bir nesîm-i seher,
Bir sabah rüzgârı esiyor ruhuma,
Doğuyor orada karanlık bir keder,
Sönmüş bir hatıra, hicranlı lerzeler:
Eflâtun renkli bir semanın altında
Bir akşam gurubda, benimle gezmişti.
“Bir çiçek ne kadar yaşıyor? ” sordum ben,
Titreyen bir sesle: “Gâyet az” demişti.
Sıkarken son defa o penbe elini,
Ruhumun kopardı hasta bir telini.
(Servet-i Fünûn, Nu.:1392, 9 Mayıs 1918, s.223)
<end>

<start>
Felâketimizi başka biriyle taksim etmek saadettir, fakat annelerle değil, annelerle değil. Annelere anlatılan kederler taksim değil, zarbedilmiş olur: Çocuklarının felâketini iki kat şiddetle hisseden anneler, bu ıstıraplarım
çocuklarına fazlasiyle iade ederler; böylece keder anadan çocuğa ve çocuktan anaya her intikal edişinde büyüdükçe büyür.
Birbirine ufunetli adaleler gibi geçmiş, yaslanmış tahta evler. Her yağmurda, her küçük fırtınada sancılanan ve biraz daha eğrilip büğrülen bu evlerin önünden her geçişimde, çoğunun ayrı ayrı maceralarını takip ederdim. Kiminin kaplamaları biraz daha kararmıştır, kiminin şahnişini biraz daha yumrulmuştur, kimi biraz daha öne eğilmiş, kimi biraz daha çömelmiştir; ve hepsi hastadır, onları seviyorum; çünkü onlarda kendimi buluyorum; ve hepsi iki üç senede bir ameliyat olmadıkça yaşayamazlar, onları çok seviyorum; ve hepsi, rüzgârdan sancılandıkça ne kadar inilderler ve içlerinde ne aziz şeyler saklarlar, onları çok... çok seviyorum. Eşiklerinde soluk yüzlü, çıplak ayaklı, ürkek ve sessiz çocukların, ellerinde ekmek kabuğiyle ve çerden çöpden yapılmış oyuncaklarla, ağır ağır, düşünerek ve gülmeden oynadıkları bu evlerin arasında kendi evimi ararım ve âdeta güç bulurum, çünkü bunların hepsi benim evim gibidirler.
Evde kimse yoktu; kapıyı anahtarımla açtım, girdim ve her zamanki âdetimle alt kat sofada epeyce durarak, hareketsiz etrafıma bakındım. Bu sofa yaşlı bir insan yüzü gibidir: Evimizin bütün ruhu, kederleri ve neş'esi orada görünür, her günün hâdiseleri tavana, duvarlara, döşemeye bir leke, bir çizgi, bir buruşuk ve bazan da ancak bizim görebileceğimiz gizli bir işaret ilâve eder. Bu sofa canlıdır: Bizimle beraber kımıldar, değişir, bizimle beraber dağılır, toplanır, bizimle beraber uyur uyanır; bu sofa aramızda sanki üçüncü bir simadır ve güldüğü, ağladığı bile olur. Bu sofa dört köşedir: Ortada sokak kapısı, iki yanında birer pencere. Pencerenin
yanında bir ot minderi. Minderin yanında yemek masası. Masanın yanında iki sandalye. Bu sofada oturulur, yemek yenir, misafir kabul edilir. Benim her girişimde, orada, hareketsiz duruşum, beni bana gösteren bu çehreye bakmak içindir.
Ve baktım: Minderde üstüste konmuş iki yastık. (Demek annem biraz rahatsızlanmış ve buraya uzanmış.)  Masanın yanında rafın önüne çekilmiş bir sandalye. (Demek annem en üst raftan bir ilâç şişesi almış) . Ha... İşte masanın üstünde bir şişe: Kordiyal. (Demek annem bir fenalık geçirmiş.)  Minderin üstünde ıslak, buruşuk
bir mendil. (Demek annem ağlamış.)
Benim de bu şişeye, iki yastığa ve bir mendile ihtiyacım var, ben de Kordiyal alacağım, uzanacağım ve ağlayacağım.
9. Hariciye Koğuşu
<end>

<start>
İkisine de mazi hâkimdi. Hep geçen günleri düşünerek yürüyorlardı. Bir kibrit alevinin muvakkat ışığında görünüp kaybolan eşya gibi, birçok hatıralar parlayıp sönüyordu. Şinasi bu hatıralara dalarken her vagonunun penceresinde bildik bir baş gülümseyen şimendifer katarının hızla geçmesi karşısındaki hissi duyuyordu: Bu bildikler, çoğu aziz dostlar ve hep aziz dostlar, mendil sallayarak uzaklaşıyorlardı ve bir daha dönmemek üzere uzaklaşıyorlardı.
   Mercan tarafına doğru yürüdüler. Şinasi birdenbire durdu:
   - Peki... dedi, bir şey soracağım.
   Neriman bu teklifi ümit ile karşıladı. Sorulacak sualin her şeyi tamir edecek bir cevap
yolu açacağından âdeta emindi. Mes'ut günlerindeki tebessümü hatırlamaya ve
taklit etmeye çalışarak:
   - Sor! dedi. 
   Şinasi, aklına gelen sayısız birçok suallerin hücumu altında boğulmaktan kurtulmaya çalışır gibi durdu, düşündü, seçti ve sordu:
   - Niçin, sen artık dünkü sen değilsin? Niçin, biz bugün ikimiz de kıymetli bir şey kaybetmiş gibiyiz? Niçin bugünün düne benzemiyor? Niçin dünkü gibi rahat adımlar atamıyorsun? Niçin böyle oldun? 
   Şinasi'nin sesinde öfke ile sevgi. Neriman daha basit bir sual beklemişti. Kendi tahmini ile bu sualler arasındaki farkın uyandırdığı komik duygusu geçinceye kadar şaşkın durdu, sonra düşünmeye başladı. Onun da aklına sayısız cevaplar geliyordu. Fakat hepsini ayrı ayrı teftiş etmeden o da söylemek istemedi.
   Yan gözle Şinasi'ye baktı. O, Neriman'ın cevap vermekte gecikmesinden mağrur gibiydi. Öne doğru eğilmiş başı derece derece kalkıyordu ve sanki gururuyla aynı seviyede yükseliyordu. Neriman bu kadarına tahammül edemedi. Kendi kendine cevap veriyordu: "Niçin mi? Çünkü, artık ben bir Fatih kızı olmak istemiyorum, anlıyor musun? Böyle yaşamaktan nefret ediyorum, eskilikten nefret ediyorum, yeniyi ve güzeli istiyorum, anlıyor musun? Eski ve yırtık ve pis iğrenç bir elbiseyi üstümden atar gibi bu hayattan ayrılmak, çıkmak istiyorum. İhtiyar adam, bozuk sokak, salaşpur ev, gıy gıy, hey hey, ezan, helvacı... Bıktım artık, ben başka şeyler istiyorum, başka, bambaşka, anlamıyor musun? "
   Fakat bunların hiçbirini söyleyemedi ve cevap için Şinasi'nin tahammül edebileceği azamî müddet geçti.
   Şinasi, müşfik bir ses perdesiyle örtmeye çalıştıkça Neriman'a daha fazla tesir eden gururunu gizlemek için gayret göstererek devam etti:
   - Sen eskiden... eskiden dediğim, bundan daha birkaç ay evvel ne sade kızdın, ne sade! Hoş gene bugünkü heveslerin vardı. Ama onları meydana dökmüyordun. Bugün ne kadar farkettin.
   Biliyor musun? Herkes söylüyor Neriman! Sen de açık söyle, açık! Ben senin ne istediğini biliyorum.
   Neriman korku ile sordu:
   - Ne istiyorum ben? Şinasi derhal cevap verdi:
   - Sen... dedi, iki gözüm Neriman, sen fokstrot oynamak istiyorsun ve iyi bir kavalye. Onu da bulmuşsun.
   Şinasi'nin sesinde ne kin, ne de hattâ sitem vardı; terkibinde kayıtsızlık ve istihzadan başka hiçbir unsur keşfedilmeyen bu ses, sözlerinin tesirini çok şiddetli bir dereceye çıkardı ve Neriman'da mücadele kabiliyetini hemen darma dağınık etti. Ruhî kuvvetleri, kopçaları birdenbire açılan bir esvap gibi ansızın çözü-lüvermişti. Kendini hemen toplayamazsa başına felâketler gelebilirdi: Gözleri kararabilir, dizleri bükülebi-lir, yere çökebilir, ağlayabilir, bayılabilir, bir sar'a nöbetine tutulabilir,
çırpınabilir, felce uğrayabilirdi. Bütün bu nev'i felâketlerin başlangıcı olan zaaf halini geçiriyordu.
   Sapsarı kesildi. Ona tesir eden şeylerden biri de bu ithamların müthiş üslûbu idi. Hattâ Şinasi'nin söylediği şeylerin hemen hepsini unutmuştu. Yalnız bu ses, bu eda, bu kelimesiz ve gayet büyük mânalardan mürekkep ses, beyninin soğumuş hücreleri içinde akisler yapıyordu. Bu düşman tesirini o kadar beğendi ve kıskandı ki, aynı silâhla karşılık vermek istiyordu; fakat kendinde bu kuvvetin zerresini bulamadı.
   İçi çekiliyordu. Yürüyemedi. Öne baktı. Kendini sıkıyor ve son kuvvetlerini kaçırmamak istiyordu. Müthiş bir gayret içindeydi. Şimdi de yüzüne kan çıkıyordu. Bu anda o kadar kızardı ki, Neriman'ın sinir nöbetlerini bilen Şinasi korktu, sözünün tesirini anlatacak bir teselli aradı, geç kaldığını da bildiği için hiçbir şey bulamadı, yalnız Neriman'ın koluna girmek istedi.
   Fakat kız kolunu şiddetle çekti ve Şinasi'nin bu zaafından aldığı yeni bir cesaretledirildi, derin bir nefes aldı ve gözlerini alabildiğine açtı. Her tarafı, bilhassa çenesi ve omuzları görünecek kadar titriyordu. İki ellerini de yukarı kaldırdı ve yumruklarını, dişlerini sıktı, sıktı, korkunç bir kelime söylemek için haykırmak ister gibi gerildi ve hiçbir şey söylemeden, olduğu yerde sallandı, Şinasi'nin hemen açılan kollarına baygın düştü.
   İki yolcunun yardımıyla onu evvelâ bir kahveye taşıdılar. Yüzüne su serpildi. Kendine geldiği vakit büyük bir sinir nöbeti başlamak üzereydi. Şinasi otomobille onu bir eczaneye götürdü. Dükkânın arka tarafında onu bir şezlonga yatırdılar. Daha otomobilde iken şiddetli bir titreme ile başlayan asabı buhran iki saat sürdü. Eczacıyı, sonradan gelen doktoru, fennin bütün vasıtalarını âciz bırakan şiddetli
buhranlardan biri ki, titremeler, katılmalar, küçük muvakkat felçler, hıçkırıklar, kahkahalar, kendini oraya buraya atmalar, nefes tıkanıklıkları, boğulmalar, ihtilâçlar gibi... hayvanı varlığın bütün sefaletini ilân eden en korkunç arazı gösterdi ve nihayet hastayı tam bir hüzal haline düşürdü.
    Eczaneden çıktıkları vakit geceydi. Otomobille eve gittiler. Yolda bir kelime konuşmamışlardı.
   Şinasi iki üç kere, Neriman'ın elini tutmuş ve okşamak istemişti. Kız şiddetle elini çekti ve başını arkasına dayadı, gözlerini yarı kapadı, otomobil evinin önünde duruncaya kadar hiç kımıldamadı. Yere inerken Şinasi'nin koluna girmesini de istememişti. Sallanarak atladı, kapının tokmağını kendisini kurtaran bir şey gibi tuttu ve bütün kuvvetiyle hızlı hızlı, üst üste vurdu.
   Gülter kapıyı açınca Neriman kendini içeri attı ve merdivenlere doğru koşmaya başladı. Şinasi de onu takip ediyordu. Merdiven başında Faiz Bey'le karşılaştılar. İhtiyar adam kızının önüne durdu, kollarını uzattı ve onu durdurmak istedi.
   Neriman babasını da itti, merdivenleri hızla çıktı, odasına koştu, kapıyı kapadı ve içeriden kilitledi.
   Faiz Bey, Şinasi ve Gülter kapısının önünde kaldılar. Şinasi alçak sesle:
   - Nöbet geldi! 
   Dedi ve başka hiçbir şey konuşmadılar; Neriman'da ilk defa görülmeyen bu asabî buhranın ne olduğunu onlara anlatmaya lüzum yoktu; sebepleri de kolayca tahmin edilebilirdi.
Fatih-Harbiye
<end>

<start>
Gerçek aşk sevgilinin bütün kusurlarını görür ve sever.. Aşk inanmanın şiiridir. Aşk şüphe etmez. Aşk kıskanmaz. Aşk iğrenmez. Aşk çirkin bulmaz. Aşk küçümsemez. Aşk bencilliğin, kendini sevgiliden daha üstün görmenin, buhranın ve kötümserliğin tam zıddıdır. Aşk istemez, yalnız verir. Aşk bir mücadele değil âhenktir.. Aşk bunun için ilâhidir.. Gerçek aşkın bir tek değişmez vasfı vardır: tükenmezlik.. Aşk engellere ve hücuma uğradıkça kuvvetlenen ihtirastır. Rakipsizdir, yenilmez.. Aşk kendi saadetini bir başkasınınkine feda etmektir.. Mârifet bize yâr olmayan sevgiliyi kalbimizin içinde öldürmek! İşte en haklı, en mâsum, en kudretli ve en muhteşem cinayet.
Aşkın tam bir tarifi yapılamaz. Şiir de böyledir. Yapılmış ve yapılacak tariflerden her biri, denizden alınmış bir kova suya benzer. Hiç şüphesiz bu, deniz suyudur, fakat deniz değildir. Aşkı denize, tarifi de kovaya benzetirseniz elde edilen şey, aşkın bir halini izahtan ibaret kalır. Enginsiz, kıyısız, renksiz, dalgasız, derinliksiz bir izah.
<end>

<start>
Çiçek değil bu sevi
Nasıl sunayım<....................
<end>

<start>
Seni bir görüp bir yitirmek seni,
Seni bir görüp bir yitirmek,
Gür bir ormanda ayrı türden bir ağaç gibi,
Hedefine varmayan bir serseri kurşun,
Ya da bir büyük kavganın dışında kalmak,
Yatağını şaşırmış bir nehir olmak,
Bilmediği denizlere ak....................
<end>

<start>
Bu şakır şakır yağan yağmur
Suya özlemi
Toprağın....................
<end>

<start>
Eskiden
İri memeleri severdim
....................
<end>

<start>
Bu mahalle beni bilir
Babamı a....................
<end>

<start>
Mecnun'um Leyla'mı gördüm 
Bir kerece baktı geçti
Ne sordum ne de söyledi 
Kaşlarını yıktı geçti
Soramadım bir çift sözü 
Ay mıdır gün müdür yüzü 
Sandım ki Zöhre yıldızı 
Şavkı beni yaktı geçti
Ataşından duramadım 
Ben bu sırra eremedim
Seher vakti göremedim 
Yıldız gibi aktı geçti
Bilmem hangi burç yıldızı 
Bu dertler yareler bizi
Gamze oku bazı bazı
Yar sineme çaktı geçti
İzzeti bu ne hikmet iş 
Uyur iken gördüm bir düş 
Yar zülfünü kemend etmiş 
Boynumuza taktı geçti
<end>

<start>
Aşkın polisleri tuttu yakamı
Ne alır canımı ne de el çeker
O zalim yar benden kesti selâmı
Ne bir mektup yazar ne de tel çeker
Girdi dil şehrine sevda taburu
Can yurduna hücum etti her biri
Keder denizinde umut vapuru
Ne batar kurtulur ne de yol çeker
Feleğinen geçinmiyor İzzetî
Çirkin huyları var kötü âdeti
Şu bendeki derdi ahı feryadı
Ne dağ taş götürür ne de kul çeker
<end>

<start>
Güzeller güzeli çarşıya çıkma
Çok sağlar mezara sokar gözlerin
Allah’ın seversen hışm ile bakma
Korkarım cihanı yakar gözlerin
Avrupa düveli hep verse malın
Kan dökerim yine vermem bir telin
Sakın camilere uğratma yolun
Çok namaz bozdurur çıkar gözlerin
Atatürk bakışlım ey kılıç kaşlım
Altın top yanaklım bir hoş gülüşlüm
Gümüş tepsi döşlüm çiçek kokuşlum
Yaz gülleri gibi bakar gözlerin
Ağ yüzüne kara benler ekilmiş
Sanki gökten yere yıldız dökülmüş
Al’İzzetî sorgulara çekilmiş
İdamına ferman okur gözlerin
<end>

<start>
Güzele bakması çok sevap derler
Güzellere güzel bakmak güzeldir
Güzel yar sevenler cennetlik olur
Güzelinen yola gitmek güzeldir
Güzelin gün doğar güzel kaşında
Güzelin inci var güzel dişinde
Güzelinen güzel masa başında
Güzel güzel lokma yemek güzeldir
Güzelinen güzel gezmek ne güzel
Güzel adın güzel yazmak ne güzel
Güzelinen bade süzmek ne güzel
Güzelin elinden öpmek güzeldir
Güzelin nur damlar yanaklarından
Güzelin bal akar dudaklarından
Güzelin güzel tut parmaklarından
Güzellere hizmet etmek güzeldir
Güzellere bakan gözler ağrımaz
Güzel seven ölür ama çürümez
Ali İzzet güzellerden farımaz
Güzelleri candan sevmek güzeldir
<end>

<start>
Bir Allah'ı tanıyalım 
Ayrı gayrı bu din nedir? 
Senlik benliği nidelim 
Bu kavga döğüş kin nedir?
Issız dünyayı doldurdu, 
Kendini kula bildirdi, 
Kâabil Hâabil'i öldürdü 
Orta yerdeki kan nedir?
İbrahim Kâbe'yi kurdu, 
Nemrud ateşe buyurdu, 
Hak sevdiğim kayırdı 
Yanmaz ateş suzan nedir?
Yanmadı Davud'un eli, 
Zaptetmişti cümle ili, 
Süleyman'ın türlü dili 
Kuşlar bilir per, cin nedir?
Hak Yusuf'a nazar etti, 
Kardeşleri kuyuya attı, 
Züleyha peşinden tuttu,
Aşk içinde bühtan nedir?
Musa Tevrat'a hak dedi, 
Firavun aslı yok dedi, 
İsa İncil'e bak dedi 
Sonra gelen Kur'an nedir?
Birçok mezhepler kurdular, 
Halkı türlü korkuttular, 
Hilâfet davasın sürdüler, 
Bu geçimsiz sultan nedir?
Geçim için aldattılar, 
Ham yemeğe bal kattılar, 
Çoklarını aldattılar 
Hani huri gılman nedir?
Gel bu söze hak diyelim, 
Yalanları çok diyelim, 
Ya Allah'ı yok diyelim 
Şu yer gök ay ü gün nedir?
Ali İzzet batın ilmine 
Nedir Cebrail Emin'e, 
İnan Rabbil'alemin'e 
Bu gâvur Müslüman nedir?
<end>

<start>
Gidin kışlar gidin, yazlar geliyor, 
Her türlü irenge boyanın dağlar! 
Turnalar gidiyor, kazlar geliyor, 
Giyinin kusanın donanın dağlar!
Yazın kazlar geçer, güzün turnalar 
Ayrılık acısı bağrım tırmalar, 
Yeşerir bayırlar, çöller, kırmalar 
Nakışlanır bugün dört yanın dağlar!
Ak çiçekler domur domur göz verir 
Sallandıkça birbirine söz verir, 
Gökler yere nenni çalar naz verir, 
Ala şafak söktü uyanın dağlar! 
Kumrular dem çeker derelerinde,
Dudular seslenir tepelerinde, 
Mart ile nisanın aralarında 
Göğerir çayırın, çimenin dağlar!
Ala bulut birbirini kovalar, 
Duman olur yüce beller, ovalar, 
Kuşlar hangem ile yapar yuvalar, 
Öter dertli dertli dayanın dağlar!
Ağaçlar burçlanır ağ çiçekleri, 
Burcu burcu kokar bağ çiçekleri, 
Efil efil eser dağ çiçekleri 
Yel vurdukça mavi rayhanın dağlar!
Yaz bahar ayları geldi Al-İzzet, 
Ağlaşan bülbüller güldü Al-İzzet, 
Dağ başı bağ başı oldu Al-İzzet, 
Sizde yatan ölmez inanın dağlar!
<end>

<start>
Gece gurbet gündüz gurbet yıl gurbet 
Gurbet bana ben gurbete alıştım 
Akşam ağıt sabah ağıt ne hikmet 
Firkat bana ben firkata alıştım
Sazım bana yoldaş oldu geziyor 
Şu hasta gönlüme derman yazıyor 
Şad olduğum zaman yaram azıyor 
Mihnet bana ben mihnete alıştım
Cefa bize düğün bayram dem gelir 
Ya gülsem oynasam keder gam gelir
Derdim artar günden güne zam gelir 
Dertler bana ben de derde alıştım
Ceza hapishane bize yayladır 
Aşıklara zindan cennet'âlâdır 
Güzellerin aşkı başa beladır 
Hoyrat bana ben hoyrata alıştım
Kazaya belaya dayanır mertler 
Sabredenler buldu türlü nimetler 
Çileler azaplar acılar dertler 
Demişler ki Ali İzzet'e alıştım
<end>

<start>
Gül yüzlü sevdiğim bostanım bağım 
Bir mektup yazayım ellerinize 
Merhamet sahibi azizim ağam 
Yüreğin acısın kullarınıza
Gül bağrıma çarpa çarpa ağlarım 
Boynun eğmiş iniliyor dağlarım 
Yas çekiyor mor sümbüllü bağlarım 
Mihrican dokundu güllerimize
Uçan kuştan haberini umarım 
Bir yel esse selam geldi sanarım
Kerem gibi ben de bir gün yanarım 
Ataşlarınıza, küllerinize
Muhanet dost beni yaktın yandırdın 
Eşinden aynlmış kuşa döndürdün 
Geleceğim deyi beni kandırdın 
Baka bak'usandım yollarınıza
Zalim ölüm bugün bizi yasıyor 
Amanımı mümkünümü kesiyor 
Vallahi Al'İzzet sana küsüyor 
Bir dahi basmayın illerinize
<end>

<start>
Nedendir de kömür gözlüm nedendir 
Benim sabahaca uyumadığım 
Varmış yad illerin koynuna girmiş 
Benim öpmelere kıyamadığım
Goncanın yaprağı gülün dökümü 
Esen ürüzgardan alam kokunu 
Ben yalınız alamıyom uykumu 
Tatlı dillerine doyamadığım
Al'İzzet'im gireceksin kanıma 
Nasıl girdin şu hoyratın koynuna 
Cellat m'oldun hançer çaldın boynuma 
O yarin benlerin sayamadığım
<end>

<start>
Mecnun'um Leylâ'mı gördüm 
Bir kerecik baktı geçti 
Ne sordum ne de söyledi 
Kaşlarını yıktı geçti
Soramadım bir çift sözü 
Ay mıydı gün müydü yüzü 
Sandım ki Zühre yıldızı 
Şavkı beni yaktı geçti
Bilmem hangi burç yıldızı
Bu dertler yareler bizi 
Gamze okun bazı bazı 
Yâr sineme çaktı geçti
Ateşinden duramadım 
Ben bu sırra eremedim 
Seher vakti göremedim 
Yıldız gibi aktı geçti
İzzeti bu ne hikmet iş 
Uyur iken gördüm bir düş 
Zülüflerin kement etmiş 
Yâr boynuma taktı geçti
<end>

<start>
Şu sazıma bir düzen ver 
Teller de muradın alsın; 
Gel beni bir tenhada gör 
Diller de muradın alsın.
Elinden tutup gezelim, 
Harman döşe gül düzelim, 
Kalem ver adın yazalım, 
Eller de muradın alsın.
Uğra bir gün bizim köye, 
Sana bakam doya doya,
Dağ ceylânı in ovaya, 
Çöller de muradın alsın.
Kehribar benler gerdana, 
Düzen düzmüş tana tana, 
Bazı bazı çık seyrana, 
Yollar da muradın alsın.
Ali İzzet görüşelim, 
Bugün bayram barışalım, 
Aç göğsünü sarışalım, 
Kollar da muradın alsın.
<end>

<start>
Mühür gözlüm seni elden 
Sakınırım kıskanırım 
Uçan kuştan esen yelden 
Sakınırım kıskanırım
Kavumundan akrabandan 
Kardeşinden öz babandan 
Seni doğuran anandan 
Sakınırım kıskanırım
Beşikte yatan kuzundan 
Hem oğlundan hem kızından 
Ben seni senin gözünden 
Sakınırım kıskanırım
Havadaki turnalardan 
Su içtiğin kurnalardan 
Geyindiğin sırmalardan 
Sakınırım kıskanırım
Al'İzzeti ancalardan 
Elindeki goncalardan 
Yerdeki karıncalardan 
Sakınırım kıskanırım
<end>

<start>
Ağ deveyi katar etmiş gidiyor 
Türkmen kızı bir ormanın içinde, 
Sırtında bir çocuk deve güdüyor 
Türkmen kızı bir ormanın içinde.
Çıktı yol üstüne beni bağladı, 
Çocuğuna meme verdi eğledi, 
Erzurumlu olduğunu söyledi, 
Türkmen kızı bir ormanın içinde.
Seni seven yiğit düşer bayılır, 
Ak gerdanda kara benler sayılır
Sağda deve, solda koyun yayılır, 
Türkmen kızı bir ormanın içinde
Çiçek ile donatmışlar başını, 
Üç dört günlük ay zannettim kaşını, 
Güzel keklik gibi açmış döşünü, 
Türkmen kızı bir ormanın içinde.
Kara çadır, boz obalar düzüyor, 
Turna gibi gözlerini süzüyor, 
Geyiklere yoldaş olmuş geziyor, 
Türkmen kızı bir ormanın içinde.
Dedi: İzzet, nerelidir iliniz? 
Dedim: Sivas, size uğrar yolumuz, 
Dedi: Bu koyunlar bizim malımız 
Türkmen kızı bir ormanın içinde.
<end>

<start>
Bugün bayram günü gülmez yüzlerim 
Gayet perişanım haller yas çeker; 
Ağlasana ne duruyon gözlerim 
Karalar geyindim, allar yas çeker.
Bayramlarda al geyinip gezerken, 
Dostlar ile al bâdeler süzerken, 
Kalem yandı dertlerimi yazarken, 
Parmaklar meraklı, eller yas çeker.
Ciğer yandı ayrılığın közünden, 
Yarsız bayram eden ağlar gözünden, 
Gül yüzlümün öpemedim yüzünden, 
Dudaklarım gamlı, diller yas çeker.
AI-İzzet'im mahrum oldum her şeyden, 
Gözüm yaşı yoğun akar bu çaydan, 
Hem yarândan, hem yoldaştan, hem köyden 
Ayrı düşen garip kullar yas çeker.
<end>

<start>
Kader torbasına elim uzattım
Tecelli kâğıdım karalı çıktı
Ömür defterine bir yol göz attım
Dertlerim içinde sıralı çıktı
Uğradığım pınar baştan kuruyor
Kader lamba yakmış beni arıyor
Kime iylik etsem bir taş vuruyor
Dostum düşman oldu ileri çıktı
Kader beni kaptan kaba aktardı
Kosa* idi bu dert bana yeterdi
Evvel bağımızda bülbül öterdi
Şimdi baykuş kondu haralı çıktı
Al’İzzet’i böyle kader ne yapsın
Böyle gelmiş böyle gider ne yapsın
Hasta can veriyor doktor ne yapsın
Ciğer parça parça yaralı çıktı
<end>

<start>
Süzgün bir ceylan bakışın 
Tedirgin ormanında hüznün 
Avcılar acımasız 
Avcılar kıyıcısı ömrümüzün.
Kaç kez tuz bastım yaraya 
Kaç kez dağladım acıyı 
İhanetin çatal dillisini gördüm 
İnancın su katılmamışını.
İnce bir sızı büyür 
Sesim boğulur ormanda 
Rüzgâr yabanıl eser 
Kalakalırım yollarda.
Kafeste kuş gibiyim 
Yaralı, bungun ve tutsak 
Sakıncalı bir iştir şimdi 
Sevgi sözcükleriyle konuşmak.
Yaşamı paylaşıyorum seninle 
İster zindanda ister sürgünde 
Sevdadır emziren direncimi 
Adın güneşli bir türkü dilimde.
Sorabilsem aklımdan geçenleri 
Irmaklar nereye kuşlar nereye 
Tut bir ucundan acının 
Ekle yüreğini yüreğime.
Mamak, Aralık 1983
<end>

<start>
Bir yenik gecemden sesleniyorum sana
Saçlarımda ıslaklığı nisan yağmurlarının
Umutsuzlar Parkı'nda yitirdim gözlerimi
Bırak şimdi mutlu yaşantıları
Van Gogh'un buğday tarlasını unut,
Tut elimden
düşeceğim
Mevlût!
II.
O günah akşamının serüvenini düşün
Delidolu hulo hoop'çu kızları…
Hani bir bel kıvırmaları vardı çılgın ezgileri arasında gecenin
Bir çember çevirmeleri vardı…
Dönüp duruyorlardı ıslak ağızlarına karşı esriklerin,
Dudaklarında pembe günahlar,
Ellerinde hula hoop çemberleri.
-Ve sonunda kalçaların konuştuğu bir saat-
Geçirdi boynumuza halkaları
Delidolu hula hoop'çu kızları
Esrik gecelerin özgürlüğüne inat.
III.
Şimdi bir park köşesinde yapayalnızım
Hep Âdem'in yasak yemişine uzanır böylesi gecelerde eller
Bütün kapılar günah akşamlarına açılır
İnsan böyle gecelerde cinayet işler.
Korkuyorum, bu yalnızlık öldürecek beni,
Yüreciğim bölük pörçük bugece…
Gelmek istiyorum, gelemiyorum
Bak, bu yenik geceden sesleniyorum:
Tut elimden
düşeceğim
tuuut,
Garibistan'lı Mevlût!
(1959)
<end>

<start>
Acısıdır duyulan yüreklerde dört mevsim 
Acısıdır unutulmuş yalnızlıkların 
Türküsüdür böyle deli gözümüzü yaşartan 
Savaş sonu tutsak kamplarının.
Savaş sonu tutsak kamplarının 
Büyür yalnızlığı gecelerle bir 
Duyulan dağca taşça ağlamaklı 
Köpeklerin özgürlük türküsüdür 
Yorgun çağrısında ulumaların.
Bu tutsak akşamlarda eller sevgiye dargın 
Kırık kitaraların duyulmaz ezgileri 
Ötelerden ses eder bir zenci yorgun argın 
"Yaşamak güzel şeydir" türküsünü çağırır 
Kuşkulu gölgesinde ışık oyunlarının.
Büyür kutsal sabahlarda acılar büyür 
Büyümeyen maviliklere koşut 
Kanamış ak elleri uzamış sakalıyla 
Özgürlüğü çağıran bu zenci sensin Aşut, 
Yenilmiş çağlarında tutsak sokaklarının.
<end>

<start>
Bayram sevinçleri nerede kalmış 
Mamutlardan ötedeki çağların 
Sevgilerin eşit dağıtıldığı 
Kutsal teraziyle aka karaya 
Betiklerde uyuyan zamanların.
<end>

<start>
Biz o kadar üşüdük ki o kadar 
Bu yoksul güneşler ısıtmaz bizi 
Kaldırın aynaları duvarlardan 
Bu yokuşun ötesinde günah denizi 
Kaldırın kaldırın aynalar soğuk 
Biz o kadar üşüdük ki o kadar.
<end>

<start>
Nice soğuk sevimsiz yasalarda 
Yarınların kurşuna dizildiği 
Bir destandır yazılmış kanımıza 
Öyküsünü kuşakların bildiği 
Abraham Lincoln'ün güzelliği.
<end>

<start>
Kara giysilerde küçülür zaman 
Tamtamlarda büyük yası ak yordamların 
Uzar gömütlerce sabahlara dek 
Çılgın ağıtları kör baykuşların.
<end>

<start>
Susmuş bütün diller gerçekler susmuş 
Büyüyor şehveti karanlıkların 
Bencil türküleri duyulur şimdi 
Güzele düşman yaratıkların 
Güzele düşman yaratıkların.
<end>

<start>
Öldü gül'ün eşi
alaz'ın ve türküler'in babası
emekçisi onur'un.
Öldü can yoldaşım
güzel insan
güzel oğul
güzel İlhan.
Kardeşim bir yanarca
kanayan her şafakta
can toprağa düşse de
canlar dimdik ayakta.
Sanmayın kavga durur
sanmayın söner alaz,
türküler yeşerir yine
gül'ler sararsa da biraz.
İlhan'lar öledura
tüküler gül'e dura
muştular geledura.
<end>

<start>
Irmaklar çoğalır gözlerimde
Soluğum eritir dağları
Sen kuşanıp sevgiyi
Düşünce yola.
Kara giysileri çıkar üstünden
Bak, beşinci mevsimi göveriyor yaşamın
Boynuna kızıl fularını dola.
Çıkıp geleceğim karanlık dehlizlerden
Kırarak bileklerimdeki zincirleri
Sen başını dik tut sevgilim
Sabrın gülünü sula.
Dayanılmaz değildir hiçbir ayrılık
Yeter ki tutsak alınmasın yürekler
Geliriz üstesinden bu acının da.
Buruk bir özlemle değil
Gülen bir yürekle bekle beni
Geleceğim
Bir akşam alacasında.
<end>

<start>
Umudu öldürüyorlar yavrum
baharda kuşları
balaban düşleri öldürüyorlar
yalansız gülüşleri
bal özü öpüşleri öldürüyorlar.
En güzel şeyleri öldürüyorlar yavrum
kitapları ve çocukları öldürüyorlar
bal veren arıları
hamarat karıncaları öldürüyorlar
ışıyan şafağı
gülen düşünceyi
anaç türküleri öldürüyorlar.
Bak işte
geliyorlar
söndürmeye ışığını dünyamızın
güneşini doğanın.
Şimdi namluda karanfil neye yarar
duvarda afiş neye yarar
defterde şiir neye yarar?
Gidiyorum
akşam eve dönmeyebilirim
sana yalnız karanfili
ve bu şiiri bırakarak
ölebilirim.
Gidiyorum
babasız büyümeye hazır ol
hazır ol yavrum.
<end>

<start>
Özen'e
Bir kadın karda kışta
Yürüyordu gizli düşte
Bir yakada açık görüş
Öbür yaka direnişte.
Bir kadın düşleri karabasan
Çıkıyor merdivenlerinden acının
Çok ince bir hüznü menekşeliyor
Soğuk gölgesinde darağacının.
Bir kadın yaşamın terkisinde
Ardı sıra doludizgin atlılar
Ceylanlar gezinir gözlerinde
Heybesinde menekşeli acılar.
<end>

<start>
Sevdiceğim, övdüceğim, en ince dalımsın benim,
Aşkın yediveren gülü, karasevdalımsın benim.
Ardım sıra götürdüğüm, sürgünlerde büyüttüğüm
Özlem kuşum çığlık çığlık, suskun zerdalimsin benim.
Bitsin diye ayrılıklar ceylan gözlü can yoldaşım,
Sevgi katına sunulmuş arzuhalimsin benim.
Doludizgin koşulardan, kesintisiz acılardan
Duldasına sığındığım dingin yalı'msın benim.
Gün geçse de eskimeyen, tiril tiril hep genç kalan,
Hep genç kalan kavga gücüm, direnç balımsın benim!
<end>

<start>
Örselenmiş bir yürekle
Çıkıyorum günbatımı
Acının gökdelenine.
Ölülerimiz çoğalıyor yine
Sokaklar kan revan
Canhıraş kuşlar konuyor hüznümüzün antenine.
Yol alırken bu limandan
Sevi yüklü gemimizin
Rüzgâr dolsun yelkenine.
Gazeteci arkadaş
Yetiştir bu acıyı
Ana haber bültenine.
Dışarıda kirletilmiş bir bahar
Yüzümde devedikenleri
Binmeliyim şiirin mavi trenine.
Ey ozan,
Bu ne biçim aşk şiiri
Gir artık izleğin gezegenine!
Önümüzü haramiler kesmişti.
Şiirin engebeli yolundan
Daldık aşkın bedestenine.
İçimin ormanında
Tutuştu karanfiller
Gözlerim değince tenine.
Ne Novalgin, ne Cafergot
Sevgili göğsümdür benim
İyi gelen migrenine.
Yazdım işte bu şiiri
Öylesine bir aşk için
Ayten'ine, Gülten'ine.
Mutlu bitsin masalımız
Onlar ermiş muradına
Biz çıkalım kerevetine.
<end>

<start>
De bana, şiirin rengi nedir? 
-Neyse umudun, sevincin, sevdanın...
Yaşamın rengidir yani şiir:
Pembenin, beyazın, karanın...
Yine de bir rengi olmalı her ozanın
Saydamlaştırmak için acıları.
Onlar ki yaşamın kalabalık ormanında
Yapayalnız renk avcıları.
II.
Özgürlüğün bahçesinde örneğin,
Duru bir gök mavisidir Dağlarca,
Selam getirir "Sıvaslı Karınca"dan
"Vietnam Savaşımız"a.
III.
En çok kime yakışır
Dağların ferman dinlemez rengi? 
Kimdir can veren ezgilere,
Türkülere döken sabrı ve direnci?
Civan yüreklerde bengisu,
Zeybekler'le, Semahlar'la Ruhi Su...
IV.
"İçi Sevda Dolu Yolculuk"tur Külebi,
Düşle gerçek arası.
Acılı yurdumdur boydan boya
Şiirinin coğrafyası.
Umuttur, erinçtir
Anadolu bozkırında
"Yeşeren Otlar" gibi.
Öfkesi sabun köpüğü,
Sitemi bereketli,
Tadı buruk caneriği.
Boy boylamış, soy soylamış
Gül Baba'm, Ceyhun Baba'm
Erdemin, bilgeliğin, halk gönlünün dengidir o,
Der ki Balım Kız, Canım Oğul:
-Her daim "Bağımsızlık Gülü"nün rengidir o!
VI.
Cam kırığı duyarlıklar beslesin bizi,
Yitik düşler, gizli sevdalar.
Belki yarım tümcelerdir yaşamın özeti
-Belki de arasözler, kesmeler, ayraçlar-
Nasıl tekdüze sığlıklar olurdu /
Olmasa gizemli iç çekişler,
İncelikli ayrıntılar.
Bilinmez haki midir, nefti midir, toprak rengi mi,
Behçet Necatigil: "Kapalı Çarşı"nın kapalı kutusu.
Yine de "Evler"in rengine yakındır,
Eskil bahçelerin körebe oyuncusu.
VII.
Mırıldanır kurşuni bir sızıyı kutsal kitabından,
"Bakışsız Bir Kedi Kara"
Ya da "Ortodoksluklar".
Hangi renktedir "Kınar Hanımın Denizleri",
Karartılmış puslu dualar,
Örtülü karaduygululuklar?
Bıyıkaltı bir firavun,
Katedral ve buhurdan
Gelsin tutanakçılar, işte başlıyor tören
Keşiş mi, büyücü mü, yalvaç mı Ece Ayhan,
Yoksa bir levanten mi
"Babadan doğma / oğlankızoğlan"?
İmge, simge, soyut moyut
Derken doludizgin ipin ucu,
Tersyüz ederek sözcükleri
Böyle "güzeligeliş"
Nereye ey yedinal yolcu?
Hangi ayinden apardın bu sesi,
Sen ortodoksu musun şiirin,
"Gizli Yahudi"si mi?
VIII.
Sessiz bir çığlık mıydı uzaklarda,
"Eller Ekmeğe Doğru" ve "İncir Ağacı"? 
Küskün gitti dünyaya İlhan Demiraslan,
Sol ciğeri üzerinde hep o sancı.
Sığındığı ebruli kıyılarda,
"Acının Uçları"nda yaşadı.
Ve öldü "Trabzon'da Son Argonot",
Ölümün rengi oldu adı.
IX.
Kan kırmızı bir yürektir Hasan Hüseyin,
Emek güllerinin açtığı yerde.
Proleteriydi şiirimizin,
Acıyı bal eyledi yine de.
Kimi zaman sövgüydü
Kimi zaman öfke,
Eylül'dü,
Ve sözün bittiği gündü,
Ölmeye yattı
Düşlerin "Kızılkuğu"su.
"Bir Mendil Gökyüzü"dür Metin Demirtaş,
Acının ve umudun damıtılmış renginde,
Babaları götürülmüş çocuklar kanatır onu,
"Hançer ve Lirik"tir taşıdığı yüreğinde.
XI.
"Lacivert Ozan"dır Yaşar Miraç,
Gurbetleri yorgan gibi sırtında taşır,
Yedi iklim yakamozlu sularda,
Sevdalı sazıyla sürgün dolaşır.
Martılar konar tellerine,
Kemençesi karasevdalı,
Uyy delifişek türkücü,
"Trabzonlu Delikanlı"!
XII.
Döşüyor ha bire zifiri uçurumlar
Tozpembe Akdeniz duyarlığından
"Alacakaranlıktaki Ülke"de
Umarsız bir karabasan.
Külhani bir yalnızlıkta eriyor, görüyorlar
(Ona artık Ahmet Erhan diyorlar) .
XIII.
Kuşatma günlerinden geriye,
İçimizde "Saklı Kalan" ne varsa,
Dökmüş türkülere Ahmet Telli,
Hüznün ve isyanın rengi nasılsa.
XIV.
Senin rengin hüzünden öte bir şey,
Ey eksikli yanımızın kanayan ozanı,
Ey kendi kendinin sürgünü Metin Altıok,
Hep "Yerleşik Yabancı" kaldın bu dünyada,
Yalnızlığın rengini çoğaltarak.
XV.
Ne kızıl, ne turuncu, ne sarı,
Bütün renklerin rengi
Nâzım'ın şiir hevengi.
Derlenmiş bin çiçekli bahçeden,
Halkların barış çelengi.
Ne varsa insandan yana
Aydınlık ve diri,
Gelecek günler gibi güneşli
Nâzım Hikmet'in şiiri.
XVI.
Sestir, tattır, kokudur ya
Daha çok renktir şiir
Yaşamın peykesinde.
Şiirin gökkuşağı
Ozanın heybesinde.
<end>

<start>
Şiirim yaralıdır
Çünkü yaralıdır yurdum.
Kınalı kuzularım
-Kızlarım
Oğullarım-
Yaralıdır.
Denizlerim kurudu
Gemilerim battı
Tayfalarım yaralıdır.
Uzun yol yorgunuyum
Söz verdim /
Dönüp bakamam geriye
Çocukluğum yaralıdır.
Genç ölülerin yaşamından çaldık
Düşenlerin ömrü eklendi ömrümüze
Ölenler niye öldü? 
Biz niye hayattayız? 
Sorularım yaralıdır.
Köprüleri attım
Gemileri yaktım
Atları vurdum
Gençliğim, umudum yaralıdır.
Karanlık bir kuyudayım
Kovam boş 
Su çekmiyor çıkrığım
Yaralı bir ömrün ortasında
Kanıyor şiirim ve yurdum.
<end>

<start>
-Sevgi Soysal'ın anısına-
Çınarlar, akasyalar, kestane ağaçları
Dallarına serçeler konardı
Cemreler erken düşerdi
Boşanırdı kırkikindi yağmurları
Atatürk Bulvarı aşk kokardı.
Ne hoştu akşam çıkışları
Ağır bir ırmak gibi akardı insanlar Bulvar'da
Şimdi telaşlı koşuşturmalar almış
O canlı kalabalıkların yerini
Eski tadı yok
Kızılay'da yürümenin.
Ne sevgililerin buluştuğu pasteneler kaldı
Ne eski çay bahçeleri, kahveler, sinemalar
Ne "Yankee Go Home! " çığlıkları duyuluyor artık
Ne "Kahrolsun ABD Emperyalizmi! "
Günaşırı kırılmıyor Amerikan Haberler Merkezi'nin camları
Coniler hoşnut yaşamından!
Şerafettin Atalay'la bir öğle vakti
Turlamıştık Sıhhiye-Bakanlıklar arasında
Başımızda kavak yelleri
İçimizde olmadık hınzırlıklar
Koşturmuştuk peşimizden toplum polislerini
"Fruko"larla köşe kapmaca oynamanın keyfini çıkararak
O bizim mangal yürekli il başkanımızla.
Sonra evinin önünde öldürdüler onu
Amasya'da hain bir pusuda…
Nerde şimdi aşklarımın ve kavgalarımın başkenti
Sokaklarında kol kola yürüdüğüm güzel insanlar? 
O gözü kara sosyalist militanlar
Kaloriferci Abbas, Çöpçü Cemal, Fukara Tahir
Ümran Baran, Şükran Deriş, Ayı Atilla…
Ne kaldı geriye "555 K" günlerinden
Islıkla söylenen türkülerden
68'lilerden?
Ne kaldı söyleyin ne kaldı
Havuzlar, fıskıyeler dışında
Zincire vurulmuş Ankara'da?
Başkent taşkent oluyor da
Kimsenin kılı kıpırdamıyor 
Kuşatma altındayız sanki
Yayılıyor karanlığın gölgesi.
Görüyorum zaman zaman
O günlerden arta kalan
Ak saçlı delikanlıları
Yorgun bedenleriyle geçiyorlar Bulvar'dan
Yüreklerinde isyan ateşleri.
Diyorum ki iş başa düştü yine
Sevgi'yi de alıp yanımıza
"Yenişehir'de Bir Öğle Vakti"
Yeniden girelim kol kola
Kırmak için bu zincirleri!
<end>

<start>
Ali Rıza Yücel'in anısına
Büyükbaba 
Büyük adamdı 
Büyük yaşadı 
Büyük öldü.
<end>

<start>
Haydi Allahaısmarladık! 
Siz gelemezsiniz benimle beraber, 
Güneşlerin battığı yere gideceğim. 
Bitişlerin yeniden başladığı yer.
Ne aldımsa onu doğadan aldım, 
Neyim varsa doğaya vereceğim, 
Kuşlar, böcekler, arılar, dalgalar, 
Selamlar olsun! Aranıza geleceğim!
Tutku dinmez, susuzluğu insanın, 
Hangi çeşme olursa açıp içiniz, 
Değmez düşünmeye öğretilenleri, 
Sevişiniz, sevişiniz, sevişiniz!
İstemem toprağa gömüldüğümü, 
Yakın beni ve savurun külümü, 
Baharda badem ağaçlarının üstüne, 
Ben yine döneceğim yeryüzüne!
<end>

<start>
ARZU
Gül ol; elimde solan, 
Saç ol; boynuma dolan! 
Fer ol; gözlerimde yan; 
Camda akseder gibi... 
Sevsem, bilmeden asla; 
Ve sonra, ilk temasla 
Kaçsam gölgeler gibi...
<end>

<start>
BEN
İlk doğan yıldızım ben, son batan yıldızım ben; 
Sormayın kimlerim var, yalnızım, yalnızım ben,
Yelim, başı boş gezen, ne yârim, ne yerim var; 
Sormayın kimlerim var,yalnızım, yalnızım ben.
Sevincim gözlerimde, bir gece aydınlığı; 
Bir gece aydınlığı; sormayın, kimlerim var? !
Gece aydınlığında akseden kederim var; 
Yalnızım, yalnızım ben; kimim var, kimlerim var?
Fırlatın beni, çarpsın karanlık karanlığa; 
Ne uzağım ışığa, ne nurdan haberim var!
<end>

<start>
Dağ başını duman almış 
Gümüş dere hiç akmıyor 
Yolu tutmuş eşkıyalar 
Bırakmıyor bırakmıyor
Bu gök deniz nerede var 
Özlem burcu burcu kokar 
Yel soldurur ateş yakar 
Bırakmıyor bırakmıyor
Şu ağaçlar güzel kuşlar 
Kuşlar dallara konmuşlar 
Geçit vermez sıra dağlar 
Bırakmıyor bırakmıyor
Ah bir güneş doğsa deriz 
Karanlığı boğsa deriz 
Püfler aydınlığı rüzgâr 
Bırakmıyor bırakmıyor
Mutlu değil hür değiliz 
Öz yurdumuzda sefiliz 
Devrim deriz divan zinhar 
Bırakmıyor bırakmıyor
Ne Hintteyiz ne Çindeyiz 
Dört duvarın içindeyiz 
Dört duvarda dört canavar 
Bırakmıyor bırakmıyor
Bu gök deniz nerede var 
Nerede bu dağlar taşlar 
Ah şu yıkılası duvar 
Bırakmıyor bırakmıyor
<end>

<start>
Ey 
Vatanlarında 
Vatansız gezenlerin 
sıla hasreti!
Ey 
Hayatta - kitapta 
Kurşuna dizilen! 
Peşinde devriye gezilen! 
Ey ağaçta yürüyen su! 
Göğüste atan yürek! 
Ey yürümek, 
Ey uçmak, inmemek! 
Gidip dönmemek! 
Ey sen vatandan üstün olan! 
Sen "Ey! ki sensiz vatan 
Bir cesettir üstünde 
Akbabaların dolaştığı... 
Sen ey vatandaşların hür ıslığı 
çığlığı 
            sırrı
<end>

<start>
Bir varmış bir yokmuş masal bu 
Bu bir garibin çocukluğu 
................. 
Suda köpük gibi bembeyaz 
Anam söz bilir saz çalarmış saz 
Babam ne beymiş ne beyzade 
Doğmuşum unvandan azade 
Doğmuşum burdan çok uzakta 
Güneşe en yakın toprakta 
Sallanmışım tahta beşikte 
Uyutulmuşum serinlikte 
Hasır üstünde yürümüşüm 
Gökte ay gibi büyümüşüm 
Bir sabah vakti bir kuş gelmiş 
Beni kanatlarına almış 
Aşalım demiş bulutları 
Daha daha daha yukarı 
Yıldızlara uçalım demiş 
Gök demişim bir olgun yemiş 
Ve guk demişim bir damla su 
Aşmışız dağları bulutu 
Eflâtun'un Gök Cenneti'nde 
Yaşamışım serazat zinde 
Sonra kuş altın kanatlı kuş 
Kanatları düşmüş uyumuş 
Yanan bir bulut gibi yere 
Düşmüş karışmışım sizlere 
Sevmek istemişim toprağı 
Şu kel tarlayı kambur dağı 
Akan suyu kaçan ceylânı 
Hepsinin üstünde insanı 
İnsan ki demişim pek ola 
Allah gibi sonsuz tek ola 
İnsan ki ben bir parçasıyım 
Yüreği beyni kalçasıyım 
Ve anlamışım ki hal başka 
Hakikat başka hayal başka 
Gökte duyduğum başka masal 
Ne meyve verdi silktiğim dal 
Ne süt verdi sağdığım inek 
Ne bal var ortada ne petek 
Ve işte böyle bir sırada 
Şarkılar söyledim arada 
.................. 
Göğe elmalar atıyorum 
Düşen yıldızlar tutuyorum 
Eskiler alıyorum 
Yeniler satıyorum
<end>

<start>
Ölüm bir kez çalar kapıları 
Doğumdan öncesi, ölümden sonrası yalan 
Yumruğu, göğsü ve altın başıyla 
Ne güzeldir ayakta dimdik insan.
Pul pul damar damar 
Dünyamızın derisi dökülüyor 
Nedendir? 
Nar ağlıyor, ayva gülüyor.
Yer depremde, 
Sallanıyor gök ağaç 
Nedendir? 
Birimiz tok, birimiz aç.
Orman orman 
Lif lif Asya, Afrika yanmada 
Nedendir? 
Toprak uyanmada.
Eller sarıldı gırtlaklara 
İnsan insanın üstüne yürü, yürü... 
Nedendir? 
Sömürü...
Bulutların gür elma ormanları tutuşuyor 
Güneş yarıldı kırmızı nar gibi 
Nedendir? 
Son kavga var...gibi!
Ölüm bir kez çalar kapıları 
Doğumdan öncesi, ölümden sonrası yalan 
Yumruğu, göğsü ve altın başıyla 
Ne güzeldir ayakta dimdik insan.
<end>

<start>
Poliste adımızı sordular
-Bileklerimize kelepçe vurdular-
Dedik ki biz oyuz
Dosyada künyemiz vardır
Babamız Ahmet annemiz Fatma...
Vaktimiz yoktu evlenemedik
				dedik; 
Nüfusta kaydımız bekârdır.
Ne avrat, ne evlât, dünür...
Yirminci asırda her şair
			bizim gibi düşünür.
İçerde küf ve nem
Demir parmaklık arkasında ışıltılar! 
-Geç dediler; 
Aralandı kapı, yürüdük,
Eğildi üstünden atladık - duvar....................
<end>

<start>
Sekizlik: sekiz sessiz dize 
Yani dağlarımdan sekiz deli ırmak 
Şiire, giden yol ırak 
Ama dilerim ulaşırsınız denize.
Sekizlik: sekiz sessiz dize 
Yani dağlarımdan sekiz delikanlı 
Dağılın kartal ülkemden yeryüzüne 
Yitirmeden başınızdaki dağlı papaklarını
..........................................
Derler ki benim o kahır dolu yurdumda 
Biz günahlılar için sözden yaratılmıştır dünya. 
Nasıl bir sözdü acaba bu? Dua gibi mi? 
Ant gibi mi, yoksa buyruk gibi mi?
Kalkmışız dünya için savaşıyoruz, dünyadır yanan, 
Dünya yaralar içinde, dünya perişan, 
Söz verin artık: ant mı olur, duamı, ya beddua mı 
Tek ki kurtulsun dünya, sözden yaratılmış olan.
...........................................
Karısı için bir şiir yazdı ozan 
"Işığımsızn benim, yıldızım, şafağımsın, 
Yanımdaysan her şey güzel, doyumsuz, 
Yok musun, her şey acı, yavan, tatsız! "
Ama işte karısı -yıldızı ve ışığı- 
Gülümseyerek gelip kapıda durdu 
"Yine mi sen? " diye bağırdı ozan, 
"Çalışıyorum, tanrı aşkına git başımdan! "
Türkçesi: Mazlum Beyhan
<end>

<start>
Yüreğe benzer kandil: yanması için yakılması gerek.
İğneyi bitirdin – kandili yak, 
Ola ki bulabilirsin. 
Dostunu yitirdin – zor onu bulmak, 
Kandilin bu işte yararı olmayacak.
Işığım parlak değilmiş, 
Ne yapalım. 
Güneş yoksa eğer, 
Ben aydınlatırım.
Kandilin karanlığı yırtmadığı bir ev 
Ya körlere barınaktır 
Ya da bir mezarlık.
<end>

<start>
Yine o eski, o iyileşmemiş yara
Yüreğimi yakıyor,
Dedemin bir masalıydı o, ta çocukluğumdan bilirim,
Onun üstüne ne söylenmişse köylerimizde.
Bir masaldı o, yaşamla iç içe geçmiş
Kulak kesilirdim her dinleyişimde
Ve gün kavuşurken kızaran bulutlar bana
Onun komutasındaki savaşçılar gibi gelirdi.
Dağların türküsüydü o, annemin de söylediği
Hiç unutmadığım, çocukluğumdan beri
O tertemiz gözlerindeki pırıl pırıl yaşlar
Kuytu ormanların çiyleriydi sanki.
Bir resmi asılıydı evimizde, asker giysili
Seyreder dururdu öylece bizi
Solaktı, sol elinde tutardı kılıcını
Sağ yanında asılıydı tüfeği.
Ölümden az önce babam
Bir destan yazmıştı onun üzerine 
Ama yazık! Karaçalındı kahramana
Söylentiler çıkarıldı arkasından
Bu beklenmeyen acı olmasaydı
Belki yaşıyor olacaktı babam
Ve ne yazık, ben de katıldım bu karaçalıcılar korosuna
Düşünülmeden bestelenivermiş kötü bir şarkıya.
Yüzyıllar boyunca atalarımız
Elde kılıç yere serdiler düşmanı
Oysa ben şaşırıp çocukça bir şiirde
Düşmanın adamı diye gösterdim kahramanı.
Geceleri her yerde onun ayak sesleri
Işığı söndürdüm mü, pencerede görünen o
Ahulgoh’un yiğit savunucusu oluyor, kimi kez
Gunib’li bir ihtiyar, ya da, giriyor içeri:
“Çok savaşlar yaşadım” diyor, “çok kanım aktı.
Tam on dokuz kez yaralandım, 
Yirminci yarayı sen açtın bana,
Sen açtın ağzı süt kokan çocuk
Hançer yaraları aldım, kurşun yaraları aldım, 
Ama senin açtığın yara çok daha büyük acı verdi.
İlk kez bir dağlıdan yara aldım,
Bundan daha büyük aşağılanma yoktur bir dağlı için.
Gazalarımı belki bu gün hafife alıyorsun,
Ama bil, dağlar bu gazalarla savunuldu.
Ben de görüyorum, silahım oldukça eskimiş,
Ama özgürlük dağlara bu hançerin ucundan geldi.
Durup dinlenmeksizin savaştım, o dağlı inadımla 
Şölenler, keyif meclisleri nedir bilmedim.
Ozanlara kamçıyı çaldığım da oldu,
Âşıklara acımasız davrandığım da.
Onlara sert davranırken yanılıyordum belki, 
Gem vuramazken öfkeme, belki haksızdım 
Ama senin gibi karaçalıcıları gördüm mü? 
Hoşgörülü olamadım diye kendimi kınamıyorum.”
Sabaha dek öylece oturuyor, sitemle bakıyor bana
Odayı dolduran, gece yarısı karanlığında 
Kınalı sakalını görüyorum, görkemli
Kalpağının üzerinde sımsıkı sarılmış sarığı.
Ne yanıt vereyim ona ve size ey halkım
Suçum bağışlanacak gibi değil ki…
Ayrı yol tutmuştu naibi de, önderinden
Toy değil, sınanmış bir askerdi üstelik Hacı Murat.
Bu düşüncesiz davranışımdan dolayı
Her gece utanç içinde kıvrandım durdum
İmam Şamil’den beni bağışlamasını diliyorum
Ama bataklığa düşmek de istemiyorum.
İmam özür kabul etmiyor ama
Aldattım çünkü onu, beni bağışlamayacaktır.
Toy bir ozanın karaçalıcı dizelerini,
Yazacağını kılıçla yazan kişi, unutmayacaktır.
Unutmasın… Ama sen, çıldırasıya sevdiğim ülkem
Ve sen halkım, siz bağışlayın suçumu.
Doğduğum toprak, bir ananın oğlunu,
Bağışlaması gibi bağışla ozanı.
<end>

<start>
İki damla yuvarlandı ozanın yanağına
Sağ yanağına - sol   yanağına
Sevinç damlası - üzünç damlası
Sevgi gözyaşı - öfke gözyaşı.
İki tertemiz, küçücük damla
Birbirinden ayrı, sessiz, küçücük
Ama birleşmeye görsünler, şiir olurlar
Şimşek gibi çakar, sel gibi boşanırlar.
Çeviri: Mazlum BEYHAN
<end>

<start>
Hayır, sen duymayasın diye değildi
Okumayışım sana yeni şiirlerimi
Senden öğrendiğim bir ozanlık kuralı vardı
Yaptığım yalnızca ona uymaktı.
Yasaktı bu kutsal kurala göre
Baba oğul birbirimize şiirlerimizi okumak
Ve ikimiz de baba ikimiz de
Başkalarından duymayı yeğlerdik ne yazmışsak.
*
Karısı için bir şiir yazdı ozan:
"Işığımsın benim, yıldızım, şafağımsın,
Yanımdaysan, her şey güzel, doyumsuz,
Yok musun, her şey acı, tatsız! "
Tam bu sırada karısı -yıldızı ve ışığı-
Gülümseyerek gelip kapıda durdu
"Yine mi sen? " diye bağırdı ozan,
"Çalışıyorum, Tanrı aşkına git başımdan! "
Çeviri: Mazlum BEYHAN
<end>

<start>
KADEH ÜZERİ YAZILARI
Doldurup kadehi krallar gibi içiyorsun ama
Kimin kral olduğu belli değil daha
KAPI ÜZERİ YAZILARI
Bu evde incitecek sizi
Hiçbir şey yok, ey konuklar! 
Sağ esen herkes, varsa da hasta biri
O da sizin gelişinizle sağalır kalkar.
MEZARTAŞI YAZILARI
Bahtsızım diye sızlanma, ey yaşayan
Senden daha kara bahtlı burada yatan
*
Ne bilge olarak ün saldı
Ne bir kahramandı
Ama eğil önünde:
O bir insandı.
HANÇER ÜZERİ YAZILARI
Güneşin altında yüz yıl kalsa da
Asla kurumaz üstündeki kan, asla!
*
Öyle korkunçtur, tüyler ürperticidir öyle
Şaka sözcüğünü duymamıştır bile.
Çeviri: Mazlum BEYHAN
<end>

<start>
Ne deliyim ne körüm
Ne sağırım ne sayrı
Mutluyum kısacası
Ve hiçbir şey istedigim yok
Senden felek
Ama yine de
Ucuz olsun ekmek
Ve pahalı olsun insan hayatı
Çeviren: Mazlum BEYHAN
<end>

<start>
Ne varsa güzel olan insanoğlunda
Gençlikmiş sözde, öyle diyorlar
Yürekteki ateş, kavgadaki inat
Çok sürmez, yiter gidermiş, geçtikçe yıllar.
Kalmazmış bu atılganlıklar yaşlandığımızda
Yorulurmuşuz yollardan, binbir kaygıdan
Bir kayıtsızlıktır gelir çökermiş
Bir agırbaşlılık, bir tevekkül -düşman başına! 
Ne ün, ne onur, ne birşeyden incinme
Hiçbir şey farketmezmiş, öyle diyorlar
Ayırmadan hatta dostu düşmandan
Çagırırmışız kimi olsa meclisimize
Böyle olacaksa eğer birgün halimiz
Böyle örülecekse eğer hayatın ağı
Varsın bugünden olsun her ne olacaksa
Atıvereyim de kendimi yardan aşağı.
Çeviren: Mazlum BEYHAN
<end>

<start>
Sana ilişkin her düşüncem
Bir dize olabilseydi koca bir şiirden
Hiçbir aşk kitabı
Daha büyük olmazdı benim bu kitabımdan
Ama şimdilik pek ince bu kitap
Çünkü üzerinde pek çalışamıyorum
Seninle geçirebileceğim saatleri
Şiire harcamaya kıyamıyorum.
Çeviren: Mazlum BEYHAN
<end>

<start>
Bu ışıklı gökkubbenin altında
Birkaç dakikaları bile kalmış olanlar
Yüzlerce yıl yaşayacakmış gibi
Koşuşturup duruyorlar
Ve uzakta, binlerce yıllık suskunlukta
Dağlar, bu telaşçı kalabalığa bakarak
Donup kalmışlar haşin ve kederli
Sanki birkaç dakikaları kalmış gibi yaşayacak
Çeviri: Ataol BEHRAMOĞLU
<end>

<start>
Güneşin altında yüzyıl kalsa da
Asla kurumaz üstündeki kan, asla!
Öyle korkunçtur, tüyler üreperticidir öyle
Şaka sözcüğünü duymamıştır bile.
Dost eller içindir
Sımsıcak sapım
Ve düşman göğüsler için
Buz gibi çeliğim.
Utancı kan temizledi,
Aşağılanmışlık da temizlendi kanla,
Yalnız hançerin üzerindeki kan,
Yüzyıllar geçti temizlenmedi hala.
Benimle birlikte sen de anlıyorsun:
Kimi korkaktır, yiğide çıkmışsa da adı,
Kimiyse gerçekten yiğit
Duyulmamışsa da adı sanı.
Sağır ve kör oldu muydu hançerin
Ağlamakdır, kardeş, kaderin.
Dünyanın her yanında bu
Yüzyıllardır böyledir,
Yiğidin eline geçdi mi
Paslısı da kılıçdan keskindir.
Hançerine sarıldın
Ama düşünmek için bir an dur,
Hançere kılıfından güzel yer yokdur.
Hançeri ustalıkla kullanabilmek için,
Uz bir elden çok, kafa gerek insana.
Buz gibi soğuksa da,
Harlayıp yandığı da olur,
Çocuk doğurmaz ama
Yetimler ondan olur.
Aptalın elinde,
Tezcanlı.
Bilgenin elinde,
Ağırkanlı.
Çift ağızlı hançerim! İki ağzın iki şarkıdır:
Biri düşmanlarımın ölümünü,
Biri ülkemin özgürlüğünü şakır.
Hançer saz değildir gerçi
Ama yine de iki türkü bilir:
Biri ölüm üzerinedir,
Özgürlük üzerine biri.
Öldürdüğüme acır,
Öldürmem gerekenden nefret ederim...
<end>

<start>
Ülkem, güçlü büyük ülkem, tutsaksın şimdi
Tutsaksınız şen şarkılar şakıyan kuşlar
Süzülür üzerinizde Tanrı simgesi gibi
Üzerlerine sayısız türküler yakılmış kartallar.
Görebilmek için onları gökyüzünde
Nöbet tutacaksın fırtınalı havalarda bile
Fethedilmez dağları seçmişlerdir çünkü
Yaşamak için kendilerine.
Arasıra biri yükselir de
Gururla keser sis perdesini kanatlarıyla
Arasıra dayanışık bir gurupturlar
Telaşla tırmanırlar gökyüzüne.
Keskin gözlü muhafızlarıdır sanki yerin
Nasıl da, nasıl da yükseklerde uçarlar
Ve duymaya görsünler çığlıklarını
Korkuyla kaçışır kargalar.
Çocukluğumda olduğu gibi tıpkı
Saatlerce hazırım bakmaya doruklarına dağların
Ve izlemeye sevdalı gözlerle
Görkemli süzülüşünü kartalların.
Bazan dağlar üzerinde gezerler de,
Bazan tutarlar bozkır ellerini…
Dağ kartallarından almıştır işte
Benim yurdum da güzel adını.
<end>

<start>
Güneş kayboluyor, gün bitiyor,
Bosforlu sularsa rengarenk.
Yoksul Türkiye ikindi namazına
Görkemli minarelerden sesleniyor.
Niçin yabancı ülke! Düşüncemde
Giden gemiyi görüyorum.
Onların bayraklarındaki gibi
Yarılmış ay gökte yüzüyor.
İyi günler İstanbul, Sultan'ın şehri,
Süleymaniye Camii ve yoksul ülke,
Gümüş dükkânların yanı başında
Gelen gidenlere açılmış eller.
İyi günler sokakta kahve içip
Kâğıt oynayarak zaman öldürenler.
Bilinmez kâğıtların talihi kime
Ve amma Türkiye sıkıntıda.
İyi günler bu çıplak yorgun ayaklar
Siz yabancıların ayakkabılarını boyayan çocuklar,
Sizin gibileri şu an Gunip dağında 
Ağaçlar altında şarkı söylüyor.
İyi günler toprağa dayalı dizler,
Göğe kaldırılmış zayıf eller.
Bin yıllar namaz kıldınız,
Allah sizi nasıl bıraktı böyle?
Geri döndüm ben Dağıstan’a,
Biliyorum yükseklikleri ben
Kardan damları var yüksekliklerimin
Uğuldar derin vadilerde nehirler.
O dağlarınıza sis indiğinde
Öksürdüğüm nefesimi gördüm ben.
O sizin kayalarınız damlarken,
Gözyaşları gelir aklıma.
Türkiye’nin sularını yarıp, ağır düşüncelerle
Gidiyor bir gemi Yunanistan’a.
Pişmanlık veren bir şarkı okuyorum,
O “vatan, vatan” diye inliyor.
<end>

<start>
Bilmem herkes nasıl bir sıraya kor,
Dünya nimet ve güzelliğini
Ben küçükten beri derim ki içten; 
Üç hazine ya da üç güzel vardır.
Bunlardan ilk başta yüksek tepeler
Kar külahlarına olurum hayran
Karşıdan hoş durur o patikalar
Güzellikleridir yüksek dağların.
İkinci, gönlümde yeri var benim
Boy boy dalgaları bağrında boğun
Bir şeye değişmem doğrusu sorsan
O engini ve mavi güzel denizi.
Üçüncü güzellik demeti bence
Yeryüzünün rengi ve süsü olan
Yaylalar, ovalar, göl ve nehirler
Onların yeşil, mor, rengârenk yüzü
Sevgili vatanım, küçük Dağıstan
Dünyaca sevilen bu nimetlerin
Benim üç hazine, üç güzelliğin,
Hepsi de sende var – mağrurum cidden.
<end>

<start>
Karısı için bir şiir yazdı ozan:
“Işığımsın benim, yıldızım, şafağımsın,
Yanımdaysan, her şey güzel, doyumsuz,
Yok musun, her şey acı, tatsız! ”
Tam bu sırada karısı -yıldızı ve ışığı-
Gülümseyerek gelip kapıda durdu
“Yine mi sen? ” diye bağırdı ozan,
“Çalışıyorum, Tanrı aşkına git başımdan! ”
<end>

<start>
Bir dadacının şarkısı 
yüreği dadayla dolu 
fazlaca yordu motoru 
yüreği dadayla dolu
Asansör bir kral taşıyordu 
ağır çıtkırıldım özerk ayrıca 
kırsın mı sana sağ kolunu 
yollasın mı Roma'daki Papa'ya
Artık bu yüzden işte 
Asansörcüğün yüreğinde 
dada mada hak getire
Tıkınıp durun çikolata 
yıkayıp beyninizi 
dada 
dada 
su için üstüne sonra
Bir dadacının şarkısı 
ne hüzünlü olan ne de neşeli 
seviyordu bir bayan bisikletçiyi 
o da ne hüzünlü ne neşeli
ama yılbaşında kıskanç koca 
öğrendi ne dönüyorsa hepsini 
bir öfke sonucu yolladı Vatikan'a 
üç bavul içinde ikisinin cesedini
Ne bizim sevdalı 
ne de bayan bisikletçi 
artık ne hüzünlü ne neşeli değildi 
Beyinler layık ağzınıza
askerinizi yıkayın hamamda 
dada 
dada 
su için üstüne sonra
III
Bir bisikletçinin şarkısı 
yüreğin dadası ondaki 
bir dadacıydı kısacası 
yüreğin tüm dadacıları gibi
Eldivene bürünmüştü bir yılan 
güvenlik musluğunu der demez kapadı 
yılan gömleğine dönüştü eldiven 
ve kucakladı hazreti Papa'yı
Asıl dokunaklı olan 
çiçekten bir karın 
ve artık yok dada falan
kuş sütü bardaklarda 
ve yıkanmıştır çikolata 
dada 
dada 
gelin dana şişkebabına
Çeviren: Cemal SÜREYA
<end>

<start>
I
la chanson d'un dadaïste
qui avait dada au coeur
fatiguait trop son moteur
qui avait dada au coeur
l'ascenseur portait un roi
lourd fragile autonome
il coupa son grand bras droit
l'envoya au pape à rome
c'est pourquoi
l'ascenseur
n'avait plus dada au coeur
mangez du chocolat
lavez votre cerveau
dada
dada
buvez de l'eau
II
la chanson d'un dadaïste
qui n'était ni gai ni triste
et aimait une bicycliste
qui n'était ni gaie ni triste
mais l'époux le jour de l'an
savait tout et dans une crise
envoya au vatican
leurs deux corps en trois valises
ni amant
ni cycliste
n'étaient plus ni gais ni tristes
mangez de bons cerveaux
lavez votre soldat
dada
dada
buvez de l'eau
III
la chanson d'un bicycliste
qui était dada de coeur
qui était donc dadaïste
comme tous les dadas de coeur
un serpent portait des gants
il ferma vite la soupape
mit des gants en peau d'serpent
et vient embrasser le pape
c'est touchant
ventre en fleur
n'avait plus dada au coeur
buvez du lait d'oiseaux
lavez vos chocolats
dada
dada
mangez du veau
(1923)
<end>

<start>
Ailenin yadsınmasını doğuran nefretin tümü ürünü dadadır; yerle bir edici eylemin, 
var güçle yumruklarda anlatılışı: DADA; incelik ya da uysal bir uzlaşmanın utangaç 
duygusuyla, günümüze değin yadsınmış tüm yolların tanınması: dada; doğuştan 
zavallıların dansı olan mantığın yok edilişi: DADA; tüm hiyerarşiler ve uşaklarımızca 
bir değer olarak ortaya atılan her tür toplumsal eşitsizliğin yok edilişi: DADA; 
eşyanın her biri ve tümü, duygular ve karanlıklar, görünüşler ve koşut çizgilerin 
belirgin çarpışması kavga için birer yoldurlar: DADA; belleğin yok edilişi: DADA; 
kazıbilimin yok edilişi: DADA; peygamberlerin yok edilişi: DADA; geleceğin yok 
edilişi: DADA; saflığın doğrudan ürünü olan her Tanrı'da tartışılmaz salt inanç: 
DADA; öbür küreye, uyum gözetmeksizin, zarif atlayış; haykırışçasına çınlayan 
disk gibi fırlatılmış sözün izlediği yol; ciddi, tasalı, utangaç, ateşli, güçlü, kararlı 
ya da tutkulu olsun, ona bağlı çılgınlıkları içinde tüm kişiliklere saygı; kilisesini, 
gereksiz, ağır tüm süspüsünden arındırmak, sevimsiz ya da sevdalı düşünceyi 
parıltılı bir çağlayan gibi tükürmek ya da onu göklere çıkarmak - olması ile 
olmaması bir büyük doyum duygusuyla- ve çalılıklardakine denk yoğunlukla, 
meleklerin vücutlarının ve ruhunun soylu ve altın kanı için saf, temiz böcekler. 
Özgürlük: DADA DADA DADA, kasılmış acıların uluması, çelişkilerin, aykırılıkların,
kabalık ve tuhaflıkların (grotesque) , bağdaşmazlıkların sarmaşması: YAŞAM.
Çevirenler: S.KANTEL - T.İNAL
<end>

<start>
Üç öğlen Arabistan’ında
Timsah yüzlü kulelerde
O pırıl pırıl teninin Arabistan’ında
O kara kara düşlerin sarığında
Çanlarda öten ateş
O kapalı yavan gecelerde
Kızların dilleri tutuk
Suyu ki tatlı
Ateş yalıyor aynaları
Uyuyan kadınların yüzleri
Yanıp duruyor boyuna
Sabahın turunculuğunda
Bu on paralık memleket için
Belleğimiz boşalıyor
Hatırı için bu alevin bu karın
Kör yelesinin altında
Habire koşuyor aç gözlü alev
O canım pırıltısı
Gelecek suların peşinde
Haydi çocuğum uyu sen atım
Şehirlerin gürültüsünü bastıracak
O acı daha tam değil
Dürüst ellerinde tepelerin
Çev.: İlhan Berk
<end>

<start>
Umu,   sonsuz umu,o her gülü de çınlayan evren.Sana,sana dönüyorum durmadan o
geçmiş 
tepelerin saatinde,boğuntuyla.O ağırlığı anıların,yitiğin yolunu bulmalı ve bütün çanlar sebillerini boşaltmalı.Kimsenin bundan kuşkusu olmamalı.Ilgımın daha küllere bulamadığı son unutuşu bu. Bir bulut seviyi karartıyor,çiçeklerin,üzümlerin birkaç kuruşunu savuruyor.Sağır bir yaşamın o ateş bağlarını,yakın.
Çev.:İlhan Berk
<end>

<start>
Derinliklere rüzgar çanları kırar
Boşluğun kristalleri kimse yok dileyecek
Söz tadın insanların egemenliğinden kaçtı
Ve gözmen şarkıdan izlediğim kapılarına dek uçurumun
Kıvanç yapmayalı güneş dudaklı tekerlek
Güneş yatırıyor kuluçkaya kurnazlığını kayaların külü altında
Kuraklık her şey kuraklık suyun tatlı yayının
Sözden çıkarılan tatlı suyun değindiği gecesine bir adamın
Duyuyor musun beyazlığı çok fazla uykusuz gecelerin
Daldan dala geçerek kanat çırpan bu ad
Her kıyının eşiğinde hep aynıları
Olduğum yerde kaldım adımlarım yalnız başka yerde
Zaman yaptı yuvasını sağırlıklarla dolu
Ki orada sönmüş ve ağır süngerler vicdan acısından yoksun
Uzun bir anlaşmazlık yerini alırlar belleğin
Çok sayıda yankılar cama kırılırlar
Dışarıda manzara ilerliyor korkunç
Kayın ağacının ağır takazalı hareketleri var
Öylesine pencereden kucak kucak öfke atarlar
Sen sessiz dinlersin isteğin kımıldamasını kışın ortasında
Bu yavaş ve nadir eller içinde bir ateş
Sönmüş bağıntıları sözcüklerin ki aydınlatır
Kadife alnı gözünde dostluğun
Bir şey kurtulmaz yoksun parlaklığından alevinin
Her gölge ruhundan tanır ışığı
Kurban ağır çekmez bozuk terazide
Sırsıklam ıslak zamanla yasak hayal
Ölümün tetikte beklediği en derin yerinde gülüşünün
Çev.: Adil Moran
<end>

<start>
Clitemnestre bir bakanın karısı,bakıyordu pencereye.Viyolenselciler geçiyordu için çayı bir arabanın içinde,ısırarak havayı ve okşamaları içtenlikle. Güzelsiniz Clitemnestre,kristali teninizin uyandırıyor merakını sekseklerimizin.Tatlı ve sessizsiniz 2 metre beyaz ipek kumaş gibi......
Çev.:Adil Moran
<end>

<start>
beş zenci kadın bir otomobilde
infilak ettiler izleyerek beş yönünü
parmaklarımın
tanrıya yakarmak için elimi göğsüme koyduğumda
zaman zaman
başımın etrafında ıslak ışığı olur
yaşlı ay kuşlarının
beyinsel kaçışların üzerinde yükselen ermişlerin
yeşil halesi
talalalalalalalalalala
şimdi obüslerde patladıkları görülüyor
bir yerlerde bir delikanlı var akciğerlerini 
yiyen
öyle aydınlık yellendi ki ev döndü
gece yarısına
şiirlerde söylenen kuşların
geri dönüşü gibi
ve namlulardan fışkıran ölüm sözünü kesti
akbabaların
büyük yelkenli kitabını açtı bir melek gibi 
o sırada
saptandı bahar yaprakları güzel bir sayfa
tipografide
zoumbaï zoumbaï zoumbaï diê
iyiye kötüye herşeye dokundum
ah generalin keyfi
işte bu yüzden her kalbin üzerine bir kumaş örtüyorum
ve her kumaşın üzerinde efendimiz
ve her efendimizin üzerinde kalbim var
kalbim onu bahşiş verdim hahaha

Çev.: Tozan Alkan
<end>

<start>
Bak saçların dağılmış
beynimin  yayları yere serili sararmış
                              kertenkelelerdir
kimi zaman
asılı
delik deşik
ağaç
asker
kuşların sessizce toplandığı çamurlu yerlerde
gökyüzü şovalyesi
solmuş halılar
kafeslerdeki pantenvari yanmayan asit
fıskiye firar etmiş yükseliyor
                     diğer renklere doğru
titremeler
acı mavi ve uzak hiçliğin varlığı kızım
kafam bir otel dolabı gibi boş
alçak gönüllülerin balıkları titreyip
               kırılıyor de bana usul usul
ne zaman gitmek istiyorsun
kum pasaport
istek
üçüncü direnmede yıkılan köprü
boşluk
polisler
imparator
ağır
kum
hangi eşya hangi lamba gerekli
              ruhunu keşfetmek için
matbaada
gaz kağıdı eylülü
seni seviyorum buz üstüne şişen limonlar
ayırıyor bizi annemi damarlarımı
                       efendimiz boyunca
annem
annem annem bekliyorsun kar yığınında 
                                      elektirikte
masalsı
disiplin
yapraklar kanatları oluşturmak için toplanıp
bizi yatıştırıyor bir adada
                  ve ölü ve masum bir melekler
düzeniyle yükseliyorlar
<end>

<start>
ağır pazar örtmüş kaynayan kanı, 
haftalık ağırlık çömelmiş kaslarına,
kendi içine düşmüş nedensiz
çalan çanları bulmuş ve biz de
mutlu olacağız zincir sesleriyle
çanlarla birlikte içimizde çaldıracağımız...
bizi kamçılayan bu dil,ne ışıkta irkiliyoruz? 
sinirlerimiz kamçı zamanının avuçları içinde
ve kuşku geliyor tek bir renksiz kanatla
vidalayarak,sıkıştırarak,ezilerek içimizde,
paketi açılmış,buruşuk bir kağıt gibi,
acının balıklarının kaymasına bir başka
yaşın armağını gibi...
çanlar çalıyor nedensiz ve biz de...
meyvelerin gözleri dikkatle bize bakıyor
tüm hareketlerimiz kontrol altında,
hiçbir şeyimiz yok gizli saklı.
ırmağın suyu yatağını öylesine yıkamış ki,
eski değişikliklerin altı oyulmuş...
esrimeleriyle kurumuş kışkırtmalara bağlı,
güçsüzlerin ilgisini çeken hayatların yaladığı,
barlardaki duvarların ayaklarıyla sürüklenen
bakışların tatlı çocuklarını taşıyor.
günlük gazetelerin boğuculuğuna 
hizmet eden kaynaklar,
kurumuş ellerle alınan bakışlar,
dinlenmeyi veya eğlenmeyi gerektiren
sabahın iliğine bir çiçek gibi vidalanan
gülümsemenin kaygılı zenginliğini veren
günün getirdiği aydınlık veya kuşkulu görüntü
elektriğe dokunmalar,titremeler,sarsılmalar
serüvenler,ateş,gerçeklik veya kölelik
kentin kaldırım taşlarında kullanılmış
ve sadakaların onca aşağılığı ile cezalandırılmış
farklı fırtınalar boyunca sürüklenen bakışlar
yakından izliyor su şeritlerinin çevresinde
ve denizlere doğru akıyor beraberinde götürerek
değersiz insannları ve onların aldatıcı görünüşlerini.
ırmağın suyu yatağını öylesine yıkmmaış ki
ışık bile kayıyor düz dalgada
ve kayaların keskin parıltısıyla düşüyor dibe
çanlar çalıyor nedensiz ve biz de...
kendimizle birlikte taşıdığımız kaygılar,
her sabah giydiğimiz
iç giysilerimizdir bizim.
yararsız metal bulmacalarla süslü,
gecenin düşten elleriyle yıktığı,
yuvarlak görüntülerin banyosunda arınmış,
kentlerde kırımlarla kurbanlarla hazırlanmış,
bakış açılarının yok edildiği denizlerin yakınında,
tedirgin sertliklerin dağları üzerinde,
kederli uyuşuklukların kentlerinde,
kafanın üzerindeki ağır el...
çanlar çalıyor nedensiz ve biz de...
gidişlerle gidiyor,gelişlerle geliyoruz
başkaları gelirken gidelim,giderken gelelim biz
nedensiz,biraz kuru biraz güçlü sert
ekmek,besin,daha çok ekmek eşlik eden
dilin gamındaki tatlı şarkıya
renkler ağırlıklarından vazgeçiyorlar ve düşünüyorlar
düşünüyorlar ve bağırıyorlar ve kalkıyorlar 
ve besleniyorlar
çekirdeğinin etrafında sözü dokuyan 
ısıyı düşüren düz duman gibi
hafif meyveleriyle çağrıldığımız düşü
çanlar çalıyor nedensiz ve biz de..
yürüyoruz karınca gibi kaynayan yollardan 
kaçmak için
bir görüntü şişesiyle bir hastalık tek
tek bir hastalık ölümü beslediğimiz
ezgiyi içimde taşıdığımı biliyorum 
ve korkuyorum
ölümü taşıyorum,eğer ölürsem
ölümdür beni görünmez kollarıyla
taşıyacak olan
sonlar ve hafifler zayıf otun kokusu gibi,
sonlar ve hafifler nedensiz gidiş gibi,
acısız,borçsuz,pişman olmaksızın...
çanlar çalıyor nedensiz ve biz de
bizi zincire bağlayan zincirin ucunu 
aramak niye?
çanları çalın nedensiz ve biz de
içimizde kırılmış çanları çalacağız
sahte paralara karışan gümüş paralar,
ağız dolusu gülünen bayramların kalıntıları
ve fırtınada
uçurumları açabilen kapılarla
hava mezarları kuzeyli kemikleri öğüten değirmenler,
başımızı göğe taşıyan ve
erimiş kurşun geceyi damarlarımıza tüküren
bayramlar.
konuşanı konuşanı konusuyorum,yalnızım
küçük bir gürültü değilim,içimde çok gürültü var
donmuş bir gürültü,dört yol ağzında ezilmiş,
nemli kaldırama atılmış.
ölümleriyle birlikte koşturup duran insanların ayaklarına
kollarını açan ölümün etrafında,
saatin kadranında tek canlı güneşte yaşayan
sıklaşıyor gecenin karanlık soluğu
ve damarlar boyunca çalıyor deniz kavalları
çeşitli varlıkların yataklarının oktavlarına aktarılmış
yaşamlar yineliyor kendini sürekli atom
yetersizliğine kadar.
yukarıda öylesine yukarıda ki göremeyiz
pek çok yoldan mor ötesini
bu yaşamımızla göremediğimiz
gidebileceğimiz yollar
dünyaya gelmemiş,olabileceğimiz yollar
veya uzun cok uzun zaman önce gitmiş
olabileceğimiz yollar...
unutulmuş olan ve zaman ve etimizi emen yeryüzü,
tuzlar ve erimiş metaller kuyuların dibinde saydam,
çekirdeğinde sözü dokuyan ısıyı
düşünüyorum çağrıldığımız düşü....
<end>

<start>
Yaklaş pencereye yaklaş
Toprak kokusunu duyuyor musun
Gümüş pırıltıları kaybolmadan
Islak yaprakların
Dışarıda olmalıyız
Bırak kapıdan çıkmayı
Elini ver
Yağmur birden kesilebilir
Bir bakarsın gece biter
Sabah ölebilirim
Tutunacak biricik dalım dünyada
Yanımda olmalısın yanımda
Tek kelime konuşmadan dolaşmak
Yaşadığımı duymak istiyorum
<end>

<start>
Bir ulu çınarın
Ayrı iki dalı gibiyiz
Sen bir dalı
Dalların en körpesi
Göklere yıldızlara yakın
Doruktasın
Dilersen
Portakal rengine boyanır bulutlar
Akşamları hâyal içindesin
Samanyolundasın geceleri
Seyran edersin
Ben öteki dalı
Çınarın gövdesine yakın
Eğilmişim
Kara toprak kemend atmış boynuma çeker
Ben çekerim
Ecel teri döktürür
Her düşen yaprak
Gayrı yalnızlıktan
Böcek seslerinden usandım
Bakma aradaki dallara
Son gücümle biraz ben doğrulayım
Biraz sen eğil
<end>

<start>
Aklım kıl üstünde,
Korkma; 
Seni Daha İyi Anlıyorum.
Diken Üstünde Yüreğim,
Dokunma! 
Daha Çok Seviyorum!
<end>

<start>
Kuru soğanı kırdı 
Acı 
Gözleri yaşardı
Kırdı dizini oturdu 
Kuru kuru ağladı
<end>

<start>
Akşam oldu 
Gün doğdu şairlere
<end>

<start>
Bir deli ruzigâr esmiş 
Kapmış yabanın dağından bir tohum 
Şuracığa savurmuş 
Ayağı toprağa değmiş ya 
Cılız otu itmiş bir yana 
Bir güzel yer etmiş kendine 
Oh demiş
Kodunsa bul yerinde 
Bir fidan boy atmış 
Besbelli 
Deli tohumun
Şimdi sofralar kurulur 
Gölgesinde sevişip durulur
Dayanmış dayanmış da 
Sonunda karışmış insanoğluna 
Fıkralar öğrenmiş açık saçık 
Tek gönlü olsun anlatsın 
Şaşarsın
Bir vurdum duymaz olmuş 
Ağaçtan ummazsın
Yalnızdım 
En güzel şiirimi okudum 
Yaprağı kıpırdamadı arsızın
<end>

<start>
Olan oldu denize 
Mavisini uçurdular
Araki bulasın 
Yelken beyazını 
Vapur dumanını
<end>

<start>
Zaman dedikleri 
Düşman gibi ilerliyor torunum
Göz açip kapayinca 
Sen yedi yaşina basarsin 
Ben su içinde yetmişi omuzlarim
Zaman düşman gibi ilerlesin 
Çikip gideriz kirlara 
Ben karinca şiiri yazarim 
Zeytin agaçlarina 
Sen resimler yaparsin 
Kagit fenerli, çingene pembeli resimler 
Güle oynaya asariz yildizlara
Zaman düşman gibi ilerlesin 
Hiç aklindan çikarma 
Yarinlar bizim 
Güzelim
<end>

<start>
Bir seni sevdiğimi bilesin 
İki 
Beni sevesin 
Üç 
Hiç 
Bir iki 
Üç hiç 
Bir ki üç hiç
<end>

<start>
Marifetin 
Kusurun belli 
Aynada aradığın ne 
Deli
<end>

<start>
Biri mapushanede yatar 
Hürriyet 
Burnunda tüter 
Hatırlanmak 
Aranmak ister
Biri hastanede yatar 
Medet umar ölümden 
Şifa bekler
Kanaryam 
Gözüm kadar sevdiğim 
Kafeste öter
Uzanamaz 
Hiç birini kurtaramaz 
Çaresiz şiir yazar 
Kırılası elim
<end>

<start>
Güzelliğin geçecek 
Unutmayasın 
Bir sevildiğin kalacak yanına
Yağmurlu geceleri hatırla
Gelmeyesi o gün 
Bir şarkı söyleyesin içinden 
Aynalara bakmayasın
Bu şiir senin için yazıldı 
Bilesin
<end>

<start>
Erzeli ömre varmadan 
Torun torbaya rezil olmadan
İyi adamın gitme vaktidir 
Dedik,
Göçüp geldik dostlar
Merhaba
<end>

<start>
Gün gelecek 
Gümüşlü zurna çalacaksın 
Garip çingenem 
Keyfince
<end>

<start>
Bir gün gelecek 
Seni düşünürken bu şehirde 
Ölümden evvel beni 
Arzular tüketecek
<end>

<start>
Son günlerde 
Sıkça düşer oldu yolumuz
Bir bir göçüp gider 
Can dostlarımız
Şükür bizlere 
Gene döner geliriz
<end>

<start>
Bir elim soğukta 
File taşırken
Boş elimi cebime 
Sokamam gönül
<end>

<start>
Ben bir kurşun kalemim 
İçim dışım kadar katı değil 
Değnek gibi yontuyorsunuz beni
Ben bir ince kalemim 
Elinize uymuyor köşelerim 
Bozuk düzen yazıyorum
Ben bir kırık kalemim 
Kırıla kırıla tükeniyorum 
Bitmeden diyeceklerim
<end>

<start>
Suya dokunmazmış 
Sabuna dokunmazmış 
Pise bak
<end>

<start>
Bundan böyle 
"Havada da turnam" türküsünü 
En güzel 
Mehmet Kemal söyler
Duymadınız mı 
AKINCIOĞLU M. Niyazim 
2 Şubat 1979 Cuma günü 
Suphi TAŞHANlara 
Fethi GİRAYlara taşındı
Ben mi ne yapıyorum 
Bayati sesimle 
Kendi - kendime 
Naciyemi söylüyor
İçiyor içiyor 
Utanmadan ağlıyorum
<end>

<start>
Nafile hanımı tanırsınız 
Çorbası tuzsuz 
Sohbeti tatsız 
Birini sever 
Aşksız
<end>

<start>
Şahane çıplaksın güzelim 
Giyin de görelim
<end>

<start>
İthaf: İsmail Gümüş’e
Gittikçe babama benziyorum 
Ölünce 
Tıpa-tıp
<end>

<start>
Güler yüzünü evinde bıraktı 
Taktı çatık kaşlarını 
Ciddi 
Destur dedi 
Yola düzüldü çelebi
Akşam üzeri 
Besmeleyle girdi 
Meyhanesinden içeri 
Peçeteler sakız beyazı 
İnce belli 
Tonbul kadehler 
Yerli yerinde 
Mum gibi 
Ayakta buldu garsonlarını
İlk müşteri 
Şair Cahit Sıtkı 
Cam dibinde 
Düşünür boşyere geçtiğini 
Otuz beş yılın 
Tülden seyreder caddeyi 
İnsanlar geçer önünden 
Düşünceli 
Umudu gelecek günlerde şairin 
Ağır beste fıstıki makam 
Geçti tezgahın başına 
Bizim çelebi 
Ciddi 
Baş köşeye 
Büstün altına 
Kendi eliyle taktı 
"Errızkı Taalâllah" levhasını 
Sonra iki tek attı kaçamak 
Ben levhaya bakarken 
Ciddi 
Yüzü güler gibiydi
<end>

<start>
Sana mı kalmış 
Köpürüp dalgalanmak 
Enin boyun ne 
Akdeniz görse 
Karadeniz duysa 
Ne der 
Otur oturduğun yerde 
Bre yavru gölüm 
Güldürme kendine
<end>

<start>
Bir yanım deniz 
Bir yanım orman 
Almış başımı gidiyorum 
Zeytinlerden bir zeytin 
Kulağıma eğildi 
Bahçemizden geçerken 
Hüzünlenmek yasak dedi
Güldüm de geçtim
<end>

<start>
<end>

<start>
Yağmur yağar
Yolcu yolundadır
Akacak damın derdi başımızda
Filizlenen tohum kendi keyfinde
Neden
Sokaklar eskisinden beter
Çürür gider ömrümüz
Dört duvar arasında
Öte yanda sularla oynayan çocuk
Halimize güler
Ölülere huzur dağıtan rahmet
Bize de merhamet
<end>

<start>
Uslu ol 
Aklını başına devşir 
Delilik etme diyorsun 
Sen yanımda iken
Elim saçına değmişken 
Ben var mıyım gayrı 
Akıl mı ararsın bende 
Bu güzel 
Yıldızlı yaz gecesinde
<end>

<start>
Yalnızım su almış sandalım
Fırtınaya tutulmuşum karanlıktayım
Yine de umutsuz değilim
Gülüşü var
Gemici fenerinden süzülen ışık gibi
Açma hava
Durulma azgın deniz
Bana hüzünlü ayrılık türküleri söyleme
Zaten üzgünüm sana geç rastladım diye
Bilmezdim zor zanaat olduğunu sevdanın
Ölürüm ısıtanın varsa geceleri
Gün doğar seher dağılır üzülürüm
Gitme nazlı seher
Doğma sıcak güneş
Güz acısı çekiyorum
<end>

<start>
Seni yaşamamıza katan kuş
Kızıl güller diker bahçemize
Yokluğun ötesinden varlığa kayış
İkiyken dört diye yazar güncemize
Kırmızı iri güller her zaman
Büyük acıları çağrıştırır bende
Ölümleri tadılmamış yaşamları
Ve hep yarım kalmış aşkları
Yaşam söylüyor şarkılarını
Şafakla başlayan çekiç sesleri
Girişiyor Şeytan'la alışverişine
Ve ateşe çeviriyor nefesleri
<end>

<start>
Dün gece gördüm seni
Ay doğarken oradaydın
Bir içim suydu çocukluğun
Keşke o gün içseydim seni
Dün gece ay doğarken
Ormanda ışıkla oynaşan
Bir mor menekşeydi çocukluğun
Keşke o gün koklasaydım seni
Ay ışığı saçılırken geceye
Oradaydın saçların omuzlarında
Fırınlanmış bir meşe tahtasında
Yıkasalardı seni yeşerirdi
Keşke o gün öpseydim seni
<end>

<start>
Diyarı devranda kalmışız bütün 
Etti hep yerinden bilmem nedendir 
Sılayı yad etsen hasretle tütün 
Çıkıyor serinden bilmem nedendir
Sıhhatim yerinde yoktur rahatım 
Elde olsa asla durmam bir adım 
Gönlüm gurbet elden olmuştur nadım 
Ah eder zarından bilmem nedendir
Aştı rızkım cebellerin belinden 
Pişman olsan birşey gelmez elinden 
Bu yıl kısmet Arabistan elinden 
Hoşlanmam arından bilmem nedendir
Hiç görmedim gurbet elden güleni 
Gurbet elde hiç bahtiyar olanı 
Günlük olsa beş on altın geleni 
Alamam karından bilmem nedendir
Felek vurmuş yaralarım sağ değil 
Yola çıksam ayağımda bağ değil 
Kaldım çölde bahçe değil bağ değil 
Usandım varından bilmem nedendir
Ezelidir gurbet eli gezerim 
Birgün olur tatlı candan bezerim 
Noksan'ı ben okumadan yazarım 
Ders almam pirinden bilmem nedendir
<end>

<start>
Dinleyin sözümü behey yarenler 
Ne işler başıma geldi bu gece 
Bu zalim gurbetin halin söyleyim 
Bütün dertler beni buldu bu gece
Akşam olup muhabbete dalınca 
Vücudumu soğuk sıcak alınca 
Arkadaşlar başucuma gelince 
Dünyalar başıma kaldı bu gece
Hasta oldum herbir yerim ağırır 
Arkadaşlar sıhhiyeyi çağırır 
Kimi n'oldu sana diye bağırır 
Halden anlayanlar bildi bu gece
Bakarım görünmez bu bizim dağlar 
Öyle bir ah çeksem alemi dağlar 
Hatırıma gelir bahçeler bağlar 
Ektiğim güllerim soldu bu gece
Dizlerimde can yok yolu yürüye 
Yatırdı kardeşler gitti geriye 
Nasıl söz geçirem bu serseriye 
Canım ateşlere saldı bu gece
Acep bu mu layık böyle mi haktır 
Bakarım gelecek bir kimse yoktur 
Çektiğim çileler cefalar çoktur 
Ömrüm zehir zindan oldu bu gece
On sekiz gün yattım kendi halımdan 
Bir haber almadım ev ahvalinden 
Memleket ahvali çıkmaz serimden 
Dertlerim saçımı yoldu bu gece
Hamdolsun kurtulup geldim koğuşa 
Mihnet ettim işçilere çavuşa 
Cümle alem sılasına kavuşa 
Kader bir kez bana güldü bu gece
Der Noksani daim seni gözlerim 
Yar sırrını yüreğimde gizlerim 
Kamil-i alemin izin izlerim 
Mevlam günahımı sildi bu gece
<end>

<start>
Çok yerini gezdim ben bu vatanın 
Bir sözüne sadık kul bulamadım 
Dolaştım dem be dem çok şehristanı 
Bir kokuda sabit gül bulamadım
Gerek mecburiyet gerek seyahat 
Dolaştım çok yeri etmedim rahat 
Geldim memlekete buldu bir gurbet 
Gurbetten kaçmaya yol bulamadım
Usandım bu kadar az olsun yeter 
Az hayırlı ticaret çok yerin tutar 
Baktım sağa sola var benden beter 
Kendimden bahtiyar kul bulamadım
Bu zalim gurbetin kahrı çekilmez 
Uğraştım feleğin kolu bükülmez 
Ağlarım gözümün yaşı dökülmez 
Gözyaşım silmeye el bulamadım
Noksani derdini aleme deme 
Git vatana gurbet kahrını yeme 
At bu kederleri başla bir deme 
Ne yazık gönlüme hal bulamadım
<end>

<start>
Bugün yine engel çıktı yoluma 
Bir dem koymasın ki gülem ey felek 
Ne işe doğrulsam çıkar müşkülat 
Buldurmuşsun bana belam ey felek
Bugünkü niyetim mezraya gitmek 
Fırsat verilmezse boştur ah etmek 
İş olmasa eydir ocakta yatmak 
Yapamadım senle alem ey felek
Çok kimseler Arap atı alıyor 
Benim gibileri yolda kalıyor 
Senin hainliğin herkes biliyor 
Düşenleri ezme zalim ey felek
Akla gelir herbir kara ulaşmak 
Hayalle kar diye zara ulaşmak 
Kula farz olmuştur yara ulaşmak 
Farz-ı fasit etme halim ey felek
Yolu böyle gördüm elde alemde 
Hayli gün istemek herbir kelamda 
Sen kendi içinde ben de yolumda 
Eğleme gideyim yolum ey felek
Bahçelerde biter türlü yemişler 
Kimi dar geçinir kimi genişler 
Onun için sana kahpe demişler 
Çoktur ettiklerin zulüm ey felek
Bilmem şikayeti nerye kılmalı 
Nasip değil bilmem nasıl gülmeli 
Noksan masivadan ayrı kalmalı 
Gözün doyurur mu ölüm ey felek
<end>

<start>
Derdimi ben sana ederim mihnet 
Aldın annemi göz göre ey felek 
Aradım derdime bir çare bulsam 
Ona kim fırsatı vere ey felek
Herkese lazımdır gönül sırdaşı 
Asla düşünmedin peder yoldaşı 
Yaslı koydun evde üç tek kardeşi 
Yatırdın toprağa yere ey felek
Sağalmaz derdine bulmadan çare 
Yadıma geliyor günde kaç kere 
Açtın yüreğime dermansız yara 
Götürdün annemi nere ey felek
Evlat deyip her derdime yanardı 
Hasta olsam başucumda dönerdi 
Sağalmayan derde orda dinerdi 
Attın vücudumu nara ey felek
Gördüm ki düşümde annem hastadır 
Yad edince kavim kardeş yastadır 
Kılıcı elinde kolu ustadır 
Vurdun boynuma kaç kere ey felek
Eyledin gönlüme onulmaz yare 
Anne kucağında görmedim çare 
Gözyaşı dökerim günde bin kere 
Akıttın gözümden dere ey felek
Açın bakın bu gönlümün yarasın 
Kolay değil sabrederek durasın 
Nasıl kıydın kendi elin kırasın 
Ecelden olur mu çare ey felek
Noksani etmiyor sana mihneti 
Koydun yüreğime derdi töhmeti 
Aldın bari ver anneme cenneti 
Düşürdün sen beni zara ey felek
<end>

<start>
Can yoldaşım sana bir ricam vardır 
Uyma inadına gel bana doğru 
Bilirsin encamı gönlümüz birdir 
Uyma inadına gel bana doğru
Bakma iğva veren şeytan dersine 
Sevenlerin sözü gelmez hırsına 
Kulağın ver bana gitme tersine 
Uyma inadına gel bana doğru
Hayli demdir benim ile kalırsın 
Ahlakımı tamam bir bir bilirsin 
Esirgemem bu canımı alırsın 
Uyma inadına gel bana doğru
Bana iş öğretme asla duyamam 
Gez sözümle ben ki sana uyamam 
Senin sırrın hiçbir yerde diyemem 
Uyma inadına gel bana doğru
Usandırdın nasihati vermeden 
Bir iş tutma gel sen bana sormadan 
Bıkmadın mı beni böyle yormadan 
Uyma inadına gel bana doğru
Usanırsan yüce dağlar aşarım 
Bilinmeyen bir öfkeye düşerim 
Kendi kabrim elim ile eşerim 
Uyma inadına gel bana doğru
Nasihatim dinlediysen yetişir 
Ah eyleyen muradına kavuşur 
Kırma Noksani'yi birgün savuşur 
Uyma inadına gel bana doğru
<end>

<start>
Sana anlatayım vasfı halimi 
Mektubuma cevap yaz da geleyim 
Bakışların açtı sinemde yara 
Haber ver ilkbahar yazda geleyim
Bakışların yüreğimi deliyor 
Konuşurken kaşın gözün gülüyor 
Gidersem de gönlüm sende kalıyor 
Artık mezarımı kaz da geleyim
Oldum senin için yürekten hasta 
Yüzüm gülse bile kalbimdir yasta 
Adettir bergüzar vermesi dosta 
Göğsün düğmelerin çöz de geleyim
İstemezdim zarar gelsin gülüme 
Nasip olsa elin alsam elime 
N'olur acı bak bu müşkül halime 
Ümit ver sevdiğim az da geleyim
Noksan yazdım içimdeki derdimi 
Dilerim göndersin mevlam yardımı 
Terkedeyim vatanımı yurdumu 
Bahar yaz geçerse güzde geleyim
<end>

<start>
Gece gündüz bir hayale yanarım 
Belki o sevdiğim yar gelir geçer 
Meşakkatle pür yan oldu her yanım 
Yangın yüreğimden kar gelir geçer
Kalmadı takatim durdu dizlerim 
Bir an için o cananı özlerim 
Leyl ü nehar yollarını gözlerim 
Belki o sevdiğim er gelir geçer
Tarar saçlarını süzer kaşım 
Çok kıymetli bilir kendi başını 
Bilmem ki bilir mi müşkül işimi 
Usuldur ehli dil der gelir geçer
Atamız halkoldu kara topraktan 
Gönül daim korkar narda yanmaktan 
Bilmem akşam gelir bilmem sabahtan 
Gün bir sitemli söz dur gelir geçer
Kara talih kör bahtımdan usandım 
Gönül karda yar koluna yaslandım 
Dünkü cehaletten bugün uslandım 
Sinnim adladıkça ar gelir geçer
Gönül bazı dolar aşkın bağrına 
Hata söz söylemem nasıl hakrına 
Samyeli esmede sinem şehrine 
Noksan'm günleri zor gelir geçer
<end>

<start>
Sabah erken gelir dava kurarsın 
Üç beş gün misafir durur giderim 
Yapmadığm gönlü neden kırarsın 
Belki de ahrette sorar giderim
Gezersin salonda durmaz yel gibi 
Bahçelerde biter kokmaz gül gibi 
Selamsız geçersin neden el gibi 
Birkaç günden sonra varır giderim
Bilmem anlar mısın garip halinden 
Kaşların çekilmiş sürme kalemden 
Gidenler eğlenir varmaz yolundan 
Bu derde bir çare arar giderim
Gören göz göremez kendi yolunu 
Beyazlı kar gibi gördüm elini 
İnce bağlar incitmesin belini 
İzin versen belden sarar giderim
Mevlam onar bu güzelin işini 
Bir yay gibi görebildim kaşını 
Üç örük etmişsin güzel saçını 
Sırma saçlarını tarar giderim
Noksan ister bu dünyada gülmeyi 
Zulüm derler gurbet elde ölmeyi 
Gidersem de gönül sende kalıyor 
Kurarım seninle karar giderim
<end>

<start>
Haydi gel vatana aziz yoldaşım 
Gitmek niyetimdir gitmesin gönül 
Gönlüm dolaşıyor dostun bağında 
Bitmek niyetimdir bitmesin gönül
İnatlık yok idi gönül atanda 
Elimi çözdürdün felek vatanda 
Gönül hoştur yar bağrında yatanda 
Yatmak niyetimdir yatmasm gönül
Yaz olur çıkarsın gönül dağlara 
Gezmeden inersin neden bağlara 
Yaşın erdi dem sürecek çağlara 
Tatmak niyetimdir tatmasın gönül
Vatandan ayrıldım gönlüm taşlıdır 
Ne kadar gülersen gözüm yaşlıdır 
Gam ile ticaret iki başlıdır 
Satmak niyetimdir satmasın gönül
Ezelden gamlıdır bu garip başım 
Asla yoktur felek bir kolay için 
Giderim vatana gelmesin niçin 
Tutmak niyetimdir tutmasın gönül
Uyarım ben sana uymasın asla 
Daima kederle kahırla yasla 
Babaya kardeşe sülale nesle 
Yetmek niyetimdir yetmesin gönül
Ben gülünce sen nedendir ağlarsın 
Susuz derelerde kendin çağlarsın 
Ben al giysem sen karayı bağlarsın 
Çatmak niyetimdir çatmasın gönül
Ben giderim sen benimle varmasan 
İkrar verip ikrarında durmasan 
Noksan sevdiğinin gülün dermesen 
Batmak niyetimdir batmasın gönül
<end>

<start>
Gönül bin eğlence nazdan ayrılmış 
Efkarda mı yoksa ah u zarda mı 
Yeşil baş sunalar güller nic'olmuş 
Dostlar pazarında ziyankarda mı
Gelecek günleri hayırsız sanma 
Bin türlü cilveye naza inanma 
Boyalı pudralı kıza aldanma 
Akıl yaşta mıdır yoksa serde mi
Noksan'ım günlerim ah u zar oldu 
Aşkın çiçekleri sarardı soldu 
Ağardı saçlarım ihtiyar oldu 
Ah bülbül misali gülde harda mı
<end>

<start>
Gönül gitmek ister sılaya doğru 
Felek fırsat vermez kaldım burada 
Gözden ırak bizim yerin seyranı 
Gönül köyde kendim ara derede
Sılanın hasreti bağrım yakanda 
Bilemezler gözümden yaş akanda 
Gelir diye annem yola bakanda 
Göz erişmez dağlar vardır arada
Giden gitti hasretine kavuştu 
Eş dostuyla ahvalini soruştu 
Yari olan köşe bucak savuştu 
Bilmem bize nasip hangi sırada
Nedendir gurbetin saati aydır 
Fazla düşüncenin encamı zaydır 
Kalıp gurbet elde günleri saydır 
Hayalin burdadır gönlün nerede
Gidenler şenli de kalanlar yasta 
Sıhhatim yerinde vücudum hasta 
Noksani kuş gibi kaldın kafeste 
İnşallah ki kavuşursun yara da
<end>

<start>
Kader layık gördü gurbet elini 
Gönlümü sılada eğlerken gördüm 
Erken kalkıp hazırlığa başlarken 
Çorap çamaşırı bağlarken gördüm
Aldım da çantamı çıktım kapıya 
Nazar ettim bağ bostana yapıya 
Değer vermem mala mülke tapuya 
Yarimi peşimden ağlarken gördüm
Yola çıktım ayaklarım gitmiyor 
Yokuşu çıkmaya dizim tutmuyor 
Ah ederim elim yare yetmiyor 
Hasretlik gönlümü dağlarken gördüm
Bilmem nasip midir yoksa ki kader 
Kimseye küsemem böyle mukadder 
Gittikçe gönlümü aldı bir keder 
Bahar seli gibi çağlarken gördüm
Gel vazgeç Noksani gurbet karından 
Asla fayda yoktur dünya varından 
Git al muradını kendi yarinden 
Dermansız devayı sağlarken gördüm
<end>

<start>
Seyahat seyrimde gördüm bir güzel 
Bence bir ülkeyi değer gözlerin 
Siyah kirpiklerin ceylan bakışın 
Bütün Dağıstan'ı değer gözlerin
Bilirim çokları imrenip kalır 
Edalı gezişin aklımı alır 
Sana hurilerden ilham mı gelir 
Hint'i Gürcistan'ı değer gözlerin
Yüz bin eda ile gelip geçersin 
Bilirim aşıksın yanıp tütersin 
Nice yiğitlerin belin bükersin 
Çin ile Moskof'u değer gözlerin
Trabzon ilinin Yomra kolundan 
Sanki aşk fışkırır sağı solundan 
Göz yorulmaz bakmak ile halinden 
Büsbütün cihanı değer gözlerin
Sağalmaz sinemde açtığın yaran 
Var mı bu dünyanın sonuna eren 
Erkenden olsaydı arayı gören 
Paris'i Belgrat'ı değer gözlerin
Gönül arzu eder daim varmayı 
Al yanaktan çifte haldan almayı 
Mevlam sana vermiş güzel gülmeyi 
Acem'i Kafkas'ı değer gözlerin
Mevlam halkeylemiş çok yosma kılmış 
Güzel seni saran ezelden gülmüş 
Noksan mah cemale bir nazar kılmış 
Umumi efkarı değer gözlerin
<end>

<start>
Görün arkadaşlar vasf-ı halimi 
Günümü ay eder bu zalim gurbet 
Felek gurbet ele salmış yolumu 
Ömrümü zay eder bu zalim gurbet
Bazen olur beraberce güleriz 
Belki uzun müddet burda kalırız 
Elbet birgün yuvamıza döneriz 
Sılaya hay eder bu zalim gurbet
Güzel olur sonbaharın havası 
Gözler yolu her kimsenin yuvası 
Yardım eder gariplere mevlası 
Dertleri ey eder bu zalim gurbet
Daralınca Hızır İlyas yetişir 
Ah eyleyen muradına erişir 
Ahbap yaren tatlı tatlı konuşur 
Gurbeti köy eder bu zalim gurbet
Nasihat ederse Noksan yerinde 
Asla dertsiz yoktur fani alemde 
Herkes bir fikirde kendi yolunda 
Kimini bey eder bu zalim gurbet
<end>

<start>
Bir güzel seyrettim aşkın kaynağı 
Cana can verip de katması gibi 
Toplamış nergisi gülden yanağı 
Bağrıma korlarda tutması gibi
Saçları yakıyor baksan esmerin 
Gönülde açtığı yara çok derin 
Gezdiği yerlerde yel eser serin 
Ela göz gamzesi batması gibi
Dolandım dünyayı usandım bezdim 
Aşkın kitabım okudum yazdım 
Bir güzel seyrettim aşk ile gezdim 
Bakarken kaşları çatması gibi
Gören deli olur kendinden geçer 
Aşkın kaynağım bendinden içer 
Güzeller içinde tek onu seçer 
Kul edip kendine satması gibi
Yakıyor canları şımgın bakışı 
Hep gezer gönül de çıkmaz yokuşu 
Takınmış altını süsü nakışı 
Bir ceylan misali gitmesi gibi
Hayal ile gam dağların bitirsin 
Seni alan diyar diyar götürsün 
Gece gündüz hep kolunda yatırsın 
Ömrümün koynunda bitmesi gibi
Zararda gezenler bir kar bulamaz 
Bir görüp görmeyen karar kılamaz 
Benzerin bulmayan asla gülemez 
Trabzon'un yeni yetmesi gibi
Tabip sağlayamaz bahtı karalı 
Görenin kesilir sabrı kararı 
Görmedim ülkede böyle maralı 
Dağların başından itmesi gibi
Bir şahine benzer kolda bakışı 
Hep gezer gönülde çıkmaz yokuşu 
Gerdan sıralamış süsü nakışı 
Aslanın ininde yatması gibi
Okudum Farisi biraz Arabi 
Bezdim bu günlerden yeter yarabbi 
Bana derler hasta Noksan harabi 
Üşüttü hastalık sıtması gibi
<end>

<start>
Bu akşam seyrimde gezerken gördüm 
Mevlam hub yaratmış eşinden güzel 
Boyuna bosuna meylimi verdim 
Dökülmüş saçları başından güzel
Yanaklar kırmızı sanırsın elma 
Salınıp görenin bağrım delme 
Dedim öz başıma hayale dalma 
Gördüm kirpikleri kaşından güzel
Gülerse gülleri açılır tende 
Yüz bin naz dökülür yolda gezende 
Görmedim çok gezdim asla bir yanda 
Ağzındaki inci dişinden güzel
Ela göz üstünde sırmadan kaşı 
Yakıyor canları çılgın bakışı 
Tahmin ettim ancak on beştir yaşı 
Öğrenmek isterim yaşından güzel
Erer muradına kız seni alan 
Vallahi sözümde hiç yoktur yalan 
Nice gönülleri eylersin talan 
Çoklar gezmek ister peşinden güzel
Görenler hep seni olur perişan 
Gönlünde yer varsa sen al bir nişan 
Babana yalvarsın izine düşen 
Noksan vurulmuştur düşünden güzel
<end>

<start>
Bir destan yazayım okusun herkes 
Şansına bilmem ne çıkar Hacıbey 
Hacıbey'e güler korkarım 
Elmas Küsüp suratını döker Hacıbey
Seni fabrikada herkesler bilir 
Arayan belasın mevlasın bulur 
Oğuldan oğula hediye kalır 
Al insan içine çıkar Hacıbey
Terfi etse hiç kabında duramaz 
Sağdan soldan gelenleri göremez 
Başçavuşu Şef Poryon'u sallamaz 
Yürüyende döner bakar Hacıbey
Yirmi bir mayısta oldu bir çavuş 
Eğer aklın varsa önünden savuş 
Vagonlar dolunca tumbaya kavuş 
Başka yere gözü diker Hacıbey
On bir Haziranda kadro açıldı 
Hacıbey'e çavuş unvanı biçildi 
Düşmanların bugün yaşı saçıldı 
Derdini madene eker Hacıbey
İşçilerden var mı hiç memnun olan 
Yok mudur yarabbi imdada gelen 
Kim gördü intizar yerinde kalan 
Sanırsın kırk yıllık bekar Hacıbey
Yukarıya terfi etti az kaldı 
Merak etme önümüzde yaz kaldı 
Çavuşların gelmesine az kaldı 
Birazdan selamı çakar Hacıbey
Çavuş geldi durdu onun başına 
Sular kattı onun pişmiş aşına 
Kan karıştı Hacıbey'in yaşına 
Çağlayıp dereden akar Hacıbey
Madenden gitmeye kararın verdi 
Yevmiye artırmak onun tek derdi 
Ha bu ay gelecek ay olsun derdi 
Sabredip dişini sıkar Hacıbey
Başçavuşu koydu şefe konuştu 
Ben böyle işçiyim ona demişti 
Servis şefi Hacıbey'e demişti 
O günleri iple çeker Hacıbey
Sana söylüyorum işte bu sözdür 
Saklama sırrını aleme sezdir 
Kendini şeflerin emrine yazdır 
Belki nasip olur şeker Hacıbey
Çok fazla düşkündür ticaret kara 
Kendisini satsan etmez on para 
Her ayda alıyor seksen yüz lira 
Yoksa omuzundan çöker Hacıbey
Faydası yok kirli tabanca elde 
İşçi kemerleri bağlıdır belde 
Akşama giderken tanınmaz yolda 
Gözüne kara bağ tıkar Hacıbey
Parayı bol bulur Kulüp savurur 
Ahbaplık deyince düşer bayılır 
Ahmet Çavuşu uykudan çağırır 
Sözün geçiremez bıkar Hacıbey
Aşçıbaşı gelir ecel hastası 
Akşam olur mesainin ustası 
Yalan değil makinistler destesi 
Kurnazları mutlak takar Hacıbey
Tabancayı ele almasa bile 
Çoktur Hacıbey'de dubara hile 
Gider tumbalara yatar hep küle 
Olur mu bu kadar sakar Hacıbey
Lirayı fırlatır destan yazdırır 
Çavuşların aleyhine gezdirir 
İğne ile kuyusunu kazdırır 
Denginin dişini söker Hacıbey
Hacıbey feleğe bilmem ki n'etti 
Kaderin ettiği ona kar etti 
Ahir encam fabrikayı terketti 
Ahı dağı taşı yıkar Hacıbey
Bilmeyenler Hacıbey'i bilsinler 
Asilzademize selam salsınlar 
Destanımı dinleyenler gülsünler 
Kendini boşuna yakar Hacıbey
Sabahleyin kalkıp el yüze sürdüm 
Hacıbey'e destan düzmektir derdim 
Noksani zamanı gelmişti gördüm 
Korkarım boynunu büker Hacıbey
<end>

<start>
Atatürküm temel atmış bu yurda 
Hasta gelen sağlam gider buradan 
Düşse bir vatandaş bir müzmin derde 
Hasta gelen sağlam gider buradan
Hergün sabahleyin sayısız hasta 
Mevlam bir kulunu koymasın yasta 
Her tabip serviste Lokman'dan usta 
Hasta gelen sağlam gider buradan
Felek pençesinden çoklar ağlıyor 
Cerrahlar sayısızca yara bağlıyor 
Bu vatan uğrunda canlar sağlıyor 
Hasta gelen sağlam gider buradan
Çokları kader bir kıla bağlıyor 
Hasta düşüp zarı figan ağlıyor 
Başvuranlar derde derman sağlıyor 
Hasta gelen sağlam gider buradan
Gelir her taraftan Garp ile Şarktan 
Hasta yatan sağlam kalkar sabahtan 
Gönlü şifa bulur kan ağlamaktan 
Hasta gelen sağlam gider buradan
Hakikat yazarım palavra yazmam 
Hayatsız cenneti verseler gezmem 
Her tabip serviste Lokman'dan uzman 
Hasta gelen sağlam gider buradan
Kış gelse de Trabizon yaz olur 
Günlerce yazılsa vasfı az olur 
Şair olsan Noksan elde saz olur 
Hasta gelen sağlam gider buradan
<end>

<start>
Gönlüm hasret kaldı köşke seyrana 
Bakarım uzaktan yaslı İstanbul 
Bilmem nasip midir bir daha gezmek 
Ağlarım gözümde tuzlu İstanbul
Görünür uzaktan baksan camiler 
Dizilmiş sıraya evler haneler 
Gezer sokaklarda çiftler sunalar 
Övmeye münasip süslü İstanbul
Her dakika vardır mevcut vesayet 
Otobüs taksi tramvay transit 
İstasyonu iskelesi müsait 
Yoktur bir emsali özlü İstanbul
Gezerken olmalı cepte bol paran 
Parasız gidene gezmesi haram 
Zevki eğlencesi her saat her an 
Seyirli neşeli sazlı İstanbul
Gelir vesayetler Garp ile Şarktan 
Gezmekten doyulmaz sinema parktan 
Çokları kahrolur hasta yatmaktan 
Elemli kederli gizli İstanbul
Belli olmaz gecesiyle gündüzü 
Farkedilmez sonbaharı yaz kışı 
Denizleri tepeleri var düzü 
Yokuşlu engelli düzlü İstanbul
Her yandan üstündür süslü Beyoğlu 
Ne hoş görünüyor bak Cağaloğlu 
Çok fazla gezemem yüreğim dağlı 
Şanı üç beş değil yüzlü İstanbul
Haydarpaşa Eminönü Üsküdar 
Gezmeyenler bu dünyadan küs gider 
Görenlerde elem kalmaz yas gider 
Kahırlı mihnetli nazlı İstanbul
Gözün açıp bu aleme baksana 
Gezmek lazım Eminönü Taksim'i 
Fazla yazıp kederlenme Noksani 
Bedeldir dünyaya bizli İstanbul
<end>

<start>
Hayli demdir arıyorum cerrahı 
Gezerim peşinden varana kadar 
Bugün tabibimden aldım bir ilham 
Salı çarşambaya görene kadar
Çarşambadan gelir cuma ertesi 
Yakıyor canları derdin fortası 
Geldim Trabzon'a yurdun ortası 
Ara İstanbul'u girene kadar
Binersin vapura bin ayak birden 
Görünmez bir kara yol yok eyerden 
Bin türlü alem var bakan seyirden 
Gezer deryalarda arana kadar
Dolmuyor haftası olmuyor sabır 
Görünür deryadan sıralı şehir 
Gurbette olanı mevlam sen kayır 
Gönder sılasına varana kadar
Bin bir meşakkatle çıktık karaya 
Her adımda ihtiyaç var paraya 
Gezersen perişan derler nereye 
Güldür sen garibi sorana kadar
Otursan kahveye çaydır geliyor 
Parası olanı garson biliyor 
Parasızlar sokaklarda kalıyor 
Cepten meteliği verene kadar
Kimisi oturmuş yüksek sarayda 
Peşinen maaşı geliyor ayda 
Altında taksisi gezmez yayan da 
Gezer meramına erene kadar
Sokaklarda boyacılar geziyor 
Meslek için birbirini eziyor 
Birbirinin kuyusunu kazıyor 
Gezer aleyhinde bir ana kadar
Yazmak ile bitiremem bu halı 
Hanımların dudakları boyalı 
Gerdanında yüz bir nakış oyalı 
Arıyor eşini sarana kadar
Geçti bir on beşlik elinde çanta 
Çantaya çok uymuş sırtında manto 
Ayakta iskarpin topuklar yayda 
Göreni yandırır kırana kadar
Her ne yana baksan başka bir forma 
Çekmesin kısmetin yüzünü görme 
Berduş tayfasının halını sorma 
Yatar sokaklarda yarına kadar
Hep boştur bu yolda yazmak istemem 
Üç günlük dünyada azmak istemem 
Fena fiillerden sezmek istemem 
Ağlarım yaşımı durana kadar
Herkeste bir dert var bendeki başka 
Ummazdım başıma geldi bu yaşta 
Meşakkat çekerim hayalde düşte 
Kulun derdi bitmez kurana kadar
Ağlama Noksani birgün gülersin 
Bu elinle gözyaşını silersin 
Sağlık olsun memlekete dönersin 
Kalırsın burada yorana kadar
<end>

<start>
Gönlüm arzederdi köye varmayı 
Bırakmaz bedbahtım güzlere kaldı 
Artar her an için kahrım firakım 
Derdimin dermanı sizlere kaldı
Gezmek için vardı güllü bağlarım 
Uzak dur zalim dert gençtir çağlarım 
Halim bilen olsa vardır ağlarım 
Bağrımda yaralar sızlara kaldı
Sılada çok vardır kavim kardeşim 
Candan arkadaşlar aziz yoldaşım 
Nedendir dinmiyor gözümde yaşım 
Çağlayıp akanlar bizlere kaldı
Düşen ödevimi yaptım vatanda 
Şimdi ikametim elan madende 
Sorar arkadaşlar posta gidende 
Ulaşır mı acep yazlara kaldı
Yazdı lem-yezelim bana bu işi 
Geldi bizim yerin sonbahar kışı 
Geçmeye yol vermez dağların başı 
Noksani bugünler düzlere kaldı
<end>

<start>
Kalksa kısmet burdan gitse engine 
Bilmem fırsat olup dönmek var mıdır 
Meşakkatle püryan oldu her yanım 
Dertsizlere dert çekmesi kar mıdır
Ah edersem bakan yoktur halime 
Dert ki girmiş vücuduma koluma 
Mevlam fırsat ver de gidem yoluma 
Belki bulam derde derman var mıdır
Yetişti çektiğim elliye yüze 
Daha başka var mı hep verdin bize 
Kavuşmak nasip mi bahara yaza 
Baharım yok kışım bana kar mıdır
Telkin ile beni tutup eğliyor 
Yüzüme gülüp de özüm dağlıyor 
Düşmanlar sevinir dostlar ağlıyor 
Eller güler benim bağrım kor mudur
Durmaz kısmet gider yola uzuna 
Yolum engel yokuş ile düzene 
Canım kurban bu yazıyı yazana 
Güldürmedin benim işim zar mıdır
Güvenmem dünyada servete vara 
Gittim çok tabibe bulamaz çare 
Teslim eyleyince cesedi yara 
Münkir nekireyne cevap ar mıdır
Ezelden serimden dumanım gitmez 
Çağırdım yalvardıın nasıl işitmez 
Er eder geç eder asla güç etmez 
Kader nasıl yazdı yerim dar mıdır
Tevekkül ol bir mevlaya ah etme 
Kader yerin bulur fazla yas tutma 
Bu yalan dünyadan muratsız gitme 
Bu bir yoldur Noksan sana zor mudur
<end>

<start>
Bir dinleyen yoktur derdimi desem 
Asla bir meslekte elim kalmadı 
Çok başvurdum sağa sola fayda yok 
Döktü yaprak gazel gülüm kalmadı
Daim arz ederim ticaret karı 
Asla sevmez oldu evdeki karı 
Arayan bulurdu serveti varı 
Soramam kimseye dilim kalmadı
Üç beş kuruş bulunurdu arasan 
Şapkam kopmuş saçlarımı tarasan 
Çıra yakıp meteliği arasan 
Gitti kazanç servet pulum kalmadı
Gitmez hayalimden aşk-ı ateşim 
Silsem de tükenmez gözümden yaşım 
Ezelden yoksulluk boşlamaz peşim 
Savruldu dumanım külüm kalmadı
Geçti bir devranım tıfıl çağlarda 
Bülbül sesi dinler idim bağlarda 
Vardı sürüm çobanlarım dağlarda 
Şimdi seyretmeye malım kalmadı
Yorulmadan yüce dağlar aşardım 
Bulanmadan kaynayıp da coşardım 
Rençperliğe beş on boyun koşardım 
Büküldü kametim belim kalmadı
Halılar yerinde yoktur hasırım 
Düşündüm taşındım bilmem kusurum 
Sular akmaz kol vermiyor mısırım 
Düşsem tutunacak dalım kalmadı
Şimdi ticaretim yolcu bacından 
Dizlerimde can yok öldüm acımdan 
Kar edemem kuvvetimden gücümden 
Gitti kuvvet derman halim kalmadı
Gönül müpteladır daim güzele 
Yaprağım yok bağlar hasret gazele 
Akla gelir bir Murgul'u tazele 
Başka da gidecek yolum kalmadı
Sabreyle Noksani dert ile zora 
Yokuşta yorulan bir düze vara 
Bir gün devredersin kara toprağa 
Görsem sağ tarafı solum kalmadı
<end>

<start>
İkinci mektuba vermedin cevap 
Gönder bir mektubu telden kardeşim 
Muhabbetin namesini kastedip 
Bilirim anlarsın halden kardeşim
Birinci mektubunu çokça hatmettim 
Bilmem ki suçum ne feleğe n'ettim 
Bu yaşta sinemi derde terkettim 
Biraz da vasfedem elden kardeşim
Gönüllü gönülsüz işe gitmeli 
Ticaret ziyaret mecbur yapmalı 
Bu zalim feleğin kolu kopmalı 
Gitmiyor dumanım yelden kardeşim
Akşama dönerim bahçeden bağdan 
Sinem mahrum kaldı eyyamdan sağdan 
Yatmaktan usandım evde yataktan 
Sabahtan kalkamam daldan kardeşim
Gönül zevkten eğlenceden el çekti 
Söylemek istemem dert beni büktü 
Bilmem böyle midir alnımın bahtı 
Gözyaşım çoğaldı selden kardeşim
Düşünürken gönül bahre dalıyor 
Gençlik alemleri akla geliyor 
Yaz baharım hiç gelmeden soluyor 
Benzimin cilası külden kardeşim
Çekerim meşakkat sonunu bilmem 
Eflatun ki gitti gözyaşım silmem 
Lokman da yetişse dünyada gülmem 
El çektim dünyadan saldan kardeşim
Çok yalvardım felek halim görmedi 
Dostlar yasta düşman halim sormadı 
Arttı derdim bir kararda durmadı 
Fayda yok dünyada maldan kardeşim
Hazreti Eyüp'ü kurtlar öğüttü 
Hak nahak Mansur'u darda sallattı 
Nemrut ki Halil'i odlara attı 
İbret almak lazım elden kardeşim
Sabreyle Noksani derde töhmete 
Daha genç yaşında düşme mihnete 
Bu dünya fanidir uyma zihnete 
Giyindim libası şaldan kardeşim
<end>

<start>
Leyl ü nehar yalvarırım mevlaya 
Arayan derdine derman bulmalı 
Yalancı dünyanın ömrü bitmeden 
Daim ağlamadan bir de gülmeli
Asla vefası yok oğulun kızın 
Nevbahar faslında çalgının sazın 
Can alan yüzünü görmeden gözün 
Tövbe edip günahların silmeli
Gülü toplamalı filiz dalından 
El değmemiş buse almak halından 
Daha koklanmamış taze gülünden 
Toplayıp da doyasıya almalı
Bulduysa takdirin eğer ezeli 
Dili şeker dudakları mezeli 
Koynun içi cennet kaşlar gamzeli 
Bir güzelin sinesine salmalı
Ela gözlü kaşlar nadan olunca 
Tatlı dilli olup bazen gülünce 
Aşkın her dertlere derman bulunca 
Saçları sırmadan gülden olmalı
Takıp yar koluna bile gezmeli 
Gerdanına inci mercan dizmeli 
Yaslanınca yar kolunu ezmeli 
Durulunca akan sular dolmalı
Verdi serin yar yolunda Ferhat'ın 
Yad edince yar gelmeli bir adım 
Almalıdır yar koynundan muradın 
Doyasıya bir yastıkta kalmalı
Yaman derler zalim hali gurbetin 
Usandırdı şirin canı mihnetin 
Tatlı olur muhabbetin sohbetin 
Yeter gurbet Noksan köye gelmeli
<end>

<start>
Yatağımda erken ben uyanınca 
Hatırladım senin baldır lezzetin 
Çok yeri dolaştım yoktur menendin 
Şekerden şerbetten boldur lezzetin
Methetmekle hiç kıymetin biçilmez 
Çok soğuktur bir tek bardak içilmez 
Derde şifa aramadan geçilmez 
Ab-ı Kevser ile doldur lezzetin
Oturdum bir parça hayale daldım 
Mevla bilir beni ne hale kaldım 
Bir tek emsalini Cebel'de buldum 
Arasat'ta kalma kaldır lezzetin
Münasip kıymete emsalin yoktur 
Nerde sual etsem bilenin çoktur 
İster Noksani'yi tez elden bıktır 
Şekerdir ağzında dildir lezzetin
<end>

<start>
Usanmaz yorulmaz çelikten canı 
Yaşar bu muhitte bir Mehmet Çavuş 
Bu Uzunyah'da söylenir şanı 
Deryalar yüzünde var Mehmet Çavuş
Çok gezmiş bu yerde uzun enine 
Çoklar selam ile gelir yanına 
Mevlam bereketler versin gününe 
Aslından neslinden er Mehmet Çavuş
Tartsan bilgisini çıkar birinci 
Çok merttir seviyor aşçı fırıncı 
Soyunup çalışır işe girince 
Alpay madeninde pir Mehmet Çavuş
<end>

<start>
Ulu tanrım senden bir niyazım var 
Kulunu namerde muhtaç eyleme 
Derdimin dermanı her an sendedir 
Lokmana tabibe muhtaç eyleme
Dermanım zehirse sen ver içeyim 
İzin ver her yerden dümdüz geçeyim 
Kanat ver de denizlerden uçayım 
Köprüye sandala muhtaç eyleme
Yokluk verip başım dara getirme 
Mezarımda kara çalı bitirme 
Hasta edip döşeklerde yatırma 
Senden başkasına muhtaç eyleme
Günden güne artmaktadır dertlerim 
Eşten dosttan hem köyümden ırağım 
Tek dağbaşı olsun benim durağım 
Senden başkasına muhtaç eyleme
Yolsuza düşünme kulun yolunu 
Sen bilirsin garip bahtım halimi 
Yaya aşam şu dağların belini 
Senden başkasına muhtaç eyleme
<end>

<start>
Gurbeti terkedip görünce yurdu 
Doldum ben kardeşim siz nasılsınız 
Memleket derdime merhemler sürdü 
Buldum ben kardeşim siz nasılsınız
Yollarda bir parça müşkülde kaldım 
Üç beş gün sürmedi köyüme geldim 
Aradıklarımı sağ salim buldum 
Güldüm ben kardeşim siz nasılsınız
Belki bir iki ay burda kalırım 
Sağlık olsun bayram sonra gelirim 
İnşallah sizleri esen bulurum 
Kaldım ben kardeşim siz nasılsınız
Bu yıl memleketin çok fazla işi 
Bilmem nasıl olur sonbahar kışı 
Kızartmadan iyidir buranın aşı 
Bildim ben kardeşim siz nasılsınız
Kardeş yazdığıma bir cevap eyle 
Ayrı kaldık nidem kaderim böyle 
Yusuf Kurt çavuşa çok selam söyle 
Kıldım ben kardeşim siz nasılsınız
Deli gönül çok ahbaba naildir 
Gurbette çok evde aza kaildir 
Ayrı ayrı yazmak mümkün değildir 
Aldım ben kardeşim siz nasılsınız
Gönül daim pervanedir fenere 
Girmedim ortaya durdum kenara 
Selamımı dostum Şiko Ömer'e 
Saldım ben kardeşim siz nasılsınız
Yazarım buranın biraz vasfını 
Gönül görmek ister dostun resmini 
Sorarsanız Noksani'nin cismini 
Öldüm ben kardeşim siz nasılsınız
<end>

<start>
Çitlerden geçemiyor çocuk
Güneşi bir yana koydular şafağı bir yana
Çitlerden geçemiyor çocuk
Anneyi bir yana koydular kucağı bir yana
Çitlerden geçe....................
<end>

<start>
Uc uca çıngılarını seviyorum senin 
Küllerimi ayartıyor yeşerttiğin kor 
Derken bir sıcaklık keyfi çıtırında 
Memelerin pörsüyünceye kadar emzirdiğin 
delişmen şarkıların dünyayı dolaşıyor
Alkımından soruyorsun alı moru 
Koluna giriyorsun her bozgunun 
Mağrur askerler besliyor elinin hamuru 
Çarkları kırılmışın, ağır yolcunun 
erimi d....................
<end>

<start>
Cok sessiz şarkıyım karşılıksız 
gelip geçmelerin çiçeğinde
Bir güz ki yitirmiş kimliğini 
yaprağını döken dökene
Bu ölüye kim söyleyecek ....................
<end>

<start>
Sevgilim erişilmez derinliğim
Ç....................
<end>

<start>
"Külli enkazım! " dedi Abdülkadir Budak
Saçlarımın şarkısına aldanarak
Simsiyahtı benim düştüğü....................
<end>

<start>
Bir tasın  çınıltısı  taşçıl sarnıcta 
kamaştırır   tarihini bre şair 
kavruk duyarlığınla kıvranırken
Derin Frig vadisine gizlenmişse zaman 
yitik sözcükleri bulup çıkarmaya 
upuzun kulakları olmalı insanın 
Sesçil toprağından seken her fısıltıya 
kulak kabartmalı biteviye
Ancak k....................
<end>

<start>
Geçerek rahle-i tedrisatından 
Zikr eyledik Leylâ ü Mecnun'u
Aşkalduk aşk kesildik sabah akşam 
Eh b....................
<end>

<start>
"Dünya dedikleri bir gölgeliktir"
(Bir halk türküsünden)
Toprakmış giz sahibi
                   bizi çağıran oymuş
                   beğendirmeye aşkçıplak evini
Bi....................
<end>

<start>
Nasip kısmet ne verdiyse ezelden 
Takdir mukaddere boyun eğmeli 
Gönlüm geçemiyor hiçbir güzelden 
Bilmem şimdi hangisini övmeli
Ezelden ervahın olduysa kara 
Bir yar bulamazsın yaranı sara 
Göremezsin yolun ne yana vara 
Bilmem başım hangi taşa değmeli
Erkenden ervahın yazıldıysa ağ 
Çağın nevcivandır gezdiğin hep bağ 
Rahatın yerinde vücudun da sağ 
Vardır bir yoldaşm göğsü düğmeli
Dünyada takdire olmalı razı 
Talep vecedana kılmalı bazı 
Noksani görmedi baharı yazı 
Talihin yar değil ona sövmeli
<end>

<start>
Gönlüm ister meramına ermeyi 
Neyleyim talihim var olmayınca 
Çok isterim bülbül sesi duymayı 
Bülbül gülü sevmez har olmayınca
Nasihatim gezme gönül yabanda 
Bir umudum kaldı karasabanda 
Düşmüşüm efkara iş yok tabanda 
Gönül ziyan eder kar olmayınca
Devrettim otuzu kırka yüz tuttum 
Hiçbir gün gülmedim daim yas tuttum 
Bir dem için bir ateşi dost ettim 
Yandırır cismimi kar olmayınca
Gözüm yaşı akar eli işlemez 
Bülbül figan eder gülü beslemez 
Gönül verip yar kolunu yaslamaz 
Dostun seni sevmez yar olmayınca
Feryat eder daim sende kar bülbül 
Ah eder bülbülü için gonca gül 
Yüz bin mihnet etsen yine eldir el 
Kalpte senin için ar olmayınca
Hoşa gider güzellerin oynağı 
On sekizde yakar gönül sığnağı 
Terkedemez güzel seven sevmeyi 
Bulanıp da sonra dur olmayınca
Kader gül demezse asla gülünmez 
Gönül kuşu pervaz etse yorulmaz 
Dostun güzel olsa yine sarılmaz 
Baştan iki gönül bir olmayınca
Bu sene kısmet çok fazla gezdi 
Gözüm gördüğünü elim de yazdı 
Zalim gurbet elden usandı bezdi 
Noksan Hod'da durmaz zar olmayınca
<end>

<start>
Döndüm işbaşından geldim koğuşa 
Getirdin başıma iş Ömer Çavuş 
Yedin ballarımı girdin savaşa 
Gel de sen bağrımı deş Ömer Çavuş
Ne kadar reddetsem gelir takılır 
Nerye gitsem yakınıma sokulur 
Reddedince hep karşıma dikilir 
İşlerin hep olsun yaş Ömer Çavuş
Gördü Ömer burda lezzetli malı 
Gece yedi geldi yağ ile balı 
İşiten anlasın iyice bu hali 
İster çatla ister şiş Ömer Çavuş
Koymadı sandıkta yağı reçeli 
Ahbaplar oturmuş iki geçeli 
Sanki yüzü kaplı kara peçeli 
Fark atar şeytana beş Ömer Çavuş
Adet olmayınca sonra ekilmez 
Kendisi kuvvetli kolu bükülmez 
Akıl başa çivi gibi çakılmaz 
Düşsün o başına taş Ömer Çavuş
Mantonun üstünde tayyörün mintan 
Gömlektir her yanın kahrını tutan 
Hususi işlerde giyersin kaftan 
Artık sen bağrını deş Ömer Çavuş
Yürü asfaltlarda manton tozlanır 
Mantosunda ne saklasan gizlenir 
Güzelsin deyince güler hazlanır 
Beğenirsen böyle coş Ömer Çavuş
Yemeseydin Ömer n'olurdu yağı 
Vurmazdım yüreğen onulmaz dağı 
Farklı değil birdir ikimiz çağı 
Kalkıp dağdan dağa koş Ömer Çavuş
Pire işlemeyen çok tüylü postun 
Okumam destanı olursa kastın 
Yine de Noksani senin tek dostun 
Bütün akranlara eş Ömer Çavuş
<end>

<start>
Bugün seyran ettim bağı bostanı 
Varmaz olsa idim perişan gördüm 
Efkar boyun eğmişler mevlaya 
Görmez olsa idim perişan gördüm
Vardım bağa seyran ettim her yanı 
Tez iken okunmuş gördüm fermanı 
Su yetişse yara bulur merhemi 
Sormaz olsa idim perişan gördüm
Evvelce gezerken bostan dolu 
Bu sefer bükülmüş hepsinin beli 
Herkese malumdur bunlarm hali 
Yarmaz olsa idim perişan gördüm
Süpürgeler uzamışlar nereye 
Akşam sabah bakıyorlar dereye 
Sararmıştır tam boyları yarıya 
Girmez olsa idim perişan gördüm
Domatesler başın yana atmışlar 
Uzamışlar sağa sola gitmişler 
Sıtmalılar gibi boyun etmişler 
Durmaz olsa idim perişan gördüm
Sahip ki yok felek okun yürütmüş 
Samyel vurmuş soğanları kurutmuş 
Işıltı yok yaprakların çürütmüş 
Vurmaz olsa idim perişan gördüm
Kocabaşlar her tarafa saçılmış 
Kuvvetlenmiş sağa sola açılmış 
Susuzluktan ona kefen biçilmiş 
Sarmaz olsa idim perişan gördüm
Noksan az şeylerden ibret almasın 
Sulamaya zamanında gelmesin 
Öbür sefer onları da bulmasın 
Vermez olsa idim perişan gördüm
<end>

<start>
Kardeşimin mektubunu okudum 
Bana selamını yazmış sabahtan 
Biraz da feleğe mihnet eylemiş 
Bütün dertlerini dizmiş sabahtan
Cevabın akşamdan yazayım diye 
Sabah yazsam saat gelir yediye 
Çabuk memlekete ulaşam diye 
Demezdi doktoru üzmüş sabahtan
Gitmez kardeş bu havadis hoşuna 
Mevlam büyük hiç üzülme boşuna 
Kahpe felek zehir kattı aşına 
Kardeşin bağrına közmüş sabahtan
Bağınızda yetişti mi yemişler 
İbrahim'e evden gelsin demişler 
Bu feleği bundan kahpe bilmişler 
İnsanlar canından bezmiş sabahtan
Niçin yoldaşını gönderdin dağa 
Yalınız çalıştın bahçeye bağa 
Erken döndün girdin soğuk yatağa 
Üşüyüp ayağın büzmüş sabahtan
Yenmediğin işe yalınız çatma 
Yoldaşın var iken yalınız yatma 
Artık kabahati Murgul'a atma 
Herkes niyetini bozmuş sabahtan
Bir zaman da gurbet elde eğlendik 
Destan yazıp alemlerde söylendik 
Eniş yokuş yürümeden huylandık 
Kader bizim ile gezmiş sabahtan
Boru çalar çıkıyoruz genişe 
Alçak olur yürüyoruz yenişe 
Giriyoruz rutubetli koğuşa 
Soğuk mezarımız kazmış sabahtan
Ahmet Gül derdini kime söylesin 
Şaşırdı nidecek halin neylesin 
Kendini bu yerde daim eylesin 
Mektubun ağrımı ezmiş sabahtan
<end>

<start>
Gel sana vasfedem gurbet elleri 
Acep bilir misin halden sevdiğim 
Gönül arzediyor gonca gülleri 
Ehli dil tatlıdır baldan sevdiğim
Artıyor gönlümün derdi hergünü 
Gitti civan çağlar bilmem birgünü 
Dedim bu bayramda verem terkini 
Çekmiyor kısmetim elden sevdiğim
Geçiyor durmadan hergün bu çağlar 
Kaldım gurbet elde kalbim kan ağlar 
Bakarım görünmez vay bizim bağlar 
Gönlüm pek naziktir gülden sevdiğim
Bayram geldi küsülüler barıştı 
Dost düşmanı birbirine karıştı 
Ana baba kardeş ile görüştü 
Bekleme gelen yok yoldan sevdiğim
Nasip değil bilmem nasıl güleyim 
Aht ettim bayramda orda olayım 
Fırsat ise bayram sonra geleyim 
Yazarım bir mektup telden sevdiğim
Giderken pek yakın gurbetin yolu 
Benim için kokmaz bağların gülü 
Durmaz bir kararda gurbetlik hali 
Bilmem anlar mısın dilden sevgilim
Ümidim var belki izin alırım 
Gül dalında bülbülümü bulurum 
Sağlık olsun bayram sonra gelirim 
Usandım Noksani elden sevdiğim
<end>

<start>
Çekti kısmetimiz değiliz mecbur 
Yıkılsın yamacı yeri Şavşat'ın 
Camiden çıkanlar sessiz savuşur 
Bakmaz misafire piri Şavşat'ın
Pazarlıkta göz bulsalar oyarlar 
Başka cepten sarf etmeyi severler 
Beş parayı büyük bir kar sayarlar 
Gelmez ola yaz baharı Şavşat'ın
Cimrilikten hep belleri bükülmüş 
Meyvası yok daldan yere dökülmüş 
Rüzigar üstüne reyhan ekilmiş 
Ekini büyütmez yarı Şavşat'ın
Hazır bulsa teklifsizin başlarlar 
Cömertliği birbirine aşlarlar 
Kırk para kaybetse orda kışlarlar 
Var mı merdi bilmem bari Şavşat'ın
Neden saldın felek bizi bu derde 
Burda rastlamadım merdoğlu merde 
Sizleri mat etmek farzdır bir yerde 
Yanacak bağrmda koru Şavşat'ın
Nasıl mihnet etsem azclır feleğe 
Düşürmesin mevlam asla dileğe 
Beş on cinsten un dökerler eleğe 
Ondandır tuzları kuru Şavşat'ın
Küheylanı tavlasında beslenir 
Uzak yerden adı büyük seslenir 
Her meziyet misafirden istenir 
Bulanmaz çayları duru Şavşat'ın
Bahçelerde biter kokmaz gülü var 
Yokuşlu engelli düzlü yolu var 
Başkadır şivesi nasıl hali var 
Lezzetsiz meyvası narı Şavşat'ın
Hangi yana baksan aynı görürsün 
Kar görmeden bir zarara varırsın 
Ne lazımsa hep kendinde bulursun 
Temmuzda yağıyor karı Şavşat'ın
Büyüklüğü zapdetmiştir herbiri 
Yüklenmiş geziyor ölüye diri 
Eksik değil vardır zengini beyi 
Baylar yatağıdır yeri Şavşat'ın
Üç öğünde ayran cadi yiyorlar 
Söz başında hep babacan diyorlar 
Asır sonra insanlığı duyarlar 
Halkı meziyetten geri Şavşat'ın
Tek tek baksan bulamazsın merdini 
Hasta olur söylemeyen derdini 
Kahpe felek ayrı koydun yurdunu 
Bana lazım değil kan Şavşat'ın
Kısmet daim gezer gönül kardadır 
Gezer bulmaz acep nasıl nerdedir 
Gönül havalanmış kısmet burdadır 
Kalmamış edebi arı Şavşat'ın
Öz ehli kamildir sevmez namerdi 
Bu cimri millete göstermek merdi 
Gezip de görmeli gurbeti derdi 
Düşerse bizlere biri Şavşat'ın
Bir çöl yerde merkez çoktur sıcağı 
Gezmeden işittim birkaç bucağı 
Merkezde vardır üç parti ocağı 
Yıkıla kalesi suru Şavşat'ın
Ahmet Bey Mehmet Bey beydir herbiri 
Ne kadar azmolsa geridir yeri 
Rehberlik ediyor gençlere piri 
Kendine sağolsun van Şavşat'ın
Düşünmeyen hata kılar her işi 
Bayramda pişiyor her evde bişi 
Çok sağolsun belediye çavuşu 
Bir Habip Yılmaz'dır eri Şavşat'ın
Noksani yazıyor daim kahrına 
İcap etse dalar aşkm bahrine 
Beddua alanlar Şavşat şehrine 
Kendine yar olsun sırrı Şavşat'ın
<end>

<start>
Cevdet Bey herkese uzatır eli 
Arkadaşa canı vermesi vardır 
Konuşması lezzet bal gibi dili 
Aslanca işine varması vardır
Şükrü Usta uyar daim hırsına 
Çok sağlamdır kavl ederse bahsine 
Çalışır çok zaman usta işine 
Yağmurlu da suya girmesi vardır
Kaydi Beydir daim okur selayı 
Umanm ki mevlam vermez fenayı 
Bir çapa kazmadır onun silahı 
Maden dağlarını yarması vardır
Casim Bey de işler aşkın kaynağı 
Onsuz şantiyemiz arı sönüğü 
Yoktur tiyatronun böyle komiği 
Varda mamalisa demesi vardır
Abdullah çalışır asla durmadan 
Gönlü köyde gezer kendi varmadan 
Çok fazla iş yapar kendin yormadan 
Sonradan murada ermesi vardır
Mehmet de çalışır aslana benzer 
Bir yere göndersen yel gibi gezer 
Masaya tabaklar sırayla dizer 
Çok tatlı pişirir çorbası vardır
Alem eyler bir geçinme savaşı 
Mevlam bilir tembel ile yavaşı 
Bağışlayın suçu varsa Çavuşu 
Noksan'ın gönlünü kırması vardır
<end>

<start>
Servis ser tabibi Eşref Bey Hoca 
Derde derman olan elleri vardır 
Gelir sabahleyin dert sorar bir bir 
Çok tatlı konuşur dilleri vardır
Cafer Bey takdire değer bir baba 
Tanıyor İstanbul Cerrah Guraba 
Yapar ameliyat vatana heba 
Her yanda anılır dalları vardır
Hakikat yazarım palavra yazmam 
Hayatsız cenneti verseler gezmem 
Faruk Bey tabibi dertlere uzman 
Metin cerrahlığa yolları vardır
Baksan Galip Beye bir kardeş dersin 
Görünmez dertlere o merhem sürsün 
Mevlam ona bitmez ömürler versin 
Merhamette derya gölleri vardır
Süt beyazdan giyer elbisesini 
Şeker bütün hastaların yasını 
Hemşire hanım da sayar nabzımı 
Konuşur çok şirin dilleri vardır
Yatar sağda solda ağır hastadır 
Açsan yürekleri hepsi yastadır 
Hastabakıcılar gayet ustadır 
Erinmez üşenmez halleri vardır
Attı kısmet bu diyara getirdi 
Dert ki verdi hastanede yatırdı 
Hasta arabası aldı götürdü 
Mevlamın daralmış kulları vardır
Noksan seni mevlam dertli yaratmış 
Çok şükrolsun son nebiye kul etmiş 
Bu yalan dünyaya her gelen gitmiş 
Dilerim kabrimin gülleri vardır
<end>

<start>
Gönül havalandı uçmak isterim 
Gel gönül gidelim vatana doğru 
Gurbet ellerinden kaçmak isterim 
Gel gönül gidelim vatana doğru
Dersini almışsın gönül atandan 
Elimi çözdürdün felek vatandan 
Ne beklersin gurbet elde yatandan 
Gel gönül gidelim vatana doğru
Tutmazsın sözümü neyleyim seni 
Müşküle atmazdın sevdiğim hani 
Gelsin diye ısmarlamış yar beni 
Gel gönül gidelim vatana doğru
Bilmem ki nedendir serime çöktü 
Akşamdan düşünce belimi büktü 
Talihim yüzüme pek hoyrat baktı 
Gel gönül gidelim vatana doğru
Noksani derdini alem bilmesin 
Durma git vatana eller gülmesin 
Topladığın hayrı felek silmesin 
Gel gönül gidelim vatana doğru
<end>

<start>
Gönlümde var bugün yine bir firak 
Her derde dermanı verir bir hudam 
Aleme yardımcı ol şems ü çırak 
Her derde dermanı verir bir hudam
Dertlerin dermanı her zaman birdir 
Kimse gideceğin bilmez ne yerdir 
Tedbir alınacak ancak bu kardır 
Her derde dermanı verir bir hudam
Karışma kimsenin kar zararına 
Güvenme dünyanın bir kararına 
Herkes amel işler öz yararına 
Her derde dermanı verir bir hudam
İsteyene verir istemeze yok 
Hakkı hak batılı eylemez çırak 
Belki tezden kılar belki de ırak 
Her derde dermanı verir bir hudam
Der Noksan dünyanın sonu yakındır 
Nasihati kendi başan takındır 
Arasat'a bir kendisi hakimdir 
Her derde dermanı verir bir hudam
<end>

<start>
Gece gündüz yalvarırım mevlaya 
Bir senin aşkına derman yarabbi 
Kesildi takatim çok çektim cefa 
Bir senin aşkına derman yarabbi
Oturup kalkması ne kadar zordur 
Dertlerin dermam her zaman birdir 
Tevhit getirirsem o bana kardır 
Bir senin aşkına derman yarabbi
Bu yaşımda düştüm gurbet ellere 
Sam yel vurdu bağımdaki güllere 
Yalvarırım muhtaç etme kullara 
Bir senin aşkına derman yarabbi
Leyl ü nehar ağladım ya duymadın 
Acımadın çok fazla da kıymadın 
Edna kulun kullarından saymadın 
Bir senin aşkına derman yarabbi
Sekiz yıldır bir baharım gelmedi 
Yapraklarım hiç açıp da solmadı 
Vücudumda bir tutarım kalmadı 
Pir senin aşkına derman yarabbi
Eğletti koca pir ağzının bari 
Ejderha zehrinden Ebu Bekir'i 
Ebu Bekir Ali Osman Ömer'i 
Bir senin aşkına derman yarabbi
Alem saltanatta ben kaldım yayan 
Vücut ezilmekte kaynıyor beyin 
Ulu şehitlerdir Hasan Hüseyin 
Bir senin aşkına derman yarabbi
Sağlamken çok gezdim vatanda seyyar 
Muhabbet eylemek alemde eyyar 
Uçtu göğe gitti Cafer-i Tayyar 
Bir senin aşkına derman yarabbi
Yığılanda halim sorun yarenler 
Kavim kardeş bir mevlaya varanlar 
Üçler beşler yedi kırklar erenler 
Bir senin aşkına derman yarabbi
Bakmak ile göremedim yaranı 
Mevlam sana yakın eyle aranı 
Yemen ellerinde Veysel Karani 
Bir senin aşkına derman yarabbi
Her kulun borcudur bu kara ölüm 
Genç yaşta gidene oluyor zulüm 
Hazreti Eyüp'tür sabırlı kulun 
Bir senin aşkına derman yarabbi
Kula tedbir kurmak daim vesile 
Bu hal sana hep ayandır hasılı 
Çok zulme uğrattm garip Mansur'u 
Bir senin aşkına derman yarabbi
Sinem düştü günden güne kedere 
Ümit kesmem bir ilacım göndere 
Gönül müştak göz görmeden didara 
Bir senin aşkına derman yarabbi
Balçıktan yarattm cümle alemi 
Nurdan da yarattın göğe imamı 
Gelir Cebrail'in verir selamı 
Bir senin aşkına derman yarabbi
Yalancı dünyada çok verdin cefa 
Cümle mahlukata dilerim vefa 
Gafur u rahimsin kulunu affa 
Bir senin aşkına derman yarabbi
Akşam olur herbir alem yuvada 
Çok kulun var süphan sana duada 
Yalvarırlar elleri hep havada 
Bir senin aşkına derman yarabbi
Kesildi Noksani takatim halim 
Bilmem nasıl yazdı ervahta kalem 
Hayalden geçiyor eğlenip gülem 
Bir senin aşkına derman yarabbi
<end>

<start>
Eline yakmıştır al yeşil kına 
Biçme bağrım biçilesi yer değil 
Canlar kurban olsun senin yoluna 
Kaçma güzel kaçılası yer değil
Parmağında vardır altmdan yüzük 
Takma bileziğin koluna yazık 
Salınıp çarşıdan gel nazik nazik 
Geçme burdan geçilesi yer değil
Saçların benziyor sırma teline 
Yanakların gonca bağın gülüne 
Kısmet olur sarar eller beline 
Açma yaram açılası yer değil
Gördüm sinesini al yeşil yayla 
Aht eyleyenlere sen de aht eyle 
Beni ağlatıp da gözyaşım böyle 
İçme kurban içilesi yer değil
Talan ettin güzel herbir yanımı 
Noksani'yim şaşırttırdın günümü 
Vurup da sineme dökme kanımı 
Saçma zalim saçılası yer değil
<end>

<start>
Niçin uslanmazsın divane gönlüm 
Bunca güzelleri öptüğün yeter 
Uyma cehalete nefsin peşine 
İlm-i alimlerden kaptığın yeter
Yaşın otuz dedi çağın yarısı 
Nefsini hep öldür kalsın birisi 
Başka değil budur yolun doğrusu 
Yanlışa eğriye taptığın yeter
Çağın yarılandı gördün ne günü 
Düşünsen bilirsin ancak üç günü 
Hayr ile aydmlat yol kabirini 
Artık hakikatten koptuğun yeter
Gidenler bu yoldan hiç geri gelmez 
Bir kamil düşünce dünyada gülmez 
Çok nasihat verdim öz başım almaz 
Dünyada fenalık yaptığın yeter
Baktım öz şehrime Noksani vardır 
Yolda yoldaş lazım tehlike vardır 
Edeceğim amel ahrete kardır 
Şimdi hak yoluna saptığın yeter
<end>

<start>
Zalim felek nasıl durdun kahrıma 
Bilmem bana neler verdin almadan 
Tezden zehir kattın gönül bahrime 
Sineme de bir velvele salmadan
Çekmediğim bir meşakkat var mıdır 
Ah eylemek deyin bana ar mıdır 
Soran yoktur dert çekmesi zor mudur 
Sinem dertli bir tutarım kalmadan
Tam yıl oldu sıraladım dertleri 
Girdi vücuduma ecel kurtları 
Terkedeyim memleketi yurtları 
Kışım geldi yapraklarım solmadan
Saltanat süren var saray katında 
Dertli gönlüm gam kederle yatanda 
Sayan var mı günü bilmem yatakta 
Kurtar mevla ecel beni bulmadan
Dert kalmadı sinem üzre toplandı 
Gönül kuşu kafesine saplandı 
Çok kıymetsiz yerde kaldı yıprandı 
Dertli Noksan bu dünyada gülmeden
<end>

