<start>
şiirin İstanbul’una giderken 
on bir meridyende sürgün, keder ve ibrişim
gecenin sır olduğu camlarda 
Mavi Tren uykusu 
yorgun yana sır değil aksimizin 
iyi bakarsan 
en önde kavaklar
bir kadını anneme benzetirim 
sabaha karşı üstümü örter 
sabaha karşı Gevaş olaydı keşke
zeytuniye kesmiş bir çift kederle 
siyah ibriğim kemerlerden 
doğuya doğru gidersen 
belki de Batman 
yarına yetişecekmiş telaşıyla sisli 
bir kontranın elinde yeni kırılmış bir dal 
ve baygın petrol kokusu her akşam 
bıttım kavuran çarşılar 
ve faili meçhuller, evladiyelik!
ve zencefil derim en fazla Diyarbekir 
ve melamin şeker kaseleri 
çocuklar ilik oynar surlarında
Kızıltepe tarlaları evin bağlarken 
Dicle yatağına dönüyor 
kumlanmaya dinmiş aks-i suda 
ayakları nemlenen şehirli kızın romantizmi 
yapay ve yüzü kadar beyazdır 
köylüler süt sağarken akşamına
kirli yeşil bir geceye benzer Kurtalan 
bebekler sıtmaya açar gözlerini 
ötesine tren gitmez bu yüzden!
en akşam-üstü Adil cevaz! 
Erciş’in bir avaz yankısında 
netsen sığmaz nazarına 
Van Gölü evde unutulmuş bir denizdir 
Van Gölü anasından ayrı, sahipsiz 
Hasan Bildirici öykülerinde dingin, saydamsı 
hava raporlarında mutedil dalgalı 
karnında feribot gezdirir
katarlar yorulur Tatvan çıkışında 
içmeler ekşi ve soğuk kaynarken 
bilmem ki yol İran’a mıdır?
Suruç’ta bir gündüz düşü 
alır kızların elini kirmenden 
bir serap doğrulur yağmur yağdı mı 
usulca uzansan Karacadağ 
sıvasız evlerin eyvanından 
höykürdükçe çoğalır bulutlar 
gölgelir kuzeyden güneye Mardin Eşiği 
yine de Nusaybin deme 
ne olur, sızıyor yaramdan
yol kıyısına atılmış ceset gibi Ergani 
yenikliğin kavrukluğunda yeşerir Siverek 
ve fakat Silvan diyemem, ağlarım; çocukluğumun başkenti!
“Bitlis’te beş minare” 
bilemezsin nasıl geçerim Başkale’den 
bilemezsin nasıl ağlarım 
ah canan mısın Şemdinli 
ne kaçak geçtim üstünden 
şimdi Bingöl’de güneşe bakarak 
Malazgirt ovasından koyun peynirini 
karıncalı sesimde aşk ilanlarımı 
ve o mahcup Garzan Çayı’na değen ayaklarımı 
Lice’nin taranmış bir kahvesinde 
esmer alınlı bir ihtiyara dersem 
az doğrulup Mutki tütününden sararız, biliyorum 
kötü kaynamış kemiklerimiz sızlarken
ben on bir meridyeni sevmekten men 
dilimde kurşun bukağı, ölüm 
buhurlar içinde bir Digor sabahı
bir eksiklik omzunda 
kaçakçı yetimleri gibi Dersim 
ve Seyit sakallarıyla Rızo 
şu giden hangimizin Besê’si? 
hangimiz sivil bir aşkın kıyısında değiliz? 
hangimizin bağımsız gök yüzü? 
gecikmiş kırlangıçlar gibi deliyim 
boşuna uslandırmayın beni!
Berivan serini bir Cizre ikindisinde 
Mem û Zin hasretine banacak 
Reşkotan bulguru olaydı keşke!
mutlak bir yarın ayırdım kendime 
dağlarımdan damıtarak 
ve yaralıyım Bagok kadar 
a a h, diyorum; şu karanlık! 
şu bahtım renginde utanç atmosferi: 
hiçbir gelecek paklamaz seni!
ellerim bir kaşığın yörüngesinde 
geç doğmuş çocuk acemiliğinde 
ve tasasında dul kalmış taze gelinin
zeytuniye kesmiş kederlerde 
on bir meridyen gibi hareler 
her meridyeninde ölüm 
her haresinde yangın 
(kasten süsü verilmiş) 
sürülen halkım geçiyor içinden 
iyi bakarsan en önde kavaklar 
ve tüten yangınların isi 
dağlanmış kemerler gibi 
bir çift siyah ibrişim
gecikmiş yağmurlardan geliyorum 
epey ağladım sayılır 
epey buhurdan ve yataklık
gönlüm köklerimi saldığım 
cismim yapraklarımı açtığım yerdedir 
ben 
dağları taşıyorum sırtımda 
ondan böyle pek!
on bir meridyende sürgün, keder ve ibrişim 
on bir meridyende dinmeyen serhıldana 
bütün sesimi vermişim!
1994-95
<end>

<start>
mızgin ve frok için 
ah! Tamara
(bitmemiş bir şiirin ipuçları)
yaşam ve ölüm 
                                iki hasım şimdi 
                                iki şüpheli şahıs 
                                her an birisindir 
                                her an ikisi
ý 
Samanyolu uzanmış sere serpe 
hasat bitmiş 
erzak, kuruyarı istif 
geriye bir şairin hüznü kalmış biçilmedik 
boy vermiş, Başak uçları göbekte! 
incecik bileklerime batıyor ah, Tamara! 
büyüdükçe mi yitiriyoruz saflığımızı?
Samanyolu çırılçıplak, gece yıldızlı 
dut yaprakları hışırdıyor, orda mısın?
ý ý 
meyva dalları ağır, yorgun 
er sabah doğuracaklar yarın 
şimdi geceye karışıyorlar simsiyah yapraklarıyla 
kapımın yüzyıllık mavisi 
bir sağımlık çiyi çiçeklerimin 
-en çok şafakta tazedirler 
hep tükenmez bir umudun habersiz sebepleridir
ağzımda dağılan Toran üzümü 
sapsarı tınazlarla sağılmayı bekleyen harman 
saçları tutuşan dağlar 
havaya akan kuru buhar! 
hep bu umudun dirilişidir Tamara! 
bundan tenim bu kadar esmer 
ve savrulup gidişim 
adı geri verilen diyarlara..
ııı 
tandırdan ahker eksilmez olmuş 
yapışmış hamuru yakıyor, bu koku oradan 
Batman Çayı, Malabadê’nin ayaklarını öpüyor 
ve tutsaklığının farkında 
bunca yıllık kalıbında böyle aktığı görülmemiştir 
bezgin, biteviye.. 
ve sesler eksiliyor geceden 
hasretlik bir Fa vurulmuş en son 
dört Mi yaralı Requiem’den 
Re teslim olmuş, pişmanmış 
diğerleri karanlıktan..
ama alev aydınlatır dumanı da 
saçılmış bir beyinden içeri 
kara burunlu kara postal 
işte her şey bu kadar açık, Tamara..
ıv 
adım, soyadım da söyleniyormuş gibi uzundu 
çok dövdüler beni, çok ağaçtan düştüm 
kafamda on dört kırık izi var, sıyrıkları saymadım 
katlayıp katlayıp boyuma uydururdu annem 
yine de çıplak ayaklarımı gizleyemezdi pantolon 
derken kırmızı bir kundura aldılar bir yaz Çermik’ten dönerken 
eskimesin diye hiç giymedim 
sonra ayağıma dar geldi..
yüzlerce bilye bulurdum düşlerimde 
uyanınca hiçbiri olmazdı 
hep ütüldüğüm günlerde görürdüm 
karığım büyüdü, düşler seyreldi..
bir sabah ayrı bir dünya, intizam! 
öğretmenin yazısı kadar yabancı.. 
paydosta kendi harfleriyle ağlayan annem 
hangisi bendim.. ben hangisiyim.. 
biraz Kafka okumak gibi bir şey galiba 
kapkara olmak belki 
belki ismin ne? hâli
v 
- a ha! bu atlı Mıhlıso’dur 
ilerde itirafçı olacak! 
Nuro bir kolcu daha vurur 
bu kırkıncı! 
sıtma çaputuna birebir ellerinin şifası..
Edip vurulmuş. 
Edip vurulmuş.. 
Edip vurulmuş... hawaaar!
jandarma. 
sıkıyönetim.. 
harekât...
içtima. 
işkence.. 
terörist...
sıtma. 
verem.. 
kolera...
ölüm. 
yas.. 
taziye...
vı 
dört parçalı göğsümü 
paletler çiğner her gün 
yürür giderler kirpiklerim boyunca 
önüme atılan kardeş başları 
taşırır yoksul gözlerimi de 
inadına ağlamam işte 
acım, yaşadığımca ağlasam bitecek değil!
birilerinin kahır doluyor içi Tamara! 
birileri yakıyor kendini yunmak için acılardan 
yeter 
yeteeer 
y e e e t e e e e e e e e e r r r...
vıı 
kaç çiçek kurusu 
kaç kelebek ölüsü 
kaç yüz buruşuğu 
yaşanamayan kaç aşk 
olası kaç heyecan 
kaç eksik ürperti 
hiç saramayacak kaç beden 
bir 
        taş 
                oynuyor 
                                yerinden 
bir adam güç bela öpebiliyor sevgilisini 
bir saz kırılıyor 
bir civan uçuruma salıyor ağırlığını 
bir köprü uçuyor bakmaktan 
ellerim yanıyor kâğıtta 
ellerime ağustos yağıyor durmadan 
en çok Baharları ağlıyorum 
bir yanardağın batısında
vııı 
beklemek zamanı çoğaltır Tamara! 
belki bir deprem, hadi bir deprem 
taşırır yoksul denizleri
ilk kurşun. 
ilk sağım.. 
ilk ağızsütü...
dışarda fırtına var: 
bütün pencereleri açın!
ve kederli bir yüze kapanır kapı 
tanrı kadar mağrur kadınlar bekler 
köylerde, şehirlerde acır yalnızlık 
başkasının ölümü: tek gerçek felaket! 
sapsarı bir endişeyle sokaklara çıkılır:
Ağıt vurulmuş. 
Ağıt vurulmuş.. 
Ağıt vurulmuş... ah, heval!
hiçbir romana sığmayacak 
hiçbir yüzyıla hasretimiz 
alnımdan kırgın sloganlarla bir şehir geçer her gün 
bültenler kelle başı söz eder öldüğümüz ülkeden
ıx 
soğuk olur anneciğim.. soğuktur beklemek 
soğuktur kör umut biriktirmek sağır beyinlerde 
yeni yükünü yıkmaya benzemez 
ama en az senden eksilen kanlar kadar kutsal 
ve yardan, yarenden yoksun, öylece, 
birbaşına, sebepli bir intihar 
sebepli bir koyverip kendini, arkadan geleceklere.. 
yani anneciğim soğuk olur dizinden uzak her yer 
ölüler.. ölümler artar ömründe 
kaygıyla bültenleri izlersin.. soğuktur bahar gelmez 
soğuktur, ihanet artar.. soğuktur, iftira.. 
ve ben cüzamlı bir yolcuyumdur kimsenin konuk etmediği 
düşümde bir sevda bulurum, adı: Tamara! 
uzar, uzar sesim sessizlikte, bıkkınlığında sessizliğin 
derken yarına inanmaya başlar birileri 
düşlerinde umut bulur 
saçlarında bölünmüş bir şefkatin sımsıcak izi 
dudaklarında kaçak tütün tebessümü 
ve tokalaşmaları sertçedir, samimidir 
kendi renginde akar Kızılırmak 
Dicle kendi dilinde çalkanır 
ansızın hatırlanmış bir şey gibi
x 
a a h, Tamara! 
niye mi tutuyorum ellerini 
niye mi dönüyorum köklerime 
sen ki birden çok, çoktan fazla 
ve kelimenin birkaç anlamıyla dişi 
ve ben tutuşmalıyım Tamara 
bir aşk da mutlu bitsin!
xı 
Ayışığı Sonatı’nı çaldığımız akşam.. 
tabanlarım ağırıyor 
bıyıklarım gürültüyle uzuyor 
hışmımdan korkuyorum Tamara! 
bir namlu ucundaki darağacında 
tepinir, tepinir kesilmiş bir kuş gibi içim 
bıraksalar sulardım, dallarına çıkardım yeşilken 
şimdi savaşçılık oynar içimdeki çocuk 
artık hep ebe değil 
ve oyunlarına almıyor Beko’yu..
korkarak 
üşenerek büyüyen Feyzo’yu vurmuşlar! 
ensesine ölüm sıkılmış, iki el!
Feyzo vuruldu. 
Feyzo vuruldu.. 
Feyzo vuruldu... a a h, heval!
yaşam ve ölüm 
                                iki hasım şimdi 
                                iki şüpheli şahıs 
                                her an biriyim, Tamara 
                                her an ikisi,
94-95
<end>

<start>
umutsuzsun 
muhtemelen yağmur yağacak 
anladım nisan!
başka yere gidemediğin için burdasın 
başkası olmadığın için kendi
bir kadının terli koynunda 
feodal erkek yalnızlığın 
ancak mezara gömersin 
korku senfonisi ıslığınla
bütün komşular esmerliğine düşman 
aşkın yol yordam bilmezi 
yüreğine dayanırlar Süleyman 
bütün şiirleri üstlenirsin
fiili meçhul birisin 
başkasına yeten yetmemiş sana
kışın kesin zatürree 
örenci kahvelerinde potansiyel çay bardağı! 
kaçman yazıklanışın 
üstelemeyisin susmasa
bir zaman gözlerinde kallavi bir sitem dokunur 
kendine uçurumlanır barışıklığın 
bir zaman yorulursun
hayat yorucu 
hayat bıktırıcı tekrarlarda 
hayat biraz kavgalıyken barışık olduğumuz
Pazarcık ovasında bir turaç ötüyor 
sevdiğini kim öpüyor 
ha Süleyman
hadi 
sokaklara vur şimdi 
belki kendine rastlarsın
herkes biraz başkası
<end>

<start>
Süleyman öldü, yaşasın şakir!
şimdi şiir dediniz biri sıkılıp gitti
bendim o sefil üşümüş elinizde
belki çok şey değildir aşkın ölümü
gerekirse aranır öpülmüş resimlerde
Japon bir sevgilim var -demek sizin de
makyajlı bir Meryem gibi yitirmiş masumiyetini
kiss diyor sex anlıyorum niyeyse
merdivenim belki de onca bol ihanetten 
garsonu vurun lütfen çok tıkırtı yapıyor
doğru ya saat şu kaşar resmiyeti
dilimledi durdu en nazik günlerimi
bazen de kıştı sakın bir dakka
Gilda posterimi öpmeyin çok kıskancımdır
ben sevdim mi çamına korum yorgun akşamlarda
ekşın aktörleri gibi abazan kalırım
hadi lale ezelim biri paydos mu dedi
neden sakinsin kahrolası duygusal cin
ezan okuyor varoşlar faşist içinde
ve seçkinler cümle piçleri orta sınıfın
devlete koşuyorlar uygun adımla bir kii
sıfır hasarla marjinal cahil tenyalar
oysa müezzin gibi bekledim sendeleyerek
ağzımda tuz sustum kaç ışık yılı
sakalımda sevimli beyazlar erittim suya
kudurdu yaramdaki kurt o kiralık keder
bennn bakımsız Şakir çarmıhına gönüllü
baba sirklerinde çocuk ol hikayat-ı semender
ağladı dizlerim yassı bir cüret halinde
balkonda mıyız neyiz üç bira bir yahudi
<end>

<start>
Adım şakir
tabancamı orta gözde saklarım
bütün zilleri çaldım
her kız en az bir kere terketti beni
adım Şakir
bekarım
Adım Şakir
sakat bir atın mümkünse burnuyum
gururluyum
yaşadım ve savaştım
sümüklü bir fil gibi
aslen özürüm
çolak bir boksörüm ötekinin ringinde
adım Şakir
sakarım
Adım Şakir
bana katil diyen türbedar
olmadımsa birimi klonlarım
adı Şakir
adım Şakir
şoparım...
<end>

<start>
ben Menaf; hayatın şaşmaz mağduru
bir kez olsun güldüğüm iftiradır.diye
söylüyor türküsünü ceketçilerin.alnında
bitkin bir ter soğuk ve nasılsa kavruk
biz yani Gençlik Parkı'nı severiz.sevgilimiz
tedirgin çıkmıştır mahellenin o bildik solgunluğundan
daha çok kışı atlatır yaza boza yürüdüğümüz.diye
söylüyor türküsünü bekârhanlarının.elinde
Tekel Birası.ve tek sap leylakla
çiziyor güvenilmez bir maviyi
burada çalınmış kepler, postallar
kürtçe ve Artvin ve Çerkeş, Sivas
suyun tonları ve ışığı dinlenmiş lambaların.diye
söylüyor türküsünü hamalların.sırtında
unutulmuş bir şive.Türkçeyi öpüyor
yabancı kaldığım bir yerinden
bense bütün dillerde söylüyorum
emeğin uzun tarihini.ve fakat
Temmuz Sokağı'nda işler kesat!
<end>

<start>
öylesine bir Mayıs. bu
ikinci, sen yoksun. ruhum
çinko bir tepside. yalnız; 
arayan değil dönen biridir
her yer bulaştı üstüme.
kirliyim, 
bir zenci kadar telaşlı. bağırın, 
diye sustum, söz ve ses
yabancıdır, ten yanılmaz. ansızın
bir teleferik, termometre ya da aysar...
deliyim, bir gece bekçisi kadar dalgın. kefen
diye örtünmedin üstüme
işte herkes çekip gitti. geç oldu, ama
anladım, insandan korkmak gerektiğini. söyler-
im, zaman ve veznedar cüreti: 
'esrik bir kadını öpüyorum. bakmayın
adımı bilmiyor. nasılsa unutur
güneşin kuzeyden battığını. kasıklarımda
cinlenen hin'e sarılıyor. bildiğim
tek özgür ülke, nüfus: 1, rakım: 1.72! '
içime döndüm yine. seni severek
kullandım çarşı iznimi.
<end>

<start>
ı. esmer bir çakmaktaşıyım hâlâ
affetsin beni günahlarım
bileklerimde giderek derinleşen kesik
sen ve solgunluğum; gökyüzü
ayın elinde büyüyen acım
bir sakarlığım ben diyorum
bir paltom bile vardı bir zaman
duymuyor kimse
biri sesleniyor ordan
-çık da eğlendir bizi
ıı. ah kime seslensem sen değilsin
ben burada
sesimde bozkırın nezaketi
bozkırın hıncı
kan ve bilgelik
ah bir yere döküldüm ki sonsuz
uzak desem, eski desem
ve sökülüp gelen ayrılık
tercih ve felaket
biri sesleniyor
-çık da avut bizi
ııı. ama bu sokak, bu arka bahçede
ağır ağır geçiyorum boşluğun içinden
ey boş odaların hıncı
çekmecelerin, rafların uykusu
ey yeni sözlerdeki buğu
içli adamların kaldırdığı cenaze
işte döndüm ve oturdum eski masama
pikapta “yalan dünya” her şey bomboş
çayda eski bir keder
havada gecenin huyu
biri…
ıv. biliyorum, iyi olmadı bu prova
biliyorum dört mevsim, bir yıl, kara proletarya
gurme mi olsam şimdi, kanaat önderi mi
ah cebimdeki çakıyla kazıdığım masal
ki acının sesi var, söylemiştim
bir alık yüzüyle geçtim salondan
ve unuttum ardımdan söylenenleri
taşa dönüştüm, yağmura ve kışa
üçünün de belleği yoktur diyorlar oradan
-hadi çık da unut bizi
<end>

<start>
kimse beni oynamasın kaybettim
mesire mahalli aç öpüşler tok öpüşler içinde
ayıldı gururlu bir bardak gibi ay
çözüldü giz kim sadık bir ağzı öpmüş ki
ulan Şakir kötü finnaler buluyorsun her aşka
peripetie mi dedin ben orada değilim
yırttım epey beklemiş dürüst eğilim
ve hürmetli yalınlık eliyle kisvemi
ağlasam mı birileri gibi vakara
skorer gözüyle kaç cima hesabına kârlı
kaybetmek işimdir toplama bilmem
vefaysa iftiradır berabere bitmemiş
bir aşkın uzatma dakikalarında
<end>

<start>
Pompei'nin göklerinde anason ve malt
düşüyor kuytu adımlarıyla müteşair
düşüyor hatırlamanın çarkına yara dediğin
zatülcenp tavuklar geçiyor laklı kapaklardan ilh ilh ilh
ey sırı dökülen aynalardan geçen ince mülk
sat resim çektirir gibi bakan yağlı suratları
(anılarını satarak geçinen bir gazi tanımıştım
siyahlar içinde cüzzamlı)
taşıyor foseptik çukurları belediye çaresiz
son blues çalıyor ama ne kadar basitsiniz
kentleri dolaşan söylen
dolara endeksli gölge bulmuş vitrinini
geçiyorum zavallı mankenlere basarak
balgam olup akıyor afiş aşkları
barlarda üstsüz garsonlar şiir okuyor
mutsuz hanımlar kadehte boğuyor kocalarını
''şeyy'' diyor biri ''amuda da kalkar mısınız? ''
''adım Şakir'' diyorum ''törpü taşımam! ''
duymuyor kimse orada değilim çünki
<end>

<start>
-ve nihayet ikimiz
                                                kaçtığımız aşkların toplamıyız-
sokakta yaralı bir it koşturuyor
iki buluşmadır koluma girmiyorsun. ve birkaç
milyon yıldır tutmadın ellerimi. benimle çıkmıyorsun
bu yolculuğa. ve ben sırf bu yüzden yenilebilirim.
bu resimden çıkıp gidiyorum. seni isteyen yanım
ölümsüz yanımdır. bulutsuz da yağan nedir? şimdi
öğreniyorum ki, gözyaşi! bu resimden çıkıp
gidiyorum. seni isteyen yanım aşk yanımdır.
babam romantik bir aşiret savaşçısıydı. çapraz fişeklik
duyardım yüzümde ona sarıldığım zaman. sonrası
jandarmalardı. ağıt kadınlardı. mezarlardı. o gün
bugündür sayrıyım. çünkü insan öldüğü yaşta kalır.
babam elin eskilerini giyerdi. ben bu yüzden ezik
olurum bayram sabahlarında. yani bir sömürgede
doğan kırılgan olur. çünkü insan öldüğü yaşta..
sokaktan askeri konvoylar geçiyor
iki buluşmadır koluma girmiyorsun. ve birkaç milyon 
yıldır tutmadım ellerini. ve ben sırf bu yüzden yenilebilirim.
yaşadığım yitirdiklerim oluyor hep. oysa tuttuğum
elleri bırakmıyorum. sonra korkuyorlar hasletimden. ne 
denli sevgiye değer olduğumu söylüyorlar. gidiyorlar 
sonra. ve biçimlendiremediklerimiz biçim oluyor bize.
ve sen haftanın deniz ertesi günleri geliyorsun. bir çizgi 
diyorsun. bir çizgideyim. sağım nere solum nere bilmiyorum.. 
seni şiir duraklarına bırakıyorum o zaman. güleç kalıyorsun.
dudakların kırışıyor kenarlarından. ellerin minnacık 
ellerin morarıyor. küçük küçük adımlarla gidiyorsun -sanki- içimden. bir şiir durağından biniyorsun. zaten yorgunsun.
ben sancıyla kıvranıyorum geceleri sayrı bir yatakta. terli 
terli seni içiyorum. çünkü yüzüme bakınca seni görüyorum. 
çünkü yorgunsun.
parçalı bulutlu şiirler okuyorum sana. şiir gibi bir çiselti 
başlıyor sonra. kanayan bir yara; yalnızlık. çıkıp kanıyorum. 
çıkıp sokakta..
sokaktaki bütün kedileri eziyorlar
iki buluşmadır koluma girmiyorsun. ve birkaç
milyon yıldır tutmadın ellerimi. ve ben sırf 
bu yüzden ezilebilirim.
biz emeklerken sevmeyi öğrenmede, kolumuzdakiler 
düşüyor. ki ölenler zafere en çok yakışanlardır! ki 
ölenler zafere en çok yaklaşanlardır! ..
 oturup tekdüze ağıtlar yakıyoruz onlara. ve söz veriyoruz yarını kurtaracağımıza. ama yarına ertelemekle bugünü 
yitiriyoruz zaten. ve zaten yenik sayılırız yaşamakla!
en gizli yerimize çağıriyoruz acıyı. ve hep yenik 
düşüyoruz, çağırmakla!
sulara benziyorsun bu yüzden. sular ki dinginliğe
gelir ancak. ısınırsa uçar. soğursa kaskatı kesilir
teninden. sulara benziyorsun kapılmaya gelmez.
sulara.. bildik sulara..
sokaktan telsiz sesleri geliyor
iki buluşmadır koluma girmiyorsun. ve birkaç milyon 
yıldır tutmadım ellerini. ve ben sırf bu yüzden kaybedilebilirim.
ihmal edilmeyen telefonlar bekliyorsun, dakik ve
ilgi dolu. anne oluyorsun bütün aşıklarına. ve
çocukların oluyorlar bilmeden. ve bu resimde
kalmayı bu denli çok isterken, çekip.. çıkıp
gitmeli diyorum.
insanlar çoğalıyor etrafımda. sen yoksun.
ıssızlığımdan anlıyorum. çook uzakta oluyorum
onlar konuşurken. derken gece başlıyor. çayları
ödüyorlar ve bir parçamı alıyorlar karşılığında.
ve sen haftanın  deniz ertesi günleri
geliyorsun. her aşk; yaşayamadıklarımızın
özetidir, diyorum. gülüyorsun.
seni daha önce öpmüş olmalıyım. yoksa nasıl
bulurum yüzünde gülen ağzının yerini.
sokakta ölümsüz bir yanından yaralıyorlar birini.
iki buluşmadır koluma girmiyorsun. ve birkaç
milyon yıldır tutmadın ellerimi...
<end>

<start>
pîtên serdestan ên rengîn li ser texteyê reş
û darek ji darên qalind, birqokî
aleke sor û spî ku divê her liba be
peykerekî ser mezin, nav vala û hesinî
ne ayîdê wî zimaniî bûm, ne xwediyê wî zemanî
<end>

<start>
kaniyor içimde güneşe bakan güller
biliyorum sözcüklerin eğimini
beni bu odaya gömen şeyin de adi var
her gün bakar gölgesiz bir eşikten
bir istavroz çikarip zamana karşi
biliyorum safliğin karmaşayi beklediğini
sunulmuş armağanlar gibi kiyida unutulan
bir hinci bileyen anilarla kabarir yelkeni
yoruldum her şeye bir anlam bulmaktan
günü sularla anmaktan gülü kuşkuyla
terk edip mavi sözleri saten bir tene
kusuru aramaktan kusuru sevmekten
derim ki teşnedir ruhum gelmeyen cevaplara
adim geçmez bir kadinin rüyalarinda
geçer zaman göğün çeperinden ayilir orada bir suskunun depremi
kimsiniz
bu boşluğu dolduran kim
gövdem mi soyunuyor anlamindan
yok mu ruhun çeperinde bir mazi
yaşadim işte aci çektim yaşlandim
bu muydu herkesin benden beklediği
yok sesimle yankilanan bir yüz
mutsuz bir hayat tuhaf ilkeler filan
hatta bir ara bir dantel cumhuriyeti
hep gitmek terbiyesi iş ki marifet
kalmadi kimseye diyeceğim yalan
gitmeliyim kalmaktan iyidir çünki
kaniksiyorum demek gittikçe
bana şair diyorlar bilge diyorlar aydin filan
genç kadinlarda bir ilgi bir ihtimam
unutulmuş arkadaşlardan ortak ani talebi
oysa odalarda yankilanan bir sessizlik gibi
ayni yüze döküldüm bunca sene sonunda
beni yok sayan bir dilin içine süzülerek
efendiye sokuldum beni gör ben de varim diyerek
biraktim annemin sesinde kamaşan dilimi
dürüst olmaliyim ey Türk şiiri
ne ben sarildim sana ne sen sevdin beni
hükmetmek için senin gemsiz atina
rüzgârla anilmiş olmaliyim
yoksa bilinir senin sözlüğündeki adim
ortaşarkta bir topluluk ve ondan olan kimsedir
şimdi yakanı bırakıyorum, çünki seni yendim
arıttım benimmiş gibi bütün sözcüklerini
buymuş demek bana yaşattığın cehennem
buymuş demek benden sakındığın özgürlük
ama sevdim seni çünki köleler severler
bir beyaz yüzde bir gölge gibi dururken
elleri olsun isterler uzun çarşilarda marifetli
burada ayriliyor yolumuz Türkçeciğim
süzülmek için göğe salinan kanatlarla
bir sağa bir sola kolan vururken serseri 
bir asinin gölgesiymişim biliyorsun
yakişmam artik kendi üstüme bile
öyleyse suya dönmeli çünkü suya dönmek iyidir
o suda bir elma boyuna soyunur 
estirir rüzgârini kuzeye doğru 
çünkü kuzeye esmek iyidir 
çikmak için bir masalin geçmiş kipinden
<end>

<start>
devê gur girêbide, devê gur girê..
lê hema ez, bi vî ziman û zêna folklorik
siwar im li hespê gotinokan
peyvên min li dorhêla bajêrên mezin
wek nameyeke wenda ji dema xwe dûr
kî mir kî çû kî  ma nizanim
peyvên min di hingora serdemê de bêmefer
nikarim bêjim ez ji te hez dikim
te ez kuştim rast e, aşiqê te rat e
peyvên min wekî min şel û şat in
li ber sekeratên demê her disojin wekî min
di cîhana wergerê de bê zar im bê ziman im
 peyvno, werin min hilgirin û bibin
<end>

<start>
kirpişan bir ovaya geçerek geldim
Quasimodo yazgisiyla
ben kürelerde merakli eller
kuru çeşmeler özleminde
sonra doğurdun beni
kendini içimde unutarak
nasil sancimaz kaburgalarin
ey haksizlik edebildiğim ilk insan
ey bitek topraklarin sarsak yolu
alnima yürüyen yasli ve yorgun ordu
şakaklarimdaki revir
dudaklarimdaki çöl
ey benim güzel kizim kocalmiş bebeğim
küçük gün yüzü görmemiş memelerine bastirdiğin
o sevimli kitaplar
rotasina tutsak gemi
dağina tutkun gerilla
ey ellerini bir kratere düşüren tedbirsiz
ey şimdi belki de deniz gören bir balkona konan serçe
balkiyan keder
beni patlamiş yara gibi birakan gidişler oyuncusu
suyun ve sevilen yemeklerin kardeşi
ey aşkima maruz kalan talihsiz mağdur
ey mutlak öpüşlerin gecikmiş taniği
sonun sinandiği çiplak anin dehşeti
ey kollarimdayken özlemeye başlayan
ey yalnizca yağmurda ağlamayi sevdiği için her
yağmurda terk ettiğim küstürüp gittiğim ilkokul
bir mağaraya yönelen korkulu merak
çildiran uçurum
dayanilmaz ağu
kirilgan ağiz
yalniz gövdemle serpilen dostluk
ey sayri sevişmelerin tedirgini
büyülü kiyilara biriken köpük
kayip hazine
gizli geçit
şimdi ellerime değsen ölebilirim
canli çiçekleri alabilirim
ölgün bir vazodan
ama israrliyim ölebilirim de
geçmişim kavruk bir kederdi doğrudur
dört duvar arasinda ördüm dünyayi
fosforlu harflerle işiyarak ara sira
sokağa çiktiğim da olmuştur
terli bir yataği yorduğum da
"bana şair dediler
  -ne acimasiz iftira! 
 öğütülmüş  bir nehir yağdi şehre yağmur sandilar
                                   -ne büyük yanilgi! 
bir kurbağayi öpmenin yollari da vardir halbuki
ve yangindan kurtarilacak ilk şey su'dur
ve eğer tanri yalnizsa bu kendi sorunudur
bir öpüş pençesiyle başlarim yüzümü karmaya
birbirine karişan anilarimizi toplarim
gömgök bir denize atlarim; başka eksen yok
şimdi buğdaya kesmiş bir ovaya geçeceksin
çantanda bir renk üçgeniyle:
kirmizi, sari, magenta, yeşil, mavi, cyan
kalk o mutsuz yataktan
unut balmumu tenindeki metalik elleri
beni hatirlamakla başla kaçan uykuna
hatirla ben bir kuyu dibiyim
yoksa kim tutar ellerimi
kimliğimi gören hangi şehir konuk eder beni
beni kim sever kim özler kim gözetir
serçeler uyandi hadi uyuma
kapatma atmosfer rengini
bak nasil kanat açarim örtsün diye alnini
yolunu şaşirmiş bir ay bir krizantem ve bir marti
konar dudaklarina iki nehrin ortasina yerleşir gibi
kanar kuğurur parpazlanirsin kollarimda
sonra barok bir senfonidir yayilan ter
uyum sadelik ve koku
boşalir çekinik gözenekler
susalim sudan çikar çikmaz öpüşür gibi
sen bir çinar altisin
her yanin serin gölge
her yanin çocuk parki
"ben yağmurun kum saatiyim" diyor ya Melih Cevdet
ben de  yağmurun kum saatiyim ben de
<end>

<start>
beni her aklınıza geldiğimde çağırmayın
geçtiğim onca kıtadan
oda tutsaklığı kaldı
yamacımda bir avuç talan
vuruyorum tetiksiz bir inatla
hayata inandığım liseleri. bitirdim
iyi bilinen vasıflarımı!
<end>

<start>
Benliğinizi altın gümüş karşılığında satma, 
Kıvılcım karşılığında alev vermezler.
Sürmesinden acemin gözü ince görüşlü olan
Ve hakikatleri gören Firdevsî şöyle der:
Para uğruna kötü ve alçak tabiatlı olma! 
Para olmasa da iyi huyunu terkedenlerden olma! ’.
Çev.Yusuf Salih Karaca
<end>

<start>
yurdunu terk etmişti mecnun, çölü de terk etsin
söyleyin, görme hevesinde ise Leyla'yı da terk etsin
ey derviş, burada, olgunluğa erişince elde edilir erek
sen dünyayı terk etmişsin bir tek, öte dünyayı da terk et
öykünmekten daha iyidir kendini yok etmek
kendin ara yolunu, Hızır'ı beklemeyi terk et
sanki kalemsin dilin ellerin sözleriyle dolu
elin sözüyle gereksiz övünmeyi terk et
<end>

<start>
Gece ile gündüz zinciri, hadiselerin görünüş tablosudur, 
Gece ile gündüz zinciri, hayat ile ölümün aslıdır.
Gece ile gündüz zinciri iki renkli ipek ipliğidir sanki, 
Bunlardan örer zat-ı ilahî kendi sıfatlarının elbisesini.
Ezel sazının tellerinden çıkan feryattır gece ile gündüz zinciri, 
Bunlarla yapmakta Allah teala tiz ve pes perdelerini.
Bu beni de seni de kontrol etmektedir, 
Gece ve gündüz zinciri, kâinatın sarrafıdır.
Çev.Yusuf Salih Karaca
Senin ayarın düşük, benim de ayarım bozuksa eğer; 
Ölüm senin fermanındır, benim de fermanımdır.
Allah’ım, senin gece ile gündüzünün aslı astarı nedir? 
Gecesi ve gündüzü olan bir zaman akışı değil midir? ..
Geçicidir sanatın da tekniğin de bütün harikaları, 
Yoktur, yoktur dünya işlerinin kalıcılıkları.
Her şeyin önü de sonu da zahiri de batını da fânidir, 
Yapılan eski de olsa yeni de olsa son durağı yine fâniliktir.
Buna rağmen Allah dostlarının eseri olan eşyada, 
Bir ölümsüzlük bir ebedîlik vardır adeta!
Allah dostlarının her işinin olgunluğa gidişi aşktandır.
Aşk hayatın ta kendisidir, ölüm ona haramdır.
Gerçi zamanın akışı pek hızlıdır her şeyi silip götürmektedir; 
Ama aşkın kendisi diğer selleri durduran bir büyük seldir.
Aşk takviminde geçip giden asırlardan, 
Başka zaman mefhumları da vardır adı olmayan!
Aşk Cebrail’in nefesi, aşk Mustafa’nın kalbidir, 
Aşk Allah’ın kelâmı, aşk Allah’ın Peygamberidir! ..
Topraktan olan insan aşkın cezbesinden canlıdır, 
Aşk katıksız bir şarap, aşk cömert bir şarap bardağıdır!
Aşk Kâbe’nin fakihi, aşk orduların önderidir, 
Aşk binlerce uğrak yeri olan bir gezgindir.
Hayat sazından gelen nağme aşk mızrabının vuruşundandır, 
Hayatın nuru saadeti aşktan, ateşi alemi yine aşktandır.
Ey Kurtuba Camii senin varlığın aşktandır, 
Aşk büsbütün devamlılıktır, onda fânilik yoktur.
Renk ya da taş tuğla, saz ya da kelime ve ses olsun hepsi bir, 
Sanatın harikalığı ciğer kanından meydana gelmesidir! .
Ciğer kanıyla taş sütunları gönül olur, 
Ciğer kanından ses yanış, neşe ve nağme olur.
Ey Kurtuba! fezan gönül açıcı, şiirim göğüs yakıcıdır, 
Senden gönüllere huzur, benden de heyecan ve yanış vardır.
Arş-ı Alâ’dan daha kısa değildir, insanoğlunun göğsü imanla dolarsa; 
Her ne kadar bu topraktan yaratık gök kubbe ile bağlanmışsa da! ..
Melekler daima secdede bulunuyorlarsa ne var sanki? 
Onların nasiblerinde secdelerin yanış ve yakılışları yok ki!
Hintli bir kâfirim, aşkıma ve cezbeme bak benim, 
Salât ve selâma durmuştur kalbim ve dilim!
Aşk dilimdedir benim, aşk üflediğim ney’imdedir benim, 
«Allah hu» nağmesi kanımda, damarımdadır benim.
Ey Kurtuba! Güzelliğin ve azametin kahraman bir insanın âlametidir, 
Sen güzel ve azametlisin, seni yapan da güzel ve azametlidir.
Senin mimarin ebedî, sütunların sayısızdır, 
Sanki Şam yaylasında hurma ormanı gibidir.
Senin çatı ve kapına Sina çölünün ışığı vurmuştur sanki, 
Yüksek ve güzel minaren Cebrail’in tecelli yeridir sanki.
İslâm milleti hiçbir zaman yok olmayacaktır, 
Çünkü ezanlarında Musa ile İbrahim’in sırrı tecelli etmektedir.
Onun vatanı sınırsız, bütün dünya onun ufku gediksizdir, 
Denizin dalgaları Dicle, Nil ve Dinyeper nehirleridir.
Ne hayret vericiydi o müslümanların devri; 
Medeniyetleri inanılması güç bir efsane gibiydi.
Köhne devirlere göç emrini verdiler.
Manevî zevk sahiplerine neşe cezbe vermiştiler.
Ve aşkın savaş meydanlarında onlar müthiş süvarilerdi, 
Onların şarapları tertemiz, kılıçları çok keskindi.
Zırhları da «la ilahe illallah» olan erlerdi.
Kılıçların gölgesinde sığınakları yine tevhid idi.
Ey Kurtuba! sırrı seninle aşikâr olmuştu mü’min’in, 
Gündüzlerinin vecd, geceleri yanış ve yakılış dolu olduğunu gösterdin!
Yüksek olduğunu makamının, ulvî olduğunu hayalini, 
Aşkını, neşesini naz ve niyazını sen gösterdin.
Allah dostlarının eli, Allah’ın elidir; 
İş becerir iş yapar işi halleder ve galip gelir.
İlahî sıfatları kuşanan kul, insan görünüşlü melektir, 
İki dünyada da kimseye minnet etmez, tok gönüllüdür.
Arzuları azdır onun, gayeleri çok yüksektir, 
Bakışları gönül okşayıcı, tavırları büyüleyicidir.
Onun konuşması sıcak kanlı, hakkı arayışta heyecanlıdır, 
Sohbet meclisinde de savaş meydanında da mü’min iyi kalbli ve iffetlidir.
Allah ehlinin gerçek imanı, Hakk’ın bu dünyaya aksedişidir, 
Yoksa bu dünya bir efsane, vehim ve sahte oluştan ibarettir.
Mü’min kul, aklın uğrak yeri aşkın ta kendisidir, 
Kâinat dizisinde meclisin ateşi ve hareketidir.
Ey Kurtuba Camii! Sanat âşıklarının Kâbe’si, İslâm’ın azâmetisin, 
Endülüs toprağı harem mertebesine çıkmıştır varlığınla senin! ..
Eğer yeryüzünde varsa bir benzerin, 
Müslümanın kalbindedir o da bulunamaz başka yerde eşin.
Ah! O hak yolcularına; Asil İslâm izindeydiler, 
Onun yüce ahlâkının, doğruluğunun ve imanının örneği idiler.
Şu sade hakikati ortaya koymuştur onların hükümdarlığı; 
Krallık değil fakirliktir, gönül ehlinin saltanatı.
Doğuyu ve batıyı onların görüşleri terbiye etmiştir, 
Avrupa’nın karanlık çağında onların aklı yol göstermiştir.
Bugün bile İspanyalılar onların kanının geliştirdiğindendir, 
Hoş gönüllü tatlı hareketli açık ve temiz kimselerdir.
Bugün bile o memlekette ahu gözlüler pek çoktur, 
Ve gözlerin okları bugün bile tam yüreğe dokunur! ..
Endülüs’ün havasında hâlâ Yemen’in kokusu var, 
Onun şarkılarında hâlâ Hicaz ahengi var!
Ey Kurtuba! Yıldızlara göre senin zeminin gök kubbe gibidir, 
Binlerce ah! ki asırlardır senin fezan ezansız beklemektedir.
İslâm’ı tekrar buraya getirecek aşkın tufan gibi ordusu sert canlı, 
Hangi duraklarda, hangi konaktadır, nerede kaldı? ..
Almanya dinde reform hareketini, inkılâbını gördü, 
İnkılâp ki köhne devrin bütün izlerini silip süpürdü...
Hıristiyanların papasının günahsız olduğu iddiası çürütüldü; 
Bu çok nazik fikir gemisi aldı yürüdü.
Fransa’nın da gözü o müthiş inkılâbı gördü, 
O inkılâp ki Avrupa dünyasını başka bir çehreye döndürdü.
Gelişen İtalyanlar da köhne fikirlere tapmaktan vazgeçti, 
Yenilik lezzetinden o da tekrar gençleşti.
Müslüman ruhunda bugün o devrimlerin dalgalanması vardır, 
Lisan izah edemez; bu Allah’ın bir sırrıdır.
Denizde tufan kopmak üzere derinliklerden ne çıkacak bakalım, 
Gök rengini değiştirecek mi, bekleyip anlayalım!
Dağ yamaçlarında bulut gurubun kurnazlığına boğulmuş, 
Güneş sanki Bedahşan yakutundan bir yığın alev koymuş.
Köylü kızın şarkısı sade ve yıkıcıdır, 
Gençlik devri gönül gemisi için bir sel gibidir.
Ey Kurtuba’nın önünden akıp giden Kebîr Irmağı, kenarında senin, 
(İkbal diye)  Biri oturmuş rüyasını görmektedir bir başka devrin.
İstikbal henüz mukadderat perdesi altında gizlidir, 
Gözlerimin önünde onun seheri perdesizdir.
Eğer fikirlerimin üzerinden perdeyi kaldırırsam görülecektir, 
Avrupa benim kehanetlerime tahammül edemeyecektir.
Kendisinde devrim olmayan hayat ölüm demektir, 
Milletlerin hayatı devrim çırpınışlarını gerektirir.
Kendini kontrol edebilen her millet hayatta kalabilir, 
Kaza ve kader elinde keskin bir kılıç gibidir.
Ciğer kanı olmadan her iş eksik ve bozuktur, 
Ciğer kanı olmadan şairlik de sevdaların en boşudur.
<end>

<start>
Soruyorsun, göğsün içindeki gönül ne demek
Soruna yanıtım şudur:
Gönül aklın tutuşmasıdır ve acı çeken yürek
Bunlarsız o sadece çamurdur
<end>

<start>
Nereli olduğumu soruyorsun bana
Ben, ömrümce kendi içine kıvrılan adam; 
Başıboş bir dalgayım ki okyanusta
Yokum, kendime kıvrılmasam
<end>

<start>
***
var olan soluktur senin göğsünde, gönül değildir
nerde insanlığı devindirecek güç, o soluğunda değildir
aş aklını aş ve ötesine geç, çünkü bu ışık
yolu gösterir de varacağın yer değildir
***
ben bu dünyada mıyım yoksa ayrı mıyım
dünyayı gören biri miyim tepeden tırnağa dünya mıyım
o tanrı kendi mekansızlığında sürekli durur
yeter ki söyleyin artık bana: ben neredeyim
***
benim toplumu fitilleyecek sevgilim nerede
benim ışığım, her şeyi olduğum nerede
derler ki, o yüreğin dipsiz kuyusundadır
tanrı bilir, gövdemde, o yüreğin yeri nerede
***
damarlarda akan o tükenmiştir artık
o yürek o aşk da yitip gitmiştir artık
namaz oruç hac kurban hepsi var da
ama sen tanrısal aşk, bir sen yoksun artık
***
zaman her zaman sürüp gitmektedir
ama bil şunu gerçek tektir gerisi teranedir
gören kimmiş bugünü gören kimmiş yarını
senin zamanın yalnızca bugün süregidendir
***
benlik gücü ile şu kalımlı dünyaya egemen ol
rengin ve kokunun gizine erenlerden ol
bir kıyın olsun, denizin kıyıya sarıldığı gibi
ama kıyının kötülüklerinden eteğini sakınan ol
<end>

<start>
'İskender'
Söyle nasıl cezalandırayım seni
Dileğin zincire vurulmak mı asılmak mı
Yol kesmenden bıkıp usandı
Denizlerin o tükenmez zenginliği
'Korsan'
İskender! Bu mudur yiğitlik dediğin yazık sana
Rezil ediyorsun meslektaşını baksana
Benim işim de kan dökmek tıpkı senin gibi
İkimiz de aynı yolun yolcusuyuz aslında
Ben denizde sen karada
<end>

<start>
tanrıya sordu bir gün güzellik:
sen beni niçin sonsuz kıldın ki dünyada
yanıt geldi: bir resim atölyesidir dünya
uzun bir yokluk gecesinin öyküsüdür
rengi ile ortaya çıktığından değişim
özü geçici olan güzeldir gerçekten
ay yakınlardaydı, duydu bu konuşmayı
söz yayıldı gökyüzünde, duydu seher yıldızı bile
yıldızlardan duyduğunu şebneme anlattı seher
göğün sözlerini iletti yerdeki ailesine
şebnemin haberiyle çiçeklerin gözleri yaşla doldu 
goncanın küçücük yüreği gamdan kanla doldu
bahar ağlayarak çekip gitti bahçeden
gezmeye gelen gençlik, yaslara bürünüp gitti hemen
<end>

<start>
dinle kendini gösterme keyfinden yakınmamı
kendin çıktın ortaya açıkladın gizlerimi
alevden ayrılan kıvılcım gibi başıboş olma
git dertli gönüllerde ara çile evini
<end>

<start>
tanrıya şöyle soruyordu gözü tok yoksulun biri:
"yoksulum bu derdimden hiç mi hiç yakınamam sana
ama, bağışla n'olur, meleklerine izin veren sen misin 
kişiliksiz alçaklara devleti ve zenginliği dağıtmak için? "
<end>

<start>
toprağın derinliğinde tohuma can veren kim
deniz dalgalarından bulutları göğerten  kim
ufuklardan bitkilere yaşam sunan rüzgârı estiren kim
yeryüzü kimindir, o baktığın güneşin ışığını gönderen kim
buğday başağının gözelerini inci ile dolduran kim
mevsimleri sırasıyla değişme özelliği veren kim
ey toprak ağası bu topraklara bir bak senin mi ki, değil
babanın tapulu malı değil, benim değil, bilirim kimdir kim
<end>

<start>
Benim küçük gecemde 
Rüzgar ağaçların yaprağına son kez süre tanıyor 
Benim küçük gecemde viran olmanın korkusu var
Kulak ver 
Karanlığın esintisini duyuyor musun? 
Ben garipçe şu talihime bakıyorum, ümitsizliğe alıştım
Kulak ver 
Karanlığın esintisini duyuyor musun?
Gecede, şu an bir şey geçiyor 
Ay kızıl ve karmaşık 
Ve her an düşme korkusu yaşanan bu damda 
Bulutlar yaslı kalabalıklar gibi 
Sanki yağmurun yağacağı anı bekliyor
Bir tek an 
Ondan sonra hiç 
Bu pencerenin arkasında gece titriyor 
Ve yeryüzü 
Geri kalıyor dönüşünden 
Bu pencerenin arkasında bir bilinmeyen 
Beni ve seni bekliyor
Ey baştan ayağa yeşil olan sen 
Ellerini, yakıcı hatıralar gibi benim aşık ellerime bırak 
Ve dudaklarını, sıcak bir his gibi senden benim aşık 
dudaklarımın okşayışlarına teslim et
Rüzgar bizi kendisiyle götürecek 
Rüzgar bizi kendisiyle götürecek
<end>

<start>
Başımızın 
Üstünden uçan 
Ve giren serseri bir bulutun karışık düşüncelerine 
Ve sesi kisa bir mızrak gibi geçen, ufku baştanbaşa 
O karga 
Kente götürecek bizim haberimizi 
Herkes biliyor 
Herkes biliyor 
Sen ve ben o soğuk asık yüzlü delikten 
Bahçeyi gördük 
Ve kopardık elmayı 
0 oynaşan ve uzak daldan 
Herkes korkuyor 
Herkes korkuyor ama sen ve ben 
Ulaştık ışığa, suya, aynaya 
Ve korkmadık 
Ne pamuk ipliğiyle birleşmesi iki adın, söylemek istedigim 
Ne de bir buluşma yıpranmış bir defterin sayfalarında 
Benim mutlu saçlarımdır söz konusu olan 
Senin yanık kırmızı şakayık öpüşlerini taşıyan saçlarım 
Ve içtenliği tenimizin 
Çıplaklığımızın parıltısı 
Balık pulları gibi 
Söz konusu olan gümüş rengi türküsüdür yaşamın 
Tan ağarırken kaynaktan fışkıran 
Biz o yeşil ve akan ormanda 
Bir gece yaban tavşanlarından sorduk 
Ve kaygılı, soğukkanlı denizde 
Incilerle dolu istiridyelerden 
Ve o tuhaf ve fatih dağda 
Genç kartallardan sorduk 
Ne yapmalıyız? 
Herkes biliyor 
Herkes biliyor 
Sessiz ve soğuk uykusuna ulaştık biz simurgların 
Gerçeği bahçede bulduk 
Bilinmez bir çiçeğin utangaç bakışında 
Sınırsız bir anda bulduk ölümsüzlüğü 
Iki güneş birbirine bakıp dururken 
Söylemek istediğim korkak fısıltılar değil karanlıkta 
Gündüzdür söz konusu olan ve ardına kadar açık pencere 
Ve tertemiz hava 
Ve bir ocak tüm yararsız şeylerin yanıp gittiği 
Ve apayrı bir ekinin tohumlarını taşıyan tarla 
Ve doğum ve gelişme ve gurur 
Bizim seven ellerimizdir söz konusu olan 
Bir köprü kuran kokular, ışıklar ve esintilerle 
Gecenin üstünde 
Çimenliğe gel 
Kıyısız çimenliğe ve çağır beni 
Ibrişim çiçekleri usulca nefes alırken 
Çağır bir ceylan eşini çağırır gibi 
Perdeler bir gizli acıyla dolu 
Ve toprağa bakıyorlar 
Masum güvercinler 
Kendi beyaz burçlarının tepelerinden
<end>

<start>
-İbrahim Golestan’a-
tüm varlığım benim, karanlık bir ayettir
seni, kendinde tekrarlayarak
çiçeklenmenin ve yeşermenin sonsuz seherine götürecek.
ben bu ayette seni ah çektim, ah
ben bu ayette seni
ağaca ve suya ve ateşe aşıladım!
yaşam belki
uzun bir caddedir, her gün filesiyle bir kadının geçtiği,
yaşam belki
bir urgandır, bir adamın daldan kendini astığı,
yaşam belki okuldan dönen bir çocuktur,
yaşam belki, iki sevişme arası rehavetinde yakılan bir sigaradır,
ya da birinin şaşkınca yoldan geçişi,
şapkasını kaldırarak,
başka bir yoldan geçene anlamsız gülümsemeyle ‘günaydın’ diyen.
yaşam belki de o tıkalı andır,
benim bakışımın senin buğulu gözlerinde kendini paramparça yıktığı
ve bir duyumsama var bunda
benim ay ve karanlığın algısıyla birleştireceğim.
yalnızlık boyutlarındaki bir odada,
aşk boyutlarındaki yüreğim,
kendi mutluluğunun sade bahanelerini seyreder,
saksıda çiçeklerin güzelim yok oluşunu
ve senin bahçemize diktiğin fidanı
ve bir pencere boyutlarında öten
kanarya ötüşlerini.
ah..
budur benim payıma düşen,
budur benim payıma düşen,
benim payıma düşen,
bir perde asılmasının benden aldığı gökyüzüdür,
benim payıma düşen, terk edilmiş merdivenlerden inmektir
ve ulaşmaktır bir şeylere çürüyüşte ve gurbette,
benim payıma düşen anılar bahçesinde hüzünlü gezintidir.
ve ‘ellerini
seviyorum’ diyen
sesin hüznünde ölmektir..
ellerimi bahçeye dikiyorum,
yeşereceğim, biliyorum, biliyorum, biliyorum
ve kırlangıçlar mürekkepli parmaklarımın çukurunda
yumurtlayacaklardır..
küpeler takacağım kulaklarıma
ikiz iki kızıl kirazdan
ve tırnaklarımı papatya çiçekyaprağıyla süsleyeceğim.
bir sokak var orada,
aynı karışık saçları, ince boyunları ve sıska bacaklarıyla
küçük bir kızın masum gülüşlerini düşünüyorlar
bir gece
rüzgarın alıp götürdüğü.
bir sokak var benim yüreğimin
çocukluk mahallesinden çaldığı,
zaman çizgisinde bir oylumun yolculuğu
ve bir oylumla gebe bırakmak zamanın kuru çizgisini
bilinçli bir imgenin oylumu
aynanın konukluğundan dönen.
ve böylecedir,
birisi ölür
ve birisi yaşar.
hiçbir avcı,
çukura dökülen hor bir arkta inci avlamayacaktır.
ben hüzünlü küçük bir periyi biliyorum
okyanusta yaşayan
ve yüreğini tahta bir kavalda
usul usul çalan
küçük hüzünlü bir peri
geceleri bir öpücükle ölen
ve sabahları bir öpücükle yeniden doğacak olan..
Furuğ Ferruhzad (1935 – 1968)
Çeviri: Haşim Hüsrevşahi
<end>

<start>
Bir pencere, bakmaya 
Bir pencere, duymaya 
Bir pencere yeryüzünün yüreğine ulaşan tıpkı bir kuyu gibi 
Tekrarlanan mavi şefkatin enginlerine açılan. 
Yalnızlığın küçücük ellerini 
Cömert yıldızların verdiği gece bahşişi kokularıyla 
Dolduran bir pencere 
Belki de konuk etmek için güneşi şamdan çiçeklerinin gurbetine
Bir pencere, yeter bana
Oyuncak bebeklerin ülkesinden geliyorum ben 
Bir resimli kitap bahçesinde 
Kağıt ağaçların gölgesi altından 
Toprak yollarında geçip giden 
Kuru mevsiminden, kısır aşk ve dostluk deneylerinin 
Sıralarında veremli okulların 
Alfabelerin soluk harflerinin büyüdüğü yıllardan 
Ve kara tahtaya taş sözcüğünü yazar yazmaz çocuklar 
Ulu ağaçlardan sığırcıkların çığlık çığlığa kanat çırparak 
Uçup gittikleri 
o andan 
Etobur bitkilerin köklerinden geliyorum ben 
Ve hala başım 
Dopdolu 
Bir deftere toplu iğnelerle 
Çakılan 
O kelebeğin yabansı sesiyle 
Asılınca güvenim adaletin koptu kopacak ipiyle 
Ve bütün kente 
Parıldayan ışıklarımın yüreğini parça parça edince onlar 
Koyu renk mendiliyle yasanın, bağladıklarında 
Aşkımın çocuksu gözlerini 
Ve isteğimin acili şakaklarından 
Fışkırdığında kan 
Yaşamım artık 
Hiçbir şey olmadığında, hiçbir şey olmadığında duvardaki saatin tiktaklarından başka 
Anladım birden yolum yok yolum yok yolum yok 
Çılgınca sevmekten başka
Bir pencere yeter bana bir tek pencere 
Bilince ve bakışa ve suskunluğa 
Işte öylesine boy atmış ki ceviz fidanı 
Anlatabilir artık genç yapraklarına tüm bir duvarı 
Ve sor aynadan 
Adini kurtarıcının 
Ve işte senden daha yalnız değil mi 
Ayaklarının altında titreyen gökyüzü? 
Yıkıntı elçiliğini, peygamberler 
Kendileriyle birlikte getirmediler mi çağımıza? 
Ve yankıları değil mi o kutsal metinlerin 
Bu patlamalar ardarda 
Bu zehirli bulutlar? 
Ey dost, ey kardeş, ey herkes! 
Yazın tarihini gül soykırımının
<end>

<start>
Ve o sasirtici yüz 
Konustu benimle pencerenin öbür yanindan ve dedi ki:
«Hak, açip gözünü gorenindir 
Ben ürkütücuyüm yitme yitme duygusu gibi 
Ama gene de tanrim, 
Nasil korkulur benden? 
Sisli çatilari üstünde gökyüzünün 
Hfif ve basibos dolasan 
Bir uçurtmadan baska 
Hiç bir sey olmayan benden? 
Askimi, istegimi, nefret ve acilarimi 
Gece ayriliginda mezarlarin 
Kemirmistir adi ölüm olan bir fare...' 
Ve o sasirtici yüz 
Ince, uzun ve çok zayif 
Akan çizgileri esen rüzgarla 
Her an silinen ya da degisen 
Ve yumusak ve uzun saçlari 
Kapilarak gecenin görünmez dalgalarina 
Serilen karanligin ovalarina 
Deniz dibi bitkileri gibi 
Akti pencerenin öbür yaninda 
Ve bagirdi: 
“Inanin ne olur bana! 
Diri degilim ben! “ 
Saydam çizgilerin ardinda hala 
Görüyordum karanligin koyulasmasini ve gümüs çam 
kozalaklarini 
Ama o 
Salmiyordu her seyin üstünde ve sonsuz yüregi 
Ulasiyordu doruklara 
Sanki yesil duygusuydu agaçlarin 
Ve sonsuza dek sürüyordu gözleri 
“Haklisiniz 
Hiç aynaya bakmadim ben 
Ölümümden sonra 
Öylesine ölüyüm ki artik hiç bir sey 
Kanitlayamaz
Benim ölümümü
Ah! 
Duydun mu kuytu köselerinde bahçenin 
Geceye siginip ayisigina kosan 
Agustos böceginin sesini? 
Belki de tüm yildizlar 
Yitik bir gökyüzüne göçüp gitmisler 
Ve kent, nasil issizdi kent 
Bütün bir yol boyu 
Kimseyle karsilasmadim 
Rengi uçuk heykeller 
Tütün ve toz kokan 
Bir kaç çöpçü 
Ve yorgun, uykulu bekçilerden baska kimseyle 
Yazik 
Ölmüsüm ben 
Ve sanki ayni bosuna gecenin devamidir 
Gece...” 
Sustu 
Ve aglama duygusu ve aci ve kederle doldurdu 
Gözlerinin uçsuz bucaksiz alanini 
“Hiç düsündünüz mü 
Yasamin kederli maskesinin golgesi altinda 
Yüzlerini gizleyen 
Sizler 
Bu üzücü gerçegi? 
Bugün yasayanlarin 
Bir baska dirinin posasindan baska, bir sey olmadigini? 
Sanki ilk gülüsünde 
Yaslanip gitmistir bir çocuk 
Ve nasil güvenebilir simdi bu yürek 
-Bu asil sözleri degistirilmis, 
-Bu bozulmus mezar yaziti 
-Bu tasa kesmis sayginligina
Kendisinin? 
Belki de var olma aliskanligi 
Ve yatistiricilar
Çoktan tüketmistir insanin
Saf ve yalin iskeletini
Belkide issiz bir adaya
Alip götürmüslerdir 
Ruhlarimizi 
Belki de düste görmüsümdür ben agustos böceginin sesini 
Belki de rüzgarli süvarilerdir 
Bu tahtadan mizraklara yaslanmis 
Bekleyip duran sabirli yayalar 
Ve o yüce düsünceli bilgeler olmali 
Bu zayif, beli bükülmüs afyon düskünleri 
Dogru olmali dogru olmali kimse 
Beklemiyor artik bir baslangici 
Ve yüregi askla dolu genç kizlar 
Uzun igneleriyle nakislarinin 
Delmisler çabuk kanan gozlerini 
Simdi duyulan sabah uykularinin derinliklerinde 
Yankimasidir Karga seslerinin 
Ve kendilerine geliyor aynalar 
Tek tek ve yapayalniz biçimler 
Teslim oluyorlar simdi 
Uyanisin dalgin saatlerine 
Ve gizli saldirisina karanlik karabasanlarin 
Yazik
Tüm anilarimla biriikte ben 
Kanli masallar söyleyen, kan'dan 
Hiç böylesine küçülmüç yasamayan gururdan 
Firsatimin sonunda bekliyorum 
Ve kulak veriyorum: Hiç ses yok 
Ve çok derinden bakiyorum: Kipirdamiyor bir yaprak bile 
Ve temizligin 
Ta kendisi olan adim 
Tozuna bile dokunamiyor simdi 
Mezarlarin...” 
Titredi 
Ve birden döküldü iki yana 
Ve uzun iç çekisler gibi uzandi bana 
Yariklardan çikarak 
Yalvaran elleri 
“Çok soguk 
Çizgileriim kesiyor rüzgar 
Düsünüyorum bir tek insan var mi simdi 
Yikilmis yüzüyle
Tanismaktan 
Korkmayan? 
Zamani degil mi artik 
Açilsin bu pencere, açik açik açik 
Yagsin gökyüzü oradan 
Kendi kimliginin ölüm namazini 
Kilsin insan inleyerek? ” 
Belki de bir kus sesiydi o yankilanan 
Ya da rüzgar, agaç dallari arasindan 
Ya da ben bir üzüntü ve utanç dalgasi gibi 
Çikmazlarindan yüregimin
Yükselen ben 
Gördüm birden o iki el 
iki aci sitem 
Benim ellerime dogru uzanan 
Yalanci tan isiginin aydinliginda 
Yokoldu. 
Ve bagirdi bir ses 
Soguk ufuklardan: 
“Hosça kal! ”
<end>

<start>
seni istiyorum ve biliyorum 
asla koynuma almayacağım 
sen o aydın ve pırıl, pırıl gökyüzüsün 
ben bu kafeste bir tutsağım
kara ve soğuk parmaklıklar ardından 
gözlerim hasretle bakıyor yüzüne doğru 
bir elin uzanışını düşlüyorum, 
ansızın ben de uçayım sana doğru
boş bir anda düşlüyorum 
bu sessiz hapishaneden uçmayı 
gülerek gardiyan adamın gözüne 
yanında yaşama yeniden başlamayı
düşlüyorum ancak bilirim asla 
bu kafesten kurtulmaya gücüm kalmamış 
gardiyan adam istese bile 
kanatlanıp uçmaya soluğum kalmamış
parmaklıklar ardında her sabah 
bir çocuğun bakışı güler bana doğru 
sevinç şarkılarına başladığımda 
dudağında öpücükle gelir bana doğru
şayet bir gün, ey gökyüzü 
kanatlanırsam bu sessiz evden 
ağlayan çocuğa nasıl söylerim 
tutsak bir kuşum vazgeç benden
bir mumum, canımın alazıyla 
harabeleri aydınlatırım 
sönüklüğü seçersem eğer 
bir yuvayı yıkıp dağıtırım
Çeviren: Haşim Hüsrevşahi 
Yeniden Doğuş’tan
<end>

<start>
tepemde bir akbaba
hırsla ölmemi bekliyor
ben ise düşünüyorum
nasıl bir tuzak kurayım ki
bana yaklaşsın da
onu vurayım
soluk almak için
oturmaya kalksam
işte yıkıldı diye
saldırıyor yüzüme
onu vurmak için
anlayınca fırsat beklediğimi
hızla dönüyor gökyüzüne
kuşaktan kuşağa
onca insanlar öldü
yem olarak, şu ihtiyar akbabaya
deneyimlerim sesleniyor ki
bitimindeyiz zamanın
yaklaşan bir sonu var
ya senin, ya ihtiyar akbabanın
bu cadı, bu kocamış
leş yiyenin yazgısı, sana bağlı
başaramazsan eğer
sıran geldi demektir
tepemde bir akbaba
hırsla bekliyor ölmemi
vay eğer
fırsatı ben kaçırırsam
dökülüyor suskunluğuna akşamın
ezanın ayak sesleri
kent akşamının hayalinde yanıyor
altın ormanları düşlerin
ve odamın suskunluğunda
cuma akşamıyla uğraşıyor
ezanın ayak sesleri
benim elimde kitap
cuma akşamı sessiz
kopuk kopuk geliyor kulağıma,
ezan
kime söylüyor
ne diyor
kent
uğraşıyor Cuma akşamıyla
ve o garip ses
yalın bir köylü gibi
yitiyor kentin çağıltısında
ben yine
kitap okuyorum
Çeviri: Sobhi BABEK
<end>

<start>
Âh, bir güvercin gibi kanatlarım olsaydı
Uçar ve huzurlu olurdum
Çünkü şiddeti ve kavgaları gördüm
Bu dünyada çok acı çektim.
Bu dünya gebe ve haksızlık doğuruyor
Allah'ım, senin gücün ve senin huzurun dışında
Nereden sığınak bulurum? 
Eğer şafağın rüzgarlarına asılsam ve denizin derinliklerinde yaşasam
Yine de elinin ağırlığını üzerimde hissederdim.
Beni kararsızlıkla sarhoş ettin
Senin yolların ne kadar gizemli
Senin yolların ne kadar gizemli.
Yüreğimin acısını söylüyorum
Ruhumun yakıcılığını söylüyorum
Sessizliğimi korurken, kemiklerim ufalıyor
Çünkü elinin ağırlığı üzerimde.
Hatırla; hayatım bir soluktan ibaret
Çöldeki bir pelikan gibiyim
Ve bir serçe gibiyim, damda tek başına kalmış.
Dökülmüş su gibiyim
Ve ölüp gitmişler gibiyim
Ve ölümün gölgesi, gözkapaklarımı kaplıyor
Beni bırak, beni bırak; günlerim sadece bir nefes.
Beni bırak, yolculuğuma başlamadan önce geri dönüşü olmayan yere,
Ebedi karanlıklar ülkesine.
Allah'ım,
Güvercinin ruhunu vahşi hayvanlara emanet etme.
Hatırla; hayatım bir soluktan ibaret
Değirmenlerin gürültüsü
Ve o acı dolu aylara
Ve çevremi saran neşeli şarkılar
Ve canlı ışıklar yitip gitti.
Ne mutlu, bu zamanda hasat yapanlara
Ve elleriyle başakları toplayabilene.
Çölde şarkı söyleyen ruhları dinleyelim
Âh edenlerin ve ellerini gökyüzüne açanların şarkısı, diyor ki:
"Eyvah, yaralarım ruhumu hissizleştirdi! "
Âh sen,
Beline kadar inen saçların dökülürken,
Kırmızı elbiseler giydiğin,
Altından mücevherler taktığın zamanları hep unuttun.
Gözlerine sürme çekerdin
Hatırla; kendini boşu boşuna güzelleştirirdin,
Çölde yalnız bir şarkı olduğun
Ve arkadaşların seni terkettiği için.
Zaman akıyor ve öğlenin gölgeleri uzamaya başlıyor
Ve kuşlarla dolu bir kafes gibi,
Hayatımız da iniltiyle dolu.
İçimizde hiç kimse bilmiyor; ne kadar vakti kaldığını
Hasat zamanı geçti, yaz artık bitmek üzere
Ve bir kurtuluş bulamadık.
Güvercinler gibi bağrışıyoruz adalet için
Ama kimse duymuyor bizi.
Ve karanlıkta, ışığı bekliyoruz.
Ey sen, sevginin gücüyle taşan nehir
Bize doğru gel
Bize doğru gel.
<end>

<start>
O zaman
Güneş soğudu
Ve bereket topraklardan gitti
Ve çöllerde yeşillikler kurudu
Ve balıklar denizlerde kurudu
Ve toprak
Ölülerini kabul etmez oldu artık.
Bütün solgun pencerelerde gece
Belirsiz bir düşünce gibi
Birikiyor durmadan ve taşıyordu
Ve yollar
Sonlarını karanlığa bıraktılar
Kimse aşkı düşünmez oldu.
Kimse düşünmez oldu yengiyi
Kimse
Hiçbir şey düşünmez oldu artık.
Mağaralarında yalnızlığın
Uyumsuzluk doğdu
Afyon ve esrar kokusuyla kan,
Başsız çocuklar doğdu
Gebe kadınlardan.
Koştular mezarlara sığındılar
Beşikler
Utançlarından.
Kötü günler geldi ve karanlık
Yenilince ekmeğe şaşırtan gücü
Tanrı elçiliğinin
Kaçtılar adanmış topraklardan
Aç ve sefil peygamberler.
İnsanın kaybolmuş kuzuları
Çobanın seslenişini duymaz
oldular
Çöllerin cennetinde.
Aynaların gözlerinde sanki
Tersine yansıyordu renkler
Kıpırtılar, davranışlar, görüntüler
Bir şemsiye gibi tutuşuyordu
Başlarında aşağılık soytarıların
Utanmaz yüzlerin orospuların
Tanrının o kutsal ışık çemberi
Bataklıkları alkolün
Ağulu buharlarıyla buruk
Çekti derin köşelerine
Durgun aydınlar yığınını
Kemirdi aç gözlü fareler
Altın yapraklarını kitapların
Eskimiş raflarda, dolaplarda.
Güneş ölmüştü
Güneş ölmüştü ve yarın
Uslarında küçük çocukların
Yitik, belirsiz bir kavramdı.
Defterlerine sıçrayan kapkara
İri bir mürekkep lekesiyle
Anlatıyordu çocuklar
Tuhaflığını bu eskimiş sözcüğün.
Zavallı halk
Yüreği ölgün, bitmiş, dalgın
Huzursuz ağırlığı altında ölü
gövdesinin
Bir yerden bir yere sürünüyordu
Ve önlenmez cinayet isteği
Durmadan büyüyordu ellerinde.
Kimi zaman ufacık bir kıvılcım
Bu cansız ve sessiz topluluğu
Ta içinden dağıtıyordu birden.
İnsanlar saldırarak birbirlerine
Biri karısının boğazını
Kör bir bıçakla kesiyordu
Bir ana birer birer çocuklarını
Tandırın ateşine atıyordu.
Boğulmuş kendi korkularında
Ürkütücü duygusu suçluluğun
Öldürdü öldürdü kör ruhlarını
Ve çocukları.
Ne zaman bir tutsak asılırken
Darağacının yağlı halatı
Korkudan kasılan gözlerini
Sıkarak dışarıya fırlatsa
Onlar dalardı içlerine
Şehvetle titreyen bir düşünceden
Gerilirdi yaşlı, yorgun sinirleri.
Ama her zaman alanın kıyısında
Bu küçük canileri görürdün
Durmuşlar ve dalgın bakıyorlar
Fıskiyelerden suyun durmaksızın akışına.
Ola ki gene de arkasına
Ezilmiş gözlerinin ve donmuş derinlerde
Yarı canlı bir küçük şey karışık,
Kalmıştır.
Güçsüz bir çırpınışla istiyordu
İnanmayı su sesinin doğruluğuna
Ola ki...
Ola ki.. ama ne sonsuz boşluk...
Güneş ölmüştü
Kim bilebilirdi artık
Yüreklerden kaçan o üzgün
güvercinin
İnanç olduğunu...
Ah tutsağın sesi...
Büyüklüğü senin umutsuzluğunun
Işığa bir küçük yol açmayacak mı
Bu uğursuz gecenin bir köşesinden? 
Ah tutsağın sesi...
Çeviri: Onat KUTLAR- Celal HOSROVŞAHİ
<end>

<start>
ve bu benim
yalnız bir kadın
soğuk bir mevsimin eşiğinde,
yeryüzünün kirlenmiş varlığını anlamanın
					başlangıcında
ve gökyüzünün yalın ve hüzünlü umutsuzluğu
ve bu beton ellerin güçsüzlüğü
zaman geçti
zaman geçti ve saat dört kez çaldı
dört kez çaldı
bugün aralık ayının yirmi biridir
ben mevsimlerin gizini biliyorum
ve anların sözlerini anlıyorum
kurtarıcı mezarda uyumuştur
ve toprak, ağırlayan toprak,
dinginliğe bir belirtidir.
zaman akıp geçti ve saat dört kez çaldı
sokakta rüzgâr esiyor
sokakta rüzgâr esiyor
ve ben çiçeklerin çiftleşmesini düşünüyorum
cılız, kansız saplarıyla goncaları,
ve bu veremli yorgun zamanı
ve bir adam ıslak ağaçların yanından geçiyor
damarlarının mavi urganı
ölü yılanlar gibi boynunun iki yanından
yukarı süzülmüştür
ve allak bullak şakaklarında o kanlı heceyi
yineliyorlar
-selam
-selam
ve ben çiçeklerin çiftleşmesini düşünüyorum
soğuk bir mevsimin eşiğinde
aynaların ağıtı topluluğunda
ve uçuk renkli deneyimlerin yaslı toplantısında
ve suskunluğun bilgisiyle döllenmiş bu günbatımında
gitmekte olan o kimseye böyle
dayançlı
ağır
başıboş
nasıl dur emri verilebilir.
o adama nasıl diri olmadığı söylenebilir, hiçbir
				zaman diri olmadığı.
sokakta rüzgâr esiyor
inzivanın tekil kargaları
sıkıntının yaşlı bahçelerinde dönüyorlar
ve merdivenin boyu
ne kadar kısa
onlar bir yüreğin tüm saflığını
kendileriyle masallar sarayına götürdüler
ve şimdi artık
nasıl birisi dansa kalkacak
ve çocukluk saçlarını
akan sulara dökecek
ve sonunda koparıp kokladığı elmayı
ayakları altında ezecek?
sevgili, ey biricik sevgili
ne de çok kara bulut var güneşin konukluğunu 
						bekleyen.
uçuş düşlediğin bir yolda bir gün
o kuş belirdi
sanki yeşil hayal çizgilerindendi
esintinin şehvetinde soluyan taze yapraklar
sanki
pencerenin lekesiz belleğinde yanan o mor yalaz
lambanın masum düşüncesinden başka bir şey 
değildi.
sokakta rüzgâr esiyor
bu yıkımın başlangıcıdır
senin ellerinin yıkıldığı gün de rüzgâr esiyordu
sevgili yıldızlar
kartondan yapılı sevgili yıldızlar
gökyüzünde, yalan esmeye başlayınca
artık yenik peygamberlerin surelerine nasıl
					sığınılabilir? 
biz binlerce bin yıllık ölüler gibi birbirimize
				varırız ve o zaman
güneş cesetlerimizin boşa gitmişliğini yargılayacak.
ben üşüyorum
ben üşüyorum ve sanki hiçbir zaman ısınmayacağım
sevgili, ey biricik sevgili, "o şarap meğer kaç 
yıllıkmış? "
bak burada
zaman nasıl da ağır
ve balıklar nasıl da benim etlerimi kemiriyorlar
neden beni hep deniz diplerinde tutuyorsun?
ben üşüyorum ve sedef küpelerden nefret ediyorum
ben üşüyorum ve biliyorum
yabanıl bir gelinciğin tüm kızıl evhamlarından
birkaç damla kandan başka
hiçbir şey arda kalmayacak.
çizgileri bırakacağım
sayı saymasını da bırakacağım
ve sınırlı geometrik biçimler arasından
enginin duyumsal düzlemlerine sığınacağım
ben çıplağım, çıplağım, çıplak
sevgi sözcükleri arasındaki duraksamalar gibi çıplak
ve aşktandır tüm yaralarım benim
aşktan, aşktan, aşktan.
ben bu başıboş adayı
okyanusun devriminden geçirmişim
ve dağ patlamasından.
ve paramparça olmak o birleşik varlığın giziydi
en değersiz zerresinden güneş doğdu.
selam ey masum gece!
selam ey gece, ey çöl kurtlarının gözlerini
inanın ve güvenin kemiksi oyluklarına dönüştüren! 
ve senin pınarının kıyısında, söğütlerin ruhları
baltaların sevecen ruhlarını kokluyorlar
ben düşüncelerin, sözlerin ve seslerin aldırmazlık
				dünyasından geliyorum
ve bu dünya yılan yuvasına benziyor
ve bu dünya
öyle insanların ayak sesleriyle doludur ki
seni öpüyorken
kafalarında seni asacakları urganı örüyorlar.
selam ey masum gece!
pencereyle görmek arasında
her zaman bir aralık var.
niçin bakmadım? 
bir adam ıslak ağaçların yanından geçtiği zamanki
						gibi...
niçin bakmadım? 
annem o gece ağlamıştı sanırım
benim acıya ulaştığımı ve dölün biçimlendiği gece
benim akasya başaklarına gelin olduğum gece
İsfahan'ın mavi çini tınlamasıyla dolduğu gece
ve benim yarı yanım olan kimse, benim dölümün
					içine dönmüştü
ve ben onu aynada görüyordum
ayna gibi duru ve aydınlıktı
ve ansızın çağırdı beni
ve ben akasya başaklarının gelini oldum.
annem o gece ağlamıştı sanırım.
bu tıkalı küçük pencereye nasıl da boş bir aydınlık
						uğradı
niçin bakmadım? 
tüm mutluluk anları biliyorlardı
senin ellerinin yıkılacağını
ve ben bakmadım
ta ki saatin penceresi
açıldı ve o özgün kanarya dört kez öttü
dört kez öttü
ve ben o küçük kadınla karşılaştım
gözleri, simurgların boş yuvaları gibiydi
baldırlarının kımıltısında giderken sanki
benim görkemli düşümün kızlığını
kendisiyle götürüyordu gecenin yatağına.
acaba saçlarımı yeniden
rüzgârda tarayacak mıyım? 
acaba bahçelere menekşe ekecek miyim
ve sardunyaları
pencere ardındaki gökyüzüne koyacak mıyım? 
dans edecek miyim yeniden bardaklar üstünde? 
kapı zili acaba beni
yeniden sesin bekleyişine doğru götürecek mi?
"bitti artık" dedim anneme
"hep düşünmeden önce olur olanlar
gazeteye başsağlığı ilanı vermeliyiz" dedim
boş insan
güvenle dolu, boş insan
bak dişleri nasıl
çiğnerken marş söylüyor
ve gözleri nasıl
yırtıyor dikizlerken
ve o nasıl ıslak ağaçların yanından geçiyor
dayançlı,
ağır,
başı boş.
saat dörtte,
damarlarının mavi urganı
ölü yılanlar gibi iki yanından boynunun
yukarı süzülmüş oldukları an
ve allak bullak şakaklarında o kanlı heceyi
yineliyorken
-selam
-selam
sen asla o dört su lalesini
kokladın mı hiç? ...
zaman geçti
zaman geçti ve gece akasyanın çıplak dallarına düştü
gece pencere camlarının ardında kayıyor
ve soğuk diliyle
geçmiş günün artıklarını içine çekiyor.
ben nereden geliyorum? 
ben nereden geliyorum? 
böyle bulaşmışım gecenin kokusuna? 
mezarımın toprağı tazedir hâlâ
o iki genç yeşil elin mezarını söylüyorum...
ne de sevecendin ey sevgili, ey biricik sevgili! 
ne de sevecendin yalan söylerken
ne de sevecendin aynaların göz kapaklarını kapatırken
ve avizeleri
tel saplarından koparırken
	ve acımasız karanlıkta beni aşk ovalarına götürürken
ta ki susuzluk yangınının uzantısı olan o şaşkın
			buğu uyku çimenliğine oturdu
ve o karton yıldızlar
sonsuzun çevresinde dönerlerdi.
sözü neden sesli söylediler? 
bakışı neden görüşmenin evinde konuk ettiler
neden okşayışı
kızoğlankız saçların arına götürdüler? 
bak burada nasıl
sözle konuşanın
bakışla okşayanın
ve okşayışla ürkmekten dinginleşen canı
sanı direklerinde
çarmıha gerilmiştir.
ve gerçeğin beş harfi olan
senin beş parmağının dalı
onun yanaklarında nasıl iz bırakmıştır!
suskunluk nedir, nedir, nedir ey biricik sevgili? 
suskunluk nedir söylenmemiş sözlerden başka
ben susuyorum fakat serçelerin dili
doğa şöleninin akan sözcüklerinin yaşam dilidir
serçelerin dili yani; bahar. yaprak. bahar.
serçelerin dili yani; meltem. koku. meltem.
serçelerin dili fabrikada ölüyor.
bu kimdir, bu sonsuzluğun caddesi üstünde
birlik anına doğru yürüyen
ve her zamanki saatini
matematiğin eksiltmeler ve ayırmalar mantığıyla
						kuran
bu kimdir bu, horozların ötüşünü
gündüzün yüreğinin başlangıcı diye bilmeyen
kahvaltı kokusu başlangıcı diye bilen
kimdir bu, başında aşk tacı taşıyan
ve gelinlik giysileri içinde çürüyen.
demek sonunda güneş
aynı zamanda
umutsuz kutuplarının ikisine birden ışımadı.
sen mavi çini tınlamasından boşaldın.
ve ben öyle doluyum ki sesimin üzerinde namaz
						kılıyorlar...
mutlu cenazeler
üzgün cenazeler
suskun düşünür cenazeler
güleryüzlü, güzel giysili, obur cenazeler
belirli saatlerin duraklarında
ve geçici ışıkların kuşkulu zemininde
ve boşunalığın çürük meyvalarını satın alma
					şehvetinde...
ah,
kavşaklarda ne insanlar var olayları merak ediyorlar
ve bu, dur düdüklerinin sesi
zamanın dişlisi altında bir adamın ezilmesi
gerektiği, gerektiği, gerektiği bir anda
ıslak ağaçların yanından geçen adam...
ben nereden geliyorum.
"bitti artık" dedim anneme,
"hep düşünmeden önce olur olanlar
gazeteye başsağlığı ilanı vermeliyiz" dedim
selam sana ey yalnızlığın garipliği,
odayı sana bırakıyorum
kara bulutlar her zaman çünkü
arınmanın yeni ayetlerinin peygamberleridir
ve bir mumun tanıklığında
apaydın bir giz var onu
o sonuncu ve o en uzun yalaz iyi biliyor
inanalım
soğuk mevsimin başlangıcına inanalım
düş bahçelerinin yıkıntılarına inanalım
işsiz devrik oraklara
ve tutsak tanelere.
bak nasıl da kar yağıyor.
belki de gerçek o iki genç eldi, o iki genç el
durmadan yağan karın altında gömülmüş olan
ve bir dahaki yıl, bahar
pencerenin arkasındaki gökyüzüyle seviştiğinde
ve teninde fışkırdıklarında
uçarı yeşil saplı fıskiyeler,
çiçek açacak olan o iki genç el
sevgili, ey biricik sevgili
inanalım soğuk mevsimin başlangıcına.
Çeviri: Haşim HÜSREVŞAHİ
<end>

<start>
Bak nasıl içinde gözlerimin
Eriyor damla damla keder
Karanlık ve isyancı gölgem nasıl
Tutsağı oluyor güneşin
Bak
Yokoluyor tüm varlığım ve beni
İçine alıyor bir kıvılcım
Fırlatıyor taa doruklara
Bak nasıl
Sayısız yıldızla
Doluyor gökyüzüm benim
Uzaklardan geldin sen ve uzaklardan
Ve kokular ve ışıklar ülkesinden
Şimdi bir teknedeyim seninle birlikte
Fildişi, bulut ve kristal
Götür beni ey yüreğimi okşayan umudum
Götür şiirlerin ve coşkuların kentine
Yıldızlarla dolu bir yol beni götürdüğün
Çıkardığın yer yıldızlardan da yüksek
Bak
Nasıl yandım ben bu yıldızlarla
Ateşli yıldızlarla doldum ağzıma kadar
Durgun sularından gecenin saf ve kırmızı balıklar gibi
Yıldızlar topladım
Eskiden ne kadar uzaktı toprak
Gökyüzünün mor köşelerine
Yeniden duyuyorum şimdi
Senin sesini
Karlı kanatlarının sesini meleklerin
Bak nerelere ulaştım sonunda ben
Samanyoluna, Ölümsüzlüğe, bir sonsuzluğa
Birlikte çıktığımız doruklarda şimdi
Yıka beni dalgaların şarabıyla
İpeğine sar beni öpüşlerinin
İşte beni yeniden bitmeyen gecelerde
Bırakma artık beni
beni yıldızlardan ayırma
Bak tam karşımızda gecenin mumu
Damla damla nasıl eriyor
Nasıl doluyor ağzına kadar uyku şarabıyla
Gözlerimin simsiyah kadehi
Senin ninnilerini dinlerken
Ve bak nasıl
Şiirlerimin beşiğine
Sen doğuyorsun, güneş doğuyor.
Türkçesi: Onat Kutlar-Celal Hosrovşahi
<end>

<start>
çok daha fazla, ah evet
çok daha fazla, susabilir insan
saatlerce
ölülerin bakışları misali kıpırtısız bakışlarla
bir sigara dumanına dalabilir insan
bir fincanın biçimine ya da
renksiz bir çiçeğe, bir halıya
düşsel bir çizgiye, duvara
kuru pençelerle
perdeyi bir kenera çekip insan görebilir
sokak ortasında delice bir yağmurun yağdığını
bir çocuğun renkli uçurtmasıyla
bir balkonun altında durdurğunu
eski bir at arabasının boş alanı
gürültü aceleyle terk ettiğini
olduğu gibi insan yerinde durabilir
perde kenarında, ancak kör, ancak sağır,
haykırabilir insan
korkunç yalancı, korkunç yabancı bir sesle
"seviyorum" diye
bir adamın güçlü kolları arasında
güzel ve sağlıklı bir dişi olabilir
deriden sofra bir gövdeyle
iri sert iki memeyle
bir sarhoşun, bir delinin, bir serserinin yatağında
kirletebilir insan bir aşkın masumiyetini.
kurnazca aşağılayabilir insan
şaşılası her bulmacayı
sadece bir tek bilmecenin çözümüyle uğraşabilir
sadece boş bir yanıtın bulunuşuyla avunabilir
boş bir yanıt, evet beş yada altı harflik.
bir ömür diz çökebilir insan
öne eğik başla, soğuk bir türbenin eşiğinde
bilinmez bir mezarda tanrıyı görebilir
değersiz bir kaç bozuklukla inanabilir
bir caminin odacıklarında çürüyebilir
mezar duaları okuyan bir ihtiyar gibi
bir sıfır gibi, eksilmede, arttırmada, çarpımda yahut
hep aynı sonuca varabilir
kahrının kozasında senin gözlerini
eski bir ayakkabının uçuk düğmesi sanabilir
su gibi kendi çukurunda kuruyabilir insan.
bir anın güzelliğini utangaçlıkla
gülünç şipşak bir resim gibi
sandığın dibinde saklayabilir
boş kalmış çerçevesinde bir günün, insan
bir hükümlü, bir yenik, yahut
çarmıha gerilmiş birinin resmini koyabilir
bir duvarın yarıklarını suratçıklarla kapatabilir
daha anlamsız resimlere karışabilir.
kurma bebekler gibi olabilir insan.
camdan boncuk iki gözle kendi dünyasını gören
kadife bir kutu iöçinde
saman dolu bir gövdeyle
yıllarca tül ve boncuk ortasında uyuyabilir
tüm hercai ellerin her baskısıyla
nedensiz haykırabilir:
"ah, ben pek mutluyum"
<end>

<start>
Ben senin yüzünden ölüyorum
Oysa sen benim hayatımdın
Sen benimle gidiyordun
Sen beni okuyordun
Ben caddeleri
Amaçsızca arşınlarken
Sen benimle gidiyordun
Beni okuyordun
Karaağaçlardan âşık serçeleri
Sabahın penceresine davet ediyordun
Gece tekrarlanırken
Gece tamamlanamazken
Sen karaağaçlardan âşık serçeleri
Sabahın penceresine davet ediyordun
Sen ışığınla geliyordun sokağımıza
Sen ışığınla geliyordun
Çocuklar giderken
Ve akasya salkımları uyuyordu
Ben aynada yalnız kalıyordum
Sen ışığınla geliyordun
Sen ellerini bağışlıyordun
Sen gözlerini bağışlıyordun
Sen sevgini bağışlıyordun
Ben açken
Sen hayatını bağışlıyordun
Sen cömert bir ışık gibiydin
Sen laleleri topluyordun
Ve saçlarımı örtüyordun
Saçlarım çıplaklıktan titrerken
Sen laleleri topluyordun
Sen yanaklarını yapıştırıyordun
Memelerimin ızdırabına
Artık benim söyleyecek sözüm yokken
Sen yanaklarını yapıştırıyordun
Memelerimin ızdırabına
Ve kulak veriyordun
İnleyip duran kanıma
Ve ağlayıp sızlayarak ölen aşkıma
Sen kulak veriyordun
Ama beni görmüyordun
<end>

<start>
günah işledim lezzet dolu bir günah
titreyen esrik bir tenin yanında
tanrım ne bileyim ne yaptım ben
o karanlık susku dolu zulada
o karanlık susku dolu zulada
baktım gözlerine gizemleriyle dolu
gözlerinin çaresiz isteklerinden
kalbim göğsümde çırpınıp durdu
o karanlık susku dolu zulada
yanında darmadağın oturdum
dudaklarıma heves döktü dudakları
deli kalbimin üzüncünden kurtuldum
aşkın öyküsünü okudum kulaklarına:
seni istiyorum ey benim cânânem! 
ey bağrı can bağışlayan, seni
seni ey aşkım benim divânem!
kırmızı şarap camda oynadı
gözlerinde heves yalazlandı
yumuşak yatakta benim bedenim
göğsünde onun sarhoşça kıvrandı
günah işledim lezzet dolu bir günah
alevli yangılı bir kucakta
günah işledim kinci, sıcak
ve demirsi iki kol ortasında
<end>

<start>
O bazen
Vücudunun kederli bağlantısını
Durgun sularda
Boş mezarlarla, unutuyor
Ve aptalca zannediyor ki
Yaşama hakkı var,
Onu bağışlayın
Bir resmin sıradan öfkesini
Kışkırtmanın uzak arzusu
Kâğıdının gözlerinde eriyor
Onu bağışlayın
Baştan başa tabutunda
Ayın kırmızı hâlesi geziniyor
Ve gecenin değişken kokuları
Vücudunu bin yıllık uykusundan
Uyandırıyor
Onu bağışlayın
O içten yıkık
Ama hâlâ gözlerinin içi ışık zerrelerinin hayaliyle parlıyor
Ve anlamsız saçları
Ümitsizce aşkının soluklarının etkisiyle titriyor
Ey mutluluğun sâde ülkesinin sakinleri
Ey yağmurda açılan pencerelerin komşuları
Onu bağışlayın
Onu bağışlayın
Çünkü büyülenmiş
Çünkü sizin ağır gelen varlığınızın kökleri
Onun gurbet topraklarında derinlere kök salıyor
Ve onun kolay inanan kalbi
Hasretin acı darbeleriyle
Göğsünün içinde kabardıkça kabarıyor
<end>

<start>
ben senden ölürdüm
oysa sen benim yaşamımdın
sen benimle giderdin
sen bende okurdun
ben caddeleri
başıboş dolaşırken
sen benimle giderdin
sen bende okurdun
sen, ulu çınarlar ortasından sevdalı serçeleri
pencerenin gün ışımasına çağırırdın
gece yinelendiğinde
gece bitmediğinde sen
ulu çınarlar ortasından, sevdalı serçeleri
pencerenin gün ışımasına çağırırdın..
sen ışıklarınla gelirdin sokağımıza
sen ışıklarınla gelirdin
çocuklar gidince
ve akasya başakları uyuyunca
ve ben aynada yalnız kalınca
sen ışıklarınla gelirdin..
sen ellerini bağışlardın
sen gözlerini bağışlardın
sen sevecenliğini bağışlardın
ben açken sen
hayatını bağışlardın
ışık misali bonkördün
sen laleleri toplardın
ve örterdin saçlarımı
saçlarım kendi çıplaklığında titrediğinde
sen laleleri toplardın
sen yanaklarını yaslardın
memelerimin acısına
ve ben
söylemeye başka bir şey bulamadığımda
sen yanaklarını yaslardın
memelerimin acısına
ve dinlerdin
ağlayarak akan kanımı
ve ağlayarak ölen aşkımı
sen dinlerdin
görmezdin beni ancak..
Furuğ Ferruhzad
Ben Senden Ölürdüm
ben senden ölürdüm
oysa sen benim yaşamımdın
sen benimle giderdin
sen bende okurdun
ben caddeleri 
başıboş dolaşırken
sen benimle giderdin
sen bende okurdun
sen ulu çınarlar ortasında, sevdalı serçeleri
pencerenin gün ışığına çağırırdın
gece yinelendiğinde
gece bitmediğinde sen 
ulu çınarlar ortasında, sevdalı serçeleri
pencerenin gün ışığına çağırırdın.
sen ışıklarınla gelirdin sokağımıza
sen ışıklarınla gelirdin
çocuklar gidince
ve akasya başakları uyuyunca
ve ben aynada yalnız kalınca
sen ışıklarınla gelirdin...
sen ellerini bağışlardın
sen gözlerini bağışlardın
sen sevecenliğini bağışlardın
ben açken sen 
hayatını bağışlardın
ışık misali bonkördün
sen laleleri toplardın
ve örterdin saçlarımı
saçlarım kendi çıplaklığında titrediğinde
sen laleleri toplardın
sen yanaklarını yaslardın
memelerimin acısına 
ve ben 
söylemeye başka bir şey bulamadığımda
sen yanaklarını yaslardın
memelerimin acısına 
ve dinlerdin
ağlayarak akan kanımı
ve ağlayarak ölen aşkımı
sen dinlerdin
görmezdin beni ancak.
Çeviren: Haşim Hüsrevşahi
<end>

<start>
Camın arkasında kar yağıyor
Camın arkasında kar yağıyor
Bir el, yüreğimin sessizliğine
Hüzün tohumları ekiyor.
Sonumu böyle gördükten sonra
Saçların ağardı ey kar,
Ama yüreğime yağdın ne yazık
Mezarıma değil.
Bir fidan gibi titriyor gövdem
Yalnızlığın soğuğundan.
Süzülüyor kalbimin karanlığına
Yalnızlığın korkunçluğu
Artık içimi ısıtmıyorsun Aşk
Ey donmuş güneş
Gönlüm ümitsizlik çölü
Yorgunum, aşktan yorgun.
Ey aldatıcı şeytan, şiir
Senin de sevinçli goncan kurudu,
Sonunda; 
Ruhum, bu kederli uykudan uyandı.
Ondan sonra neye baktıysam
Baş döndürücü
Şarabı görüm,
Ne yazık aradığım bir rüyanın hayaliydi.
Tanrım, cehennemi,n kapılarını benim için aç
Ne zaman kadar gizleyeceğim yüreğimde
Cehennem sıcağı arzumu.
Batıda batan güneşi çok gördüm,
Ne yazık güneyde soldu
Benim batamayan güneşim.
Ondan sonra ne arıyordum,
Ondan sonra neyi gözetliyorum? 
Soğuk bir damla gözyaşı
Sıcak bir mezar gerek benim için uyumaya.
Camın arkasında kar yağıyor,
Camın arkasında kar yağıyor,
Bir el, yüreğimin sessizliğine
Hüzün tohumları ekiyor.
<end>

<start>
kızıl gül
kızıl gül
kızıl gül
o beni kızıl gül bahçesine götürdü
ve ıstıraplı saçlarıma kızıl gül taktı karanlıkta
ve sonunda
kızıl gül yaprağı üstünde benimle yattı
ey felçli güvercinler
ey adetten kesilmiş deneyimsiz ağaçlar, ey kör pencereler
yüreğimin altında ve derinliğinde uyluklarımın, şimdi
kızıl bir gül sürgün vermekte
kızıl gül
kızıl
bir bayrak gibi
ayaklanmada
ah, ben gebeyim, gebeyim, gebe
Çeviri: Haşim HÜSREVŞAHİ
<end>

<start>
Yeniden merhaba diyeceğim güneşe
Gövdemde akan nehirlere
Bulutlar gibi uzayıp giden düşünceme
Benimle birlikte kuru mevsimlerden gecen
Bahçemdeki ağaçların hüzünlü büyümesine
Gecenin kokusunu hediye eden kargalara 
Yaşlılık biçimim olan ve aynada yaşayan anneme
Tekrarlanan şehvetimle döllenen yeryüzüne 
Yeniden merhaba diyeceğim
Geliyorum, geliyorum, geliyorum,
Saçlarımla: Yeraltı kokularının devamı 
Gözlerimle: Karanlık tecrübesiyle 
Duvarların ötesinden kopardım dallarımla,
Geliyorum, geliyorum, geliyorum,
Ve aşkla dolu avluda bekleyen kıza 
Yeniden merhaba diyeceğim.
Çeviri: Cavit MUKADDES
<end>

<start>
sessiz Cuma
terk edilmiş Cuma
eski sokaklara benzer hüzünlü Cuma
hastalıklı tembel Cuma
sünen sinsi esnemeler Cuması
bekleyişsiz Cuma
teslim olmanın Cuması
boş ev
sıkıntılı ev
gençliğin baskınına kapalı ev
karanlık ev ve güneşin hayali ev
yalnızlık, fal ve kuşku evi
perde, kitap, dolap ve resimler evi
ah ne denli dingin ve gururla geçiyordu
garip bir su akıntısı gibi
bu terk edilmiş sessiz Cumalarda
bu sıkıntılı evlerde
benim yaşamım
aaah ne denli dingin ve gururla geçiyordu...
Çeviri: Haşim HÜSREVŞAHİ
<end>

<start>
Bütün gün ağladım aynada
Penceremi ağaçların yeşil düşüne
Açmıştı bahar
Gövdem sığmıyordu yalnızlığın kozasına ve
Kokusu kâğıtlardan örülmüş tacımın
Kaplamıştı gökyüzünü baştan başa
O güneşsiz ülkenin
Yapamıyordum artık yapamıyordum
Sokağın sesi bastırıyordu birden ve kuşların sesi
Kayboluşunun sesi paltoluk çocuk kumaşı toplarının
Şamatası çocukların
İplerin ucunda yükselen
Uçurtmaların dansı
Sabun köpükleri gibi
Ve rüzgâr
Sevişmenin en derin ve karanlık anında esmeye başlayan rüzgâr
Zorluyordu
Surlarını güvenimin sessiz kalesinin
Kendi adıyla çağırıyordu yüreğimi çok eski çatlaklardan sızarak
Bütün gün gözlerimi diktim
Gözlerine yaşamın
O korkak ve kaygılı gözlere
Bakışımdan kaçan
Ve yalancılar gibi gizleniveren
Gözkapaklarının tehlikesiz sığınağına
Hangi tepe hangi doruk? 
Tümü dolambaçlı yolların
Bir kavuşma noktası ve son
Bulmuyorlar mı o soğuk ve yok edici ağızda? 
Ve ne derdiniz bana ey yalın ve aldatıcı sözcükler? 
Ne verdiniz tenin ve isteğin kaçışından başka? 
Daha da yalancı olmaz mıydı
Başıma koyduğum ve kokular saçan
Kâğıttan yapılmış taçtan daha yalancı
Saçlarıma iliştirdiğim bir çiçek?
Nasıl da tutuldum çölün ruhuna
Ve uzaklaştırdı beni ayın büyüsü sürünün inançlarından
Nasıl büyüdü yüreğimin yarım kalmışlığı
Tamamlayamadı bir türlü hiç olan yarım öbür yarımı
Durdum nasıl ve gördüm kayıyor
Ayaklarımın altındaki toprak
Ve geçmiyor tenimin bomboş bekleyişine
Sıcaklığı tenimin
Hangi tepe hangi doruk? 
Koruyun beni ey kaygılı ışıklar
Aydınlık evler
Çamaşırların ıtırlı tütsülerle güneşli çatılarında salındığı
Koruyun beni ey olgun ve saf kadınlar
Parmakları çocuğun zevkten çıldırtıcı kıpırtılarını izleyen tenleri üstünde
Göğüslerinden süt kokusuyla karışık taze esintiler gelen
Hangi tepe hangi doruk? 
Beni koruyun ey ateş dolu ocaklar, uğur boncukları
Karanlık mutfaklardaki türküsü bakır kapların
Yüreği biraz sıkkın mırıltısı dikiş makinalarının
Kavgası sürüp giden süpürgelerle halıların
Koruyun beni ey tutkulu aşklar
Yatağımızı üremenin acı isteği
Cadı suları ve kan damlalarıyla donatıyor
Bütün bir gün boyu bütün bir gün
Terk edilmiş terk edilmiş bir ceset gibi su yüzünde
İlerledim ürkütücü kayalıklara
En derin deniz mağaralarına ve
En etobur balıklara
Durmadan gerildi sırtımın incecik omurgası
Bir ölüm duygusuyla
Yapamıyordum artık yapamıyordum
Yadsıyarak yükseliyordu yoldan ayak seslerim
Daha büyüktü umutsuzluğum sabırdan
Ve geçiyordu bahar o yemyeşil düş
Penceremden
Sesleniyordu yüreğime:
"Bak
Hiçbir zaman ilerlemedin
Battın sen! "
Çeviri: Onat KUTLAR - Celal HOSROVŞAHİ
<end>

<start>
Gece boyunca birisi gönlümle konuşuyordu
"Onu görmekten perişan olmuşsun
Sabah beyaz yıldızlarla
Gidiyor, gidiyor, onu tut"
Ben senin kokunla bu dünyadan gitmiş
Yarınların aldatmacasından habersiz
Nazlı kirpiklerinin üzerine azıcık dökülüyordu
Altın tozu gibi gözlerin
Tenim ellerinin dokunuşuyla ateş gibi
Zülüflerim nefesinle dağılıyor
Aşktan şaşkın
"Kim sevgilisine âşık olduysa
Onu üzmez
Gitsin, gözüm arkasında
Gitsin, aşkım onu korur" diyordum
Ah, şimdi sen yoksun ve günbatımı
Yayıyor yolun göğsüne gölgesini
Yavaş yavaş üzüntünün karanlık tanrısı
Bakışımın mabedine ayak koyuyor
Her duvarın üzerine yazıyor
Bütün kara kara ayetlerini
<end>

<start>
Çiçekleri düşünen yok! 
Balıkları düşünen yok! 
İnanmak isteyen yok:
Bahçe ölüyor! 
Yüreği kabarmış bahçenin güneş altında.
Boşalıyor bahçenin zihni usul usul
yeşil anılardan! 
Sanki bahçenin duygusu
soyut bir şey
bahçenin yalnızlığında solan.
Evimizin avlusu yapayalnız.
Yabancı bir bulutun yağmasını bekliyor
evimizin avlusu.
Esniyor.
Ve boşalmış evimizdeki havuz.
Düşüyor ağaçların tepesinden toprağa
küçücük acemi yıldızlar.
Ve balık yuvalarının loş pencerelerinden
Öksürük sesleri geliyor geceler.
Evimizin avlusu yapayalnız.
Babam Diyor:
“Geçti benden! 
Benden geçti! 
Eledim unumu,
Astım eleği.”
Ve odasında sabahtan akşama dek
Ya Şâhnâme okuyor
Ya Nâsihüttevârih.
“Lanet olsun balığına da kuşuna da! 
Ben öldükten sonra
ne fark eder
ha bahçe olmuş
ha olmamış! 
Yeter emekli maaşım bana! ”
Anamın bütün hayatı
Serilmiş bir seccade
cehennem korkusunun eşiğinde.
Anam her şeyin altında
arar bir günah izini
ve düşünür:
Bir bitkinin küfrü
lekelemiştir bahçeyi.
Anam dua okur gün boyu.
Doğal bir günahkârdır anam! 
Ve üfler tüm çiçeklere.
Ve üfler tüm balıklara.
Ve üfler kendisine.
Anam bekler durur hep
ilahî bir zuhûru,
ilahî bir bağışı.
Biraderim “kabristan” der bahçeye.
Biraderim güler otların kargaşasına
ve sayar
balık cenazelerini
suyun hasta kabuğu altında
bozuşmuş zerreciklere dönüşen.
Biraderim felsefe düşkünü.
Biraderim bahçenin şifasını
bulur bahçenin yok oluşunda.
İçip buldu mu kafayı
Yumruklar kapıyı, duvarı.
Ve çalışır söylemeye
çok dertli,
yorgun
ve umutsuz olduğunu.
Ve taşır umutsuzluğunu yanında
çarşıda, pazarda
Kimliği, takvimi, mendili, çakmağı,
tükenmez kalemi gibi.
Ve öyle küçüktür ki umutsuzluğu
her akşam
kaybolur meyhanenin izdihamında.
Ve çiçek dostuydu kızkardeşim.
Yüreğindeki sade sözleri,
dayak yiyince anamdan,
götürürdü onların müşfik ve sessiz topluluğuna.
Ve konuk ederdi kimi zaman
balık ailelerini
güneşle,
tatlıyla.
Şehrin öte yakasında onun evi
Yalancıktan evler arasında,
Yalancıktan kırmızı balıklarla,
Sığınarak yalancıktan eşinin aşkına
Ve yalancıktan elma ağaçlarının dalları altında
Yalancıktan şarkılar söyler
Ve doğal çocuklar yapar.
Ne zaman gelse bizi görmeye
Eteklerinin ucu bulaşır bahçenin fakirliğine,
Kolonya banyosu yapar.
Ne zaman gelse bizi görmeye
Hamiledir hep.
Evimizin avlusu yapayalnız.
Yapayalnız evimizin avlusu.
Gün boyu
un ufak oluş
ve çatırdayış sesleri gelir kapının ardından.
Bizim komşular bahçelerinde çiçek yerine
Makineli, top, tüfek ekerler hep toprağa.
Bizim komşular kapak koyarlar hep
çini havuzlarının üstüne.
Ve çini havuzlar,
-İstemese de kendileri-
gizli barut depoları.
Ve bizim sokağın veletleri
doldururlar okul çantalarını
küçük bombalarla.
Serseme dönmüş bizim evin avlusu.
Yitireli beri kalbini
korkuyorum
bunca elin saçma tasavvurundan.
Ve korkuyorum
bunca suratın yabancı yabancı
cisme bürünüşünden.
Yapayalnızım ben
geometri dersini çılgınca seven
bir öğrenci gibi.
Ve düşünüyorum:
Hastaneye kaldırmalı bahçeyi.
Düşünüyorum…
Düşünüyorum…
Düşünüyorum da..
Yüreği kabarmış bahçenin güneş altında.
Ve boşalıyor bahçenin zihni usul usul
yeşil anılardan.
Çeviri: Mehmet Kanar
<end>

<start>
ve bu benim
yani bir yalnız kadın
ve soğuk bir mevsimin eşiğinde
belirsizliğini anlamanın başlangıcında, tüm yeryüzü varlığının
yalın ve kederli umutsuzluğunu, gökyüzünün
güçsüzlüğünü, bu betona kesmiş ellerin
akıp gitti zaman
gitti zaman ve saat tam dört kez çaldı
dört kez çaldı
aralık ayının yirmisi bugün
ve artık mevsimlerin gizini biliyorum
dakikaların söylediklerini
uzanmış yatıyor mezarında kurtarıcı
ve dinginliğe bir işaret gibi
toprak, barındıran toprak
gitti zaman ve saat tam dört kez çaldı
sokakta rüzgar
sokakta rüzgar
ve ben çiçeklerin sevişmesini düşünüyorum
ince sapları, kansız goncaları
ve bu veremli, yorgun zamanı
bir adam geçiyor ıslak ağaçlar altından
mavi damarları boynunun
kayıyor ölü yılanlar gibi iki yandan
yukarılara doğru
gelince tam karmakarışık şakaklarına
bir kez daha fısıldıyorlar o kanlı sözcüğü
“selam! ”
“selam! ”
ve ben çiçeklerin sevişmesini düşünüyorum.
soğuk mevsimin eşiğinde
ve yaslı buluşmasında aynaların
toplantısında kederli ve soluk yaşam deneylerinin
suskunluğun bilgisiyle döllenmiş günbatımında
nasıl dur emri verilebilir
sabırlı,
ağır,
avare
yürüyen bu adama? 
hiç yaşamadığı nasıl söylenebilir, hiçbir zaman
yaşamadığı?
rüzgar esiyor sokakta
yalnız ve içlerine çekilmiş kargalar
uçuşuyorlar yaşlı, kasvetli bahçelerde
ve tanrım ne kadar kısa
merdivenin boyu!
onlar bir yüreğin bütün saflığını
alıp götürdüler kendileriyle birlikte masallar sarayına
şimdi artık
artık nasıl fırlayıp dans edebilir insan? 
nasıl dökebilir akan sulara
çocukluğunun saçlarını
ve koparıp kokladığı elmanı
nasıl ezebilir ayaklarıyla?
ey sevgilim! ey tek sevgilim! 
ne çok kara bulut var güneşin şölenini kollayan! 
sanırım uçuşu düşlediğin yolda göründü o kuş
ve sanırım hayalgücünün yeşil çizgilerinde
oluşan o taptaze yapraklar
sabah esintisinin isteğiyle nefes alıyorlar
sanırım
pencerenin lekesiz belleğinde yanar gördüğün o menekşe
renkli alev
çocuksu bir lamba tasarımından başka bir şey değildi
sokakta rüzgar esiyor
yıkımın başlangıcıdır bu
ellerinin yıkıldığı günde esiyordu rüzgar
sevgili yıldızlar! 
kağıttan yapılma sevgili yıldızlar! 
esmeye başlayınca yalan gökyüzünde
nasıl sığınabiliriz yenik peygamberlerin surelerine? 
o zaman binlerce yıldır ölüymüşüz gibi karşılaşacağız ve
güneş
yargılayacak gövdelerimizin çürümesini
üşüyorum
üşüyorum ve sanırım artık hiç ısınamıyacağım
ey sevgilim! ey tek sevgilim “kaç yıllıktı acaba o şarap? ”
bak burada
ne kadar ağır zaman
ve nasıl kemiriyor balıklar benim tenimi! 
niçin hep denizin altında tutuyorsun beni?
üşüyorum ben ve sedef küpelerden nefret ediyorum
üşüyorum ve biliyorum
bir yaban lalesinin kırmızı düşlerinden
bir kaç damla kandan başka
hiç bir şey kalmayak yerde.
bırakacağım artık çizgileri bir yana
sayıları saymayı da
çıkacağım sınırlı geometrilerin odalarından
sezgi alanlarının genişliğine sığınacağım
çıplağım ben, çıplağım, çırılçıplağım
sevgi sözcüklerinin arasındaki sessizlikler kadar çıplak
ve aşktan benim tüm yaralarım
aşktan aşktan aşktan! 
ben bu avare adayı
başkaldıran okyanustan geçirdim
patlayan yanardağlardan
ve parçalanmak: giziydi tüm gövdenin
güneşler doğdu parçalarından
selam ey masum gece!
selam çöl kurtlarının gözlerini bile inanç ve güven oyuklarına döndüren gece! 
derelerinin kıyılarında söğüt ruhları
kokluyor baltaların sevecen gölgesini
düşüncelerin, sözcüklerin ve seslerin ilgisiz oldukları bir dünyadan geliyorum ben
ve ne kadar yılan yuvasına benziyor bu yeryüzü
seni öperken bile
düşlerinde darağacına senin için ipler ören
adamların ayak sesleriyle dolu
selam ey masum gece!
her zaman bir aralık var
pencere ile görmek arasında
niçin bakmadım niçin
bir adam yağmurlu ağaçların altından geçerken baktığım
gibi?
niçin bakmadım
annem ağlıyor sandığım o gece? 
bir acı duyduğum ve dölün biçimlendiği
akasya salkımlarının gelini olduğum
mavi çini sesleriyle dolduğu tüm isfahan’ın
öbür yarım olan insanın içime geri döndüğü o gece? 
aynada görüyordum onu
aynanın kendisi gibiydi temiz ve ışıklı
seslendi birden
ve ben akasya salkımlarının gelini oldum…
o gece, annemin ağladığını sandığım
nasıl anlamsız bir ışık belirdi küçük pencereden
niçin bakmadım? 
biliyordu tüm mutluluk anlarını
yıkılacak senin ellerin
ve ben bakmadım
açılan penceresinden saatin
yaslı kanarya dört kez ötünceye kadar
ötünceye kadar dört kez
sonra o küçük kadınla karşılaştım
gözleri simurg’un yuvası kadar boş
salınan kalçalarıyla yürüyüp götürdü
kızıllığını göz kamaştıran düşlerimin
kendisiyle birlikte gecenin yatağına…
yeniden tarayabilecek miyim
saçlarımı rüzgarla? 
menekşeler dikebilecek miyim yeniden bahçelere? 
ve pencerenin ardında duran
gökyüzüne sardunyalar dizebilecek miyim? 
acaba yeniden dansedebilecek miyim kadehler üstünde? 
kapı zili çağıracak mı beni yeniden bir bekleyişe?
“artık bitti” dedim anneme
“düşünmeye fırsat bile kalmadan olur olanlar…
gazeteye bir başsağlığı ilanı versek? ”
boş
boş ama güvenle dolu
bak dişleri nasıl bir marş söylüyor
çiğnerken lokmaları
ve nasıl yırtıyor
dikip gözlerini bakarken
ıslanan ağaçların altından geçerken nasıl
sabırlı
ağır
avare!
saat dörtte
tam o anda mavi damarları boynunun
kayıyor ölü yılanlar gibi iki yandan
yukarılara doğru
gelince tam karmakarışık şakaklarına
bir kez daha fısıldıyorlar o kanlı sözcüğü
“selam! ”
“selam! ”
sen hiç
dört mavi lale
kokladın mı?
zaman geçti
zaman geçti ve akasyanın çıplak dallarına düştü gece
kaydı pencerenin camları ardından
ve soğuk diliyle
topladı tüketilmiş gündüzün artıklarını
nereden geliyorum ben? 
ben nereden geliyorum? 
kokusuna bulanmış olarak gecenin
henüz çok taze mezar toprağı
o iki taze elin mezar toprağı
nasıl sevecendin ey sevgilim, ey tek sevgilim
nasıl da sevecendin yalan söylerken bana
kapatırken göz kapaklarını aynaların
ve avizelerin
incecik saplarını koparırken
götürürken beni karanlıkta aşkın ovalarına
bir susuzluk yangınından çıkan o baş döndürücü buğu
uzanır uykunun çimenlerine!
o kağıttan yapma yıldızlar
dönüp duruyor sonsuzluğun çevresinde
niçin sözü sesle söylediler? 
niçin görme’nin evine konuk ettiler bakışı? 
niçin götürdüler okşamayı
kızlık saçlarının utangaçlığına? 
burada bak,
sözle konuşan
bakışla okşayan
ve okşayarak dinginlik bulan o insanın canı
nasıl gerildi
kuşkuların çarmıhına
ve nasıl gerçeğin beş harfi olan
dallarının izleri beş parmağının
kaldı onun yüzünde!
nedir sessizlik, nedir, nedir ey sevgilim? 
nedir sessizlik söylenmeyen sözlerden başka? 
susuyorum ben ama dili serçelerin
doğa şenliğinde akan cümlelerin yaşam dilidir
serçelerin dili, yani: bahar. yaprak. bahar.
serçelerin dili: meltem. koku. meltem.
fabrikalarda ölüyor şimdi serçelerin dili
kimdir bu insan, caddesinde sonsuzluğun
yürüyen bir birlik anına doğru
ve yıllardır taşıdığı saati
kim bu, horozlar ötmeye başlayınca
doğan günün yüreği yerine
kahvaltının hazır olduğunu düşünen
kimdir bu insan, hem başında bir aşk çelengi
hem de çürüyen düğün giysileri içinde?
demek vurmadı sonunda güneş
aynı anda
ikisine birden kutupların
ve çıkıp gitti
gövdeni dolduran çınlayışı mavi çinilerin
öylesine doluyum ki, tapınıyorlar sesimin üstünde…
mutlu cesetler
kederli cesetler
cesetler suskun ve düşünceli
inceliksever, giyimsever, yemeksever
belirli zamanların dudaklarında
ve kuşkulu zemininde gelip geçen ışıkların
istekle dolu boşunalığın çürümüş meyvalarını toplarken
ah,
ne kadar insan var kavşaklarda merakla olay bekleyen
tam da dur işareti verilirken ezilmiş olmalı
olmalı olmalı zamanın tekerleri altında
yağmurlu ağaçların yanından geçen adam.
<end>

<start>
o uzak evden hayatın neşesinin kaçmış olduğunu
biliyorum şimdi
bir çocuğun annesinden ayrılık matemine ağlamakta
olduğunu
biliyorum şimdi
ancak ben yorgun ve perişan
arzu dolu yolu bırakıyorum
yarim şiir, arkadaşım şiir
onun huzurlu eline ulaşıncaya değin gideceğim
Derleyen: Behruz Celali
Çeviren: Kenan Karabulut
<end>

<start>
Oğlum Kâmyâr'a
Bu şiiri sana söylüyorum susamış bir
yaz gün batımında başlangıcın bu
uğursuz yarı yolunda bitimsiz bu
acının köhne mezarında
bu sana son ninnimdir yavrucağım
senin beşiğinin yanında salınır belki bir gün
bu yaban çığlığım gençliğinin göklerinde yankılanır
bırak benim avare gölgem senin
gölgenden uzak ve ayrı kalsın bir gün
kavuşuruz ve o gün varsa aramızda
sadece tanrı kalsın
yaslamışım karanlık bir kapıya acıdan
kıvrılan alnımı umutla sürüyorum bu
açık kapıya ince ve soğuk parmağımı
arsızlıkla damgalanan boş kinayelere
gülen bendim kendi varlığımın sesi
olayım istedim yazık ki “kadın”dım
senin suçsuz bakışların bir gün bu
başlangıçsız kitaba kayar görürsün
zamanın köklü isyanı tüm şarkıların yüreğinde açar
burda yıldızlar hep sönüktür burda
meleklerin tümü ağlarlar burda Meryem
çiçekleri çöl dikeninden değersiz açarlar
burda yalan, arsızlık ve riyakârlığın devi
oturmuş tüm yol ağızlarında uyanmanın
aydınlık sabahından bir ışık görmüyorum
gökyüzünün karanlığında
bırak gözlerimi yeniden doldurup taşırsın
çiy taneleri kendimden uzaklaştım ta ki
indireyim Meryem’in sili suratından
perdeleri
iyi ad kıyılarından kopmuşum göğsümde
fırtına yıldızı var ne yazık öfkemin alevleri
hapishane karanlığında kanatlanır
göz boyayan zahitlerle bilinsin bu annenin
kolay sürmeyecek kavgasıdır tatlı yavrum
benimle senin kentin nice yıllardır şeytan
yuvasıdır
bir gün gelir hasret dolu bakışların bu
hüzünlü şarkılara kayar benim anam oydu
diyerek beni sözcüklerin arasında arar.
27 Temmuz 1957 Tahran
<end>

<start>
Ne için durmalıyım? Ne için? 
Kuşlar çoğul maviliği aramaya gitmişler
Ufuk dikeydir,
Ufuk dikeydir ve hareket fıskiye gibi
Görünümde ışıklı yıldızlar oynuyor
yeryüzü, yükseklikte kendini tekrarlıyor
Ve gökyüzü kuyuları ilişki bağlantılarına dönüşüyor
Ve gündüz öyle geniştir ki
gazetenin küçük beynine sığmıyor.
Ne için durmalıyım? 
Yol hayatin kılcal damarları arasından geçiyor.
Çevrenin niteliği tüm kokuşmuş hücreleri öldürecek
Ve şafağın kimyasal atmosferinde
Sadece ses kalacak,
Zaman zerreciklerine bağlanan ses.
Ne için durmalıyım? 
bataklık; kokuşmuş böceklerin çoğaldığı yerden
başka ne olabilir? 
Morgun benliği ölülerin şişmiş cesetlerinden ibarettir.
Ve ateş böceği... AH
Ateş böceğinin konuştuğu an
Karanlıktaki alçak adam koflanan
erkekliğini gizliyor
Ne için durmalıyım? 
Kurşunlu harflerin işbirliği boşunadır
ve kurşunlu harflerin işbirliği
bu değersiz düşünceyi kurtarmaz.
Ben ağaçların soyundanım
Ve bu "bayat" havayı solumak kederlendiriyor beni,
Ölen bir kuş uçuşu unutmamayı öğütledi bana
Tüm güçlerin sonu güneşin gerçeği
ve ışığın bilinciyle birleşmekten ibarettir,
birleşmek.
Yel değirmenlerinin çürümesi doğaldır,
ne için durmalıyım? 
Ben yeşil buğday salkımlarını
göğsüme alarak, sütle besliyorum,
Ses,ses, sadece ses,
su akışının sesi
ve dişi toprak kabuğu üzerine
yıldız ışığının düşüş sesi ve aşkın yayılma sesi
Ses, ses, sadece ses kalıcıdır.
Cücelerin ülkesinde
Sıfır üzerine dolaşıyor ölçü mihenkleri
Ne için durmalıyım? 
Ben dört unsura itaat ediyorum
Ve yüreğimin yasalarını
körlerin yerel hükümeti düzenlemiyor.
Böceğin etle sarılı boşlukta, yararsız dolaşımı ve
vahşice ulumalar
beni ilgilendirmiyor.
Beni çiçeklerin kanlı soyu yaşamaya sorumlu kılmış
biliyor musun? Çiçeklerin kanlı soyu.
Çeviri: Cavit Mukaddes
<end>

<start>
...
Vefa gösterdim bir adama
Ancak ayağının tersiyle vurdu o aşkıma ve umutlarıma
Verdiğim her şey helal olsun ona
Ancak karşılıksız verdiğim gönlüm müstesna
Sessiz bakışlarımda yine
Söylenmemiş hikayelerim var
Giyinip kuşandığımda yine
Gizli fitnelerim var
Ona verdiğim şeyden dolayı üzüntülü değilim
Hasretli, üzüntülü ve matemli değilim
Yeri dolmayan o gönülden başka
Yemin olsun Allah’a yoktur eksiğim
Çeviri: Nimet Yıldırım
<end>

<start>
gece, karanlık camlara çöküyor usulca,
korlu küller gibi
rüzgar, evin avlusunda durmaksızın yerle bir ediyor gölgeleri
nilüferin kıvrımları, duman gibi dalgalanıyor duvarda
çamların arasında büyücü mehtap
ışıksız kandiliyle süzülüyor usulca
sanki kör karanlıkta avare ruhunu arıyor
bu karanlıktan ve suskunluktan yorgun
dedim ki ey uyku, başparmağın yeşil bahçelerin anahtarı
gözlerin, dinginliğin balıklarının karanlık havuzu
ağlayan çocuğumun yarattığı yükü çekip al
ve beni unutmanın peri suretli ülkesine götür
Çeviri: Makbule Aras
<end>

<start>
benim de ölümüm gelip çatacak bir gün
ışık dalgalarıyla parıldayan bir baharda
uzak ve dumanlı bir kışta
ya da feryat figandan arınmış
benim de ölümüm gelip çatacak bir gün
bu acı,tatlı günlerin birinde
diğer günler gibi bomboş bir günde
bugünün ve geçip giden günlerin gölgesinde
gözlerim karanlık hollere dönecek
soğuk mermerlere benzeyecek yanaklarım
ansızın bir uyku alıp götürecek beni
acının çığlığından boşalacağım
defterime usulca kayardı ellerim
şiirin büyüsünden kurtulurdu
hatırlarım, ellerimde
bir zamanlar alevlenirdi şiirin kanı
toprak her an kendine çekmekte beni
yıldan gelip yetişirler gömülmeme
ah, belki aşıklarım gece yarısı
çiçek bırakırlar kederli kabrime
benden sonra ansızın bir tarafa çekilir
karanlık perdeleri dünyanın
yabancı gözler dolanır
üzerinde defterlerimin, kağıtlarımın
ufacık odama ayak basar
benden sonra, hatıramdan habersiz biri
aynanın önünde yerinde durur
bir tel saç, bir taraf, bir elin izi
kendimden ürker kalakalırım
benden geriye kalan her şey yok olur
ruhum bir teknenin yelkeni gibi
uzaklaşır ufukta görünmez olur
birbiri ardınca sabırsızca geçer
günler, haftalar, aylar
gözlerin bir mektup bekleyerek
yollara dalıp kalır
lakin benim soğuk bedenimi artık
alıkoymuştur toprak, basmıştır bağrına
sensiz, kalbin atışlarından uzakta
kalbim çürür orada, toprağın altında
benden sonra adımı yağmur ve rüzgar
taşın yüzünden yıkayıp silecek yavaşça
adın sanın efsanesinden arınıp
mezarım adsız kalacak yol kenarında
Çeviri: Makbule Aras
<end>

<start>
Yıldızları söndürmüş fırtına
Batan bir gemidesin
Senden ne kalacak yarına
Kıyılardan imdat isteyen,sesin
<end>

<start>
Sensiz giden trenler,
Ufuklarda kaybolan birer ümit
Nehir gibi akmıyor günler Heraklit Heraklit.
Zaman masal kuşlarına benziyor
Abûs, kocaman, sâkit.
<end>

<start>
Bugün son sinek de soğuktan öldü
Son gül soldu,son yaprak döküldü
Ay bulutların içine gömüldü
Son ahbap da diyar-ı ahirete göçtü
Bir bu heyhula kaldı buracıkta
O da ölümünü bekliyor küçük bir odacıkta
Bir damla su misali küçük bir kovacıkta 
Bir mezardır istediği kdüz bir ovacıkta
Halini soran yok mu bu kimsesize 
Sorarlar bir gün bunun hesabını size
Muhtaç bu garip bir çift söze
Basar bağrını küçük bir köze
<end>

<start>
Acı, hassasiyetini kabuklaştırıyor insanın.
Ölmek galiba bu.
Ayrılığa alışmış gibiyim.
Tevekkül, teslimiyet.
Ve heyecanların gün geçtikçe kararan pırıltısı...
...Alışkanlıkların insanı pestile çeviren çarkı.
Artık yanarak değil, tüterek yaşıyorum.
Nemli bir tomar gibi.
Kanatlarım her gün bir parça daha ağırlaşıyor.
Galiba ihtiyarlıyorum...
<end>

<start>
Hasretin acı veriyor bana 
Bu aşk acısı galiba
Aşkı yokluğunda buluyorum 
Sana kavuşmaktan korkuyorum
Yanımda olsan sanki bu aşk bitecek
Teninin serinliği ateşimi söndürecek
O ateş ki hayat veriyor bana 
Hayat, yani aşk…
Ben aşk denizinde boğulmalı
Aşk ateşinde yanmalıyım
Acı bu aşkı olgunlaştıracak
Ayrılık meyvesini verecek
Ayrılığın acı meyvesini
Ben o meyveyi yiyecek
Tekrar acı çekeceğim
Aşkın sefasını süreceğim
Ben senin o masum bakışlarına
Bir gülü andıran al yanaklarına vurulmadım sevgili
Ben senin yokluğuna vuruldum
Ben aşka vuruldum sevgili aşka vuruldum
<end>

<start>
Şuh bir bahar sabahı, şuh ama düşman. Gülümseyişleri nispet verir gibi. Şuh bir bahar sabahı. Saadet, mevsimlerin dışında yaşamak. Mevsimler, meçhule giden kuşlar gibi seni uzaktan selamlayıp geçecek.
***
Ankara. O şehirde kirli temiz hiçbir hatıram yoktu. O bembeyaz sayfaya hayatımızın en güzel şiirini yazdık. Ankara yoktu benim için. O hayal ülkesini halkeden sendin. Yuvama gurbete gider gibi döndüm. İstanbul’a ilk gelişimi hatırlıyorum. Fetih ümitleri ile dolu idim. Bir gazaya koşuyordum: dudaklarımda meçhulün yani senin susuzluğun. Aynı yollardan sekiz gün ara ile geçmiştik 41’de. Ve tren bizi hayata götürüyordu. Kader hain bir rejisör, seni 41’de tanıyabilirdim, 42’de tanımalıydım.
Aynı şehirde iki insan yaşıyordu. Birbirleri için yaratılmış iki insan. Ve mustariptiler ve yalnızdılar ve bekliyorlardı. Romeo ile Jülyet’i daha muhteşem, daha bütün, daha pırıl pırıl yaşayabilirlerdi. Aynı şehirde iki insan yaşıyordu. Yanyana idiler. Yanyana ve birbirlerinden habersiz. Kader kahkahalarla gülüyordu. Kahkahalarını mutlaka duymuşsundur. Ama kulaklarım sağırdılar. Bakışlarım belki de saçlarında, yanaklarında ürkek bir kelebek gibi dolaşmıştır. Ürkek ve aptal bir kelebek gibi. Görmeden.
Her kadında yalnız seni aradım, kiminde saçların vardı, kiminde tenin, kiminde kahkahanın bir parçası. Bütün yazdıklarım bir davetti, bir arayışdı. Sana açılan bir kucaktı, her kitabım. Ders verirken senin için konuşuyordum. Seni seviyorum dediğim her kadında sevdiğim sendin. Ve yoktun ortada.
Sana cehennemim ve cennetim dediğim zaman, Dantem benim, diye cevap vermiştin. Beatriçem, Dante’yi Beatrice yarattı. “Komedya” bir şükranın, bir hayranlığın, bir vecdin kasidesi. Çok yorgunum, Beatriçem benim. Asırlara değil, sana seslenmek istiyorum. Şöhretten, ebediyetten bana ne? İstiyorum ki, bütün yazdıklarımı ve bütün yazacaklarımı yalnız sen okuyasın. Ben, bütün ilhamlarım, bütün rüyalarım, bütün vecitlerimle yalnız seni terennüm etmek, şarkılarımı yalnız senin için söylemek istiyorum. Seni tanıdıktan sonra bütün insanlar küçük geliyor bana. Bütün sesleri çirkin buluyorum. Bütün kadınlar tenekeden, tahtadan, topraktanmış gibi geliyor.
***
Dün akşam sesin, batan bir gemiden geliyordu: S.O.S., S.O.S.. Ve bir alev gibi doluyordu içime. Ölümün daveti gibi ürpertici idi. Ürpertici ve lezzetli. Sirenlerin cazibesini, seni tanıdıktan sonra anladım. Karanlıklarda gel, diyordun, kimseye görünmeden gel. Neden? Ben İhtiyar Will gibi düşünmüyorum. Sevgim günahım değil, gururum. Lamiam, sesin yaralı bir ceylanınkine benzemesin. Ümitle, güvenle kıvılcımlaşsın.
“Ve gece bir deniz kızı gibiydi. Şarkılarla başladı yıldız yıldız; köpük, köpük. Kâh bir çöl rüzgârı gibi yakıcı, kâh bir çöl gecesi kadar serin. Hangi beste sözün muikisiyle, sözün füsunuyla boy ölçüşebilir. Kelime kanattır, kelime buse.
Ve gece bir deniz kızı gibi başladı. Harikulade gözleri vardı gecenin. Ve saçları bir kucak alevdiler ve dudaklarında bütün yaraları kapayan, bütün zilletlerin hatırasını silen bir iksir. Neden Ülis, neden Ülis’in dostları deniz kızlarına koşmazlar. Hayat da beynimizi kemirir, kalbimizi kemirir. Hem de çirkef bir kocakarı, şiirsiz, şarkısız. Sirenlere koşmamış Ülis, bir alay yavukluya dişi köpek cilveleri yapan Penelop’a koşmuş.
Ve gece senin gibi başladı. Avuçların avuçlarımda rüyasını gördüğüm birer altın meyveydi, ölümsüzlük meyvesi. Birer güvercindi avuçların avuçlarımda, hayalimi uzak iklimlere kanatlandıran birer güvercin. O anda ölüm de hayat kadar güzeldi.
Ve gece bir deniz kızı gibi bitti. Birden güneş battı ufkumda. Yıldızlarım camdan birer fener gibi kırıldı. Kaderin sunduğu kadehi hırçın ellerimle kırmamalıydım..”
***
Dışarda yağmur çiseliyor. Yine şuh bir bahar sabahı. Kaçta kaçın benim? Kanımda, kafamda sen varsın. Sesin yetmiyor bana. Seni bütün olarak istiyorum, etinle, iskeletinle, rüyalarınla bütün. Ve yalnız benim olarak. Mazini kıskanıyorum. Halini kıskanıyorum. Kendini rahat hissetmen beni kudurtuyor. Anlarsan anla, ben anlayamıyorum. Acı duymaman için derimi yüzdürtürüm, ama ayrılığın seni üzmediğini, yaralamadığını düşünmek kanımı tepeme çıkartıyor. Üstelik buna imkân olmadığını da biliyorum. Biliyorum ki, benimsin, yalnız benim, ebediyen benim. Dudaklarım, dudaklarına, tenim tenine, ruhum ruhuna alevden harflerle damgasını vurmuştur. Bu damgayı ancak ölüm silebilir. Biliyorum ki mustaripsin. Ekim, kasım, aralık, ocak.. O zamana kadar yaşayacak mıyım? Vaham benim. Yine susuzum, eskisinden daha susuzum. Belki uzviyetin isyanı bu, korkunç bir isyan.
Tepeden tırnağa öperek..
***
Yine şuh bir bahar sabahı. Ve yine yoksun. Akşam sesin ümitle ürperiyordu. Vaitlerle doluydu. Yalnızım diyorsun. Benimle olmadıktan sonra, beraber olmadıktan sonra yalnız olmak en güzeli. Yalnızlık ellerin kahrını çekmekten bin kere daha güzel.
Hakkın var. Metin olmalıyız. Bu ilk bakışta suni bir ıstırap. Nasıl olsa geleceksin, nasıl olsa birbirimiziniz. Ama senin için acı çekmemek, sana ihanet etmek gibi bir şey geliyor bana. Acı saadetin bir nevi kefareti imiş gibi geliyor. Unutmak ve avunmak ihanetlerin en büyüğüymüş gibi geliyor. Zaten bu gerginlik uzun süremez, sinirler çelikten de olsa gevşer. Ve sel yatağına çekilir. Çekilsin mi? Biliyorsun cananla beraber uyku uyunmaz. Aşk beslenmek ister, kalbimizle beslenir, uzviyetimizle beslenir. Aşk iki vücudun yanarak bir vücut haline gelişi.
Saint-Simon’u yeniden ele aldın. Ama hiç sevmiyorum. Beni senden ayırıyor. Sonra sana göre bir kitap değil. Halbuki ben yalnız senin için yazmak, yalnız senin için yaratmak istiyorum. İçkiden nefret ediyorum. İçki seninle güzel. Bahardan nefret ediyorum. Bahar seninle muhteşem.
Bilirsin ki, frenlerim çok sert. Meçhule kanatlanan duygularımı birden toprağa indirebilirim. Ama niçin? Çalışmak için, diyeceksin. Hep aynı rezil dava. Paraya ihtiyacımız var. Dudaklarımda hep senin alay etmek için söylediğin Tamara türküsü. Parmaklarımda saçların. Ve içimde kokun. Hiçbir kadına, hiçbir erkeğe tahammül edemiyorum. Ne istiyorum senden? Bütün olarak seni. Sonra, sonra ölmek istiyorum. Bu şikayetler kaderi kızdırmasın. İnsan on sekiz yaşına dönünce, kişiliği değişiyor. Biraz zayıfladım. Ama çelik gibiyim. Jimnastiğe başladım. Az sonra denize gireceğim. Yanan alnımı ancak dalgalar serinletebilir. Yarın yeni bir kitaba başlayacağım: “Kadın ve Sosyalizm.” Bu kitabı senin için yazacağım. 
...
Zavallı Stendhal. Sevdiği kadınlardan hemen hiçbirine sahip olamamış. Ama, sayısız metresi var. Kitap, yaşayan, acı çeken, gururu yaralanan, her türlü rüsvalığa aşina büyük bir psikologun müşahadelerini kelimeleştiriyor. Salonlarda yazmış kitabı Stendhal. Önce bir konser programının arkasına çiziştirilen notlar, sonra hep aynı titizlikle günü gününe kaydedilen intibalar. İskambil kâğıtlarına, kâğıt parçalarına... Duyguların ürkek kelebekler gibi kaçmasını istememiş üstat, hemen iğnelemiş onları.
Aşk, Stendhal için bir ruh hastalığı. Yazar bu hastalığın bütün arazını büyük bir soğukkanlılıkla gözönüne serer. Adeta bir fizyolojistle karşı karşıyayız. Ama her şeye rağmen kitap bir nevi jurnal. Yaşayan, yaralanan bir fikir adamının jurnali. Esere önsöz yazan bir Akademi azasına göre “aşkta kendi yarattığımız vehimden haz alırız” diyen Stendhal aşk hayatında bu inancın kurbanı oldu. Kadınların karşısında fazla hülyaya dalıyordu. Aşık olmak bir piyango bileti almak. Saadet, büyük ikramiyesi idi bu biletin. Stendhal’e göre sevmek, bütün hayal gücümüzü harekete geçirmektir. Aşkı devam ettiren, kafa. Kadın var, sadece fiziktir ve yalnız görünce arzularsınız. Neden? Hayale hitap etmez de ondan. Aşkın tek yaratıcısı hayaldir, iki nevi muhayyile var. Biri yıldırım gibi çarpar insanı, sabırsızdır, her şeyi sevginin çıkarma kullanır ve hemen harekete zorlar. Öteki hayalperesttir, ağır işler, vefakârdır. Birincisinde kafa kalbin emrindedir. Stendhal’in meşhur kristalizasyon-billurlaşma teorisinin kaynağı bu. Billurlaştırmak, hayalin sevgiliye kendisinde olmayan vasıflar eklemesi ve onu süslemesi, gü-zelleştirmesidir. “Hangi güzellik akla gelse hemen sevgilimize kondururuz”. Salzbourg tuzlalarına atılan kuru dallar, bir zaman sonra bir kristal hevengi olarak çıkartılırmış; artık dal kaybolurmuş, gözleri kamaşırmış insanın. Kainatta farkına vardığımız her yeni güzellik, bizi hayrete düşüren bir keşif olup çıkar. Aa, deriz, tıpkı onun sesi, tıpkı onun bakışı, tıpkı onun kahkahası. Kristalizasyon yüzünden günün birinde kendi yarattığımız bir hayale aşık olduğumuzu, hayretler içinde görürüz. Tecrübe güvensizlik yaratır. Gittikçe kristalizasyon kabiliyetimiz azalır. İkinci aşk, yozlaşmış bir aşktır. Hiçbir zaman on altı yaşının heyecanlarını tekrar yaşayamaz. Aşkın hazları, ilham ettiği korkular ölçüsünde büyüktür. Korku, kıskançlık, mesut aşkları can sıkıntısından korur. Kavga da aşkı yaşatan olaylardan biri, başlıcası. Kafaya atılan şamdanlar can sıkıntısını önler. Kadında hayal daha geniştir. Gergef başındaki kadın, hareket halindeki erkekden daha rahat kristalizasyon yapabilir. Kolay kadınlar bu kabiliyetten mahrumdurlar.
***
Aşkın başlangıcı hayranlık. Kimbilir ne büyük haz onunla sevişmek, deriz. Sonra ümit. Sevgilinin kemalatına dikkat kesilinir. Ümit, en çekingen kadının bile gözlerinden okunur. Aşk belli eder kendini, ilk kristalizasyon başlar. Aşkından emin olduğumuz bir kadını dünyanın bütün güzellikleri ile süsleriz. Saadetimizi ballandırdıkça ballandırırız. Beklemediğimiz anda harikulade bir armağana konmuşuzdur. Bizimdir veya mutlaka bizim olacaktır. Onu yücelttikçe yüceltiriz. Ve kırık dal, Salzbourg tuzlalarındaki gibi, bir kristal hevengi olur. Artık tabiat yalnız onunla güzeldir. Bir yolcu yaz günleri portakal bahçelerinin serinliğinden bahseder. Hemen ah, dersiniz böyle bir bahçede onunla beraber olabilsek. Arkadaşlarınızdan biri, avda kolunu kırar. İçinizden geçen şudur: ne olurdu benim kolum kırılsaydı, gelir, şefkatle tedavi ederdi. Onunla beraber olduktan sonra her acı mukaddesdir. Yabaninin düşünceye vakti yok. Onun için, aşkı tanımaz. Çiftleşir ve geçer. Dişisi bir dişi hayvandır. Hassas bir kadın bütünü ile sever ve ancak bütünü ile sevdiği zaman fizik haz duyar.
Sonra? Sonra şüphe doğar. Âşık hayranlıktan usanır. Sahip olmak ister, emin olmak ister. İlgisizlik görür, soğuklukla karşılaşır. Aşık, ümitlerinin hemen gerçekleşmediğini görerek, kuşkulanmağa başlar. Kendim başka zevklere verir, içer, gezer, okur. Ama görür ki, “o neşe kalmamış peymanelerde.” Büyük bir felaket korkusu içindedir, ikinci kristalizasyon başlar; beni seviyor. Evet, seviyor. Ve kristalizasyon sevgilide yeni cazibeler keşfetmeğe yönelir. Sonra yine şüphe canına okur, boğazına sarılır. Nefesi kesilir; ve dehşet içinde kekeler: acaba seviyor mu? Onsuz yaşayamam diye tutturur, zavallı âşık, başka hiçbir kadın onun kollarında tadacağım saadeti veremez bana, der. Bundan emindir. Bu emniyet, korkunç bir uçurumun kenarındaki bu yol, yani saadetle bedbahtlık arasındaki bu gidiş-geliş, ikinci kristalizasyonun önemini arttırır. Âşık şu üç düşünce arasında yalpa vurur:
1. Dünyanın bütün cazibeleri onda,
2. Beni seviyor,
3. Aşkından nasıl emin olabilirim?
Bir vehme kurban gittiğini düşünmek, yani kristalizasyonun kısmen de olsa bozulması aşık için acıların en büyüğü, insan kristalizasyonun bütününden şüpheye düşer.
Aşkın doğması için minnacık bir ümit yeter, iki üç gün sonra sönebilir ümit, ama aşk bir kere doğmuştur. Âşık felaketlerin acısını tatmışsa, hassas ve hayalperestse, başka kadınlardan ümidi kesmişse, sevdiğine karşı derin bir hayranlık duyuyorsa hiçbir bayağı haz, hiçbir gündelik eğlence onu ikinci kristalizasyondan alıkoyamaz. Günün birinde sevgilisinin hoşuna gideceğini tahayyül etmek herhangi bir kadınla vuslattan daha çok hoşuna gider. Kadın bu devrede açıktan açığa hakaret etmedikçe, ümitlerini kırmadıkça kristalizasyon devam eder. Yaşlıların kristalizasyona gitmesi için kuvvetle ümit etmeleri şarttır. Aşkın devamını sağlayan, ikinci kristalizasyon. Her an sevmek veya ölmek heyecanı. Bu heyecan insanın içine kök salar. Kanına karışır. Karakter ne kadar kuvvetli ise, vefasızlığa o kadar az kabiliyetlidir. Çabucak teslim olan kadınlar için böyle bir kristalizasyon pek nadiren bahis konusudur. İkinci kristalizasyondan sonra, yabancılar tuzlaya düşen dalı tanıyamazlar artık. Dal, göremedikleri kristallerle süslenmiştir. Yahut onların meziyet saymadığı meziyetlerle halelidir. Yalnız sevenin gönlü, sevilende sonsuz meziyetler bulur ve görür. Demek yedi merhale var aşkta:
1. Hayranlık. 2. Onunla olmak ne büyük haz. 3. Ümit. 4. Aşk doğmuştur. 5. İlk kristalizasyon. 6. Şüphenin belirişi. 7. İkinci kristalizasyon. Birinci merhale ile ikincisi arasında bir yıl geçebilir. İkiyle üç arasında bir ay. Ümit belirmezse yavaş yavaş ikinci merhale sönüp gider. Üçle dört arasındaki zaman bir göz açıp kapayıncaya kadar geçer. Dörtle beş arasında fasıla yok. Altıyla yedi arasında da öyle. Aşk fievre’e benzer, iradenin dışında doğar ve ölür. Aşkın yaşı olmaz. Madam dü Deffant ile Horace Walpole’un aşkı.
Denize gireceğim. Haydi eyvallah.
***
Ya gelmezse? Gelmezse öldürürüm. On on beş gün önce, tam bu dakikalarda, dünyanın en bahtiyar insanlarından biriydim. Yanımdaydmız. Ve önümüzde ebediyet kadar uzun günler vardı: Her anı ebediyete bedel günler. Westminister-Hall’de, yanılmıyorsam birinci Charles Stuart’ın hatırasıyla ilgili bir cümle, hafızamı rahatsız ediyor: baltayla oynamayınız. Balta, Stuart için kelleler koparan bir silahdı. Ve kellesi baltayla koparıldı. Baltayla oynamaymız.
Size rastladığım zaman, içimde yeni kapanan bir yara vardı. Bir kadını kalabalık bir gazinoda tokatlamıştım. Öldürülmeğe değmezdi. Tokatlanmağa da değmezdi. Ben geniş hayalli adamım. Herhangi bir dal parçasını, herhangi bir iskeleti kristallerde donatacak kadar zengin bir iç dünyam var. İstediğimi sevebilirim. Yalnız büyüyü bozmak güç. Size rastladığım zaman, yorgundum. Ve arıyordum. Beklenileni, ümit edilmeyeni. Sesiniz bir vaatti, bir müjde idi. Aşkın birinci safhası, merhabanızla başladı. İşte rüyalarımın kadını dedim. Orada ne arıyordunuz? Burası beni ilgilendirmiyordu. Orası yoktu artık. Başbaşa kaldığımız insansız bir vuslat yuvası idi her yer. İkinci gece, büsbütün benimdiniz. Sonra Antakya’dan kaçış. Saadetten, kaderden, sizden. Ve o kısa mülakat aylarımı zehreden bir azap oldu. Pafnüs ile Tais hikâyesi. Hazineyi bir canavar bekliyordu. Bir hatta iki canavar. Ve acaba hazine.. Aradan bir buçuk yıl geçti. Sizi unutamıyordum. Kristalizasyonun ikinci safhası Antakya’da başladı. Şüphe, kıskançlık, nefret, nihayet İstanbul. Benim için nesiniz? Her şey ve hiçbir şey. Belki çaldığım son kapı. Kristalizasyon devam ediyor. Halbuki vücudunuzu avucumun içi gibi biliyorum. Ne zaaflarınız, ne kuvvetleriniz meçhulüm. Benimsiniz. Benim oldunuz. Benim olacaksınız. Ama yine de okunmamış bir kitap gibisiniz. Yegânesiniz. Ve yegâneyim. Günlerim sizinle başlıyor ve sizinle bitiyor. Dal, bir tuzlaya değil, bir yangına düştü.
Akşam, misafirlerim vardı. Bir kurmay albayla karısı. Kadının adı Lamia idi. Genç, güzel bir kadın. Albay adi bir çapkın. Kadın bedbaht. Senin ismini taşıyor diye kadına iltifatta bulundum. Ve bir an, ilhamım kanatlandı. Konuştum. Evvelsi akşam misafirlerim vardı. Konuşmadım ve sofrada uyudum. Misafirler içinde sana benzeyen yoktu çünkü. Herkesden kaçıyorum. Belki aşkın güzelliği burada. Yalnız senin olmak istiyorum. Vücudumla, kafamla, duygularımla. Üç gündür denize giriyorum. Jimnastik yapıyorum. Bir hayli zayıfladım. Bütün bunlar senin için. istiyorum ki yanında erkeklerin en güzeli, en güçlüsü, en harikuladesi olayım. Bir gazetede her gün yazı yazmamı teklif ettiler. Sırf senin için yazmağı düşündüm. Ama birden bir sözün geldi aklıma: Senin için yükselmek istiyorum, demiştim, benimle iftihar etmeni istiyorum. Daha nereye yükseleceksin diye cevap vermiştin. Eski Yunanı yaratan harikulade kadınlar Lais, Lamya, Frine senin kadar mükemmel miydiler? Sen ki, on altısında bir çocuktan daha saf ve bir Messalina’dan daha günahkârsın, uçurumum, göğüm benim.. Dün telefon kulağıma müjdelerin en güzelini fısıldadı: yakında buluşacağız. Karanlıkları dağıtan ve zindanımın duvarlarını yıkan bir müjde bu. Tepeden tırnağa kadar alev, arzu, ihtiras, şefkat ve şehvet. Tepeden tırnağa kadar sabırsızlık, heyecan ve ürperti içinde bekliyorum.
Mektubunu almadım daha. Telefon bir hayli muziplikler yapıyor. Ankara’da bir akşam seni beklemek için randevumu kaçırdım. Misafirlerim vardı, lokantada bekleyip gitmişler, İstanbul daha da karışık; bu semtteki dostlardan hiçbirinin telefonu yok. Emrimde bir telefon var, fakat kullanamam. Bazan üç dakika sesini duymak için akla gelmedik müşkülleri yenmek gerekiyor. Mesela tam misafirlerle otururken çıkıp iki saat kaybolmak. Sesini duymak için daha büyük hünerler de gösteririm. Bu bir şikâyet değil, bir ilan-ı aşk. Yine şuh bir bahar sabahı, yine damarlarımdaki kan arzu ile tomurcuklaşıyor. (...)  Ay sonunda mutlaka bekliyorum. Yoksa her türlü çılgınlığı yapabilirim. Cinayetlerin her türlüsü bana oyuncak gibi geliyor. Belki suç baharda. Henüz diyaloga başlayamadık.
***
Sesin yine Hint ormanları gibi. Esrarlı cıvıltılarla dolu. Kalbinin derinliklerinden geliyor. Kalbinin yani kalbimin. Rüyada mıyım diyorum. Kendi kendimle mi konuşmaktayım? Daha içli, daha kadın, bir bakıma daha cesur bir ben. Dün akşama kadar seninle doluydum. Ağzıma kadar seninle doluydum. Kadehle mey kaynaşmıştılar. Oturduğun koltuğu perestişle okşadım. Ve eski sevgilerime, eski hayal kırıklıklarıma, eski hatıralarıma sığındım. Belki senden kaçmak, belki seni bulmak için. Jurnalimde hep sen vardın. 62’de sen, 63’de sen, 64’de sen.
Bir cin, bir prensese büyü yapmıştı. Senin o mezbeledeki hayatını başka türlü izah edemiyordum. Ben gönlünü feda ederek o masal melikesini kurtaran şehzade. Sevmek için yaratılmıştın. Bütününle sevmek ve bütününle sevilmek. Maziden ancak yanarak temizlenilebilir.
Gözyaşlarında yıkanılarak temizlenilir. Dün akşama kadar, seninle doluydum. Dağlara, taşlara adını haykırmak istiyordum. Sen olmayan hiçbir şeye tahammülüm yoktu. Dudak dudağa ölmek veya dudak dudağa yaşamak.
Kendimi sana layık görmüyordum. Gençliğim, allahsız bir çölde akıp giden başıboş bir ırmaktı. Sularında sen yıkanmalıydın. Sana yazdıklarımdan utanıyordum. Kelimeler neden kâğıdı yakmıyorlardı? Neden içimdeki yangını, içimdeki coşkunluğu sese kalbedemiyordum? ilk defa olarak Tur-u Sina’daki Musa’nın aczi içindeydim. Gözlerim kamaşmıştı. Ve kekeliyordum. İlk defa olarak anlıyordum Oscar Wilde’i: Oduncu ormanda gördüğü perilerden söz edermiş her akşam. Bir akşam gerçekten bir peri görmüş ve nutku tutulmuş. Sana hislerimi bütün coşkuluğu ile anlatmaktan korkuyordum. Ya beni küçümserse diyordum, ya zayıf bulursa, ya sevmezse? Ama sevginin maskeye ihtiyacı yoktu, koltuk değneklerine ihtiyacı yoktu. Tekdim. Ve beni bütünümle seviyordun. Sevmeğe mahkumdun. Yalnız beni sevmiştin ve yalnız beni sevecektin. Bu senin ilk ve son aşkındı. Sonra birden çirkin bir hayalet dünyamı zindan ediyordu. Ohumsun benim demiştin, dudakların bu hitabı yalnız benim için mi kullanmıştı acaba? Her şeyi kırıp dökmek istiyordum. Sonra tekrar sesini duyuyordum: bir pınar sesi kadar berraktı, bir kuş cıvıltısı kadar bakir. Tais, Taisim benim.
Saat dörtte Babür geldi. Dolaşmağa çıktık. İstanbul’a geldim geleli, ilk defa olarak seni yakından tanıyan biri ile başbaşa idim. Aşk insanı gerçekten çocuklaştırıyor. Babür seninle olan dostluğumuzun tehlikelerinden söz açtı. Veysi’nin ezginliğinden söz açtı. Tatsız bir konuşma. Biraz şantaj kokuyordu sözleri. Kapanmasını istediğim maziyi tekrar hatırlattı. Bilmediğim bazı sahneleri anlattı. Babür inanan veya inanmış görünen bir adam. Yani yobaz. Dostluğumuz menfaati icabı. Ama bunu istismar etmek istiyor. Bu küstahlığın hudutları nereye varacak bilmiyorum? Fakat ihtiyatlı olmak zorundayız. Ben bu adamı seni sevdiğim için muhitime soktum. Dün kötü bir akşam geçirdim. Seni değil, Babür’ü düşündüm. Babür’ü yani realiteyi. Ne yapabilirdik, ne yapabilirdi? Veysi senin çocuğun. Ve iyi bir çocuk. Ona karşı kayıtsız kalamam. Ben bu üç insanı, Veysi’yi, Ayşe’yi, Babür’ü küçültecek, bu üç insanın yüzünü kızartacak, onları annelerinden utandıracak her hareketi cinayet sayarım. Daha ilk görüşmemizde saadetimi başkalarının ıstırabı üzerine kuramam demiştim. Kayam, mazi bütün acılığıyla her an karşımıza çıkıyor. Ondan nasıl kurtulacağız?
Masamın başına bu acı düşüncelerle geçtim. 5 Ekim tarihli iki mektubun bütün sisleri dağıttı. Maziden kurtulmuştuk bile. Ormanda uyuyan güzelim benim. Sen ömür boyu bir kâbusu yaşamıştın. Anlaşılmamıştın, sevilmemiştin. Beklediğin şehzade biraz geç geldi. Biraz yorgun, ama masallardakinden çok daha ateşli.
Ben seni değil, kendimi kurtardım. Kendi rüyamı. Gerçekte fazileti, masumiyeti kurtardım. Sen kalbi bir gözyaşı kadar temiz ve bir çocuk bakışı kadar aydınlık bir insansın. Çöldeki kaynaktan çakallar su içmiş. Kaynağa ne? Kaynak daima serin, daima temiz. Babür’e teşekkür borçluyum. Seninle öyle doluydum ki, kafatasım çatlayacaktı.’Damarlarımda akan kan, sendin. Göğüs boşluğumdaki kalp senin kalbindi. Damarlarım çatlayacak, göğsüm yarılacaktı. Seni teneffüs ediyordum. Babür beni gökten yere indirdi. Gökte seninle kanat çırpıyorduk. Rimini aşıkları gibi. Ve hava kasırgalıydı. O gün daha fazla okuyamadılar diyordu. Dudaklarında ruhları kaynaştı. Sonra canavar bir kocanın kılıcı iki sevgiliyi toprağa çiviledi. Nerede o canavar koca?
Bir gece hummasız yaşadım. Belki humma daha güzeldi. Ne belkisi? Ama uzviyet ne kadar dayanabilir bu gerginliğe? Babür’e teşekkür borçluyum. (...)  Ben o hummanın içinde erimek istiyorum. O alevin içinde yanmak, kül olmak biricik muradım. Kül olmak, ışık olmak, efsane olmak. Romeo ile Jülyet ne kadar yaşadılar. Bir gece. Biz hâlâ yaşıyoruz. Dudaklarımda dudaklarının, parmaklarımda teninin, kulaklarımda sesinin lezzeti. Ben senim, sen bensin. Aynı korkulan, aynı heyecanları, aynı acıları yaşıyoruz. Cennete arafdan girilir. Arafdan ve cehennemden. Santa Maria Magdalena, İsa’nın yaralı ayaklarını gözyaşlarıyla yıkadı ve saçlarıyla kuruladı. Santa Mariam benim. Gerçek bir nedametin fazilete çevirmeyeceği hiçbir günah yok. Santa Maria İsa’yı geç tanıdı. Suç onun değil, İsa’nın. Aşka giden yol daima dikenlidir. Aşka ve kutsiyete. Bir alev denizinden geçilerek varılan vuslat, gerçek vuslattır. Bütün azizeler günah berzahından geçtiler. Günah ve çile berzahından. Marionum benim. Didier seni bekliyor. Günahlar gözyaşlarında yıkanır dedim. Gözyaşlarında yani aşkta. Sevmek tanrılaşmaktır. Tanrı’nın günahı olmaz. Ama bütün benliğinle seveceksin. Ölesiye seveceksin. Dişi bir köpeğin ihtilacı değil, sevgi. Mektubunu bir Heloise imzalayabilirdi. Bir Heloise, bir Sainte-Therese veya bir Tais. Şimdi senden ayrı yaşadığım son sekiz on saat içersinde düşündüklerimi kelimeleştirdiğim için utanıyorum. Senin için, senin saadetin için, senin gözyaşlarının dinmesi için, senin yüzünün kızarmaması için kendimi her an feda edebilirim. Senin için çarmıha gerilebilirim, Santa Mariam. Ama bütün bu küçük hesaplardan, bütün yı sivrisinek vızıltılarından bize ne? İnsanlara ne borçluyuz? Hiç. Tesadüfen bizi tanımaları hayatlarının tek şerefi, tek hadisesi, tek manası. Onlara ne borçluyuz ki? Senin dokunduğun, seni tanıyan her şey kutsal olmasa idi.. Geçelim.
Yalnızsın ve benimlesin. Beni çıldırtan çok az yalnız kalmak. Çok az yalnızım ama daima seninleyim. Bu itibarla etrafımdakilerin boğazına sarılmak, onları yok etmek istiyorum. Rüyamı bozuyorlar. Ölmeyelim, Santa Mariam yahut tek başımıza ölmeyelim. Bu sabah senden koptuğumu sanıyordum, kurtuldu ya diyordum, çocuklarına döner. Ve ben çamurdan koparıp vazosuna koyduğum bu muhteşem zambağın hatırasını minnetle yadederim. Mektubun yeniden büyüledi beni. Bu zambağın saksısı kalbim. Bu zambak bütün ihtişamı ile ancak benim göğsümde açabilir. Yeniden rüyamın, hummamın içindeyim. Evet, ben de delirmekten korkuyorum, yaşayamamaktan korkuyorum. Kilometrelerce uzakta aynı ıstırabı yaşıyoruz. Ben içmiyorum da. Sensiz içmek, sensiz gülmek, sensiz huzur bana ihanet gibi geliyor. Keşke dudak dudağa can verseydik.
Eğer her mektubun böyle alevle yazıîacaksa ben nasıl dayanacağım? Yine şuh bir bahar sabahı. Ekim sonunu Mesih bekler gibi bekliyorum. Mektupların, mektupların alev alev. Kalbini kâğıda işleyebiliyorsun. Benim, bütün kadınları kendinde toplayan kadınım. Bana layık ol. Bana layık kal. Diriyim, kuvvetliyim, ümitle; ihtirasla doluyum. Yalnız seninim. Ve yalnız beni düşündüğün müddetçe aşkımızın ömrü ebedidir. Büyüyü ancak ihanetin bozar. Manevi ihanetin. Bir an için gözbebeklerinde raksedecek herhangi bir yabancı hayal, o zaman bu rüya kâbusa döner ve bir uçurumun kenarında uyanırsın. Seni bütün olarak istiyorum, günahlarınla, mazinle, rüyalarınla istiyorum. O mazi olmasa bugün bu kadar benim olmazdın. Bana susuzsun, bana yani sevgiye, temize ve hudutsuza. Bir akşamın için ruhumu Mefisto’ya verirdim. Fakat sen yalnız bir akşam değilsin. Keşke binlerce ruhum olsa, her akşamın için birini verebilsem. Seni, kadınların en güzeli, bütün ruhumla seviyorum. Hem on sekiz yaşın çılgınlığı, hem 48’in susuzluğu ile seviyorum. Nasıl istersen öyle seviyorum. Ve emrediyorum, sahibin olarak, kurtarıcın olarak, erkeğin olarak: yaşayacaksın, yaşayacaksın, kendine bakacaksın. Geceleri uykusuzluk yok, içki azaltılacak, sigara azaltılacak. Gerçekten seviyorsan fedakârlıklara alışmalısın. Aşk fedakârlık demek. En küçük nazlarını feda edemiyorsan, alışkanlıklar seni tehlikeden tehlikeye atabilir. O zaman ben yokum. Sevgilimden zalim bir riyazet istemiyorum. Kendine bak. Aşkımıza layık ol. Aşka layık ol. Bu akşam sesini duymağa çalışacağım, içinde eriyerek.
***
Tam başlarken Halil bey geldi. Meşhur komprador dostumuz. Çok zayıflamış buldu beni. Gerçekten de yemiyor, içmiyorum. Hâlâ bir rüyanın içindeyim. Hâlâ yanıyorum. İçimde hep aynı zalim korku: yaşayacak mıyım? Ya uzviyetim bana oyun ederse? Her ayak sesi, beynimde korkunç akisler yaratıyor. Seninle yalnız kalmak, yalnız seni düşünmek, ağlamak, ağlamak istiyorum. Gözyaşlarımda erimek, senin için akan gözyaşlarımda, seninle dolu gözyaşlarımda. Sinirimlerim kopacak gibi gergin. Ve düşüncelerim alevden bulutlar gibi. İlk defa olarak Kerem’i anlıyorum. Stendhal’i anlıyorum. Aşk bir hastalık. Hem de öldüren bir hastalık.
Kadın hiçbir zaman birkaç nefes çekilip atılan bir sigara olmadı, benim için. İçindeki şarap tüketilince fırlatılan bir kadeh olmadı. Aşkın ta kendisiydim. Bu değil sana söylemek istediğim, bunlar değil. Bunları zaten biliyorsun. Trajedimi defalarca dinledin. Dinlemesen de sezerdin. Beni bütün yaralarımla tanıyorsun. Bütün yaralarım, bütün zilletlerim, bütün hayalkırıklıklarımla. Yine ayak sesleri ve kopan tel ve kesilen ahenk ve kainata küfür ve Tanrı’ya isyan...
On üç ikinci kânun 1942. Genç bir adam bir kapıyı çalıyor. Şefkata susuz, hayata susuz. Hapishane, dostların ihaneti, kopuşlar, yuvarlanışlar. Tenin açlığı, ruhun açlığı ve anlaşılmayan bir kalp ve anlaşılmayan bir kafa ve anlaşılmayan bir vücut. Bir pansiyon odasmdadır. Koca şehirde yapayalnız. Dehasıyla yalnız, kültürüyle yalnız, ıstıraplarıylâ yalnız. On üç ikinci kânun 1942. Ve tahta kapıyı, bir mezarın kapısını çalar gibi yumruklayan eller. Soğuk bir kış günü. Sırtında paltosu var mıydı, hatırlamıyor. Belki bir dosta iki kadeh rakı ısmarlamak için satmıştır. Bütün hayatı vermekle geçti. Bilgisini, zamanını, kalbini. Başkalarında yaşadı, başkaları için yaşadı. Kendisinin olmayan bir dava yüzünden damgalandı. Ve uğrunda çarmıha gerildikleri onu taşladılar. Hayatı bir delinin yazdığı hikâye. O çakalların bile içmediği bir kaynak. Karşısına çıkan kadından hoşlanmıyor. Evden hoşlanmıyor. Dekordan hoşlanmıyor. Ama o kadar yalnız ki. Sonra minnetle dolu yıllar. Minnetle ve mihnetle, iki kutbun karşılaşması. Ben heyecandım, spontaneite’idim, şiirdim, bohemdim. Karım, sakin bir yaz akşamı. Fırtmasız bir liman, iki insan birbirinden bu kadar farklı olabilirdi. Önceleri bir manastıra giriş gibiydi bu izdivaç. Uzun süren bir ıstıraptan başka bir ıstıraba, bir zilletden bir zillete geçiş gibiydi. Bütün kadınları seviyordum ve bütün kadınlara düşmandım. Çaldığım hiçbir kapı açılmamışdı. Kazara çaldığım tek kapı açıldı. Belki evlenmesem bir sabah gazetesinde bir intihar haberi okurdunuz. 24 yaşlarında bir üniversite talebesi v.s. Karım benimle evlenmeğe nasıl cesaret etti, hâlâ anlamıyorum. Ya çok zekiydi, ya çok ahmak. Ben herhangi bir meçhul değildim. Kasırga idim. Hayretim hayranlık oldu. Adeta biz mümkün olmayanı başardık. Bu kahkahalarla gülünecek izdivaç en iyimser tahminlerle bir mevsim sürerdi. Aracılık yapan sözde dostlar bile, “adam diyorlardı, hele bir evlen. Sırtında yumurta küfesi yok ya. Sen erkeksin.” Karım mükemmel bir anneydi. Bayağı tarafı yoktu, temizdi, safdı, eski Roma’nın istikrarını, üstünlüğünü yapan feragatkâr, vazifeşinas kadınlardan biri. Kasırgadan kaçmak isteyene her geminin güvenle sığınacağı bir liman. Ben kasırgaya susuzdum. Kendimi kitapların zindanına gömdüm, kitapların ve vazifemin. Korkunç bir mücadele oldu bu. Fren, fren, fren. Sizi intihardan kurtaran bir insanı hayalkınklığma uğratmamak. Ben en küçük borçlarını gerekirse kanıyla ödeyen adamım. Madem ki, sevebileceklerim anlamamıştı beni, madem ki, ruhumu Mefisto’ya satar gibi evlenmiştim, madem ki bahtiyar olamayacaktım, bir başkasını bahtiyar etmeliydim. Bu da bahtiyar olmanın bir başka yolu idi. Zaten ben daima başkalarında bahtiyar olmuştum, başkalarıyla bahtiyar olmuştum. Bu satırları yazdığım masada oğlumun beşiği dururdu. Neler çektiğimi anlatamam. Verdiğim sözden dönmemek için harcadığım gayretle birkaç Himala’yı devirebilirdim.
Yine şuh bir sonbahar günü. Bu dekor benim kalverim. Ben burada yıllarca çarmıha gerildim. Bir kere ölmemek için bin kere ölüm. Bu şahane dekor içinde Hazreti Eyüb’ün gübre yığınını hasretle aradım yıllarca. Ve bu şahane dekordan kaçtım. Vebadan kaçar gibi, bedduadan kaçar gibi. Bu plajda geçen dakikalar kuduz bir köpeğin zehrinden daha çıldırtıcıdır, Manastır, hastahane veya hapishane... dünyanın bu en güzel manzarasından daha iç açıcı idiler. Öldürmememek için ölmek. Peki ölürsen başkaları ölmeyecek mi? Kader müstehzi bir rejisör. Bu satırları karımın önünde yazdırdım. Ve haksız mıyım dîye sordum ona, hayır dedi. Seni yaralıyor muyum dedim, hayır dedi. Ben iki buçuk liraya bütün mukaddesatlarını satmağa amade bu garip muhitte feragatimle deliydim. Plajın yarısı karımındı. Ve ekmek parası*kazanmak için günde on iki saat çalışıyordum. Aç yattığımız oldu. Kadından yalnız şefkat istiyordum. Yalnız şefkat ve bir kucak et. Feragatimi aktörlük sanıyorlardı. Aktörlük veya eşeklik. Ben jigolo değildim. Belki jigoloydum, ama bir minnetin, bir sempatinin azat kabul etmez jigolosu. Veren jigolo. Her şeyi veren ve hiçbir şeyi istemeyen. Kültürüm, karımda takdir uyandırıyordu şüphesiz. Ama bu Tanrı’ya karşı duyulan hayranlık gibi müphem bir takdirdi. Bir teslimiyet, bir seziş. Kuvvetli bir erkektim. Karım için lüzumundan çok fazla kuvvetli. Yani meziyetlerim, kimseye benzemeyen taraflarım, bütün çağdaşlarımdan üstün taraflarım onun nazarında bir lüks bile değildi. O bunlar olmadan da mükemmel bir zevce olabilirdi.
Hatta belki rahatsız da oluyordu bu lüksden. Hayatım bir trajedidir. Birinci perde evleninceye kadar geçen zaman. Yıldızsız, allahsız, cıvıltısız, katran gibi bir gece. Vıcık vıcık ıstırap. Birkaç şehri fethe yeten bir enerji yeldeğirmenlerine saldırmakla harcanır. İkinci perde izdivaçla başlar, daha büyük, daha derin, daha uzun acılar. Fakat vahaları olan bir çöl bu. Ve göğü yıldızlarla dolu: çocuklarım, kitaplarım. Nihayet trajedinin son perdesi seninle başlar. Bakalım nasıl bitecek?
13 Ekim 1966 / Saat 9.45
***
Türkçenin musikisini senin sesinde tattım. Parçam olmasan kıskanırdım seni. Kelimeler benim ülkem. Kelimeler içine gönlümü doldurduğum birer kadeh. Kelimeler benim kölemdiler. Ama onlar da kıskanç. Ben artık kelimelerde değil, sende yaşamak istiyorum. Kelimelerin dışında yaşamak. Sen kelimelerden de güzelsin. Ve kelimeler senin dudaklarında güzel. Onları da senin emrine veriyorum. İlk defa, ilk defa çırılçıplağım. Kalbim kansız bir kılıç. Bütün zırhlarımdan soyundum. İlk defa Tann’nın içinde kaybolan büyük mistikleri anlıyorum. Biz alevden iki ırmak gibi birbirimize karıştık.
Daha yanacağız sevgilim benim. Ruhlaşıncaya kadar yanacağız. Bu bir ceza mı, belki de. Gafletimizin cezası. Biz elest bezminde birbirimizindik. İlk merhabadan sonra benim olmalıydın. Kanunlardan bize ne idi. Rüsvalığı göze almayan sevmemeli. Rüsvalık yani kendine saygı. Yani tanrılaşmak. Yani bütünüyle, kalbiyle, kafasıyla yaşamak ve milyonlarca domuza zirveden acıyarak bakmak. Eflatunun mağarasını bilirsin. İnsanlar karanlık bir mağaraya zincirli, sırtları kapıya dönük ve duvarda gölgeler. Âşk bu zinciri kıran büyü. Mağaradakiler öylesine alışmış ki karanlığa, kurtulanları küfürleri ile kovarlar. Sen yanımda olsan fetihten fethe koşardım. Şimdi yalnız seni düşünüyorum ve dudaklarımdan tek cümle dökülüyor, ölünceye kadar bu tek cümledeyim ben: Seni seviyorum, canım benim, kirinle, pasınla, ıstırabınla, kırk beş yaşınla seviyorum.
...
Clotilde’im benim. Hayır. Lamiam, ben Clotilde’in bütün mektuplarını okudum. İçinde bir zerre aşk yoktu. Yani sen yoktun. Batı tanımaz aşkı. Tristan ve İseult bir kocakarı masalı. Sevişirler. Çünkü yanlışlıkla bir aşk iksiri içmişlerdir. Aşkın kendisinden büyük iksir olur mu? İksir birbirine kenetlenen parmaklar. İksir birbiri içinde eriyen dudaklar. İksir ses, iksir gözyaşı. Batı aşkı bilmez. Batıda aşk kelimedir. Duymadığı için terennüm eder. Kendini inandırmak için konuşur. Batıda aşk edebiyattır. Ben bütün bağlarımdan koptum. Kelimeler yalnız senden bahsettikleri zaman, yalnız sana hitap ettikleri zaman munis ve dilber. Dün akşam telefonda bir buçuk saat bekledim. Hat kapalı idi, daha çok beklemem gerektiğini söylediler, ayrılmış olacağını düşünerek sesini duymak saadetinden vazgeçtim. Sonra saatlerce vicdan azabı çektim. Bu sana karşı işlediğim ilk cinayetti. Verdiğim sözü tutamamıştım. Artık layık değildim sevgine. Kendimden iğrendim. Ama birden içimdeki sadist sahneye çıktı. Üzülsün biraz dedi. Daha çok sever. Daha çok sevmek mi? Daha çok sevebilir misin? Denizin sınırları var, sevginin sınırlan yok. Daha çok sevebilirsin. Ve seveceksin. Ve biz Kerem ile Aslı gibi efsaneleşeceğiz. Asırlarca sonra isimlerimiz birlikte anılacak. İnsanlığın gördüğü en muhteşem rüyalardan biri gibi anılacak. Daha erimedin sevgilim. Aşkın ateşinde bütün paslarından, bütün cürufundan arınacaksın. Neden 42’de beni tanıyamadın? Ben Jüpiter’in kafasından silahlarıyla doğan Athena gibi o zaman da okyanuslar gibi dalgalıydım ve sınırsızdım.
***
Ben bütünümle muhteşemim. Kelimelerin arkasına saklanmağa ihtiyacım yok. Maskesizim. Hayran kaldığın müddetçe varım. En küçük yalan rüyanı seraba çevirir. Rüyam yani rüyamızı. Aşk saygıdır. Kendine yani sevdiğine saygı.
Yazdıklarımı okumuyorum, düzeltmiyorum. Kalbimle kalem arasında kapı yok. Kendimi bir ırmağın sularına bırakmışım. Bu ırmak sensin. Gülünç olmaktan korkmuyorum. Yarattığın bir rüyayı yaşıyorum. Seni ben yarattım, istediğim zaman yok edebilirim, istediğim zaman, yani istediğin zaman.
Saat 10 Kitap bir limandı benim için. Kitaplarda yaşadım. Ve kitaptaki insanları sokaktakilerden daha çok sevdim. Kitap benim has bahçemdi. Hayat yolculuğumun sınır taşları kitaplar. Bir kanat darbesiyle Olemp, bir kanat darbesiyle Himaleya. Ayrı bir dil konuşuyordum çağdaşlarımla. Gurbetteydim. Benim vatanım Don Kişot’un İspanya’sıydı. Don Kişot’un İspanya’sı veya Emma Bovary’nin yaşadığı şehir, kasaba. Sonra Balzac çıktı karşıma. Balzac’da bütün bir asrı yaşadım. Zaman zaman Vautrin oldum, Rastignac oldum, 4000 kahramanda 4000 kere yaşamak.
Stendhal’i geç tanıdım. Geç daha doğrusu erken. Stendhal 40’mdan sonra okunmalı. Ben “Kırmızı Siyah”ı 24 yaşında okudum. 24 yaş benim gibi yaşamayanlar için, hayalin coşup köpürdüğü çağ. Julien Sorel karşıma çıksa, düşünmeden öldürürdüm. Zaten daha ilk gününden içeri sokmazdım, içeri yani romana. Sorel zilletin bir kin heykeline döndürdüğü adam. Istırabın yıldırımı o balçığı granitleştirmiş. Hangi ıstırabın? Ben Madam dö Renal’dim. Daha doğrusu Madam dö Renal benim aradığım kadındı. Yahut Madam dö Renal bazı tafaflanyla kanma benziyordu. Ben kristalizasyonunu şuurlu olarak yapacak kadar sanatkârım. Kuru bir dalı bir kristal hevengine kalbetmek tanrılıksa, tanrıyım. Julien ile biz iki kutubuz. Küçük, mürai ve kalpsiz. Marangoz çocuğu. Ve sonra bir tebessümü için bir kıta fethedilecek kadar şahane bir genç kız. Ve hiyaneti meslek haline getiren Julien. Kitap beni isyana sürüklemişti. Sonra “Parme Manastırı”nı okudum. “Aşk Üstüne”yi okudum. “Armance”ı okudum. Kırmızı ve Siyah’ı Paris’in en lüks sinemalarından birinde seyrettim. Yanımda Madam Fouche vardı. Madam Fouche hoşlandı Julien’den. Tokatlamamak için kendimi güç tuttum. Ve Julien, bir satır gibi, kenetlenen kalplerimizi ortadan ayırdı. Zavallı Julien. Neden zavallı Julien? Yaşayabileceği kadar yaşamış. Layık olduğundan çok fazla yaşamış. Ben ondan bin kere daha diri, daha erkek, daha yaratıcı idim. Büyük bir zaafım vardı: seviyordum. Gülümseyen her kadını seviyordum, ağlayan her kadını seviyordum..Kadını seviyordum. Ve kadınlar gözleri bağlı geçiyorlardı. Kendilerini davet eden saadetin farkında değildiler. Önümde bir kadın durdu. Ve bu kadına 24 yılımı verdim.
...
Benim hayatım da bu eğerlerle dolu. Eğer isteseydim.. İstemedim. Değmezdi. Neye değmezdi? Küçülmeğe, yalvarmağa, yalan söylemeğe. Değmeyen neydi? İkbal, servet veya haz. Ama insan kaderini yaratan bu arzu. Kimin için isteyecektim. Hayatımı benimle birleştiren kadının benden başka şeye ihtiyacı yoktu. Benimle sefalet de güzeldi, açlık da. İkbale, beni kendisinden uzaklaştırabileceği için düşmandı. Kimin için neyi isteyecektim? Sessiz, uyuşuk, kendi kendine yeten bir hayat. Ve ebediyete yönelen bir ihtiras. Ebediyete ve kainata. Kelimeler dünyasının sultanı olmak. Zindanımda, hayır fildişi kulemde sanatın ve düşüncenin “gratteciel”lerini inşa etmek. Kader buna imkân bırakmadı. Nemezis’in parmaklan gözlerime uzandı. Ne yaşayabildim ne yaratabildim. Hint, mukaddes kitaplar kadar vecit dolu bir kitap. Sanskritçe yazsam, Vedaların beşincisi olurdu. Bir adam bir mısrayla ebedileşebilir. Kaç mısra kalmış Homeros’dan. Milton’dan kaç mısra kalmış? Ama karanlıklardayım. Ve 40 sene sonra mezarımı tavaf edecek hayvanlardan bana ne? Yaratmak yetmiyor bana. Kimin için yaratacağım. Şöhret, gerçek şöhret mezarların üstünde yükselen güneş. Ben milyonlarca kalpde değil, bir kalpde yaşamak istiyorum. Bütün olarak, rakipsiz ve bir Tanrı gibi, bir Tanrı gibi değil, Tanrı gibi.
***
Aşkın verebileceği en büyük saadet sevilen kadının ilk defa elini sıkmak. Musikinin verdiği haz gibi bir şey.
***
Lamiam bana beyaz gelinlik entarinle geldin. Bakirdin. Ve aşk bütün günahlarını yıkamıştı. Lamiam, seven kıskanır. Fakat içim şükranla dolu. Takdisle dolu. Ormanda uyuyan, güzelim benim. Bir çirkefe uzanmıştın. Şimdi göklerdesin. Gönlümün göklerinde. Şimdi benim kadar feragatsin, benim kadar az günahsız. Meleğim benim. Yalnızlığına gıpta ediyorum. Ben kapıları her tecesüse ve her tecavüze ve her muhabbete açık bir genelevim. Kovamıyorum kimseyi. Ve beni senden ayırıyorlar. Az önce bir albay arkadaş uğradı. Dörtte Prof. Ali. Fuad’a gidecekmişiz. Altıda bir gazeteci gelecek. Aym 28’ini bekleyemeyecek kadar sabırsızım. İstediğin anda, istediğin yerdeyim.
Sen Ankara’dan ayrıldıktan sonra Fikret geldi. Ona seni anlatmak istiyordum. Kent restoranda içmeğe başladık. Şaşılacak bir anlayışsızlık gösterdi. Zil zurna sarhoş olduk. Ben bir daha görüşmemek üzere ondan ayrıldım. Ertesi sabah Mehmet’lere * damladı. Üzgündü. Yaptığına hayretler içindeydi, af diledi, barıştık. Dostlarım, beni kocaları mı sanırlar, nişanlıları mı, bilmem. Sevgimi paylaşmak istemezler. Ama seni sevmeyen, kalbimden uyuz bir köpek gibi kovulur. Seni sevmeyen dünyama giremez. Fikret anladı bunu. Ve sana mektup yazıp özür dilemek istedi. Hastalandı. Vicdan azabı duydu, v.s. Şimdi yazma dedim. İzin verdiğim zaman yazarsın. Pazar günü, misafirlerim vardı, işçi partisinden iki yüksek mühendis. Maliye tetkik kurulundan Fethi.. Telefonda seni bekledim. Geç verdiler. Fethi lokantada bekleyip gitmiş. Fethi de bir arkadaşım. Biz de Mehmet’lere döndük. Kainata kızgındım. Mühendisler o gece hicvin ne demek olduğunu öğrendiler. Bir akşam Fikret’le başbaşa içtik. Aramızdaydm. Ve aramızda olasın diye, başkasını çağırmadım. Yemekten içmekten kesilmiş Nala.. Ancak seni tanıyanlara tahammül edebiliyorum. Senin dışında her konu beni yoruyor. Cehennemim, cennetim benim. Öperek, okşayarak, (...) , alçak, namussuz, rezil.
***
Evdeyim. Dışarda yağmur yağıyor. Herkes odada. Seninle başbaşa kalmak için İngiliz edebiyatına sığındım. Bu da bir sohbet. Sıkılmadın değil mi? Meşhur “Ansiklopedi Üzerine Nutuk” gibi bir şey. Zaten bugün sesini duymayacağım. Nerede olduğunu da bilmiyorum. Gözü vaşlı bir hava. Ama ben bütün rüzgâra, bütün fırtınaya rağmen yine denize gideceğim. Yanan tenimi ancak dalgalar serinletebiliyor. Serinletebiliyor mu acaba? Yangın tekrar başlıyor. Hem de daha yaman, daha zorlu, daha zalim. Yalnızlığın bir nevi saadet olduğunu takdir et. Yalnızlıkta yalnız değilsin, inşallah zatürree olmam. Olursam da ne çıkar? Yaşamadan ölmüş sayılmam. Sana birkaç yazı yolladım. Hepsi de seninle dolu, onun için güzel, hasretinle dolu, özleminle dolu. Türkçe hiçbir devrinde bu kemale erişemedi. Tanrı yazsa bu kadar yazabilir. Zavallı ben. Seni tanıyıncaya kadar zavallı, seni tanıdıktan sonra zavallı. Görüyorsun ki her satır bir feryat. Bir feryat değil, bir arzu.. Mazimle de senin olmak istiyorum, her düşüncemle, her rüyamla, hatta her düşüncesizliğimle.
Yazılarımı bilmelisin. Beni bütün olarak tanıdıktan sonra bütün olarak sevebilirsin. Istıraplarımı, hayal kırıklığımı susuzluğumu ve sana olan ihtiyacımı anlayabilirsin Şairler kaprisli olurlar, bazı taraflariyla kadındırlar, kadındırlar çünkü bütündürler. Ve dikenlidirler, gül gibi. Gülü dikeni ile seveceksin, dikeniyle yani yazılarıyla.
***
On gün sonrayı düşündükçe kalbim göğsümden fırlayacak gibi oluyor. Ve sonra diyorum, sonra.. Cennetim, cehennemim benim, ne zaman büsbütün, ne zaman yalnız, ne zaman ebediyen benim olacaksın? Garip bir korku içindeyim. İnanıyorum ki yapacağımız herhangi bir falso, mikroskopik bir ihanet bu muhteşem rüyayı sona erdirecek. Hiçbir kadını düşünmüyorum. Hiçbir kadın sesi, içimi gıcıklamıyor. Yalnız seni yaşıyorum, yalnız seni istiyorum. Bütün zerrelerimle sadık kalmak istiyorum sana, sana yani aşka. Biliyorum ki, küçük bir aldatış senfoniyi kakafoniye çevirir. Dindarane bir riyazet içinde melikemi bekliyorum.
***
Tatsız bir sonbahar akşamı. Bugün sesini duyamayacağım. Bugün, yarın, öbürgün ve bir hayvan gibi yaşayacağım, hasta bir hayvan gibi. Kuşlar cıvıldayacak pencerenin önünde, ben küfredeceğim. Kuşlara, güneşe, bahara. Karanlıklardayım, hayat kör bir kuyuya benziyor, sonu olmayan kör bir kuyuya. Yuvarlanıyorum. Sen, tutunduğum dal. Sen, dinlendiğim vaha. Sen, kaybettiğim ışık. Ve bu akşam sesini duymayacağım, bu akşam yine bitip tükenmeyen karanlıklardayım. Zift gibi, beddua gibi, ümitsizlik gibi. O kadar ıstırap çektim ki! Coğrafî kader, siyasî kader, biyolojik kader. Karanlıklanma alışmıştım. Neden karşıma çıktınız? Dünyayı tekrar sevmek, dünyaya tekrar bağlanmak...
Bu akşam yine sesinizi duymayacağım. Ve uğultular ve gıcırtılar ve zırıltılar ve dırıltılar. Radyodan şarkılar kanatlanacak, kahkahalar taşacak pencerelerden. Odamdayım. Kitaplarımı tanıyamıyorum, onlar da beni tanımıyorlar. Hepsi dilsiz.
O kadar sizinle doluyum ki, seni terennüm edemiyorum.
Senin terennümünle doluyum... Düşüncelerimi kağıda geçirememek. Daima bir başkasına el açış. Buffon adında kayıtsız ve kaygusuz biri “deha uzun bir sabırdır” demiş. Ne kadar uzun? Yarım asır yetmez mi? Sonra? Çağdaş bir fransız “deha, uzun bir sabırsızlıktır” diyor. Ne kadar uzun? Yarım asır yetmez mi?
Sonra? Kitaplarım somurtuyor. Biliyorlar ki dargınım. Yıllarca aldattılar beni ve ihsan ettikleri bir zerre ışık karşılığı nelerimi aldılar... Zaten kim aldatmadı beni?
***
Lâl Ded okyanusda yüzen bir sandal. Okyanus, aşk. Üryan, yollara düşmüş Lâl Ded. Sevgiliye:
“Gök de sensin, yerde sensin! 
Hem alansın, hem verensin! 
Hem çiçeksin, hem derensin! ”
diyor.
Mektubunu okurken o Keşmir’li dilberi hatırladım.
Kelimelerinde ezelî Nur’un en muhteşem lem’aları. Birden bir vahada buldum kendimi; bir çöl akşamı ve gök kubbede gülümseyen yıldızlar. Kelimelerin mektupdan gök’e uçtu, gök’e, yani gönlüme. Kelimelerin musiki oldu. Tevrat haklı: önce kelam vardı, kelam, yani sen.
Bütün kitaplar yavan, bütün şiirler soluk, bütün şarkılar ‘ ahenksiz. Zirvelerdesin, büyük mustariplerin, büyük ermişlerin, büyük ruhların kanat çırpdığı zirvelerde. Ve ken- j dimden utanıyorum, ben toprağım, sen arş. Ben ten’im, seni gönül. Ben alev’im, sen ışık. “Ben sen’im” diyorsun. Saçlarımı okşamak istediğin zaman, kendi saçlarını okşa. Lâl Ded’i hatırladım, gerçekde Lâl Ded sensin, her asırda başka bir adla tecelli etmişsin.
Leyla bir tomurcuk, sen bir muhteşem gül. Leyla bir mısra,; sen bir destansın. Leyla bir kıvılcım, sen bir şafaksın. Leyla bir tecessüs, Leyla bir masal, Leyla yaşamayan, Leyla bir yarım.
Hangi sevgili seninle boy ölçüşebilir? Lamiam benim. Sen doyulmayan, sen kanılmayan, sen rüya, sen gerçek.
Romeo’yu düşündüm ve güldüm. İmtihandan geçmeyen bir sevgi, bir saman alevi. Artık yirmi beş yıl önceye dönmek istemiyorum. Senin yanında zaman yok. Elest bezminden beri dudak dudağayız, seni kaburgamdan yarattım, hayır, gönlümden yarattım, kafamdan yarattım, belki de ben senin kaburganım. Cennette beraberdik ve ismin Havva’ydı. Yirmi beş yıl önce yine beraberdik. Ad’ın bilinmeyen’di, özlenen’di. Yirmi beş yıl önce yine beraberdik, geceleri rüyalarımı süslüyordun, gözyaşlarımda sen vardın. Her kadında seni arıyordum. Yirmi beş yıl önce ad’m hasret’ti, sonra ümit. oldu. Seni bulmadığım için, seni bulamadığım için gözlerim kapandı. Seni düşünerek intihar etmedim. Yirmi beş yıldan beri senin için yaşıyorum Lamiam.
Her kitabımda sen varsın. Hind’i ben yazmış olamam. Bende güzel olan ne varsa, senin ilhamın. Bende büyük olan ne varsa senin eserin. Sen günahlarınla bensin, ben faziletlerimle sen. Levislerini takdis ediyorum. Onlar olmasa insandan çok tanrıya benzerdin ve sana yaklaşamazdım. Teninle kadınsın, sesinle Tanrı. Istıraplarımı takdis ediyorum. Senin bende sevgiye layık bulacağın tek büyük taraf ıstıraplarım, ıstıraplarım yani sensizlik.
***
İstanbul’da insanlar vardı, uğurlarına her şeyimi feda ettiğim insanlar; kitaplarım vardı, yıllarca onlarda gülmüş, onlarla ağlamıştım; İstanbul’da rüyalarım vardı, yaprak yaprak açılan, yaprak yaprak dökülen rüyalar; İstanbul’da zaferlerim, bozgunlarım, ümitlerim, hayal kırıklıklarım vardı; ben vardım İstanbul’da. Ama bu dilber şehir tufan öncesi bir hatıraydı artık, bu ben yaşamıyordu. Hazin bir kavuşma. Trende yalnız sizi düşünüyordum, yoldaydınız ve ağlıyordunuz, trende yalnız sizi düşündüm, hayır düşünmedim, yaşadım.
Sabahleyin 4.30’da uyandım ve sizi aradım. Neden bu trajediyi sona erdirmemişdik? Dudak dudağa ölmek ebedileşmekti. Dün kollarımdaydınız, yine ağlıyordum ama bir başka ağlayışdı bu, gözyaşlarımı siz siliyordunuz, gözyaşlarmızı ben içiyordum, daha beraberdik, hep öyle kalacakmışız gibi geliyordu bana, ayrılacağımıza inanmıyordum, inanamıyordum. Nasıl ayrılabilirdik? O kadar iç içe, o kadar tek insan, o kadar kaynaşmıştık ki. Başkalarını düşünmeden ağlıyorum, evdekiler eğlenceden dönen bu garip insana hayretle bakıyorlar, hayret ve üzüntüyle. Kahvaltı yapamıyorum.
Soğuk bir İstanbul sabahı. İstanbul’dan ayrılırken ne kadar şuhdu İstanbul, çünkü size koşuyordum ve her şey güzeldi. Merakdan çatlayacağım, telefon etmemi istemediniz. Niçin ayrıldık?
Kendini alışkanlıkların ağına fırlatmak ve kurtulmak. Neden kurtulmak? Hayattan. Keşke ölseydik.
***
...Memeden kesilen bir çocuk gibiyim.
Sana ait hiçbir maddi hatıram yok. Keşke saç fırçanı alsaydım. Öpecek, üzerine kapanıp ağlayacak bir mendil, bir... Satırlar karıştı. Karışsın...
***
Dua bir kanatlanışdır. Namaz kıldığına sevindim. Her sabah ben de seninle beraber ezan dinliyorum.
***
Bu Hint belki bir kitabın ilk yaprağı idi. Bir vahyin ilk heceleri. Belki tamamlanırdı, belki tamamlanmazdı. Her kitap yarımdır; kitabı insanlık yazar. Ne mutlu ona bir hece ekle-yebilene. Homer bir mısra, Vyasa bir mısra, Firdevsî bir mısra. Çağdan çağa akseden bu ulu, bu layemut ilahiye senden bir nida karışmış, karışabilirmiş ne mutluluk! Ama çağdaşların boğazına sarılıyor, istemiyorlar. Rüyalarını dile getirmeni, kalbini konuşturmanı, kelimelerden bir fecir yaratmanı, istemiyorlar. Konuşamıyorsun, konuşamayacaksın. Olemp’e giden adam: önünde iki yol var: cinnet ve ölüm.”
Bir başka paragraf, tarih 7 Şubat 1963. “Uzviyi ulvileştirmek, bakırdan altm imal etmek gibi hayal... Şuurun karanlık bölgelerinden yükselen çığlığı sustura-mıyoruz... Saint-Augustin, kendini kırkından sonra Tanrı’ya vakfedebildi. Muhammet, Haticetülkübra ile geçirdiği yılların acısını, torunu yerindeki Ayşe’nin kollarında çıkardı... Belki inananlar uzviyetin çığlıklarını dualaştıra-bilirler. Ama Pafnüs’ü cinnete kanatlandıran bu gayrı insanı inat oldu...
***
Sen üçüncü yolsun. Üçüncü yol yani saadet. Kâbusdan hemen kurtulunmaz. Zaman zaman şımarık, zaman zaman nankör, zaman zaman bedbin görünüyorsam bu 48 yıllık ıstırapların eseridir. Aradığımı, istediğimi buldum, ama şimdi yine yalnızım. Trajedi burada. 48 yıl ve 15 gün. Beklemek, kaç yıl yaşayacağım daha? Kaç ay yaşayacağım? Mektubunda rezil bir kelime var, kapris olarak başlayan bu sevgi., diyorsun. Kapris olarak değil, bütün bir ömrün kaçınılmaz sonucu ve manası olarak. Aşkımızın herhangi bir merhalesi için böyle bir kelime kullanırsan ilk karşılaşmada tokatlarım seni.
Benden çılgın bir neşe bekleme. Acılarım içinde mesudum. Saadet çatık kaşlıdır ve ciddidir. İkimiz de kasırgaya tutulmuşuz, aşk bu. Hele kırkından sonraki aşk. Yanlış anlama.
***
Sana yaralarımla görünmek istemiyorum, ama onları saklayacak zamanım yok. Bugün çocuklarımız gelecek. Mesih bekler gibi onları bekliyorum, onları, yani seni.
Shakespeare’in 29. sone’sini hatırladım, aşağı yukarı şöyle diyor:
“Bakışlarda küçümseyiş okuyorum 
Yalnızım, bedbahtım, tesellisizim. 
Gökler sağır, sesim boğuk 
Ve lanet okuyorum talihime 
Kıskançlıktan kuduruyorum 
Kiminin ikbalini kıskanıyorum 
Kiminin istikbalini 
Aczimden utanıyorum. 
Hazlarım iğrendiriyor beni. 
O zaman sen geliyorsun aklıma, 
Ve birden kanatlanıyorum, bir tarla kuşu gibi, mest 
İçim aydınlıkla doluyor, yükseliyorum, yükseliyorum 
Neşideler söylüyorum hayata, 
Göklerin eşiğinden, 
Bana ne toprağın çirkinliğinden 
İnsanların zilletinden bana ne? 
Hatıran öyle sonsuz bir hazine 
Ve sevgin öyle büyük bir mutluluk ki dostum! 
En mağrur hakanların tacını Hor görüyorum.”
Shakespeare daha güzel söylüyor: “For thy sweet love remember’d such wealth brings, That then I scorn to change my state with kings”..
***
Mektuplarım üzülerek okudum. Sen ki son liman, son ümit, son dost, ilk ve son sevgilisin. Sen ki yıldızım, sen ki annem, sen ki çocuğumsun, acılarımla hırçınlaştığına üzüldüm. Istıraplarım çok mu çirkin, çok mu çocukça? Onları senden de mi gizleyeceğim? Sahneye maskeyle çıkmak! Ben aktör değilim. Sesinin tonunda minnacık bir soğuyuş hissettiğim anda yokum. Acılarımın kaynağı sensin, evet ama hayatımın kaynağı da sensin, senin için ve seninle yaşıyorum. Sen uçuruma yuvarlanırken tutunulan dal, sen vaha, sen bütün hayal kırıklıklarımın dudaklarında ümitleşdiği kadın.
Haklısın, insan yaralanyla çıkmamalı ortaya. Sevgi bir oyun, ama benim oyunla ilgim yok. Söylemiştim, hayatta hep bröton savaşçıları gibi çıplak doğuştum, yaralandım, yaralandım, yaralandım. Bir ömür ki yalnız on beş gün dilber, yalnız on beş gün yarasız. Ben ezelî bir mağdurum, coğrafî kader, siyasî kader, biyolojik kader. Başka bir ülkede doğmalıydım, başka bir ülkede veya başka bir çağda, en iyisi hiç doğmamalıydım. Anlaşılmadım, anlaşılmadım, anlaşılmadım. Hayatım bir bozgunlar silsilesi. Hiçbir kavgam zaferle taçlanmadı. Ben ezelî bir mağlubum. Ama tarihi yaratan bu mağluplar, bir ülkeyi onlar ebedileştirir. Sen, tek mükâfatım benim.
Realite o kadar çirkin ve ben o kadar yaralıyım ki! Önümde iki yol var: biri sana giden yol, öteki ölüme. Elli yıl sonra belki de masallaşacağım. Hint’in bir sayfasını kaleme almak 20. asırda pek az faninin başarabileceği bir mucize, benim bir sayfam bir insana ebediyetin veya Akademinin kapısını açar. Çağdaşlarıma bakınca Lilliput’lar ülkesindeki Güliver gibi kendimi tanrılaşmış hissediyorum. Duymayan, düşünmeyen bir alay robot, duymayan düşünmeyen ve düşündürmeyen. Saint-Simon dosyada bekliyor, böyle bir kitap bir millet için değil, bir devir için şeref. Batı’yı Fetheden Hint dosyada bekliyor. Fildişi Kule dosyada bekliyor, Quinz-Vingts Geceleri dosyada bekliyor. Neyi? İsrafil’in Sur’unu mu? Yazdıklarım okunmadı, Hind’i sen bile okumadın, kimin için yazacağım? Ne yazacağım? Bir başka dil konuşuyorum. Deliyim veya dahiyim. Derslere henüz başlamadım, çünkü başlamamı istemiyorlar. Kürsü profesörü Londra’da, vekili Cahit Tanyol. Oda arıyoruz diyorlar, dinlen diyorlar, keyfine bak diyorlar. Herkesi rahatsız ediyorum. O kadar yalnızım ki! Başka bir seyyareden gelmiş gibiyim ve nesli münkariz olmuş Tufan öncesi bir ucube.. İşte seni de üzüyorum, seni de utandırıyorum...
Acılarımın kaynağı sensin. Yani: sensizlik. Bütün bu dengesizlik, tattırdığın saadetle yokluğun arasındaki tezattan doğuyor. Sonra, öleyim diyorsun. Bir daha böyle söz istemem. Ölmek ancak beraber. Sevgilim, Lamiam, canım benim, bir tanem. Yakında zafer haberleri ile dolacak mektuplarım. Biraz naz, biraz şairlik, biraz sarhoşluk ve hasret. Beni hoşgör. Herkül kadar kuvvetli, Eyüp kadar sabırlıyım. Ve her dağı devirecek bir Ferhat gücü var içimde.
Bana bak. Sen daima neşeli ol. Madem ki ikimiz bir bütünüz. Sen güzelsin, ben çirkinim. Sen akıllısın, ben çılgın. Sen neşesin, ben... Hezeyanlarımı hasrete ver. Ama fırtına geçti, tipi dindi.
Seninim. Koruyucun, baban, dostun, sevgilin, şuurun, vicdanın, iraden, sultanın, efendin ve kölen.
Yalnız senin olduğum, yalnız sen olduğum, yalnız senin için yaşadığım unutulmasın. Okşayarak.
***
Çöldeki kumlar gibi susuzum, canım benim, çatlayan topraklar gibi susuzum. Ve mektupların nisan yağmuru. Hindin turnaları gökkubbeden dökülen damlacıkları toprağa düşmeden içerlermiş. Kelimeler alnımı, ruhumu serinleten birer buse. Onları senin ellerin yazmış, güzel ellerin. Bir afyonkeş gibi akşamı bekliyorum. Postacı geç uğruyor Server’lere ve yolda, bir elektrik direğinin altında vuslatın hazları ile sermest, seni içiyorum. Bu acılar saadetin gölgesi, bu acılar vuslatın dikenli yolu. Bu acılar araf. Sabahtan beri çalışdım. Saat üç buçuk. “İnsan Değiştirilebilir mi”nin notlarını yazıyorum.
Kitaba seni eğlendirsin diye, yeni bir bölüm ekledim: “Eski ve Yeni Robotlar.” Hafta içinde teslim edeceğim. On beş güne kadar da “Saint-Simon” matbaaya verilmiş olacak. Onu da yer yer çok seveceksin. Bundan emin olmasam bastırmam. Seni kayıtlı şartlı sevdiğimi söylüyorsun. Hanımefendi, türk dilinde iddianızın cevabı, “halt ediyorsunuz”dur. B.’ye gelince şimdilik gayet hürmetkar, uysal ve terbiyeli. Onu sen başıma sardırdın, seninle münasebeti var diye tahammül ettim. Şimdi birden söküp atmak çok güç. Sebep yok, vesile yok. Çocuklarını seviyorum. Zaman zaman senin gibi konuşuyor, senin gibi gülüyorlar. Kendilerinden zevk aldığım tek insan onlar. B.’yi feda edince onlardan da ayrılacağım. Oysa vazifelerim var, onlara karşı. Senin ihmalini telafi etmek, ingilizce öğretmek istiyorum. Öğreniyorlar da. Bahsin pek geçmiyor, ben hiç açmıyorum. Aleyhinde hiç kimsenin en küçük bir imada bulunmasına tahammül edemem. Bununla beraber sen istediğin yahut seninle ilgili en küçük bir terbiyesizlik yaptıkları anda benim için realiteden hatıraya intikal ederler.
***
Artık hisara ihtiyacın yok, hisarın benim. Ben, yani aşk. Ankara’ya koşarken tek endişem vardı: sana layık olamamak, sana kavuşamamak, yollarda ölmek. Ankara’ya koşarken aynı endişeler senin de şakaklannda zonkluyordu. Adem’le Havva, cennette bizim kadar bahtiyar mıydılar? Tanrı dualarımızı müstecap kıldı. On bir gün, on bir gece yaşadık. Biraz acı çeksek ne olur? Acı saadetin tuzu biberi. Benim şımarık yavrucuğum, ne zaman senle değilim ki? Beni teneffüs ediyorsun.
***
Promete yine Zeus’a meydan okuyor. Promete insanları seviyordu. Ve Tann’ydı. Ben de insanları seviyorum. Bütün dostlarım çarmıhıma çivi çaktılar. Bazan ehramlara taş taşımış gibi yorgunum. Her şeyimi, her şeyimi verdim. Sana bir zekânın enkazı kaldı. Bir zekânın ve bir vücudun. Ama biliyorum ki, kucağında her zaman dipdiri olacağım. Aşkın alevinden Simurk gibi taptaze, dipdiri ve çelik bir mızrak gibi bükülmez çıkacağım. Promete Kaf dağına zincirliydi. Ben zaaflarımla zincirliyim, merhametimle zincirli, my love is my sin, değil, my pit is my sin. Elizabeht Barrett Browning’i hatırladım. “Portekiz Soneleri”ni bilir misin? Bazıları sen yazmışsın kadar güzel. Hayır, hiçbir kadın hiçbir erkek Lamiam kadar güzel yazamaz. Ama Elizabeth’in sonoleri yine de güzel. Diyor ki:
“Go from me. Yet I feel that I shall stand Henceforward in thy shadow. Nevermore Alone upon the thereshold of my door Of individual life, I shall command The uses of my soul, nor lift rrty hand Serenely in the sunshine as before Without the sense of that which I forbore-Doom takes to part us, leaves thy heart in mine With pulses that beat double. What I do And what I dream include the, as the wine Must taste of its own grapes. And when 1 sue Go for myself, He hears that name of thine, And sees within my eyes the tears of two.”
***
Günlerdir mektapsuzum. Asırlardır diyecektim. Bu yaştan sonra her gün bir asır. Mezar taşı gibi bir sükut. Üşüten ürküten, asabileştiren.
Unutmayın ki sevginin büyülü dünyasında her kopuş, her kayıtsızlık, her yanlış adım tehlikelidir. Nasıl ve niçin susarsınız? Ben hayalinizin bir an için gölgelenmesini bir cinayet sayar, kahkahadan kaçar ve kendimi mutlak bir ruh ve vücut bekaretine terkederken, sizden kitaplarımı kıskanır, yazdığım her satırda sizi bulur, sizi yaşar, sizi düşünürken susuyorsunuz. Hangi hakla?
***
Hayata merhametimle bağlıydım. Kendimi unutmak için başkalarına acıyordum. Artık acıya-mıyorum da. 12 gün sonra elli yaşında olacağım. Hiçbir dayanağım yok. Halbuki hep başkaları için yaşadım. Başkaları, yani tesadüfen karşıma çıkanlar. Kimdiler? Niçin karşıma çıktılar? Bana ne verdiler? Kendine acımayan bir merhamet. Ve şimdi yapayalnızım. Dışarda yağmur yağıyor. Sana gel diyemiyorum. Mektep de, ders de, ebediyet de umurumda değil. Başımı göğsüne dayayıp ağlamak istiyorum. Ağlamak ve sonra ölmek. Sana gel diyemiyorum. Bu bir ölüme davet olur; seni yaşatamam ki. Ben sakit bir hükümetin banknotları gibi değerleri hiçbir işe yaramayan zavallı bir insanım. Sokaktaki herhangi bir serseriden daha zavallı. Alaattin’in lambasını ben başkalarına verdim, kırdılar. Babam da bir mağlupdu. Ama kutupları olmayan, kasırgaları olmayan bir iç dünyası vardı, sığdı, tanıyamadım onu. Uzun bir sükuttu. Ve yalnızdım.
Herhangi bir dişiydi annem. Başımı başına dayıyarak ağlayacak dostu ilk defa sende buldum. Ve yoksun. Şu anda o kadar susuzum ki sana. Ve aczimden o kadar utanıyorum ki.. Bayağılaşmamak. Bu korku beni silahsız bıraktı. Kimseyi aldatmadım. Kimsenin karşısında eğilmedim. Ben zavallı bir Don Kişot’um. Ebediyeti fethetmek gibi bir ümidim de yok. Türkçe bir kabile dilinden daha sık değişiyor. Zaten Türkçe kaldı mı?
Görüşebilecek miyiz acaba? Dayanacak mıyım? Senin kurulmuş bir düzenin var. Sen bir işe yarıyorsun, oyalanabiliyorsun nihayet. Kendi kendine yetiyorsun. Uykun kaçtığı zaman mektuplarımı okuyabiliyorsun, yazabiliyorsun. Hürsün. İstersen kalkıp gelebilirsin. Ben sana gidemem. Ben seni okuyamam. Yazarken bile daima bir başkasının aracılığına muhtacım.
Kapım her çalana açıldı. Bütün gözyaşlarını kuruttum. Başkalannda ve başkaları için yaşadım. Şimdi kendim yaşamak istiyorum. Gurbet, hapishane, polis, izdivaç, çocuklar, günde on iki saat emek ve geçen yıllar. Zillet, zillet, zillet. Seninkiler geliyor. Bu da geçer. Üzülme canım benim.
***
Canım benim. Bazı konular bütün olarak konuşulmadıkça vuzuha kavuşamıyor. Anlaşmazlıkların kaynağı bu. Her zaman söylediğim gibi sen, kirinle, pasınla güzelsin. Saklanmadığın için güzelsin. Süslenmediğin için güzelsin. Aşkımızın büyük tarafı, ilahî tarafı oyuna tenezzül etmeyişi. Ben bütünümle aradığın insanım, zaaflarımla, zilletlerimle; sen bütününle rüyalarımın kadınısın: zaaflarınla, zilletlerinle. Ama bu kaynaşma, bu muhteşem ahenk, bu ilahi beste yalanla gölgelenmemeli. Tekrar Kaya hikâyesine dönüyorum. Sen bir değil, birçok insansın. Ve her biri başlı başına bir kosmos bu insanların. Her biri bir başka güzel. Lamia beyaz başörtülü bir Müslüman kızı. Saçlarında limon çiçekleri, gözlerinde çöl akşamlarının mavi serinliği, sonsuzluğu. Rezzan, biraz romantik, biraz Avrupalı, hem yerli, hem yabancı. Rezzan, Arnavutköy kız koleji. Özentiler içinde dilber ve kendisi, yani otantik. Yani gerçek, ingilizce konuşan o. Samuel Johnson’a ait satırlar onun. Bir özleyiş, bir kanatlanış Rezzan; Doğuyla Batı. Batıdan çok doğu olduğu için bizden. Emine parfümeride boynunu büken taşralı Türk kızı. Masum, çekingen, ama küçük kurnazlıkları var zaman zaman. Bir parça Hatibe hanım, bir parça Ayşe. Canlı ve sansüel. Hülasa edelim: Lamia vaha, Lamia ormanda uyuyan güzel ve asıl yaşayan, yaşayacak olan kadın.
***
Ramazanda oruç tutacak mısın? 40 senedir tutmadım. Ama sen tutacaksan, senin hayatını yaşamak, seninle aynı saatlarda yemek yiyebilmek için ben de tutarım.
Şubat benim en çok sevdiğim ay. Seni şubatta tanıdım. Arife gecesiydi. Latince “febriarius”ten geliyor. Tövbe ve istiğfar etmek manasına. Garip bir orijin. Sevgilerle.
***
Akşam yine uyuyamadım. Dudaklarım düşündüm, göğsünü düşündüm.. Ve günler geçiyordu, bir parçamızı götürerek.. Ve biz fırtınaya tutulan birer gemiydik, dalgalar vuslata sürüklüyordu gemiyi, vuslata ve ölüme. Akşam yine uyuyamadım. Yaşamak beklemektir biliyorum, sevmek beklemektir. Şair, aşkı yaratan hasret diyor, ama, biz ömür boyu beklemedik mi? Şimdi yanımda olsan, nasıl ölesiye sevişirdik! On bir gün, on bir gece, tek cümleydi, tek buseydi. Başladı ve bitmeyecek, sadece bir virgül koyduk. Susamadan içmek, aşk, içtikçe susamaktır. Öyle değil mi canım benim.
***
Uykuya düşmandık beraberken. Gölgeden bir duvar gibiydi uyku, bir deniz gibiydi, hain, kaypak, meçhullerle dolu. Arada uyumanı isterdim, başın göğsüme dayalı, nefes alışını dinlerdim. Bir çocuk gibiydin uyurken. Geceler var ki uyuyamıyorum. Seni hatırlıyorum birden. Kıvranıyorum. Saatler saatleri kovalıyor. Dakikalar büyüyor, büyüyor. Sonra sabahları zalimleşiyorum. Bazan kendimi yiyorum, bazan seni.
Merhaba, canım benim. Sen aşkın bütün hazinelerini büyük bir titizlikle fatihine saklayan gerçek kadın. Yalnız kelimelerin değil, rüyaların bile bakir.
Yıllar uzaktan geçmiş, sen de dışında yaşamışsın zamanın. Daima on altı yaşında kalmışsın. On altı, kalbinin yaşı, kalbinin yani kalbimizin. Vaktini vermişsin etrafındakilere, emeğini vermişsin. Yani kabuğunu vermişsin.
O kadar anlaşılmamışsın ki, kaderin, bütün şaheserlerin kaderi. Seni yaraladıkları için insanları sevemez oldum. Artık kimseye eskisi gibi acıyamıyorum. Bütün duygularım tek kelimede toplandı: Lamia. ikbal hırsı, şöhret hırsı, bütün ihtiraslar, adını bilmediğim madenler gibi, eriyiverdiler. Hayatım seninle başladı, seninle bitecek. “Altın Gözlü Kız”ın kapağına tek kelime yazdım: “dostça”. Kitap matbaaya. 1.11.942’de teslim edilmişti, aralıkta basıldı. Yani ithafta küçük bir tarih hatası. O zaman tanışsak yine öyle yazardım: “dostça”. Söylemiştim: baştaki etüt 250 sayfalıktı, basmadılar, onun için yaralı bir eser. Balzac edebiyatta ilk aşkımdır. Düşünce dünyasına onunla girdim. Bir nevi Arian’ın ipliği. Sonra hocalık, yeldeğirmenleriyle kavga, bütün müdürler gibi komiser muavini olmak için yaratılmış, pespaye bir herif ve yeldeğirmenlerinin ezelî mağlubu Don-Quichotte. Sonra, sonra sen. Yani yaşanmamış dünya. Balzac ne “Altın Gözlü Kız”dır, ne “Ferragüs”. Üstadın en güzel romanları çevirmediklerim. Çevirdiklerimden ikisi kayboldu. Tâbi kaybetti. Tam dört kitabım, tâbi’in kayıtsızlığına kurban gitmiştir. Dört kitabım yani iki senem. Yıllarca susdum. Dış dünyayla münasebetlerim bir fahişeninkine benziyordu. Hissetmeden veriyordum kendimi. Yaşamadan veriyordum. Ve arıyordum. Bu senin de maceran değil mi? Seni tamyınçaya kadar rüyalarımın tek vatanı Paris’di. Ruhumun haritasında tek şehir vardı: Paris. Paris yani Paris kadını. Bugün Paris benim için sular altında bir kıta. Paris’im de sensin, İstanbul’um da. Bana hayatını anlatsana sevgilim. Reel veya muhayyel hayatını. Hatıralar, şiirle hakikatin kaynaşması. Senden uzakta, yalnız seni okurken yaşadığımı hissediyorum.
***
Önce mektupların, sonra da sesin beni tekrar hayata kavuşturdu, şimdi çelik gibiyim. Pazar günü yabancıların kuşattığı bir düşman kalesi gibiydim, sensizdim.
Sevgiliyi başkalarında aramak, tesellilerin en hazini. Tatsız tartışmalarla geçen bir gece. Sis, soğuk, uykusuzluk ve hepsinden zoru seninle başbaşa kalmamak. Kâbus geçdi.
Canım benim. Mezardan fırlamam için sesini duymam kâfi. Ölüm, yaşamak istememek. Hastalık, ruhun isyanı. Paris sen yokken.rüyalarımın şehriydi, şimdi Paris’im sensin, bütün ışıkları, bütün cazibesi, bütün büyüsüyle Paris. Yalnız Paris mi? Teninde çöllerin alevi, teninde çöl akşamlarının serinliği. Paris bir kartpostal kadar cansız, soluk, soğuk. Yalnız sen yaşıyorsun, yalnız sende yaşıyorum. Seninle, senin için yaşıyorum, seni yaşıyorum.
Senin yanında bütün kadınlar gazete kâğıdından kırpılmış gibi düz, sığ, ruhsuz ve manasız... Sen aşkın ta kendisisin canım benim, kadının ta kendisisin. Bütün kuvvetin oradan geliyor. Tabiat kadar tabiisin. Ve bir busende bütünün var, bütünün yani rüyaları, özleyişleri, çırpınışları, hummaları, şefkatleriyle bütün bir kadınlık.
Her zerren yaşıyor. Sen bitmeyen tek kitap, eskimeyen tek şiir.
14 Aralık/Saat 17.30
***
Yirmi beş yıl önce kapıyı çalsaydın, kül olurduk. Dayanamazdım sana canım benim.
***
Kâğıt deniz gibi kaypak ve hain, insanlar kadar. Yazarken satırların birbirine sarıldığını hissediyorum. Zaten eriyorum kelimelerde; ilk defa seni seviyorum diye haykırmak ve yazamamak. Kim olursa olsun bir başkasına ihtiyaç duymak. Okuyorum, diyorsun, seziyorsun, hissediyorsun belki. Biz bütün bir kainatın önünde de çırılçıplak birbirimiziniz, canım benim.
Kitapların yazmadığı bir aşk bu, şarkıların söylemediği bir aşk. Çok daha genç olmak isterdim... Niçin? Genç değil miyim? Romeo benim kadar çılgın mıydı? Çok daha güzel olmak isterdim... Hayır, hiçbirini istemem bunların, yalnız senin yanında olmak isterim, sesimi duyuyorsun değil mi canım benim, bütün sıcaklığıyla duyuyor musun? Bütün ürpertisi, bütün büyüsü, bütün vecdiyle? Yanında olmak, ellerini, saçlarını okşamak, sana şarkı söylemek isterdim, dünyanın en güzel şarkılarını.
Dün akşam sesin çok uzaktan geliyordu ve bütün değildi. Bir rüyanın, yani hayatın içinden geliyordu ve kırıkdı, sonra kesildi, kayboldun. Bu kadar sevmekden korkuyorum, insanın sınırlarını aşan bir şey bu. Bu kadar sevilmekten korkuyorum, layık mıyım, diyorum, aldatıyor muyum, diyorum, ben’de bir hayali mi seviyor, diyorum. Dün sesin uzaklardan geliyordu. Neden? Sen bir heceye bütün musikileri sığdıran kadınsın. Benimle beraberken kabuğuna çekilme, sesinde alevleş, sesinde yan.
Seni az sevmekten korkuyorum. Kortan’da kıvrandım bir gece, sen uyuyordun. Ya bir gün sevmezsem, dedim, ya artık sevmiyorsam? Kalbimin ağrıdığı gece. Niçin seviyordum seni?
Neyini seviyordum? O gece bir kere daha anladım: sensiz yaşayamayacağım ve bütün bulutlar dağıldı. Alev gibi gelişen, büyüyen bir aşk bu. Seni, sen olduğun için seviyorum, acı çektiğin için seviyorum, hor görüldüğün için seviyorum, büyük olduğun için seviyorum, küçük olduğun için seviyorum, yalnızlığın için seviyorum.
Sana yetmemekten korkuyorum, sana çok gelmekten korkuyorum. Seni tanımadıkları için insanlardan iğreniyorum, seni tanımadıkları için takdis ediyorum onları.
Oyuncaklar almak istiyorum sana, oynamanı, koşmanı, gülmeni istiyorum. Yaşamadığın bütün yılları beraber yaşamak istiyorum. Önce baban olmak istiyorum, beşiğine ümitle eğilmek ve dudaklarının bir tomurcuk gibi açılışını seyretmek... Kucağıma almak istiyorum seni, sonra ilk sözlerini ruhuma sindirmek istiyorum, sonra kelimeleri öğretmek, okumayı öğretmek, kafanı ışıkla, kalbini sevgiyle doldurmak. Her akşam yorganını ellerimle örtmek, saçlarını okşamak.
Sen, yıldızlarla dosttun, kumsalda böceklerin vardı, insanlar birer yabancıydı senin için, benim için düşman, ikimiz de gurbetteydik. Karşılaşsak tanıyamazdık birbirimizi, bana gülümsemezdin, ben çekinirdim yanma yaklaşmağa, hisarım, gururdu. Çocuk olmadım hayatımda, ihtiyar doğdum, onun için oyun arkadaşlığı edemezdim sana, ama, hikâyeler anlatırdım, ekmeğimi bölüşürdüm. Kumsalda oynayan çocuk, benim çocuğum, kumsalda oynayan çocuk. Başını dizlerime daya, saatlerce saçlarını okşamak istiyorum. Çektiğin bütün acılardan kendimi sorumlu tutuyorum, Tanrı gibi ve Tanrı adına utanıyorum. Sevgili yavrum, seni bütün sevmeyenler için de seveceğim, annen olacağım, sahici annen, kardeşin olacağım. Ağlıyor musun canım benim, o göz yaşlarının hepsi benim. Uzat yanaklarını...
25 Aralık 1966
***
Acı, hassasiyetini kabuklaştırıyor insanın. Ölmek galiba bu. Ayrılığa alışmış gibiyim. Tevekkül, teslimiyet. Ve heyecanların gün geçtikçe kararan pırıltısı. Alışkanlıkların insanı pestile çeviren çarkı. Artık yanarak değil, tüterek yaşıyorum. Nemli bir tomar gibi. Kanatlarım her gün bir parça daha ağırlaşıyor. Galiba ihtiyarlıyorum. 66’yı 67’ye bağladık. Ne adi bir espri değil mi? Dün gecenin tek güzel hatırası çikolata.
***
Gecelerdir yine uykusuzum.İçimde boş geçen bir hayatın kahredici nedameti ve birden bir mağarada uyanan adamın hayretle büyüyen göz bebekleri. Kalbimin her parçası bir çalıya takılmış. Hayatım bir delinin anlattığı hikâye. Yine bir buhran içindeyim. Yaşamak için sevilmeğe, çok sevilmeğe ihtiyacım var. Yaşamak için sevmeğe, çok sevmeğe ihtiyacım var. Sizi tanıdıktan sonra, insanları çok daha az seviyorum. Bu yepyeni bir trajedi. Ve belki yaşadığım trajedilerin en büyüğü. Ben bütün bir ömrü bunlara mı feda ettim diyorum. Hazlardan kaçışım bunları bahtiyar etmek için miydi?
***
Geçen akşam bir başkasıyla beraberdik. Otelde hesabıma kalır, kütüphanemden kaldırdığı kitapları satardı. Sonunda polise ihbar etti beni, aleyhimde makaleler yazdı, yazdığı her kelimenin yalan olduğunu biliyordu. Ona da yıllarımı verdim. Bana mektuplarımı gösterdi, 18 yaşımın bütün altını vardı o sayfalarda, bütün dehası vardı, bütün çiçeği vardı. Kendi kendimi kıskandım. Bana şiirlerimi gösterdi, birer suretleri için bin lira teklif ettim, güldü ve sakladı.
İki yıl önce bu akşam seninle doluydum. Ama karışık bir içkiydin o zaman, kafaya vuran ve biraz bulantı veren egzotik bir içki. Şimdi yine seninle doluyum. Bazen gözyaşı oluyorsun içimde, bazen kahkaha... Ve seni tanıdıktan sonra dünyam küçülüverdi. Artık tek kadını değil, tek insanısın dünyamın. Sen, çocuklarım ve.. Rüzgâr olmak, yağmur olmak, ışık olmak ve kucaklamak seni? İyi geceler canım benim. Yine sabaha kadar beraberiz.
***
Ve günler uzaktan geçen yelkenliler. Onları şiire kalbetmiyorum. Ve günler boşuna şarkı söylüyor, boşuna gülümsüyor, boşuna ağlıyor. Çığlıkları, adem ummamnın dalgaları içinde kaybolan birer martı sesi. Yaşamıyorum ve yaratmıyorum.
Yaşamak yaratmaktır. Kendini kelimeye, renge, mermere boşaltmak, spermanla değil beyninle ebedileşmek. Kanla yazılan mektuplar ebedî, kanla veya alevle. Bir Ortaçağ simyageri gibi, kıskanç ve ahmak bakışlardan kaçarak yaratmak. Bir suç işler gibi yaratmak. Kimin için? Yaratmak yaşamamaktır, kendimiz olmaktan vazgeçmektir. Ebediyet bir nevi mumyalaşma.
Yaşamak, kendini bir fırtınaya kaptırmak, yaratmak, fırtınaya söz geçirmek, onu mermerin, sesin, rengin hendesesine hapsetmek, dışında kalmak fırtınanın. Ya yaşayacak, ya yaratacaksın. Yaşayacaksın. Yaşamak yanmak demek, alev alev yanmak. Ağlamak demek yaşamak. Brütün kirlerinden arınmak ve tekrar kirlenmek demek. Yaratmak bir yabancılaşma. Yaratılan bir başkası. Tanrı kainatı yarattıktan sonra yok oldu.
Ve insanlar Homeros’un cennetindekiler gibi, kucakladın mı kayboluyorlar. Hepsi birer gölge. Teneke bile değiller. Sevgi garip bir yangın. Yaşaması için büyümesi gerek. O yangına her şeyini atacaksın, zamanını, gururunu, dehanı. Ve kül olacaksın. İnsanlar ondan korkuyor, ondan yaşamıyorlar. Sonsuz karşısında cücenin korkusu.
Jurnalim mezar taşı kitabeleriyle dolu. Yokluğa yuvarlanan bir aşinayı kâğıtta yaşatmak, ona kendi hayatımın bir parçasını vermek, onu öfkenin, kırgınlığın veya sevginin halesiyle kuşatmak. Biz dostlarımızla bütünüz, dostlarımızla, düşmanlarımızla bir bütün. Avni bey ölmüş dediler. Üzülmedim. Avni bey çoktan ölmüştü. Ne zaman yaşamıştı ki? Avni bey bir öksürük ve bir kahkahaydı. Öksürüğü samimiydi, kahkahası yalan. Bir İspanyol dilencisinin takma gururu. Ve komedi oynardık birbirimize. Ben farkında olmadan vermiş görünürdüm, o farkında olmadan almış görünürdü. Enayilik: Kaderin beni ebediyen oynamağa mahkûm ettiği rol. Karşımdakileri küçültmemek için isteyerek benimsedim bu rolü.
***
Yaşamak veya yaşamamak. Yıllardır bu iki zıt arzunun pençesindeyim. Hayat, acılarımın sisli camı arkasında kâh bir kâbusa, kâh bir heyulaya benziyor. Bazan komedilerin en adisi. Bazan trajedilerin en dayanılmazı. Ve içimdeki cehennemden habersiz bir dünya.
Kitaplardı benim oyuncağım. Onlan elimden aldılar. Önce insanlar aldı, sonra kendileri kaçtılar benden. Ve kadınlar ki, ölüm kadar güzeldiler.
Duyguları kapıda bekletiyorum. İçerde yabancılar var. Kapıyı açtığım zaman, kimseyi bulamıyorum dışarda. Beraberken ânı yaşıyorum ve şuurun ırmağı bulanık, yaşamaktan düşünemiyorum. İhsaslar koro halinde. Onları sınıflandırmak, isimlendirmek, billurlaştırmak zaman istiyor.
Beni ne kadar anlıyorsunuz? Ben sizi ne kadar anlıyorum. Akşam büyük bir endişeden kurtulmuştum. Ama bahtiyar değildim yine de. Radyoda “sana gönül bahçesinden..” şarkısı vardı. Bunu ilk defa olarak bir başka sesten duyuyordum.
İki Saat Sonra
Hep aynı facia. Yazmağa hazırlanmak ve yazamamak. Beraberken bahtiyar mıydım? Hayır. Aradıklarım vardı. Yetmiyordun bana. Ama senden uzakta gerçekten bedbahtım, insan suya, havaya ne kadar ihtiyacı olduğunu onlardan ayrılınca farkediyor. Bu dekor benim kabuğum. Bu insanlar hayatımın bir parçası. Onları seviyorum. Daha doğrusu onlarsız bir hayat düşünemiyorum. Şuurum kararıyor. Ama sensiz de yaşayamayacağım. Bir Cuma günü doktor Fridman, bir daha görmeyeceğimi zalim bir hissizlikle kulaklarıma fısıldamıştı. O akşam sesiniz beni tekrar bağladı hayata. Son defa çok haşindim size karşı. Üç aylık hicranın bütün ıstıraplarından yalnız siz sorumluydunuz sanki. Her şeyi sizden beklemiştim. Halbuki hasreti kısaltmak için hiçbir şey yapmamıştınız. Yemekten sonra içilen bir likördüm ben. Peki siz neydiniz? Son bir ay sizsiz yaşayabilmeğe alıştırdım kendimi. Tatsız, renksiz, yarı ölü bir hayat. Neye yaradı? Hiç. Karşılaşınca bu bir aylık telkinlerin kurbanı oldum. Sonra yeniden küller dağıldı. İçimdeki ateş her zamankinden daha gür, daha alevli. İkinci ayrılışımızda daha rahattım. Yalnız sizi seviyordum. Son anda bir tercih yapabilirdim. Şimdi eski sevgilerim, buna isterseniz şefkat deyiniz, bütün zindeliğiyle yaşıyor. Ama sizi eskisinden daha çok seviyorum. Ancak sizinle tamamlanacak bir dünyada yaşamağa katlanabilirim. Teker teker yetmiyorsunuz bana. Hiçbiriniz beni tam olarak anlamıyorsunuz.
Yaşamamı istiyorsan anlamağa çalış beni. Ve bütünümle sev. Hasretle.
20 Şubat 1967
***
Çivi çiviyi süker ama ruh çopurlaşır. Boyuna hatırana eğilmek, boyuna seninle yaşamak ve senden uzakla olmak öldürüyor beni. Facia şurada: ya acıdan kurtulmak, ki bu kurtuluş ikimizin ölümü bir parça, yahut acıya katlanmak. Ne zamana kadar?
Sanki hiç buluşmamış gibiyiz. Hasret, maddi bir acı gibi içime işliyor. Islak, öldürücü, yakıcı, üşütücü bir yalnızlık. Ayrılalı kaç saat oldu? Asırlardan beri ayrı gibiyim. Aman yarabbi. Her geçen saat, yaşamak sevincinden bir parçasını alıp götürüyor. Hayalımın eridiğini, azaldığını, hisseder gibiyim. Seni unutmak. Niçin? Vahadan sonra çöl. Gül bahçesinden sonra bozkır. Sana susuzum. Eskisinden çok fazla susuzum. Sesine, saçlanna, eline. Belki fizik değil bu susuzluk, belki fizik. Senin dünyan var, mevsimlerin var, her şey sizin. İlk Ankara ayrılışı yine böyleydim, huzur daha önceye, senin olmadığın bir tarih-öncesine dönüş. İstemiyorum böyle huzuru. Acaba yine hata mı ettik? Bu ıstıraba son mu vermeliydik birlikte. Şuur ırmağı bulanık akıyor. Durulur elbet.
Biz rüzgârların meçhul bir ülkeye, saadete sürüklediği birer gemiydik. Hakketmemişdik bu saadeti. Bir mucizeyi yaşıyorduk. Ve yaşıyoruz. Aşk, dehadan çok daha nadir. Bunun için binbir ihtimal bir araya gelecek. Arzda hayatın başlaması gibi bir şey. İnsanın maymundan üremesi gibi bir şey. Ben görmeyeceğim, sen yaşamamış olacaksın. Ve bütün muhitimiz bakar kör olacak. Ne seni farkedecekler, ne beni. Ben kimseye benzemeyenim. Sen kimseye benzemeyensin. Kaderin çok iltimaslı kullarına bahşettiği bu ilahi ziyafete, bu ruh ve ten cümbüşüne layık olmağa çalışalım. İstikbal öyle sisli, o kadar dikenli ki. Seninkiler daha görünmedi. Ne düşünüyorlar? B.’nin mektubu hayli canımı sıktı. Gelince fikirlerimi yazarım. Coşkunluğumu hoş gör. Istıraptan sarhoşum. Istıraptan yani hasretten. Yanm saat seninle başbaşa kalmak ve sonra ölmek. Şu anda istediğim bu. Perestişle.
***
Bir uçurum gibi büyüyen sükut, hayattan, ışıktan, ümitten kopuş.. Nihayet gönlüme bahan getiren sesiniz. Kırık bir tekne, karanlık bir deniz. Ufukta siz olmasanız hayat denen bu yolculuk, bu rezil, bu pespaye, bu komik sürükleniş dayanılmaz bir çile olurdu. Yeniden kendimi buldum mektubunuzda, ömrümün en kederli anları sizi kaybettiğimi sandığım anlardı: şubat’ın ilk günleri, Ankara. Gökkubbenin bütün yıldızları başımda parçalandı ve güneş kahkahalar atarak uzaklaştı ufkumdan ve gece, ıslak, yağlı, isli bir gece bütün benliğimi bir ahtapot gibi kucakladı. Kimsiniz? Otuz yıldır gördüğüm rüya. Artık benim için yol üçe ayrılmıyor. Şehzadelerin karşısına çıkan yol iki: ölüm veya...
Mektubunuz rüyada duyulan dost sesler gibi: fırtınalar diniyor, yaralar kapanıyor ve insan yaşadığını anlıyor. Sizi kaybettiğim zaman yani sizde rüyamı, sizde ideali bulamadığım zaman dünyam kör bir kuyuya benziyor, yılanların ıslık çaldığı, lağım kokan kör bir kuyu. Güzel yazıyorsunuz.. Çünkü kaleminize ilham veren Eros’un ta kendisi. Bütün ruhunuz konuşuyor, hayatın dile gelişi gibi bir şey. Siz yaprak yaprak açılan bir kitapsınız, benim keşfettiğim bir kıta: Cemilanya. Sizi küçük görmektense gözlerimi bin kere feda etmeğe ra-ziyım. Benim ezelî melikem. Elest bezminden nişanlım.
Uzun veya kısa, yaşamak için size muhtacım. Siz de bensiz yaşayamazsınız. Dudaklarımızı ancak ölüm ayırabilir birbirinden, dudaklarımızı ve kalplerimizi. Mektuplarınız gecikince kendimi metruk bir kayık gibi dalgalara bırakmıştım, hastayım, yani öksürüyorum ve ateşim var. Elin alnımda dolaşsa nasıl da iyileşirdim! Sevilen hastalanmaz, seven hastalanmaz, ama sevilen ihmal edilmez. Mektubun bir büyü gibi bulutları dağıttı. Yarı yarıya iyileşdim, bir yenisi tekrar beni Zaloğlu Rüstem’e çevirir. Sensiz sıhhat neye yarar? Neden dinç olacakmışım? Dünyanın bütün nimetleri seninle güzel. Schopenhauer’i bekliyorum. İstediğim, sana kendimi bütünümle verebilmek, bütünümle faydalı olmak sana. Sen her zerrenle perestişe layıksın ve istiyorum ki şahane bir tomurcuk’a benzeyen kabiliyetlerin aşkımın sıcak ikliminde bütün şiiri, bütün lüsunu, bütün ıtırıyla açılabilsin. Benim has bahçem, sam yelleri esen çöllerden geçtim, dudaklarım susuzlukdan çatlamışdı, boğuluyordum, ya cinnet ya ölüm veya sen vardın. Sen çıkdın karşıma, sen ki benim için yaratılmıştın, sen ki sevmemiştin, sevilmemiştin, sen ki uykuda dolaşan bir hayaldin, tanımıyordun kendini ve hâlâ zaman zaman düşman bir dünyanın kırık aynasına kayıyor gözlerin, sen orada değilsin, gönlüme, gözlerime, mektuplarıma bak. Belki sevdiğin için büyüksün, sevdiğin için ve sevdiğin kadar, yani sonsuz. Şubatın ilk günleri zalim bir buhran içindeydim, sonra sisler dağıldı, tekrar buldum seni, seni yani idealar alemindeki kadını ve ayrıldık. Cennetten kovulan Adem gibiyim, kulaklarımda sesinin ilahi bestesi ve boşlukda yuvarlanıyorum. Mektupların tutunduğum birer dal, seni bir daha görmek ve ölmek istiyorum. Güzel olan bu. Seni kaybetmek, hayalimde boğulmak değil. Bu sermesti sadakatimin mükafatı. Yalnız sende eriyişimin, yalnız seni düşünmemin mükafatı.
B.’nin mektubu gelmedi henüz. Sana grameri yolluyorum. Perestişlerle..
26 Şubat 1967
***
“Hint Edebiyatı” denize atılan bir şişeydi: S.O.S, S.O.S. Çağdaşlarıma bir kıta fethetmişdim, yıldızları, okyanusları, dağları ile bir kıta. Denize atılan şişe kayalarda parçalandı. Sonra sizi halkettim: hasretlerimden, acılarımdan, rüyalarımdan. Siz gönlümün “tuzla”sında muhteşem bir inci hevengi haline gelen kuru bir daldınız. Hayır canım benim, siz gökden ateşi çaldığı için bütün Promete’ler gibi tanrıların gazabına uğrayan bir fikir maceracısının yuvarlanırken tutunduğu son daldınız. Çiçek dolu, meyve dolu bir dal. Yorgun başımı yapraklarınıza gömdüm ve kuşların sesi içimdeki fırtınanın cehennemi uğultusunu dindirdi. Bir dal değil, bir ormandınız.
Hastayım. Bir akşam alnınız tutuşurken beni aramıştınız, o gece, kilometrelerin ötesinden adımı çağıran sesinizi duymuş, sabahlara kadar ağlamıştım. Şimdi, yalnız sizi düşünebiliyorum. Hayat birden bütün cazibelerini kaybetti. Neden avuçlarınız yüzümde dolaşmıyor, neden saçlarınızın temasını duymuyorum? Karanlıklarda kalan bir çocuk gibiyim ve yoksunuz. On iki günde tek mektup, tebrik ederim, çok vefakârsınız. Gözyaşları, ateş bir sıvı halindeki küreleri taşlaştıran yağmurlar gibi. Her yara kabuk bağlar. Bütün ameliyatlara alışkınım. Zaten...
Şubat deniz kızları gibi başladı, deniz kızları gibi bitiyor. Çalışamıyorum, nefes alamıyorum. Telleri kopmuş bir keman gibi. Niçin, neye yarar? Çılgınca susuzum mektuplarına. Yaşarsam onlarla yaşayacağım? Yangın büyüdükçe büyüyor. Sonra bir sürü can sıkıntısı. B.’nin mektubu gelmedi, kendisi de görünmedi. Kendisi ve hempaları. Bu cenin-i sakıtın hiçbir düşüncesi beni ilgilendirmez. Dünyada yalnız sen varsın, fedakârlıklarım, yani mülevvesata tahammül edişim, sadece sana faydalı olur ümidiyleydi. Hiç kimseye hiçbir şey borçlu değilim. Sen de öylesin. Yalnız gerekli bazı apandisit ameliyatlarına yanaşmıyorsun. İnşallah ilerde bizi rahatsız etmez bu pislikler. Ne istiyorlar? İltifat başlarını döndürdü galiba. B.’de iki kitabım var, biri tek nüsha, suratını görmemek için ikisinden de vazgeçerim. Seni rahatsız ederse canına okurum. Geçelim...
***
Kuşku beslermiş aşkı, laf, yalnız biliyorum ki uzun bir ayrılık küllendirir. Ve sükut ayrılığı koyulaştırır, katılaştırır, katilleştirir. Ateşim var ve öksürüyorum, seni çok sakin buldum mektubunda. Avunmağa başlamışsın, buna tahammülüm yok. Ben tam bir monogam’ım, daha doğrusu sen beni öyle yaptın. Öylesine doluyum ki seninle, başka bir hayale, başka bir teselliye, başka bir eğlenceye, başka bir ıstıraba tahammülüm yok.
***
Hicran: hem olmak, hem olmamak. Olmak, yani mazide ve gelecekte yaşamak, hatırlamak ve ummak. Olmamak, yani iki zaman arasına gerilen incecik telde sonsuz bir ürpertiyle uçurumu seyretmek, uçurumu yani ademi. Mektuplarının bir cümlesi şuuruma bıçak gibi saplandı: bu ayrılık ötekilerine benzemiyor diyorsun. Neden? Zaman sevgimizi her gün daha çok arttırıyor. Yangın gibi gittikçe büyüyen bir his bu. Bütün hayatımızın manası. Seven, endişe eder. Ama bu kötü düşünceleri kafandan at ve kelimeleştirme. Romanımızı itinayla, aşkla, sabırla işleyelim.
Ancak çok büyük bir felaket, bayramda görüşmemize engel olabilir. Sonra., sonrası yeni bir hicran diyeceksin. Evet. Vuslata götüren yeni bir hicran.
Tercüman henüz gelmedi. Anatole France imrendiğim insanlardan biri. Dehasına değil, hayatına imrendiğim. 45 yaşlarında tanıdığı sevgilisini huzur içinde sevebildi. Hep beraberdiler. Bütün olarak beraberdiler. Sana ihtiyacım var. Suya, havaya, ışığa bu kadar hasret çekmedim. Kafam bozuk. Seni deli gibi seviyorum. Öleceksek beraber ölelim. Hep bir kâbusu yaşıyor gibiyim. Koşamıyorum sana. Gel diye de haykıramıyorum. Koşamıyorum, vazifelerimle, şefkatimle, vicdanımla, mazimle bu coğrafyaya bağlıyım. Gel diye haykıramıyorum. Nasıl olsa gelmeyecek misin? Mart bitiyor. Yani martı bir arada bitireceğiz. Üç ay daha, üç zalim, üç korkunç ay daha var. Ama sonra daima beraber olmayacak mıyız? Her bunaldığım zaman sana koşabileceğim. Her bunaldığın zaman dizlerinin dibinde olacağım.
Kuvvetli olmalısın canım benim. Benim için de kuvvetli olmalısın. Saadetimizi adım adım fethetmek zorundayız. Ne kadar garip. Seni sakin görmek kudurtuyor beni, sükununu ihanet sayıyorum. Seni üzüntü içinde görmek çıldırtıyor. Sev beni, ölünceye kadar seninim, delirinceye kadar seninim, öldükten sonra da seninim. Bütün ruhum, bütün heyecanım, bütün varlığımla kucaklayarak.
1967/Difer 
8 Nisan 1967
(Cemil Meric’in Lamia Hanım’a yazdığı ve Jurnal 2 dosyasında saklamış olduğu 56 mektubun sonuncusu. Mektuplar Lamia Hanım’ın 1967 ilkbaharında İstanbul’a tayin edilmesi ve dolayısıyla taşınması ile son bulur.)
Jurnal 2
<end>

<start>
İrfan coğrafyası da iki bölgeye ayrılmış. Birincinin kültürü kıyasa, ikincinin saza dayanır. Avrupa'da kültürün aracı akıl, Asya'da coşku. Aklınn dili söz, coşkunun mûsiki. Avrupa'da söz, mûsikiden kopmuş; Asya'dan mûsikinin kendisi. Yunan'da mezamir yok, Asya'da trajedi. Avrupa'da söz, bir izah cehdi, bir deliller resmigeçidi, istidlaller arasında bir çatışma, kaynaştırmaz ayırır. Asya'da kelâm, sonsuz makamları olan bir beste. Avrupa, zekânın vatanı; Asya gönlün. Zekânın dili nesir, gönlün şiir.
Biz de Asyalıyız. Türkün serâzat ruhu aruzda kanatlandı. Cedlerimiz, ihtiyar şarkın köhne mazmunlarına bekâret kazandırdılar. Şiir, mûsikinin bir devamı idi. Mûsiki mutlakın ve ezelinin sesi: Ezan, tecvit, mevlid ve aruz.
Şiirle mûsiki bir elmanın iki yarısı. Mûsiki daha müphem, daha dalgalı. Şiir daha aydınlık, daha düşünce. Mûsiki saf, şiir karışık; mânânın ahenkle izdivacı. Şiir de mukaddesin emrindedir, mûsiki gibi. Ve ondan uzaklaştıkça ciddiyetini kaybeder. Bir oyun olur. Oyunların en güzeli, en muhteşemi. Ama oyun.
Dil, nazım sayesinde kıvamını bulur. Ama nazım, düşüncenin emeklemesidir. Şuur nazımda kanat çırpar, vecdin, rüyanın sisli dünyasında serazat ve serseri bir cevelân. Düşünce, nesirde rahatlar.
Nazmın esrarlı kayıtlarından sıyrılmadıkça kendisi olamaz. Nazım, düşüncenin fecir pırıltısı. Coşku, sokağın diliyle anlatılamaz. Nazım telkindir, çağındır, büyüdür. Toplumlar da, kişiler gibi, çocukluklarında şairdirler. Nesir, ihtiyar medeniyetlerin meyvesi. Müşahedenin, kıyas ve istidlâlin, bir kelimeyle, ilmin ve tekniğin dili. Çıplak, kuru, berrak. Zekânın son fethi. İnsanlık, uzun arayışlardan sonra nesri keşfetti. Kelimeler, cüruflarından sıyrılıp bir elmas pırıltısı kazandılar. Ve nesir, şuurun ifadesi oldu. Sadık ve kesin bir ifade.
Sınıflı Toplumların Kanunu
Batıda bir silâhtır kelime, bizde bir ses, yani bir nota. Batıda insann ezelî bir kavga içindedir. Ferdin fertle, ferdin toplumla ve tabiatla kavgası. Kelimeler ideolojilerin emrinde birer dinamit. Rahip, toprak kölelerini kelimelerle zincirler. Toprak köleleri şatoyu kelimelerle devirir. Şatoyu ve kiliseyi. Sınıflı toplumların kaderi ölmemek için öldürmektir. Topla, tüfekle veya kelimeyle. Goethe: Ya örs olacaksın, ya çekiç demiyor mu? Tefekkür, bir zevk olmaktan çok bir mecburiyet-i elîme. Batılı, tarihini kuşatan bu çetin kavgada yok olmamak için düşünmek zorundadır. Osmanlı bahtiyar bir toplum. Tezatları kılıçla çözmeye alışmış. Hakikati bulanların, aramağa ne ihtiyaçları var? Tefekkür tereddüttür, şüphedir; inkârla iman arasında bocalayıştır. Avrupa'da şiir düşüncenin emrindedir, bizde düşünce şiirin emrinde, şiirin yâni mûsikinin. Nesir, Tanzimatın çocuğu. Hantal, cılız, hastalıklı. Mûsikiye dayanan bir medeniyet, kelimeye dayanan bir medeniyetle karşı karşıyadır. Uçurumun önünde  uyanan şuur, yolunu bulmak için nesrin çiğ, sevimsiz, yalın kelimelerine muhtaç. Dil, zevkin ve güzelin emrinde değildir artık. Sertleşmek, katılaşmak; bazen bir zırh, bazen bir kale, bazen bir kılıç olmak zorundadır. Uzun bir zaman gerektiriyordu bu istihale. Kurbanlar gerektiriyordu. Çağdaş nesrin kurucularına bakın. İfade, lâfız sanatlarının yükü altında ezilmiştir. Düşünce, kadidleşmiş mazmunların, hâyide kalıpların mahpesinde çırpınıp durur. Kelimelerde ne kat'iyet vardır, ne vuzuh. Tanzimat üslubu bir arayıştır: Kâh cesur, kâh çekingen, kâh başarılı, kâh talihsiz bir arayış. Düşünce bir türlü kendisi olamaz.
Kafiyenin tahtına seci' kurulmuştur. Terkiplerin çelik korsesi içinde bocalar düşünce. Edebiyat yine oyundur. Daha tatsız, daha yavan bir oyun. Yazarın başlıca kaygusu bin kere söylenmiş hakikat veya yalanları yeniden kalıba dökmek. Yazar, bir düşünce fatihinden çok, bir kuyumcudur yine. Tanzimat, Avrupa'dan mefhum, kelime, bir parça da teknik aktarır. Mefhumlar karanlık, kelimeler kaypak, teknik yetersiz. Doğunun, kokusunu kaybetmiş yapma çiçeklerine zaman zaman damlatılan egzotik bir parfüm: Avrupa. Karşımızda yabancı bir dünya vardı; medeniyetiyle, ruhuyla yabancı ve düşman. Bu yamyamlar ülkesinde beşerîyi arıyorduk. Beşerînin altında millî ve dinî yatıyordu. Beşerî, hasis çıkarları, sinsi emelleri gizleyen bir paravanaydı sadece.
Tanzimat nesri, şaşı bir nesir. Bir gözü doğuda. bir gözü batıda. Âbâni sarık, samur hırka ve pantolon.
Kırılan Rebab
Hülasa edelim: XIX. asır, bir felaketler çağı. Devlet-i aliye, düşman bir dünya ortasında yapayalnız. Öyle bir hengâmede, şâir rebabını kırmak ve kavgaya karışmak zorundadır. Tanzimat Türkiye'si, ferdî tahassüslerin loş pırıltılarına değil, mantığın çiğ ve keskin ışığına susuz. Divan şiiri, bahtiyar çağların sesiydi, müşküllerini kılıçla çözen nesillerin sesi. Devlet-i aliyenin bu şahane oyuna harcayacak zamanı yoktu artık. Bir entellektüel hastalığı olan nazımperdazlığa vedâ edecektik ister istemez. Zaten ilham kaynakları kurumuş, mazmunlar hâyideleşmiş, şiir kendi kendini tekrarlamağa başlamıştı. Bu ölüm kalım savaşında birer çığlık olmalıydı terennümler. Bütün zekâlar aynı hedefe yönelmeliydi: aydınlanmak ve aydınlatmak. Oysa çağın şairden istediği: çağ-dışı hezeyanlar. Namık Kemal'i dinleyelim:
«Şair nedir? Tabiatın en sevdalı zamanlarındaki hazin hazin tebessümlerden yaratılmış bir mahlûk... Tabiata her mahlûktan ziyade esir iken tabiatın fevkine çıkmak ister. Kendi vücudunu lâyıkıyle idareye muktedir değil iken kürre-i zemini zaif kollarıyla sürükleye sürükleye başka bir nokta-i feyze, başka bir merkez-i kemale götürmeye çalışır.» Başaramayınca feryada başlar: bazen «kafes arkasındaki bülbüller» in enîni kadar hazin, bazen arştan toprağa süzülen şahinlerin «sedası kadar acı». Şimdi de, Divan edebiyatının son büyük temsilcilerinden birine soralım şâiri. İşte Yenişehirli Avni Beyin cevabı:  «Şairlerin tab-ı selimi cihanı yaratanın ilhamlarını aksettirir», üstâda göre:
Bin safsata bir mısra-ı bercesteye değmez 
İndimde esâtir-i Felâtun hezeyandır. 
Şâir o hümadır ki iki âleme pinhân 
Bir cevv-i mukaddesde hafiyyu'ttayyârândır. 
Amma ki bu târif olunan şâir-i mâhir 
Nâdir bulunur cevher-i nâyâb-ı zamândır.
Midhat Efendi, bu marazî şiir anlayışına isyan eden sayılı aydınlardan biri. Naci'ye Tercüman-ı Hakikat'ın kısm-ı edebîsini tevdi eden Efendi, şâirin inkâr edilmez kabiliyetlerini herkesten çok takdir ediyordu. Ama, ilham perilerinin bu sevimli gözdesi başka bir dünyadan geliyordu, başka bir dünyadan yani başka bir manevî iklimden. Bir an'anenin devamcısıydı. Naci, Tercüman-ı Hakikat'ın kısm-ı edebîsini rindâne gazellerle dolduruyordu:
«Ol kadar çaktım ki, tersazadegânın aşkına Berka döndüm, neşr-i emvar eyledim meyhanede.» diye nârâlar atıyor;
«Meyperestim. mukim-i meygedeyim Lâmekânilerin budur vatanı.»
diye ağlıyordu. Şiir, bir oyundu Naci için. Şairin tek mesuliyeti, teraşîde bir gazel söylemekti. Elden ele dolaşan bu gazeller, bütün bir nesli büyülüyor ve edebiyat meyhane kokuyordu. Türk okuyucusunda bir zevk ve irfan inkılâbı yaratmak isteyen hâce-i evvel damadının hafifliklerine elbette ki sinirlenecekti. Nasıl sinirlenmesin ki bu meş'um temayül, edebiyatı salgın bir hastalık gibi kemiriyordu. «Udebâmız meyperestliği», şiirin vazgeçilmez icabı sayıyordu.
Mithat Efendi, yazarın mesuliyetini müdrik bir düşünce adamıdır. Ama belki de nazmın tehzibinden geçmediği için üslubu derbeder, lâubâlî, perişan. Şiirbazlığa savaş açan bir başka yazar da Beşir Fuat, onun da nesri kuru ve topal. Suavi'ye gelince bir parça Midhat, bir parça Fuat, bir parça medrese nesri. Sezâî'ye, Cenâb'a, hattâ Nazif'e rağmen dilimiz aydınlık ve berrak bir ifadeye kavuşamamıştır.
Servet-i Fünun'a kadar nesir, ikinci kemandır. Fikret'in olgun, ustaca yontulmuş mısralarına kıyasla Halid Ziya'nın nesri ne kadar zavallı. Nesir, ancak İkinci Meşrütiyet'ten sonra nazmın esaretinden kurtulmağa başlar. Ama edebiyat denince ilk akla gelen Hamit veya Fikret'dir. Sonra Haşim ve Yahya Kemal. Dili şairler yoğurmuş, şairler ehlileştirmiş. Aruz Fikret'le Akif'in elinde düşüncenin bütün kıvrımlarını, bütün medd-ü cezirlerini ifade edebilecek kadar uysallaşmıştır. Ne var ki, Batı düşüncesi hiçbir zaman fethedememiştir şiiri.
Tekâmül seyrini takibeder, kelimeler sâbit ve aydınlık birer mefhum haline gelir, başka bir deyişle lâfızlar dolarken alfabe devrimi, arkasından dil devrimi, düşüncenin yeni fetihlere kanatlanmasını önler. Hafızasını kaybeden nesiller yeni bir dil öğrenmek zorundadırlar. Anlamak, fikrî bir ihtiyaç olmaktan çıkar, söylememek için konuşulur. Kitaplar, sesli bir sükûtun abidesidirler.
Doğudan kopmuştuk. Batıyı tanımıyorduk. Medeniyet bir hamlede fethedilemez. Tercümeler, yabancı bir dünyanın döküntülerini aktarmıştı yurdumuza.
Nazım Hikmet, şiirin kapısını düşünceye açan adamdır. Heyecanı ile dili ile yerli, kullandığı malzeme ile beşerî. Sosyalizm bir rüyadır, coğrafî sınırlara hapsedilemez. Aydınlık düşünceye yabancı bir toplumda, Batının bu son teklifi ancak müphem, seyyal bir ifadeyle yayılabilirdi. Şairin tecessüsü, cenneti dünyada gerçekleştireceğini söyleyen bu çağdaş dine büyük bir özleyişle eğildi. Sosyalizm, Tanzimat' dan beri pervanesi olduğumuz batının, insanlığa sunduğu en lezzetli, en gözalıcı meyve. Üstelik yasaktı da. Hem teceddüd ihtiyacını karşılıyordu, hem ilmî olmak iddiasındaydı. Şair, kahraman demektir. Prometeliğe ezelden talip olmasa meçhule kanatlanamaz.
Sosyalizm, Batıda görülen, Doğuda gerçekleşen veya gerçekleştiği vehmedilen bir rüya. Ondokuzuncu asır ilimciliği ile Rus mistiğinin izdivacı. Belki ateizm, ama mistik bir ateizm. Nâzım, bu mistik ateizmi bütün sıcaklığı ile yaşadı. cihanşümul bir dindi sosyalizm. Şair, çoktandır kaybettiği mâverâ inancıyla, çoktandır büyülendiğimiz Batı ilimciliğini buluyordu sosyalizmde. Liberal Avrupa'nın kavgasını yaptığı dâvâlar egoist ve gayri insanî idi. Katı, rezil, riyakâr ve yabancı. Sömürgeci Avrupa, düşüncemizi zenginleştirmemiş, şiirimizi kanatlandırmamıştı.
Nâzım, ilk defa olarak, kökleri tarihin karanlıklarına ve insan ruhunun derinliklerine dayanan bir dünya görüşünü bütün ruhuyla benimsiyor, onu, ülkesinin mustarip insanlarına tanıtmağa çalışıyordu.
Dilimiz, düşünceyi düşünce olarak keskin çizgileri ve hendesî düzeniyle belirtemezdi. Şiirin kalıpları, geniş bir tefekkürün kanat açmasına elverişli değildi. Nâzım, tanıtıcısı olduğu yeniyi, yeni bir sesle haykıracak, nesirle nazmı karıştırarak, Kitab-ı Mukaddes'in dalgalı ve seci'li üslubunu hatırlatan bir dil yaratacaktı. Başka bir deyişle hem şiirde, hem düşüncede müceddit. Fikret'in osmanlıcası, osmanlıcanın kemali, Yahya Kemal, kuğunun son şarkısı. Nâzım' ın türkçesi, dilin varabileceği bütün sınırları zorlayan ve daha sonraki nesillere yol gösteren bir türkçe. Ne var ki, şairi geniş hazırlıklı, soğukkanlı bir düşünce adamı sanmak da yanlış. Sıhhatli bir çocuktu Nâzım. Aşırılıkları, ihtiyatsızlıkları ile çocuk. Ve yalnızdı. Bence Türk şiiri Nâzım'la biter, Avrupaî düşünce Nâzım'la başlar. Paytak, acemi, elyordamıyla ilerleyen bir düşünce. Biraz Heine, biraz Nietzsche, biraz Mayakovski; biraz divan, biraz halk, biraz Fikret, biraz Akif. Ama yine de KENDİSİ.
Mağaradakiler
<end>

<start>
Bir mağara düşün dostum. Girişi boydan boya gün ışığına açık bir yeraltı mağarası. İnsanlar düşün bu mağarada. Çocukluktan beri zincire vurulmuş hepsi; ne yerlerinden kıpırdamaları, ne başlarını çevirmeleri kabil. Yalnız karşılarının görüyorlar, ışık arkalarından geliyor. Uzaktan, tepede yakılan bir ateşten. Ateşle aralarında bir yol var, yol boyunca alçak bir duvar. Göz bağıcıları seyircilerden ayıran setleri bilirsin, üzerlerinde kuklalarını sergilerler, öyle bir duvar işte... Ve insanlar düşün, ellerinde eşyalar: Tahtadan, taştan insan veya hayvan heykelcikleri, boy boy, biçim biçim. İnsanlar duvar boyunca yürümektedirler, kimi konuşarak, kimi susarak. Garib bir tablo diyeceksin, hele esirler daha da garib, doğru. Ömür boyu başlarını çeviremeyecek; kendilerini de, arkadaşlarını da, arkalarından geçen nesneleri de duvara vuran gölgelerinden izleyecekler. Şimdi de mağaranın yankılandığını düşün. Dışarıdan biri konuştu mu, esirler gölgelerin konuştuğunu sanır, öyle değil mi? Kısaca, onlar için tek gerçek var: Gölgeler.
Tutalım ki zincirlerini çözdük esirlerin, onları vehimlerinden kurtardık. Ne olurdu dersin, anlatayım. Ayağa kalkmağa, başını çevirmeğe, yürümeğe ve ışığa bakmağa zorlanan esir, bunları yaparken acı duyardı. Gözleri kamaşır, gölgelerini görmeğe alıştığı cisimleri tanıyamazdı. Biri, ona: «Ömür boyu gördüklerin hayâldi. Şimdi gerçekle karşı karşıyasın» diyecek olsa, sonra da eşyaları bir bir gösterse, «bunlar nedir» diye sorsa, şaşırıp kalır; mağarada gördüklerini, şimdi gösterilenlerden çok daha gerçek sanırdı.
Bir de düşün ki tutsağı mağaradan çıkarıp dik bir patikadan güneşin aydınlattığı bölgelere sürükledik. Bağırdı, yanıp yakıldı, öfkelendi... Kulak asmadık. Gün ışığına yaklaştıkça gözleri daha çok kamaştı. Hiç birini seçemez oldu gerçek nesnelerin. Sonra, yavaş yavaş alıştı aydınlığa. Önce gölgeleri fark etti, arkasından insanların ve cisimlerin suya vuran akislerini. Akşam olunca göğe çevirdi bakışlarını, ayı gördü, yıldızları gördü. Zamanla güneşin sulardaki aksine bakabildi. Nihâyet gökteki güneşe çevirdi gözlerini. Ve düşünmeğe başladı. Ona öyle geldi ki mevsimleri de, yılları da güneş yaratıyor, görünen dünyanın yöneticisi o. Esirlerin mağarada gördükleri ne varsa onun eseri. Ve eski günlerini hatırladı. Ne kadar yanlış anlamışlardı bilgeliği. Mutluydu şimdi, mağarada kalan arkadaşlarına acıyordu. Eski hayâtına, eski vehimlerine dönmemek için her çileye katlanabilirdi.
Adamın mağaraya döndüğünü tasavvur et. Karanlığa kolay kolay alışabilir mi? Dostlarına hakikati söylese dinlerler mi onu? Ağzını açar açmaz alay ederler: «Sert dışarıda gözlerini kaybetmişsin, arkadaş. Saçmalıyorsun. Biz yerimizden çok memnunuz. Bizi dışarı çıkmağa zorlayacakların vay hâline.»
İşte böyle aziz dostum. Sana anlattığım hikâye kendi hâlimizin tasviridir. Yer altındaki mağara: Görünürler dünyası. Yücelere çıkan tutsak, meseller (idea'lar)  âlemine yükselen ruh.
Eflâtun, Devlet
<end>

<start>
Seni sen olduğun için seviyorum, acı çektiğin için seviyorum, küçük olduğun için seviyorum… Sana yetmemekten korkuyorum, sana çok gelmekten korkuyorum… Yaşamadığın bütün yılları beraber yaşamak istiyorum. Önce baban olmak istiyorum, beşiğine ümitle eğilmek ve dudaklarının bir tomurcuk gibi açılmasını seyretmek… Kucağıma almak istiyorum seni, sonra ilk sözlerini ruhuma sindirmek istiyorum, sonra kelimeleri öğretmek, okumayı öğretmek… Çocuk olamadım hayatımda ihtiyar doğdum, onun için oyun kardeşliği edemezdim sana ama hikayeler anlatırdım, ekmeğimi bölüşürdüm.
<end>

<start>
“Rıza Tevfik’e bir şiir vermiştim, beğenmemiş. Masasının üstüne koymuş. Pencereden gelen cereyanla şiir uçmuş. Ali İlmi Fani Bey’e; “Çocuğun şiirini de uçurduk, ne diyeceğiz? ” demiş.”
Çocuktum. Benim için edebiyat şiir demekti. Nâbî'ye, Fuzûlî'ye aşıktım. Müpheme, kavranılmayana karşı duyulan garip bir sevgi. Daha dogrusu hayranlık.
"Şiirin devri geçmiştir" dedim. Ama ben de şiir söyledim, 1500 kadar. Defterler hâlinde dostlarımda var. Bunlardan biri, razı olmadığım halde yayınlandı.
...Bana mektuplarımı gôsterdi, 18 yaşımın bütün altını vardı o sayfalarda, bütün dehası vardı, bütün çiçeği vardı. Kendi kendimi kıskandım. Bana şiirlerimi gösterdi, birer suretleri için 1000 lira teklif ettim, güldü ve sakladı.
Dosyam, dosyalarım kabardıkça kabarmış. Ben mi yazmışım, birinden mi çevirmişim bilmiyorum, şöyle bir kağıt: Şair yarattıktan sonra şairdir, Hegel'e göre. Şairin yazmayanı olmaz...
Yıllarca şiir yazmaktan utandım. Okuyucuyu cinsî buhranları ile oyalamaya kimsenin hakkı yoktu. Aşka zamanı yoktu harcayacak, aydının. Âdeta bir 'günah' sayıyorduk şiiri. Bir 'vice' [kötülük] sayıyorduk.
Şiir, milletlerin çocukluk dilidir. Olgunlaşan medeniyetlerin ifadesi ise nesirdir. En güç ve en kâmil ifade vasıtası nesir. Şiir, imkânlarını el yordamıyla arayan düşüncedir.
Ne romancıyım, ne şair, ne tarihçi. Sadece dürüstüm, çok okudum, çok düşündüm. Beşeri ihtiraslardan uzağım. Bütün bu vasıflar bir düşünce adamının hamurunu yapar. Romancı, alışılmış ve bütün zevklere seslenen bir silahla mücehhezdir. Yüzyıldan beri herkes hikaye okur. Şair, ezelden beri 'aşinası olduğumuz bir dost. Düşünce adamı, mâzinin tanımadığı bir mahluk.
Cemil Meriç: şiirden kaçmaya çalışan, fakat bir türlü kurtulamayan bir düşünce adamı.
Şiir ne ispatlamadır, ne bir muhakeme. Telkindir, davettir, büyüdür. Vezinle kafiye şairin emrindeki sayısız ahenk vasıtalarından biridir sadece. Toplumlar da kişiler gibi çocukluklarında şairdirler. Nesir olgun medeniyetlerin meyvesi. Müşahedelerin, kıyas ve istidlâllerin, ilmin ve tekniğin dili. Çıplak, kuru ve berrak bir dil. Zekanın son fethi. Şiir müphemin ülkesi, müphemin ve hürriyetin. Nesir demek, aydınlık ve inzibat demek. İnsanlık uzun arayışlarından sonra dillerini ehlileştirebildi. Kelimeler curuflarından sıyrılıp bir elmas pırıltısı kazanabildiler. Ve nesir, şuurun ifadesi olabildi; sadık ve kesin bir ifade.
Hypersenbilite (aşırı-duygusallık)  yaşla geçiyor. Şiirden kaçtım ben. Yoğun mesaide buldum kendimi unutmayı. Hassasiyet beslendikçe artar. (...)  Bir yerde kendinden uzaklaşmak lâzım. Kendine döndükçe 'ben' azar. Bütün kavgalar insanın bir ihtiyacına cevap veriyor: kendinden uzaklaşmak, kendisine olan ilgisini azaltmak. Kezzap gibi oyuyor içine çevrildikçe bakış. (...)  İnsan kendini yalnız hissedince felâkete düşer.
- Şiirin orta derecesi yoktur. Bir Yahya Kemal'den, bir Haşim+den sonra şairliğe özenmek için ya çok büyük bir kâbiliyet olmak, yahut da ikinciliğe, yani hiçliğe razı olmak lâzım.
Şiir tercüme edilemez. Bir şairi ancak şair tercüme eder. Ama hiç bir şair başkasını tercüme edecek kadar mütevazi değildir. Ne Hugo, ne başkası. Batı'da büyük şairler büyük şairleri tercüme etmemişlerdir. Esasen ben de şair olsam şiir tercüme etmezdim. Hugo'yu tercüme ettim, ama orada da Hugo'dan ziyade ben varım. Ayrıca nesir de yazdığım için şiir tercüme ettim.
- Acaba bıraktım mı? Söyleyemem ki bunu. Nesri şiir haline getirmeye çalıştım.
<end>

<start>
Sensiz giden trenler, ufuklarda kaybolan birer ümit
Nehir gibi akmıyor günler Heraklit Heraklit.
Zaman masal kuşlarına benziyor
Abûs, kocaman, sâkit.
Ve geceleri
Alnında dolaşır biteviye
Kirli, soğuk pençeleri.
Yıldızları söndürmüş fırtına,
Batan gemidesin; 
Senden ne kalacak yarına! 
Kıyılardan imdat isteyen sesin.
Günler nehir gibi akmıyor. Nehrin serinliği var, sularında yıkanabilirsiniz, gümüş pullu balıklar yaşar koynunda nehrin…
Hayata çiviliyiz kollarımızdan, zaaflarımızdan çiviliyiz. Ve günler, çehrelerinde kamçıdan sert bir istihza. Ve günler, bakışlarında hançer… birer birer geçiyor önümüzden. kimi suratımıza tükürüyor durup, kimi tokatlıyor bizi. Kim çözecek ellerimizi Tanrım? Kim çözecek? .. Günler kükreyerek geçen canavarlara benziyor, uluyarak geçen canavarlara… Gök karanlık, kulaklarımızda acı bir nârâ…
Nehre benzemez günler Heraklit! Yanan alnımızı serinletir kardeş suları nehrin. Nehir bir gözyaşıdır, bize ağlayan. Nehir bir busedir. Nehrin sularında gök var, altın yıldızlarıyla gök.
Neden azgın rüzgârların önüne kattığı kumlara benzetmedin günlerin geçişini, neden dökülen yapraklara benzetmedin, eriyen kara benzetmedin Koca Hafız! Günler belki de önünüzden şuh birer kadın gibi göz süzerek geçiyordu. Bir an serin bir rüzgâr gibi dostça dolaşıyordu yanan alnımızda parmakları. Günler birer arı, siz kovandınız. Belki zaman zaman yandınız alevden dudaklarıyla, ama aydınlandınız, aydınlattınız… Günler belki dilber zaman zaman, belki o canavarlar kafilesinden sonra bir meryem, bir Mesalina. Ama zincirli ellerin, koparsan da zincirlerini, günlerin saçını okşayamazsın, kadın sandığın canavarlaşır birden, meryem ifritleşir, Mesalina ısırır parmaklarını zavallı dostum! Çok çok, yırtılan entarilerinden birer parça kalır avuçlarında…
Korkuyorum günlerden, korkuyorum. Uçsuz bucaksız bir uçurum günler, anlamıyorum söylediklerini. Dörtnala giden azgın bir atın yelelerini sarılmışız bir elimizle, yarların arasından geçiyoruz… ve tarlalarda başaklar, şiirin başakları, mânânın başakları… Yoluyoruz yolabildiğimiz kadar. Yazık ki dikenle başak yan yana ve avuçlarımızda, bir avuç diken, bir avuç ısırgan! 
Günler birer kelebek belki. Ama ellerine konmuyorlar ki bilesin ve bir ânda tozlaşan o çiçekleri hatıraların defterine gözyaşlarınla iğneleyesin! Günler birer kuş belki de. Neden saçlarına konmuyorlar? kanatları birer el gibi dokunsa alnına ne olur? 
Günler senden birer parça götüren haramiler, kırk haramiler, kırk bin haramiler. Günler sam yeli, sen çöl, sen kumdan bir tepecik. Günler yaramaz birer çocuk, sen çerden çöpten kurdukları bir evcik… Günler geçiyorlar, geçtiler… Her biri bir parçanı kopardı, koparacak… Onlardan sana ne kadı? Hiç. Senden onlara şarkıların kalacak. ne şarkıları?
Günler bir akbaba, çelikten gagası bu akbabanın ciğerlerine kadar saplanmıyor ki avaz avaz bağırasın, ışık olsun çığlığın, fırtına olsun, baykuş olsun, kurt olsun… Çelikten gagası akbabanın alnında dolaşıyor biteviye. Muhteşem değil ızdırabın, parlak değil… Günler bir akbaba ama gagaları çelikten değil ve sen Kaf’lara değil, karanlıklara zincirlisin. Karanlık demek adem demek, adem yani mutlak, yani Tanrı, yani sükut. Adem şarkı söyler mi ahmak!
Günleri saçlarından yakalayacaksın, canavar, bir genç kız oluverecek. Gözlerinin içine bakacaksın günlerin. Birer ağaç gibi meyve verecek günler. Günler kısır değil, kısır olan sensin. Günler erkeğin karşısında diz çöker… İhtiyar Homer’in yaralı ayaklarını lepiska saçları ile okşayan onlar değil mi? Hâlâ donuk gözbebekleri ihtiyar Homer’in, onlar için kutsal birer ateş…
Seni denemek istiyor günler, dostum. Onlar birer masal sfenksi, büyülerini çözdün mü perileşirler, akbaba güvercinleşir, yardan yara atlayan kızgın küheylan, seni Himalaya’ya, Olemp’e kanatlandırır. Senin Himalaya’da işin ne? İstemiyorsun, günleri kelimeleştirmek istemiyorsun. Mezarlaşan saatlari hayata kavuşturmak, ölüleri diriltmek belki elinde, ne biliyorsun. Belki kader bütün oklarını bunun için saplıyor kalbine. İstiyor ki, oradan akan kan günlere dokunarak ebedileştirsin onları… Kan ve gözyaşı: simyagerlerin aradığı felsefe taşı.
<end>

<start>
Lal Ded okyanusda yüzen bir sandal. Okyanus, aşk. Üryan, yollara düşmüş Lal Ded. Sevgiliye:
"Gök de sensin, yerde sensin! 
Hem alansın, hem verensin! 
Hem çiçeksin, hem derensin! "
diyor.
Mektubunu okurken o Keşmir'li dilberi hatırladım. Kelimelerinde ezeli Nur'un en muhteşem lem'aları. Birden bir vahada buldum kendimi; bir çöl akşamı ve gök kubbede gülümseyen yıldızlar. Kelimelerin mektupdan gök'e uçtu, gök'e, yani gönlüme. Kelimelerin musiki oldu. Tevrat haklı: önce kelam vardı, kelam, yani sen.
Bütün kitaplar yavan, bütün şiirler soluk, bütün şarkılar ahenksiz. Zirvelerdesin, büyük mustariplerin, büyük ermişlerin, büyük ruhların kanat çırpdığı zirvelerde. Ve kendimden utanıyorum, ben toprağım, sen arş. Ben ten'im, sen gönül. Ben alev'im, sen ışık. "Ben sen'im" diyorsun. Saçlarımı okşamak istediğin zaman, kendi saçlarını okşa. Lal Ded'i hatırladım, gerçekde Lal Ded sensin, her asırda başka bir adla tecelli etmişsin.
Leyla bir tomurcuk, sen bir muhteşem gül. Leyla bir mısra, sen bir destansın. Leyla bir kıvılcım, sen bir şafaksın. Leyla bir tecessüs, Leyla bir masal, Leyla yaşamayan, Leyla bir yarım.
Hangi sevgili seninle boy ölçüşebilir? Lamiam benim. Sen doyulmayan,sen kanılmayan, sen rüya, sen gerçek.
Romeo'yu düşündüm ve güldüm. İmtihandan geçmeyen bir sevgi, bir saman alevi. Artık yirmi beş yıl önceye dönmek istemiyorum. Senin yanında zaman yok. Elest bezminden beri dudak dudağayız, seni kaburgamdan yarattım, hayır, gönlümden yarattım, kafamdan yarattım, belki de ben senin kaburganım. Cennette beraberdik ve ismin Havva’ydı. Yirmi beş yıl önce yine beraberdik. Ad’ın bilinmeyen'di, özlenen'di.
Yirmi beş yıl önce yine beraberdik, geceleri rüyalarımı süslüyordun, gözyaşlarımda sen vardın. Her kadında seni arıyordum.Yirmi beş yıl önce adın hasret'ti, sonra ümit oldu. Seni bulmadığım için, seni bulamadığım için gözlerim kapandı. Seni düşünerek intihar etmedim. Yirmi beş yıldan beri senin için yaşıyorum Lamiam.
Her kitabımda sen varsın. Hind'i ben yazmış olamam. Bende güzel olan ne varsa, senin ilhamın. Bende büyük olan ne varsa senin eserin. Sen günahlarınla bensin, ben faziletlerimle sen. Levislerini takdis ediyorum. Onlar olmasa insandan çok tanrıya benzerdin ve sana yaklaşamazdım. Teninle kadınsın, sesinle Tanrı. Istıraplarımı takdis ediyorum. Senin bende sevgiye layık bulacağın tek büyük taraf ıstıraplarım, ıstıraplarım yani sensizlik.
İki gündür çocuklarınla beraberim. V. çalışıyor, yarın gelecek. Hepsi iyi. Onlarla beraber olmak içime su serpiyor, dinleniyorum, öksüzlüğümü unutuyorum ve hayat geçiyor. Evet Lamiam, benimki nankörlük. Onbir gün, onbir gecede bütün hazları yaşadıktan sonra yanıp yakılmak; ama cennetten kovulan Adem'in şikayeti bu.
Arzularımı susturamıyorum. Şımarığım, yaramazım, alçağım. Sel yatağına çekilmedi henüz. Mektuplarınla yaşıyorum. Garip bir hayat bu, seninle yatıyor, seninle kalkıyorum, ama yine de mütehassırım, yine de Lamiam benim, bütünüm, kemalim, zindanımı aydınlatan ışık, gözbebeğim.
Sana yolladığı kitaplardan utanıyorum. Sen bütün kitaplardan daha derinsin, sana yazdığım mektuplardan utanıyorum, kendi kendini oku. Muhammed'e nasıl iman ettiklerini anlıyorum. Tek mucize kelam. Kelam, yani sen.
Sabahleyin uyandığım zaman ezanı dinliyorum, sonra şarkılar söylüyorum sana.
Öperek...
<end>

<start>
Ben Araf'tan ileri geçemedim. Geçemem de artık.
Ama sana cennetin haritasını veriyorum.
Unutma ki biraz da seni taşıdığım için dizlerimin dermanı kesildi.
Bu bir şikayet değil, bir ikaz. 
Nerelerden geçtik bilemezsin.
<end>

<start>
Güz mevsiminin ortasındayız
Dağların tepelerinde kar var
Kar bir yük gibi binmiş dağlara 
Benim hüzünle yüklendiğim gibi adeta
Dağ nice yükler kaldırır daha 
Oysa ben 
Diyar-ı gürbette 
Küçük bir han odasında
Mum ışığının altında 
Bilmem daha ne kadar yük kaldırabilirim
Bilmem daha ne kadar dayanabilirim gurbete
Hüzünlü gurbete
Karlar eridiğinde mi kavuşurum acaba
Geride bıraktığım ahbaba 
Kader güldürür benim de yüzümü elbet 
Biter elbet bu hüzünlü gurbet
<end>

<start>
Seni düşünüyorum gecenin sessizliğinde
Bir ateş yanıyor ruhumun derinliklerinde
Hayallerinle besleniyor bu ateş
Ben ölsemde hiç sönmeyecek bu ateş
Bir an kaybolsan hayalimden
Olur bu dünya bana cehennem
Ne zaman biter bu aşk bilmem
Sensiz olamam bir an bile ben
Hani hasret kalır ya toprak suya 
Hasretim sana toprak misali
Ne mecnunlar gördü bu dünya
Leyla olmazsa zindan misali
<end>

<start>
Dün gece yağmurun altında
Yine sen geldin aklıma
Işıl ışıl parlayan gözlerini aradım
Seni benden ayıran kaderimden utandım
Ne olurdu sen de olsaydın yanımda
Beraber ıslansaydık yağan yağmurda
Şarkılar söyleseydik geceye inat
Seni benden ayıran kadere inat
Ne çok isterdim saçlarına dokunmayı
Yokluğun yerine saçlarında kaybolmayı
O masum yüzünü bir kez daha görsem 
Sana olan aşkımı bilmem nasıl söylesem
Yağmur bile sinsi sinsi yağıyor sensiz
Geceler bile yokluğunda ıssız
Ağlasam bile tek başıma sessiz
Sana olan aşkım daima sonsuz
<end>

<start>
Yeşil pencerenden bir gül at bana,
Işıklarla dolsun kalbimin içi.
Geldim işte mevsim gibi kapına
Gözlerimde bulut, saçlarımda çiğ.
Açılan bir gülsün sen yaprak yaprak
Ben aşkımla bahar getirdim sana; ....................
<end>

<start>
Hava keskin bir kömür kokusuyla dolar
Kapanırdı daha gün batmadan kapılar
Bu afyon ruhu gibi baygın mahalleden
Hayalimde tek çizgi bir sen kalmışsın sen!
Hülyasındaki geniş aydınlığa gülen
Gözlerin , dişlerin ve akpak gerdanınla
Ne güzel komşumuzdun sen fahriye abla
Eviniz kutu gibi küçücük bir evdi
Sarmaşıkla....................
<end>

<start>
Hoyrattır bu akşamüstüler daima.
Gün saltanatıyla gitti mi bir defa
Yalnızlığımızla doldurup her yeri
Bir renk çığlığı içinde bahçemizden,
Bir el çıkarmaya başlar bohçamızdan
Lavanta çiçeği kokan kederleri; 
Hoyrattır bu akşamüstüler daima.
Dalga dalga hücum edip pişmanlıklar
Unutuşun o tunç kapısını zorlar
Ve ruh, atılan oklarla delik deşik; 
İşte, doğduğun eski evdesin birden
Yolunu gözlüyor lamba ve merdiven,
Susmuş ninnilerle gıcırdıyor beşik
Ve cümle yitikler, mağlûplar, mahzunlar...
Söylenmemiş aşkın güzelli....................
<end>

<start>
Şehirlerden şehirlere 
Uçtu, kuş gibi, bir haber:
Bayraklar açmada fecre
Şarkının her vardığı yer.
Kaldı birdenbire step
Yalın ayaklar altında; 
Y....................
<end>

<start>
Ben büyük şarkıları severim; büyük olsun
Deniz gibi, gökyüzü gibi herşey ve mahzun.
Seviyorsam seni aşk ölümsüzdür gönlümce....................
<end>

<start>
Kardır yağan üstümüze geceden,
Yağmurlu, karanlık bir düşünceden,
Ormanın uğultusuyla birlikte
Ve dörtnala dümdüz bir mavilikte
Kar yağıyor üstümüze, inceden.
Sesin nerde kaldı, her günkü sesin,....................
<end>

<start>
Sönmüş saçlarında son damla ışık,
Bir düş'ün içinde gibi her akşam
-Ve yüzleri duman kadar dağınık-
Geçer bu sokaktan b....................
<end>

<start>
Titrek bir damladır aksi sevincin 
Yüzünün sararmış yapraklarında 
Ne zaman kederden taşarsa için 
Şarkılar taşırsın dudaklarında. 
İşlerken hülyama sesten örgüler 
Bir çini vazodan dökülen güller ....................
<end>

<start>
Her gün ekmeğimi bölüşürsün
Yalnızlığımın sofrasında,
Yorganım altındaüşürsün
Her güz ve bahar arasında.
Bağlayansın her göz yaram....................
<end>

<start>
Ölmüş o, ayrı düşmüş sürüden, 
ayakları dışarda örtüden.
Ölmüş herkes gibi ölen insan, 
Yalnız ayaklar kalmış ....................
<end>

<start>
Uyandığı zaman gökte yıldızlar 
İnsan düşünür : belki de Allah var! 
Tanrısal bir öpüştür soken şafak.
Ne hoştur insanın bir gül açası,
Koşan göklerde kuş gibi uçası,
Bulutlarla ya....................
<end>

<start>
Dün, bir gölge gibi geçti yanımdan
Oydu, bir bakışta tanıdım onu; 
Rüyalarıma tayf halinde konan,
Peşime bir korku gibi düşen o.
Bazı yapraktı, bazı bir rüzgâr.
Dolardı aydınlık olup, odama.....................
<end>

<start>
Gün batıyor, gün batıyor, 
Veda etsem hepinize.
Ufuk kanlı bir denize
Dönü....................
<end>

<start>
Bakıp imreniyorum akınına
Şehrin üstünden geçen bulutların,
Belki gidiyorlar yakınına
Rüyamızı kuşatan hudutların.
Evler, ağaçlar, sular, ben be bu an
Sanki bulutlarla bir, akıyoruz;....................
<end>

<start>
Kara gözlerindeki umut
Siyah saçları kadar karamsardı
ve kadere küsmüştü O, bir kere
Sevgiyi öldürdü diye...
Sanki ona uzanan ellerde
Keskin bir bıçak
Ha vurdu ha vuracak
Bu, benim karanlıklarım,
Bu benim sırlarım diyor hep
Bir gün gelecek
Şefkatle kollarına saracaklar...
Asılsız sevgilerdi onu yıkan aslında
Umutları umduğu gibi çıkmamış....................
<end>

<start>
Ve günlerden bir gün, bir sabah erken
Kuşluk vaktinde, bülbüller öterken
Kentin meydanında bir darağacı.
Sallanıyor boşlukta bir yabancı.
Geçiyor sabahın yolu alnından
Ve yalın ayakları bir gecede...
(Yeni yollarını mı düşünmede
Bu ayaklar? .. son durağına kadar
Ne uysal yürümüştür bu ayaklar!)
Esintili alanda üç beş adam; 
Uykusuz yüzleri donuk birer cam, 
Bakadurmuşlar öyle... ve garibi, 
Hepsi ayrı ayrı asılmış gibi.
Ben de aralarında üç beş adam; 
Uzatsam elimi, alnını tutsam, 
“Uyan, kardeşim! Desem, bu uykudan”, 
Yüzünü kap....................
<end>

<start>
Uçuyor, duran bir anın havasında
Işıktan kuşları bir akşam seherinin;
Gündüzün geceyle buluşan noktasında
Yaklaşıyor musikisi eteklerinin.
Ve sanki ufkuma baştanbaşa gül rengi
Kanatlarını açmada bir altın devir.
Başlıyor ömrün ve ölümün güzelliği,
Söyleyecek şimdi zaferlerini şiir;
Selam, sonsuzluğun ....................
<end>

<start>
Dolu bir testi idim ben, 
Baş aşağı ettiniz beni; 
Eh, boşalıverdim derken.......................
<end>

<start>
Yüzün beyaz, abajur yeşil, gece mor;
Esrimiş kalbim, şarkısını söylüyor.
Her yanın avuçlarıma dökülüyor
Çeşmeden akan suyun berraklığında....................
<end>

<start>
Bin dokuz yüz otuz dokuz: 
Karanlıkların içinde
Ölülerle yaşıyor....................
<end>

<start>
Ah, sen ey, ölüm kadar sonsuz olan
Ve dar bir tabut gibi rahat uyku! 
Islak geceyi örtün kalbim, uyu! 
Artık uykuyla tek başına kalan
Ruhum gemiler uğramaz bir liman
Bir tanrı gibi her tarafta korku; <....................
<end>

<start>
Bir bahara açık duran penceresinde
Belki bir gün gelir geçmiş zamanı arar
Diyerek bu portreyi çizdi sanatkâr,
Bir oda içinin ışık ve gölgesinde.
Verdi bir başka renk,başka biçim,h....................
<end>

<start>
Ben bir yıldızım yıldızlar ortasında, 
Sağa bakarım, sola bakarım, eyvah, 
Yapayalnızım yıldızlar ortasında.
Bir bitmez düzelikte akşam....................
<end>

<start>
Bir sevdiğim güzel vardı, bu evrenden vazgeçti; 
Sevdiğini yitirenin hali nice olur belli.
Fidan boylum, güvercin bakışlım, şimdi n'etmeli? 
Sevip kokamadım, doyamadım; benden vazgeçti.
Benim varımdı o, benim tadım, benim ereğim; 
Direğimdi, kırıldı da çöktüm, bir oldum yerle.<....................
<end>

<start>
Gençliğimi kaybettim birtakım odalarda; 
Kaybolan gençliğimi aradığım aynalarda
Ölüler dolaşıyo....................
<end>

<start>
Uzaktadır her şey; gökyüzü, deniz.
Her an peşimizden koşan gölgemiz,....................
<end>

<start>
Titrek bir damladır aksi sevincin
Yüzünün sararmış yapraklarında
Ne zaman kederden taşarsa için
Şarkılar taşırsın dudaklarında.
İşlerken hülyama sesten örgüler
Bir çini vazodan dökülen güller<....................
<end>

<start>
Yağmurlar dindiği zaman
                   Geleceksin
               Ki karanlık ölümdür.
Işığım söndüğü zaman
                   Güleceksin
               Ki karanlık ölümdür.
Karanlığımda dişlerin
                   Par....................
<end>

<start>
Ağaçların daha bu bahçelerde
Bütün yemişleri dalda sarkıyor,
Umutların mola verdiği yerde
Geceler bir nehir gibi a....................
<end>

<start>
Bir güzelim sensin, bir de gökyüzü,
Gerisi denizler ötesi, hepsi.
Gökyüzüyüm gündüzüyle, gecesiyle,
Sen güzelim aşkıyla, neşesiyle....................
<end>

<start>
Bir beyaz lerze, bir dumanlı uçuş; 
Eşini gaib eyleyen bir kuş
gibi kar
Geçen eyyâm-ı nevbahârı arar...
Ey kulûbün sürûd-i şeydâsı,
Ey kebûterlerin neşîdeleri,
O bahârın bu işte ferdâsı:
Kapladı bir derin sükûta yeri
karlar
Ki hamûşâne dem-be-dem ağlar!
Ey uçarken düşüp ölen kelebek,
Bir beyâz rîşe-i cenâh-ı melek
gibi kar
Seni solgun hadîkalarda arar; 
Sen açarken çiçekler üstünde
Ufacık bir çiçekli yelpâze,
Nâ'şın üstünde şimdi ey mürde
Başladı parça parça pervâze
karlar
Ki semâdan düşer düşer ağlar!
Uçtunuz gittiniz siz ey kuşlar; 
Küçücük, ser-sefîd baykuşlar
gibi kar
Sizi dallarda, lânelerde arar.
Gittiniz, gittiniz siz ey mürgân,
Şimdi boş kaldı serteser yuvalar; 
Yuvalarda -yetîm-i bî-efgan! -
Son kalan mâi tüyleri kovalar
karlar
Ki havâda uçar uçar ağlar!
Destinde ey semâ-yı şitâ tûde tûdedir
Berg-i semen, cenâh-ı kebûter, sehâb-ı ter...
Dök ey semâ -revân-ı tabiat gunûdedir-
Hâk-i siyâhın üstüne sâfî şükûfeler!
Her şâhsâr şimdi -ne yaprak, ne bir çiçek! -
Bir tûde-i zılâl ü siyeh-reng ü nâ-ümîd...
Ey dest-i âsmân-ı şitâ, durma, durma, çek.
Her şâhsârın üstüne bir sütre-i sefîd!
Göklerden emeller gibi rîzân oluyor kar,
Her sûda hayâlim gibi pûyân oluyor kar.
Bir bâd-ı hamûşun per-i sâfında uyuklar
Tarzında durur bir aralık sonra uçarlar.
Soldan sağa, sağdan sola lerzân ü girîzan,
Gâh uçmada tüyler gibi, gâh olmada rîzân,
Karlar.. bütün elhânı mezâmir-i sükûtun,
Karlar.. bütün ezhârı riyâz-ı melekûtun...
Dök hâk-i siyâh üstüne, ey dest-i semâ dök,
Ey dest-i semâ, dest-i kerem, dest-i şitâ dök:
Ezhâr-ı bahârın yerine berf-i sefîdi; 
Elhân-ı tuyûrun yerine samt-ı ümîdi! ...
<end>

<start>
Sesin işler gibi bir şûh kanat gamlarıma 
Seni dinlerken olur kalbim uçan kuşlara eş 
Gün batarken sanırım gölgeni bir başka güneş 
Sarışınlık getirir gözlerin akşamlarıma.
Doğuyor ömrüme bir yirmi sekiz yaş güneşi 
Bir kuş okşar gibi sen saçlarımı okşarken 
Koklarım ellerini gülleri koklar gibi ben 
Avucundan alırım kış günü bir yaz ateşi
Gönlüme avdet eder her unutulmuş nisan 
Ne zaman gençliğini yolda hırâman görsem 
Eskiden pembe dudaklarda dağılmış bûsem 
Toplanır leblerime bir gece dalgın dursan
Seni zambak gibi gördükçe açık pencerede 
Gül açar bahtımın evvelki hazanlık korusu 
Genç eder ufkumu hülyâlarımın genç kokusu 
Sorarım ak saçımın örttüğü yıllar nerede
Çehremi varsın o solgun seneler soldursun 
Yeni yıldız gibi doğdukça güzel her akşam 
Gençliğin böyle benimken kocamam hiç kocamam 
Ruhum, ölsem bile ben, sen yaşayan ruhumsun
<end>

<start>
Hakiki büyük adamlar 
Güzel ağaçlara benzer 
Dallarında yuvalar kurulur 
Gölgesinde yorgunlar dinlenir 
Çiçeklerine sürünenler 
Güzel koku alırlar 
Meyvesiyle açlar doyar ve yaprakları arasından dökülen güneş damlaları toprağa hayat verir.
<end>

<start>
Bir  gonce  râz-ı  aşkı  sarar  penbe  bir  güle                                                   
Bir  gül  bugün  nişanlanacak  andelîb  ile

Güller  açınca  kendini  her  kalb-i  derbeder                                                                
Güller  açınca  arş-ı  hayâlâtı  devreder 

Cûlar  güler  uzakta,  çemenlerde  bâd-ı  saf                                                                  
Eyler  harem-serâyım  eş  kuşların  tavaf

Güllerle  rû-be-rû  açılır  taze  sineler,                                                                
Her  sine  kendi  üstüne  güllerle  iğneler.
<end>

<start>
Bir şüphe-i hissiyye ile dalgalanır dil; 
Bir heykel-i gül-rû dikilir kalb üzerinde; 
İnsan bütün ahzân ü meserrâta muâdil
Bir tatlı dönüş hisseder âvâre serinde
Her cevf-i hayâtî, sevilen şeyden ibaret
Bir lem'a-i nev, şaşaasıyla eder ihfâ; 
Bir berk arkasından ederek ömrü temâşâ
Bin müddet için göz kamaşır... İşte muhabbet!
Pek boştur o his, lakin o boşlukla dolar dil; 
Âfâk-ı hayatiyyedeki cevfi o örter; 
Herkes hep o boşlukta arar bir tutacak yer
Pîrâmen-i ömründeki girdâba mukâbil
Sevdâya mukabil duyulur ruhta her gâh
Bir def-i peyâpey ile bir cezb-i peyâpey; 
Bir istiyor insan onu, bir istemiyor... Âh
Sevmek bile doğmak gibi, ölmek gibi bir şey!
<end>

<start>
Rüzgar değmez oldu artık yüzüme 
Gün ışığı kapıma boş yere gelir; 
Kötü bir düş gibi dolar gözüme 
Bu toprak bana dağ, size tepedir! 
Toprak yukarda, gül, aşağıda yılan! 
Elimde kelepçe, gözümde burgu! 
Toprak, kemiğimden etimi soyan 
Hırsız, kanlı katil, kefen soyucu! 
Bütün uzuvlarım bana darılmış 
Kulağım unutmuş artık sesimi; 
Hepsi ayrı ayrı hayale dalmış 
Bu omuz, bu ayak bu el benim mi? 
Girdiğim çukurdan iki facia: 
Burda karınca dev, insan noktadır; 
Toprağın altında bir zaman daha 
Tırnaklar ve saçlar uzamaktadır! 
Ölüler, ölüler, koşun imdada! 
Ölüler, sizin en yoksulunuzum! 
Ölüler, koşun ki öbür dünyada 
Topraktan bir sema ile mahpusum! 
Yağmur çisil çisil üstüme yağar. 
Tabiat kardeşim yasıma ortak; 
Şehrin üzerinde uçan bulutlar 
Serviler ucunda sallanan bayrak!
<end>

<start>
Elem-i mâteminden ayrılamam
Mâtemin en azîz hissimdir! 
Seni yok unutmam artık ben
Sevdiğim şimdi hicr ü ye’simdir.
<end>

<start>
Bir civan bir siyâh meşcerenin
En karanlık yerinde yatmıştı; 
Başını bir garîb şeb-perenin
Zıll-ı şeb-rengine uzatmıştı.
Nevhalar, giryeler, şikâyetler
Ana olmuştu câme-hâb-ı huzûr.
Bir müebbed şeb-i siyeh-peyker
Anı etmişti ser-girân-ı fütur! ..
Gönlü ağlardı gülse çeşmânı; 
Gözüne yaş gelirdi güldükçe; 
İncinirdi hayâl-i giryânı
Gözünün yaşları döküldükçe.
Rû-yı zerdindeki uçukluktan
Mütehâşî olurdu berk-i hazân; 
Leb-i zârındaki donukluktan
Lâl ü hayran kalırdı hep mürgân!
Sinesinde halîde bir hançer
Sallanırdı teneffüs ettikçe; 
Rahm ile titreşirdi hâk ü hacer,
Ânın enfâsını işittikçe!
"Kimdir âyâ bu haste-yî muğber? "
Diye ettim semâya isticvâb; 
Eyledi bir perî-yi zerrîn-per
Asumandan şu yolda bast-ı cevâb:
"Gördüğün dil-şikeste-yî takdir,
Bil, senin kalb-i nâ-ümîdindir! 
Öyle takdir eder ki Rabb-ı Kadir,
Ebedî hastedir dil-i şâir! ”
<end>

<start>
Okuyup tabsıra-i ömrü esefsiz kapadım,
Ebediyyen uyusun toprağın altında adım.
Yatağım gerçi yosun örtülü bir taşlıktır
Yorulan cephem için taşlar ipek yastıktır.
Sargıdır kalbime sevdiklerimin hatırası
Sızlamak artık o şeydanınonulmaz yarası.
Yaşamakla bu karanlıkta hayal eksilmez
Bu dar ufkun kara yıldızları batmak bilmez.
Kış günü ruh-ı günahkarımı örter karlar,
Başım üstünde yazın afv ile al güller açar.
<end>

<start>
Ey gizli kebuterlerin âheste sürûdu
  Ey mirvaha-i lâne-i mürgân
    Ey bâd-ı hırâmân
Âfâka inince gecenin sütre-i dûdu
  Başlarsın ufuktan seyelâna
    Bâlîn-i cihâna! 
Ol dem ki olur, ey tarab-âmûz-ı hayâlât,
  Bir nây-ı zümürrüd gibi nâlân
    Destinde nihâlân…
Ol dem ki olur dest-i bilûrunda semâvât,
  Bir çeng-i dil-âvîz-i müzehheb
    Bir ûd-ı mükevkeb…
Ol dem getir ondan bana ey bâd-ı peyem-res,
  Ondan bana sen gizlice bir ses,
    Ey bâd-ı peyem-res,
Ol dem getir ondan bana sen gizlice bir ses; 
  Ol dem götür ey bâd-ı şebângâh,
    Benden ona bir âh! …
Bir ninni ile rûh-ı leyâli uyutursun; 
  Ervâha eder da’vet o ninni
    Bir hâb-ı muganni! 
Bir hâb-ı muganni ile rûhu avutursun; 
  Bir hâb-ı mugannide gönüller
    Rü’yâları dinler! 
Ey bâd-ı muganni ki hadâıkda verirsin
  Her nağmeye, her saza muâdil
    Yapraklara bir dil…
Ey bâd-ı muattar ki semâdan getirirsin
  Her zühreye bir nâme-i hoş-bû,
    Bir bûse-i dil-cû…
Bir ses getir ondan bana ey bâd-ı peyem-res,
  Bir şeb getir ey bâd-ı peyem-res,
    Ondan bana bir ses! …
Ey bâd-ı peyem-res getir ondan bana bir ses,
  Yâhûd götür ey bâd-ı şebângâh
    Benden ona bir âh! …
Ey dağların en sâf ü tabiî nakarâtı,
  Tekrîr-i sürûdunla ağaçlar
    Cûlar gibi çağlar! 
Dağlarda akan çeşmelerin hoş nagamâtı
  Eyler seni, ey bâd-ı tabîat,
    Dağdan dağa da’vet! 
Ey zemzeme-fermâ-yı ser-âheng-i sahârî
  Her sûdan edersin dil ü câne
    İsâl-i terâne! 
Senden alır elhânını ebhâr u mecârî; 
  Her sahile bir neşe verirsin,
    Bir ses getirirsin…
Bir ses getir ondan bana ey bâd-ı peyem-res,
  Bir şeb getir ey bâd-ı peyem-res,
    Ondan bana bir ses! …
Ey bâd-ı peyem-res getir ondan bana bir ses; 
  Yâhûd götür, ey bâd-ı şebângâh
    Benden ona bir âh! …
Mizmâr-ı serâdan gelen âsûde nevâlar,
  Cûlardaki sâzende hayalât,
    Dağlardaki esvât,
Ebhâr u sevâhildeki bîhûde sadâlar
  Vermez dil-i şeb-hîzime ârâm; 
    Etmez beni hoşkâm! 
Ben neyleyim elhân-ı yek-âheng-i cihânı? 
  Ey lâne-i seyyâl-i mezâhir,
    Ey bâd-ı meşâcir,
Anlat bana bir dildeki âheng-i nihânı; 
  Gönder bana bir zemzeme-i sâf,
    Bir nağme-i şeffâf…
Bir ses getir ondan bana ey bâd-ı peyem-res,
  Bir şeb getir ey bâd-ı peyem-res,
    Ondan bana bir ses! …
Ey bâd-ı peyem-res getir ondan bana bir ses,
  Yâhûd götür ey bâd-ı şebângâh,
    Benden ona bir âh! …
<end>

<start>
Mecnun'a dönmüşüm bilmem gezdiğim
Dağlar mıdır sahra mıdır yol mudur
Dostumun bağına girip dizdiğim
Lale midir sümbül müdür gül müdür
Aşk değil mi beni derde düşüren
Ferhad gibi yüce dağlar aşıran
Yari böyle benden ayrı düşüren
Adu mudur engel midir el midir
Kamil olan belli olur söz ilen
Al yanağa çifte benler dizilen
Mah yüzüne bölük, bölük yazılan
Kakül müdür zülüf müdür tel midir
Gevheri der bulmam kimsede vefa
Dost diye sevdiğim etti kim sefa
Hubların aşıka ettiği cefa
Kanun mudur erkan mıdır yol mudur
<end>

<start>
Dost bağının meyveleri erişti 
Ayva benim alma benim nar benim 
Çeşmim yaşı ummanlara karıştı 
Cefakarım sitemkarım var benim
Yedi derya boz-bulanık selinden 
Halk-ı alem aciz kaldı dilimden 
Ben bülbülüm ayrı düştüm gülümden 
Efgan benim matem benim zar benim
Mail oldum kisvesine tacına 
Bend olmuşum siyah zülfü ucuna 
Mansur gibi asılırım saçına 
Kakül benim, perçem benim dar benim
Gevheri der kime gönül katayım 
Gevherimi nadanlara satayım 
Dost bağında bülbül gibi öteyim 
Gülşen benim güller benim har benim
<end>

<start>
Başına bir hal gelirse
Dağlara gel bağlara gel
Seni saklar vermez ele
Dağlara gel bağlara gel
Bu canım aşka cinseli
Aşk odu ile pişeli
Yeşil dağlar menevşeli
Dağlara gel bağlara gel
Rakibe miktarın bildir
Yanına civanlar uydur
Zamane dostundan yeğdir
Dağlara gel bağlara gel
Gevheri düşmüş dillere
Diyar-ı gurbet illere
Billahi vermem ellere
Dağlara gel bağlara gel
<end>

<start>
Ne kaçarsın benden ey yüzü mâhım
Seni seven var mı benden ziyâde
Rûz u şeb durmayıp alırsın âhım
Âşıkım ağlatma bundan ziyâde
Gece gündüz bir visâle ermedim
Bülbül olup gonce gülün dermedim
Bu cefâlar nedir ben de bilmedim
Var mı ki bir zâlim senden ziyâde
Söyle murâdını ben de bileyim
İnsaf eyle çok ağlattın güleyim
Kabul eyle sözüm kurban olayım
Haddim yoktur sana bundan ziyâde
Hercâisin gonce gülüm kokulmaz
Geçer gider hatırcığım sorulmaz
Der Gevherî mâh yüzüne bakılmaz
Yakar hüsnün beni nârdan ziyâde
<end>

<start>
Ala gözlü nazlı dilber 
Seni kandan sakınırım
Kandan değil hey efendim
Seni candan sakınırım
O yana bu yana bakma 
Beni ateşlere yakma
Elini koynuna sokma
Seni senden sakınırım
Gevheri der ben bir merdim 
Yüreğimden çıkmaz derdim
Sen bir kuzu ben bir kurdum
Seni benden sakınırım
<end>

<start>
Gülzar-ı hüsünsün benim ey gonca dehanım
Gülşende el canım
Atma sineme gamzen okun kaşı kemanım
Dinle bu figanım
Rahmet bu sinem yaresine ey şep-i huban
Çeşmin hele giryan
Sensiz bu kerem kânı benim şah-ı cihanım
Ey yusuf sanim
Gel etme benim hicr ile bu didemi giryan
Bağrımda bu hicran
Efganıma rahmet benim ey tuti zebanım
Ey taze civanım
Ey kaşı keman cam ile uşşak meye döndü
Kaddim neye döndü
Bu devr-i felekte hele bir Gevherî kânım
Âlemlere şanım
<end>

<start>
Ah elinden zülf-i kemendim benim 
Müjen urdu sinem yaralandı gel 
Güzel başın içün ağlatma beni 
Dilber gam başımdan aralandı gel
Gamdan hasar oldu mekanım yurdum 
İşidüp avazım dinlemez virdim 
Bir değil beş değil on değil derdim 
Yaralar baş verdi sıralandı gel
Aceb gafil midir gelür mü Leyla 
Bu gam bu kasavet kalur mu böyle 
Çok tuz ekmek yedik gel helal eyle 
Bu garibin gönlü zarelendi gel
Gevheri yar gelür haftada ayda 
Sevüp ayrılması vermeyor fayda 
Başım yastıktadır gözlerim yolda 
Gözümün beyazı karalandı gel
<end>

<start>
Cemalin bağında seyran eyledim
Bülbül sesi, gonca sesi, gül sesi
Gûşume dokundu, ihsana geldim
Ayva sesi, turunç sesi, nar sesi.
Sende ne halet var, ey peri sanem! 
Gönül verir sana her gören âdem
Kâkülünden gelir gûşume her dem
Zenci sesi, Mansur sesi, dâr sesi.
Dost ele alınca tir-ü kemanı
Gör nice eyledi divane beni
Gördüm âşıkların, tutulmuş cihanı
Efgan sesi, girye sesi, zil sesi.
Gevheri! Gözyaşım döndü ırmağa
Yine minnet düştü elden ayağa
Beni Mecnun edip düşürdü dağa
Ahu sesi, maral sesi, yâr sesi.
<end>

<start>
Ey benim nazlı cananım
Severim kimseler bilmez
Bir iştir geldi başıma
Çekerim kimseler bilmez
Bak şu kalbimin işine
Saldı sevdayı başıma
Gece gün aşk ateşine
Yanarım kimseler bilmez
Varın söylen şu hayına
Girmesin benim kanıma
Bir ateş düştü canıma
Tüterim kimseler bilmez
Gevheri ümidim Hak'tan
Yandı bu bağrım firaktan
Ey efendim derd-i aşktan
Ölürüm kimseler bilmez
<end>

<start>
Hey ağalar zaman azdı 
Düşmüşe il üşer oldu
Küllükte sürünen eşek
Cins atla yarışır oldu
Palas üstünde yatmıyan 
Bıyığ'na pala batmıyan
Porsuk ardından yetmiyen
Ceylana ulaşır oldu
Evlerinin önü tazı
Yazılır turnası kazı
Yaşına yetmedik kuzu
Koç ile vuruşur oldu
Gevheri der işle hata 
Katırlar baskındır ata
Olur olmaz maslahata
Çocuklar karışır oldu
<end>

<start>
Garip turna bizi senden sorana
Şimdi bir yavruya kuldur diyesin
Aşkın zincirini takmış boynuna
Devr içinde Mecnun oldur diyesin
Gece gündüz ağlar hiç bir dem gülmez
Unutmuş eşini dostunu bilmez
Sevmiş bir güzeli artık vazgelmez
Aşık olmak müşkül haldir diyesin
Terkeylemiş eşi ile dostunu
Abdal olmuş eğne almış postunu
Gelen geçen çiğner oldu üstünü
Ayaklar altında yoldur diyesin
A zalim engeller yolumu bağlar 
Yarimin hasreti ciğerim dağlar
Ab-ı revan olmuş durmayıp çağlar
Şol akan yaşları seldir diyesin
Gevheri der bilmem ben ne olduğum 
Gurbet illerinde durup kaldığım
Aceplemem beyim şimdi solduğum
Bülbülün mekanı güldür diyesin
<end>

<start>
Kurtulamam üç nesnenin elinden 
Biri firkat biri gurbet biri aşk
Üçü bilmez birbirinin halinden
Biri firkat biri gurbet biri aşk
Aşktır beni sevda ile söyleten 
Firkattir cevr ile sinem dağlayan
Gurbettir gözümden kanlar akıtan
Biri firkat biri gurbet biri aşk
Bahri gibi ummanları yüzdüren 
Mecnun gibi sahraları gezdiren
Ferhad gibi dağlar başın kazdıran
Biri firkat biri gurbet biri aşk
Ben bilirim benim aklım şaşıran 
Beni sevdiğimden cüda düşüren
Muhabbet deryasın baştan aşıran
Biri firkat biri gurbet biri aşk
Gevheri der dersim aldım hocadan 
Okuyup hatmettim kara heceden
Koç yiğidi pir eyledin kocadan
Biri firkat biri gurbet biri aşk
<end>

<start>
Ben güzelim deyu havadan uçma
İndirirler seni el yaman olur
Siyah kaküllerin gerdana saçma
Bad eser dağıtır yel yaman olur
Güzelsin sevdiğim sen de bilirsin
Ettiğin işlere pişman olursun
Gel akşamlayalım yolda kalırsın
Karanlık gecede yol yaman olur
Biçare Gevheri der halim yaman
Dağ başından eksik olmuyor duman
Elendim ben seni sardığım zaman
Aşkımız artar da hal yaman olur
<end>

<start>
Yaktı beni aşk oduna o yanmaz
Ya ne dersin merhametsiz o yâra
Seher oldu feryadımdan uyanmaz
Umarım ki öte bülbül uyara
Ben âşıkım el göğüste yüz yerde
Gel efendim del sînemi yüz yerde
Yaralarım göz göz oldu yüz yerde
Demem yaram ne yaradır o yâra
Urdu beni zâlim kanlı yaramaz
Gayet çoktur değil benim yaram az
Bana yârdan gayri cerrah yaramaz
Umarım ki yine bağrım o yâra
Gevherî der benim yârim sanemdir
İki gözüm çaylar kurusa nemdir
Gel güzelim dudaklardan sen emdir
Müptelâyım lebler ile o yâra
<end>

<start>
Ne kıyas edersin behey bî-vefâ
Şu dünyada sensiz olamaz mıyım
Nice bir cefalar edersin bana
Ben kul olur sultan bulamaz mıyım
Ezelden beklerim ben gamhâneyi
Alçağa indirdin ben divâneyi
Garip baykuş gibi bir virâneyi
Mekân tutup karar kılamaz mıyım
Sihrine uğrattın şaşırttın beni
Aşk ateşi ile pişirdin beni
Bir aceb sevdâya düşürdün beni
Ya ben seni Hakk'a salamaz mıyım
Gurbete düşeli sevmişim seni
Yoluna koymuşum bu cân ü teni
Lûtf eyle kapından reddetme beni
Ayağın tozunu silemez miyim
Gevherî der yârimin menendi yok
Lebleri kandimin derdimendi çok
Gözleri harâmî kirpikleri ok
Ya ben yâr yoluna ölemez miyim
<end>

<start>
Behey dilber sana gönül vereli
Bana hasm olmadık kullar mı kaldı
Dasitan eyledin illere beni
Halim söylemedik diller mi kaldı
Ferhad gibi yol eyledik dağları 
Hangi yar güldürmüş ağlayanları
Şimdi viran oldu dostun bağları
Yad eller değmedik güller mi kaldı
Böyle dilber gelmemiştir devrana 
Şimdiki hublara yoktur bahane
Bir rüzgar musallat oldu cihana
Meyvesin dökmedik dallar mı kaldı
Gel gönül bu dertten olalım ari 
Görelim sonunda ne kılar Bari
Gevheri der ben de ederim zari
Başıma gelmedik haller mi kaldı
<end>

<start>
Ey peri cihana sen gibi dilber 
Ne geldi ne gelir ne gelse gerek
La'lin gibi Lokman tiryak-ı ekber
Ne buldu ne bulur ne bulsa gerek
Cefaya başladı kadd-i mevzunum 
Ta arşa dek çıktı ah-ı derunum
Böyle giderse bu çeşm-i pürhunum
Ne güldü ne güler ne gülse gerek
Ey alem-i hüsnün sahip-kıranı 
Öldür kelp rakibi verme emanı
Öldürmezsen kendi elinle anı
Ne öldü ne ölür ne ölse gerek
Bunca dem akarken gözümden yaşlar 
Vaad etmiş iken silmeğe dilber
Ahdine durmadı ol peri-peyker
Ne sildi ne siler ne silse gerek
Gevheri güzeller gitti yabana 
Lale gibi çıktı ol mah meydana
Bu cihana benim gibi merdane
Ne geldi ne gelir ne gelse gerek
<end>

<start>
Bülbül ne yatarsın yaz bahar oldu
Çağrışup ötmenin zamanı geldi
Serviler yeşerdi çiçekler doldu
Cana can katmanın zamanı geldi
Benim yarim yanakları allıdır
Ak elleri deste deste güllüdür
Dertli olan bakışından bellidir
Her derdi atmanın zamanı geldi
Firkatle ağlayup şevkle gülünce
Gözümden dökülen yaşı silince
Bir dilberin elin ele alınca
Yaylaya çıkmanın zamanı geldi
Aşık Gevheri de gider dostuna
Gidi rakiplerin bize kastı ne
Evvelbahar çayır çemen üstüne
Sarılıp yatmanın zamanı geldi
<end>

<start>
Hey ağalar bir sevdaya uğradım
Ah ettikçe gözlerimden kan gider
Avar'oldum elim ermez işime
Düşünürken akşam olur gün gider
Yaz gelince Arap atlar yarışır
Bayram gelir kanlı kinli barışır
Gözüm daim gözün ile irişir
Hilal kaşlar kirpik ile cenk eder
Atamadım aldırmadım şahımı
Artırmışım figanımı ahımı
Kaçan iller ile görsem mahımı
Sanırım ki vücudumdan can gider
Gevheri der varam yarin yanına
Yüzümü de sürem hak-i payına
Bir şeftali versen şu ben kuluna
Al yanaktan nen eksilir nen gider
<end>

<start>
Bugün ben bir güzel gördüm
Hilal kaşı keman olmuş
Dili bülbül saçı sümbül
Yanağı erguvan olmuş
Dedim dilber ne ağlarsın
Sabah akşam ne inlersin
Aşık gibi ne söylersin
Gözün yaşı revan olmuş
Gonca gülün açılmakta
Hal-i hindu saçılmakta
Hep dilberler kocalmakta
Senin vasfın civan olmuş
Gevherî'yim sözüm haktır
Methedecek yerin çoktur
Dilberlerde vefa yoktur
Bildim ahiri kan olmuş
<end>

<start>
Dila gör bu cihan içre
Güzellerde bir adet var
Ne aşk var aşıktan içre
Ne onlarda sadakat var
Ne dostane safa eyler
Ne cevr ile cefa eyler
Ne ağyara vefa eyler
Ne uşşaka inayet var
Biliriz işte dilbersin
Beni öldürmek istersin
Tutalım naz-perversin
Ne bu nazda letafet var
El-insaf Gevheri kemter
Nice sevsin seni dilber
Ne bahtım bir sa'd ahter
Ne tavr u ne kıyafet var
<end>

<start>
Şunda bir güzele gönül düşürdüm 
Öpmeli kocmalı değmeli değil 
Aşkın deryasını boydan aşırdım 
Karadır gözleri sürmeli değil
Dilber senin ile yiyüp içmedim 
Yiyüp içüp ak göğsünü açmadım 
Fırsat elde iken bel in koçmadım 
Beni öldürmeli döğmeli değil
Dilber haram olup yola durmuşsun 
CeIlad olup cana başa kıymışsın 
Kuzum bu gün al hareler giymişsin 
Göğsü sıra sıra düğmeli değil
Gevheri der yola durur varırlar 
Adam öldürürler kana girerler 
Çok güzeller gördüm zekat verirler 
Zekatsız dilberi sevmeli değil
<end>

<start>
Ey Efendim, bana meylin var ise
Mahabbetin benim ile yâr olsun
Eğer senden gayri güzel seversem
Bülbül gibi işim ah ü zar olsun.
Tamahım yok bu dünyanın malına
Atlasına, dilbasına, şalına
Ben de Mecnun gibi dostun yoluna
Terkettiğim namus ile ar olsun.
T'an eyleyip niçin eli kınarım
Yad elinden giryan olup yanarım
Pervaneyim, dost şem'ine dönerim
Gam değildir, ko meskenim yâr olsun.
Gevheri der: Fırsat gitti elimden
Anın için korkum yoktur ölümden
Kim cüda kıldıysa beni gülümden
Bencileyin gonceleri hâr olsun!
<end>

<start>
Beni kimse eğleyemez
Benim gönlüm alan gelsin
Tabipler bilmez ilâcım
Beni derde salan gelsin.
Mailim selvi boyuna
Melek karışmış soyuna
Soyunup uryan koynuna
Sinesine saran gelsin.
Kaşların yay, kirpiğin ok
Sana mail olanlar çok
Şu cihanda akranın yok
O kaşları keman gelsin.
Gevheri'yi kimse bilemez
Aşıkın ağlatan gülmez
İsmini söylemek olmaz
Filân kızı filân gelsin...
<end>

<start>
Göster güzelim hüsnüne hayran olayım ben
Firkatte iken diline şadan olayım ben
Ağyar ile sohbetler idüp bade içersin
Layık mı görüp hak ile yeksan olayım ben
Düşürme siyah zülfünü gerdana dökülsün
Zülfün teline ey peri kurban olayım ben
Ey nazeninim lutfun ile iznin olursa
Bir gece girip koynuna uryan olayım ben
Be Gevheri kulunu nice derde düşürdün
Bir buse virüp derdime derman olayım ben
<end>

<start>
Bad-ı saba sevdiğime gidersen 
Ol güneş yüzlüye var selam söyle
Sevap kazanırsın hizmet edersen
Aman karşısında dur selam eyle
Ardımdaki karlı dağlar diyesin 
Çeşmim yaşı her dem çağlar diyesin
Derunden ah edip ağlar diyesin
Benimçün hatırın sor selam eyle
Selamımı dünden düne değşirme 
Varıp bir nadan eline düşürme
Gül cemalin görüp kendin şaşırma
Aklını başına der selam eyle
Gevheri bir name verdi bad ile 
Gönderdi elinden sana dad ile
Lutfeylesin konuşmasın yad ile
Kamil olsun onur gör selam eyle
<end>

<start>
Beyaz göğsün bana karşı
Açma beni öldürürsün
Ela gözler süze süze
Bakma beni öldürürsün
Öldürüp kanıma girme
Her bir yada gönül verme
Ela göze siyah sürme
Çekme beni öldürürsün
Gevheri der şah-ı bülbül
Beyaz gerdan bina-yı pul
Yanağına kırmızı gül
Takma beni öldürürsün
<end>

<start>
Bizden selam olsun gül yüzlü yare
Salınıp sevdiğim bağlara gelsin
Severim dilberi elde ne çare
Yürekte eriyen dağlara gelsin
Sevda derler bir acayip dengim var 
Güzeller giyecek şali rengim var
Bugün benim adüvlerle cengim var
Kılıçlar bilensin zağlara gelsin
Ne kadar cevr etse şikayet etmem 
Öperim koçarım hiyanet etmem
Canım sende iken feragat etmem
İsterse gerdanım ağlara gelsin
Gevheri bağlamış bir özge eda 
Elinde tesbihi dilinde Hüda
Dellal-i muhabbet eylemiş nida
Mecnunum olanlar dağlara gelsin
<end>

<start>
Bugün ben bir bağa girdim
Ne bağ duydu ne bağbancı
Gülün, şeftalisin derdim
Ne bağ duydu ne bağbancı
Bağın duvarından aştım
Kırmızı gülüne koştum
Öptüm sardım helallaştım
Ne bağ duydu ne bağbancı
Bağın kapışını açtım
Sanasın cennete düştüm
Doldurdum badesin içtim
Ne bağ duydu ne bağbancı
Seherin tan yeri attı
Bülbül elvan elvan öttü
Gevheri yükünü tuttu
Ne bağ duydu ne bağbancı
<end>

<start>
Sözün bilmez bazı nadan elinden
Edep ağlar erkan ağlar yol ağlar
Bülbülün feryadı gonca gülünden
Gülşen ağlar bülbül ağlar gül ağlar
Eyiye hizmet et olasın eyi
Öter defler gibi sinemin neyi
Bu çarhın elinden el'aman deyi
Geda ağlar sultan ağlar kul ağlar
Her kaçan cuşedip çağlasa seller 
Açılır laleler sümbüller güller
Davulbaz çalınır çalkanır göller
Şahin ağlar turna ağlar tel ağlar
Kamil olanların bellidir yeri 
Yoluna koyarlar can ile seri
Hakkın didarını görelden beri
Gökler ağlar derya ağlar sel ağlar
Gevheri der sazın hem sözün üstüne 
Armağan eyle gel canını dosta
Kimi abdal olmuş girmiştir posta
Hırka ağlar hem post ağlar çul ağlar
<end>

<start>
deli gibi uykum var Nermin
gözlerimi yumsam
mayınlar patlayacak çobanlarımda
kuzular geceye
kırık bir kaval gibi dizilecekler
elimden hiçbir şey gelmiyor inan
dünyasız kaldıkça böyle
aklıma seni düşürüyorum
karnıma bir tank giriyor
gibi seni düşünüyorum
alnımda harp
kaşlarıma basa basa yürürken
çehreme çalınmış hilal
kalbimden küllerle fışkıracak neredeyse
dönüp baksan ölümün elimden olacak
bir terazi bozacak eski bir teraziyi
morga mor çalacak pıhtılaşan kan
terlemeyen bir at patlayacak koşarken
dönüp baksan Şeddad’ı indirecek kıyamet! 
tül
rüzgarla değil artık
güneş
bile battı
savrulan balyoz
içinden geçiyor buharın
tutan el
yarıyor suyu
kan zerk aleminde seninle dolanırken kuyumu
kıyıldı nikah
ölsem de durur nişanı
ben bir tek damarımı bilirim onun da adı Şah!
deli gibi uykum var Nermin
şuramda sen
gecenin üçünde çevirmeme girmişsin
o dakka telsizime
ela gözlü türküler çalmışlar
ve devletin dinlenmeden dinleyen dinlileri
dillerimi işkenceye sağmışlar
anlatamıyorum Nermin
bu dudak öpemez deyince bana inanmıyorlar
kimin içine değebilmiş bir dudak? 
mühür verilmiş ateşe
ve erimemişse mühür
bülbül ne için ölsün ki güle? 
o çekiç gözlü, bahçıvan mı sanıyormuş kendini? 
bizi elindeki çivilerle mi döndürecekmiş çöle?
deli gibi uykum var Nermin
elimden hiçbir şey gelmiyor inan
ben her gün bir emevi asıyorum içimde
azalmıyorlar Nermin
omzumda bir gülünç ağrısı
nereye gitsem
varır varmaz arıyorum seni kendime
yapacak bir şeyim yok
çok sağanak yağdın zarlarıma
beni içime kadar ıslattın Nermin
zührevi bir felçsin arlarıma
şuramda sen
şuramda…
son sürat kan kaybediyorken
devrilen bir ambülansın içinde kadar şuramda…
açıp gösteremiyorum Nermin
yasal tedbir koymuşlar gözyaşlarıma
deli gibi uykum var Nermin
bir mengene
ile şakaklarımı
yeniden sipariş ettim kendime
urlarımı cellâdıma bahşiş bıraktım
zaten nereye uzansam ölüm
içime bir gardiyan kaçmış gibi ben
koğuşlarımdan sana daraltılmışım
ipin koptuğu yerden boşanan bir çığlığınsın
iki el sıksan havaya
iki kuş düşer verir kalbini
ama beni bir bahane bulup da…
kurbağaları tartmaktan dönen bir yılgınlığınsın
deli gibi uykum var Nermin
gözlerimi tankerler boşaltıyor
gözlerini gözlerimden al
beraber bir şeylere bakalım
elimden hiçbir şey gelmiyor inan
elimi çabuk tutman lazım
ben ki
böbreklerimle hayata bağışlanmışım
anlamak istemediğim bir şey var gülüşünde
istimlak edilmiş gövden
ne kadar da kanlı duruyor sermayenin dişinde
böyle ru be ru
böyle eli belinde müteyakkız
sittin sene geçse anlaşamayız
beraber bir şeylere bakalım Nermin
bakmayalım hiç birbirimize
deli gibi uykum var Nermin
gövdemi söküyor şafak
ipliğim çözüldükçe
içimde ağırlaşan bir ittifak
cebimde Marx
boynumda dükkan kapatan esnaf
dünya elindeki aynayla
açı kuruyor omuzlarımın ortasına
uyumuyorum Nermin
kustuğum kükürt soluduğum azotla akraba
birbirini bulan iki açık pencere
gibi cereyan yapıyoruz seninle hayata
artık kabullendim:
beni karşılamıyorsun burada! 
ben senin uyuduğun yerlerde geziyorum
sen benim sürülerimi sürüyorsun bozkırlarına
deli gibi uykum var Nermin
elimden hiçbir şey gelmiyor inan
ben nasıl uyurum sen uyanmazsan
Allah biliyor hiçbir şeyim yok
sevilecek şeyler ağaçların arasından geçip gidiyor
seni sevmek de öyle orman! 
yanınca bitiyor her şey yanınca bitiyor
kalanlarla avunmuyorum Nermin
sen yoksun her nasıl olmayacaksan
bu imtihan bu debi
o terli atın külündense bu kalp
çok sevinirim ya Rabbi
beni her yerimden kapatırsan
<end>

<start>
sevdiğini alamayan bütün müezzinlere...
bir trapezin durması gibi suya
içime çok yüksek bir yerden atlar mısın leyla
başın kaşın yarılsa diplerime çarparak
kanın karışsa suyuma
yerin bütün kanunlarına kusarak
ben sana bulanayım sen bana...
kapımı çalmanı istiyorum leyla
o kadar evde yokum ki anlatamam
insan insana aşık olmaz güzelim
insan insanın yanında bile durmaz
bak hala görmedin mi yoksa mecnunu
sen sanıp çölün öpmedi mi kumunu
şundandır her dem kalbe yayılan sızı
neyi sevdiysek dolandı kanatarak
dikenli bir tel olup seven her tarafımızı
elbet her fani gibi ben de bir faniyim
sen de bir fanisin leyla jiletin varsa göstereyim
yine de kapımı çalmanı istiyorum leyla
evde yokum evim yok dışardayız cümbür cemaat
seni de istemiyorum beni de bu başka
öyle bir yol ki nasıl güzel nasıl dar
benim de bu dünyada ödünç bir kapım var
olmuyor tutamıyorum kendimi leyla
kapımı çalmanı istiyorum hepsi bu kadar
<end>

<start>
Sen şimdi sabrımın taşını yuvarlarsın
uzatırım saçları, tırnakları, anları
beklesem büyür müsün sen çocuk? 
ırmaklar genişliyor, dallanıp
budaklanıyor ağaç…
Sen şimdi sabrımın taşını yuvarlarsın
gizime bir ilmek daha atarım ben
böylece bir kakül iner o çıplak alına
alın o ki saçtan kırışmaz zerresi
kırışır seni beklemekle geçen zaman
belki hiç
gelmezsin!
Sen şimdi sabrımın taşını yuvarlarsın
bir yeti değil mi aradığımız ortak? 
yangınlara alışma(!) , eğimler seni bilsin(!) 
ilk tılsıma vurulmuşuz seninle ikimiz
yağmura şaşıyorum hala bak
senelerdir yağıyor halbuki…
<end>

<start>
ne sular geçti böyle buzla buhar arası
ne kısa bir yazken o niçin hala bitmiyor
durmuş bir vakit bende sisli gece yarısı
çektirdiğin fotoğraf neden hiç konuşmuyor
geç kaldık ve yanlışları güzeltemedik
erken varsak doğrular bakışı yakacaktı
çok sarhoştum yani hak ettim yaşamayı
evden kaçmıştım eve
tuza yara saçmıştım
bütün randevulara düzenli olarak geç kalmakta haklıydım
gök bana göre değildi yeri zaten hiç sorma
gök de kendine göreydi yerde zaten hiç durma
çıktım bir kapısını bulup yaşadıklarımdan
vardım ki seni sevdim
seni sevdim evler arasından bir evdin
döndüm ve dönüşümle düştü aniden dekor
sen yükseldin elinde kara bir kalem vardı
say ki her yanım ihanet kadar yazdı
ve çeşitli organlar olarak
insanı yar eden vardı
var eden vardı aşkı
kelebek küllerinden bir şaraba yazarak
okumak budur
yani yağmur bekleyen toprağın durmaksızın kuruması
sana çok şeyler anlatmak istemem
kendi sesime kavuşasım kadardı
senaryo gereği doğdum
çocuklarım oldu her an ölebilirler
bel bağladım kimyaya
kendimi siyah elbiseler içinde
buldum hiç durmadan bir kızıla bakarken
durdum binlerce sene kendime ki ağlarım
anam babam diyorum her an ölebilirler
ölsünler ne çıkar
en çok her boşluğu dolduran bir keder çıkar
allah kimseyi ölümden korumasın
ölüm olmasa bu rezil hayatın suyu çıkar
sen de gidip öldün ama kalıp öldürüyorsun
ben de kalıp ölüyorsam senin dirinledir bu
bu kadardır işte ne kadar dersek o kadar olan hayat
herkes ölür gider biz yaşayıp kalırız
öyle bir kalırız ki
kadraj dağılır
ve dünya birer diri olarak bizi kabul edemez
yaşamak budur
herkes giderken kalmak zorunda kalmakla beraber kalmak
kadar kahpe ve yalan
kadar başımızın üstünde yeri var
hayatımın rolünü oynadım başrolde sen de vardın
ne fırtınaydı ama o saçlarınla birlikte
ne güneşlere yandık var mıydı hiç hatırım
avluda oturmuştuk ellerin ellerimde
sana bir ara aklımda kalanları anlatırım
<end>

<start>
rastlaşmasak bulanır kırbaç tutan gözlerin
ardındaki yalnızım, üfledin mumu gittin
uzakta uyuyunca sandın ki söner kandil
bir bakıma eksikti, her bakımdan çekinik
yakandan bir gül düştü, dağıttın ezip geçtin
denize sarı düştü, sen buna inanmadın
başını kaldırsaydın güneşteydi mavilik
dudakların birleşti açılmadı bir daha
topladın bavulunu gözyaşların döküldü
sığmadı ikimize bir kılıcın gezliği
dışına yuvarlandık birlikteliğin
ardındaki yalnızım, öncende küflü bir söz
yosun tutmuş bir milat sarkıyor çevremizden
omuzlarımız gergin o yükü taşımaktan
sana avam geliyor gece gelen su sesi
ben ise şarkılar besteliyorum ondan
yatkınım dudaklarını aralayan her söze
bohçan çözülse yeter, gönlü olur boşluğun
bir rüzgar efil efil seslese bu sükutu
akşamları çığlığı duyulur olur günün
yatkınım gözündeki o merdiven boşluğa
bakışların takılmış benli bir oruçluğa
gölgeni unutmuşsun bir gün geri almaya
geldiğinde hüzünden o parmağa bak
sen yokken ben senle nişanlandım, üzgünüm
bir genç kız ölüsünden yüzük yaptılar bana.
<end>

<start>
Güneş gözlerine bandı mı ışığı
Vakit aydınlıktır renginle o sıra
Ve afyonlu gülüşündür hayalimdeki…
Sen hafif ve yoksun esen yel
Serinliği taşıdığın diyarlarda tek
Yaprakların yegane dans ettireni
Tozu dumana katmanın becerisinde
Soruyorum şimdi sana:
“Yine hangi rüzgarın emrine amadesin? ”
Vakit serptiğin su damlalarıyla
Islanmaktır ince ince o sıra
Bozuk bir pergelle yol çizdiğim martılar
Ağır aksak bir göçün yörüngesinde
Ey yolunu kaybeden beyaz martılar
Soruyorum şimdi size:
“Yine hangi sıcağın çekimindesiniz? ”
Şimdi bir ayçiçeği gibi döndüğünde güneşe
Bir de güneş gözlerine bandı mı ışığı
Vakit geçmiyordur durmuştur o sıra
Ve afyonlu gülüşündür hayalimdeki…
<end>

<start>
sen belki tanımazsın ama ben senin için ölürüm! 
sen beni tanımazsan ben zaten ölüyüm! 
bir Allah’a bir anneme sonsuz itimadım var
herkes beni yarı yolda bırakıyor ya Ali
herkes beni yarı yolda bırakıyor bu çok zor!
sana bu mektubu pişirilmiş çamurun içerisinden yazıyorum
ağaçların otların ortasında yaşıyorum
cayır cayır yanan bir orman ne kadar uzun yaşar? 
Allah’ım benim yanmayan yerlerimden yangın çıkar
yanan öd ağacının külü olmak istiyorum
yanan bir öd ağacı gibi yanmak istiyorum
çakmağın varsa çak tutuştur kalbimi
kılıcın varsa çek yatıştır nefsimi
sebebin varsa çık karıştır derdimi
bir kez yüzün görmeye bu can kurban ya Ali
yürüdün kınında kılıç yüreğinde aşk
dünya atlıların hışmına uğramış gibi toz ve duman
ortalık putlarla dolu İbrahim yorgun düşmüş olmalı
ve bu açıdan bakınca Yakup
kör olmakta son derece haklı
Yusuf doğuran bir kuyum yok
Davudi bir sesim yok Zebur söylemek için
İsa’nın yakışıklı alnından
kilise duvarlarına çakılan
grotesk bir çarmıh kaldı geriye
ve onca hikmetinden Musa’nın
kekemelik, israil’e…
Musa kekelerken oysa
söze şarkılar bahşeden bir sesi vardı
bunlar kekelerken havada
kurşun sesleri ve çocuk çığlıkları…
demem o ki Zülfikar’a davranan elin
eksikliği hissediliyor şu an dünyada
seni sırtından hançerlediler çünkü başka şansları yoktu! 
risk almayı gerektirir seninle göz göze gelmek
seni sevmek bir insanı sevmenin iskelesidir
bugün ne dünden bir sonraki gündür ne yarından bir önceki…
bugün hem dünkü gündür hem yarın ve sonraki
yani mütemadiyen seninle yaşıyor olabilmek gibi bir bahtım var
mesela bir akşam Resul’ün evine giderken beni de uykumdan al
insan önce annesini sever, sen önce O’nu sevdin
O’nu sen kırıp çıkardın insanın kendini seyrettiği aksinden
şimdi bazıları mübalağalı buluyor beni
bazıları gülüp geçiyor ki senin
vurduğunu cehenneme postalayan bir kılıcın vardı
ama onları görsen ağlardın merhametten
sen onlar için kendini ve evladını feda ettin onlar
kendileri için senin evladının her gün başını vuruyorlar
ben senden öğrendim ki oysa inanmak
mesela dost için ölüme yatıp orda
teslimiyet doğuran bir uykuya dalmaktır
dünyaya senin gözlerinle bakmak isterdim ya Ali
şurasında biraz vicdan olan herkesin seni sevmek borcu var
bir puta dahi inanmanın varsa inanmakla bir alakası ki var
insan senin Resul’e teslim oluşunla inanmayı tamamlar
sen bana dil oldun Rahman o dile ağız
sen bana göz oldun Mustafa göze yürek
sen bana söz oldun Kuran o söze ayet
bir kez yüzün görmeye bu can kurban ya Ali
seninle en sevdiğim müştereğimiz
ikimiz de en çok hep, hep O’nu seveceğiz
zannımca sonumuz tam da şöyle olacak
sen Hüseyn’in başını koyacaksın ortaya
paramparça olacak gönül zembereğimiz
sen Hasan’ın ağusundan taslarla sunacaksın
musallat olmayacak nefis en-gereğimiz
sen Fatma’nın gözlerini bizle paylaşacaksın
hakikat söyleyecek aşk ile yüreğimiz
senin kalbin bir abanın altında korunmuştur
benim kalbime de yer var mı orda ya Ali?
sen belki tanımazsın ama ben senin için ölürüm
sen beni tanımazsan ben zaten ölüyüm
işte gözyuvarlarımı boşalttım Zülfikar’ınla
bunca okudum senin gözlerinle bakmak için dünyaya
hep senin gözlerinle bakmak için ya Ali
Resul’e
ve Allah’a!
<end>

<start>
sesimin taklide meyyal aşırılığını alıp
Gülten’e gidiyorum bugün buruşuk bu bana ait olmayan yüzü
buruşuk bu sesi, buruşuk bu her şeyden yaptığım eskimi de alıp Gülten’e gidiyorum bugün
sorarsanız, alenen, vazgeçişin biterek
unutuşa bir yerinden başlamanın miladı,ya da peygamberin Cuma vaazının birinde:“Farisilere nasıl davranacağız? ” diye
cevaba ilerleyen bir sualin suali
aklım darmadağın, hislerim ve başımı alıp 
Gülten’e gidiyorum bugün
ben Mustafa’yım, yeni ismim bu demeye gidiyorum Gülten’e bugün
Gülten beni tanımaz, ben Gülten’i unutmam,şimdi Mustafa olsam dahi unutmam onun kırmızı boyalardan yapma değişmeyen tablosu; yaldızlı çerçe­veler içinde, buz mavisi saten duvarların üstünde, ve o duvarların çerçevelediği kapısız tecrit odalardan birinde, küçük penceresi, ruhumun dünyaya sarkan balkonlarına bakan, ölüm beni bulana değin ben de sancıyacak, izbe bir hücrede asılıdır, ne yapsam Gülten’i içimden çıkaramam! 
Gülten’e giderken yolda bir Amerikan işgaliyle karşılaşabilirim mesela
bu, umurumda değil! 
üzerine anahtarlar dökülen yol şu an adımladığım
Hızır’a öykünmenin bir yolunu bularak Musa’yı susturabilirim.
çünkü vazgeçmeye gidiyorum Gülten’den bugün aldım o en sonuncu kararı da yanıma
Gülten’den vazgeçmeye gidiyorum bugün
<end>

<start>
en eski kelimeleriyle yağıyor çocuk seslerinden bu yağmur
unutulmuş sözlerin üstünde çıkacak yangını bekliyoruz
köyler var kulakları paslı çoğul cümleler kurarken cesur
gök var onu bir türlü anlatamıyor olmaktan bütün yorgunluğumuz
seni seviyor oluşumu kutluyorum kendimle
dünya bir şamdansa güneşe
atlılar ölüp gitmişse
kendi omzunu benim omzumdan tanıyorsan eğer
hatırlamak pişmanlığı peşinen kabullenmek demektir
yola çıkmak erkekliği bir kenara bırakıp
göz yaşını namluya sürebilmektir
şehre saçlarından yapılmış bir rüzgar çıkıyor
garson adisyon açıyor sana bakar bakmaz masama
ve gözlerini ödeyecek kadar yaram çıkmıyor
tuz işine giren bir tabibe sürüyorlar kalbimi
öpsem iz bırakmak suç
sevişmek zatî surette yasak
elini tutsam
tabip bir kamyon tuzu üzerime boşaltacak
dünya biz için dönmüyorsa dursun
kalsın yaşamak
biri şu gazete kağıtlarından bize sofralar kursun
ölüme ramak…
yalan değil kalbim fena çarpıyor sana
şarabı açıyorum rakı dökülüyor zemzem sehpasına
birden haramcılar üşüşüyor helallerime
helalciler saldırıyor haramlarıma
beni zorla cennete kapatacaklar gibi cehennemlik bir ahval! 
sanki yakub’un yusuf olmayan bir oğlu gibiyim
oysa hem ittim hem itildim kuyuya
her ihtimal dönüştüm babamı kör bırakan bir evlada
ama ne kadar yusuf’sam gömleğim de o kadar yusuf’tu
seni hiç görmeden bir karanlığa doğru alışarak sevdim
herkesin kalbinde kuruyan bir kuyudan çıkınca seni bildim
ismin belirdi diğer isimlerin yanı sıra
artık bu pişirilmiş çamurun içini ele veriyor gözlerin
baktıkça nefes alıyorum ormanların cennetinden
kokladıkça görüyorum gözeneklenen yolları
duydukça dokunur gibi oluyor sesin kulaklarıma
gayrı tadarsam yanarım
dokunursam
ölü sayarım kendimi bu diyarlarda
<end>

<start>
karaya çekilmiş, çürümeye terk edilmiş
yaşlı bir gemi iskeleti gibi direniyorum zamana
şimdi kimsenin hatırlamadığı
alelade bir törenle sudan çıkarıldım
üstelik hemen kıyısına oturtuldu gövdem suyun
kederli şarkılar düz onları söyleyeceğim
acıdır insanın yanıbaşındakine özlemi
ölüme alışmak kolay seni öldü bilmeli
dalga sesleri yalan, deniz fenerleri yalan
çıkıp gidesim yok, gökte ağaç izleri
yüzmeye bir uzuv bırakmamış kimseler buna
sanki bir adım daha atsam ağlamayı bırakacağım
uzun denizler aşasım var boğazlardan geçesim var
elimin uzanmadığı dallara konan kuşlara selam ederim
ölüme kavuşmak kolay, seni öldü bilmeli
seni öldü bilmeli, şükredecek haldeyim
<end>

<start>
yine sadık battal'a...
ben sadece kendi kaderimin peşinden koşturuyorum
senin başka dünyalara kader bağlamışlığın var
köprülene köprülene köprülerden geçiyoruz
savaşlardan kan var bayraklar solduruyor renkleri
sarmalların kollarını kırıyorken genetik
ruh bulaştırıyoruz birbirimize dna değil! 
sevgilim çaktırma durumlar kritik
bence biz bundan sonrasına yürüyerek saldıralım
insan olan her şeye alışır ve bütün övgüler allah’a
allah deyince sen önce merhamet anla! 
misal ben zeytine hiçbir zaman hayır demedim
ve çaya ve tütüne ant olsun
allah hepimizi kendine ısmarladı ha!
elinde silah varken muhabbete geleni göremezsin
kışkır kışkır kışkırtırlar bu dünyada adamı
güneşi koy demlensin saate bakmayalım
uyumasak doğrudan rüyaya  çıkıyor zaten hayat
kuşları uçarken görsen kuşları uçarken görmenin cenneti
fakat illa ateş yakacaksan
odunu da yanında götürmen lüzum ediyor
mevsimler yalan soğuk sahici üşümek hakikat olsun sana
bu kadar tropik durma güneş seni kıskanacak
bahçeleri derenlerin ellerinden öpmüştük
sana gül, sana yine gül, sana bir gül, bir gül daha...
mağaraların insan içlerine kapandığı bir yerde
çanlar camileri yıkmış, ezanlar kiliseleri
mağaralar benim içimi açıyor sevgilim
gönlün olduğu yerde bırakalım klişeleri
çapa toprağı darbelerle seviyor
göğün ardında uzay önünde de biz
her yanımız inşaat şehirleri tozur tozur tozuyorlar
diyeceğimi unutuyorum matkap geliyor aklıma
sonra delinen deliklerden dönüp giren vidalar...
ortadoğu al rengine bulandı sen nasılsın sevgilim? 
öldürmeden olmuyor diye buyurdu hain
çocukların su içtiği yerleri bombalıyorlar
aramızda kör olanlar var ama gözleri hala görüyorlar
kantar topuza iki tokat salladı
şirazenin ta ağzını kırdılar
dünya hala dönüyorsa sevgilim
müsait bir yerde seninle inebilir miyim?
<end>

<start>
evlere ve şehirlere
kapısından girenlere…
ey çoğunluk,
azalın! 
azalın siz çoğaldıkça
muaviyeleşiyorsunuz
birlik
putunuz olmuş
merhametten çok cezayı konuşuyorsunuz
daha kendi fethiniz tamamlanmadan
atlara bindirilmiş gövdeleriniz
biz kendi kalbimizi etmişiz işgal
toprakla son demde haşrediliriz
insan korktuğunu sevemez zaten
sevdiğinden korkar kaybetmemeye…
ali kim deyince ‘dördüncü halife’
‘hazreti’ dersiniz muaviyeye
ilmin kapısına savaş açmış kişiye
ashab olanı sakın benzetme efendime
muaviye hazretse oğlu imamınızdır
hüseynin  kesik başı bizim imanımızdır
evlere şehirlere kapılardan gireriz
alinin yolu beyt-i resulullahımızdır!
ey çoğunluk,
azalın! 
azalın siz çoğaldıkça
emevileşiyorsunuz
elinizde olsa
herkesi cehenneme doldurursunuz
çünkü cennetiniz kalbiniz kadar küçük
aklınıza bir kalp uydurmuşsunuz
oysa vardır her kalbin içinde aklı
imanın tapusu avucunuzda
ey yolları kalplere rapteden haklı
sevaplar da güzel suçlarımız da…
dünya kendi etrafında dönen kerbeladır
yezid her “ben! ” diyene hem vekil vükeladır
muaviye şamda, hasan el-valide vali
hüseynin gözleri bal, murtezanın eladır
ey çoğunluk,
azalın! 
azalın siz çoğaldıkça
zaptiyeleşiyorsunuz
allahı kaydınıza geçirmek için ne de çok uğraşıyorsunuz
peygamber
işportanız olmuş
hadisler alıp hadisler satıyorsunuz
kitap
yardakçınız olmuş
ayetleri yorumlarken yeniden yazıyorsunuz
meyhanelerin de vardır bir allahı ey
cemlerin sazı secdelerin alnıdır
ne sakinin sunduğu bade harama
ne zemzemin dolduğu bardak helale
ağzımız diyorum sayın müslüman
kalbimize açılmazsa gider hebaya
çölden sonra zahiri aldılar elimizden
hak hala bizimledir sürer garibimizden
krallar ve devletler anlamaz sözümüzden
çün zalime dönmeyiz ehl-i sünnetimizden
ey çoğunluk,
azalın! 
azalın siz çoğaldıkça
mülklüleşiyorşunuz! 
şol dünya suları bütün tahtınız olsun
sularınız çekilir akıttığınız kandan
allah korusun bir yıkılırsa kabeniz
merak ediyorum hangi tarafa döneceksiniz
kabesi kalp olmayan her daim secdesizdir
kalbe duran secdesiz varır durur allaha
siz insanı atlayıp ona islam dediniz
bizim islam kalbimiz secde durur insana
sıddık üryan kalmıştı oysa bütün allaha
ali yoksul gelmişti yoksul gitti ervaha
resul mülksüz kavuştu tek varlığı mevlaya
kenz ahrete doğrudur infak sonlu dünyaya
ey çoğunluk,
azalın! 
azalın siz çoğaldıkça
gurbetsizleşiyorsunuz
daha bin yıl burada kalacak gibi yiyorsunuz
garip olun garip kalın garip ölün garip
garip geldi bu ve de gidecek hep garip
o ispata yeltenen muhafız kimliğiniz
görmediği allaha nasıl eder biadı
siz allahın ismiyle kuranı çiğnediniz
yıldızlara ulaştı fatma anne feryadı
alper şiir söyledi, ezelin yaşıyladır
acısı resulüne atılan taşıyladır
alisinin sırtında hançerin başıyladır
hasanına sunulan ağulu aşıyladır
gözleri hüseynine bitmeyen yaşıyladır
evlad-ı kerbelayız biz susmayız zalime
başımız feda olsun alemlerin rabbine
<end>

<start>
Galeri NON'un sahibesi,
kardeşim Derya Demir'e...
bu gece beraber gidelim linçe
sopaları sabahtan suya koy ağırlaşsın
kafirler sokağa dökülmüşler içince
şu çıplağı döveyim de giyinmeye alışsın
susuz kalmış bir makyavel “suuu! ” diye bağırıyor
bu bir şehrin kendinden geçmesine sebeptir
demek ki bir otel yakılacak birazdan
bir köyünü basacaklar tam şuramızın
senin gözlerinden edindiğim galeyan
kendine bir şarampol büyütür hiç durmadan
aşık olmak kötü yaza hazırlanmak gibidir
ve ülkede başbakanın kalbi olması
en çok ve hala zenginleri ilgilendirir
bu gece beraber gidelim linçe
dayak yiyen öğrenci - dayak atan muallim
bizim de katkımız olsun bu bilince 
sopaları sudan hadi çıkart sevgilim
işte şimdi şuramda şeksiz bir şaman kadar bir şehir
sokak sokak sopalar ve softalarla soluyor
bir otobüs dolusu iman gördüm sevgilim
nehir gördüm aklında deniz vardı sadece
oysa bütün hatlarıyla gürül gürül bir nehir 
kışın ortasında bem-
beyaz bir kelebektir
haklı düşen tırtıl, kozayı parçalarsa
kelebeklik bahtını yitirecektir
ey sopaoğlusopalar! ey camcıların simsarı! 
ey ziftveçamurabulanmışinancınkaramsarı! 
neye inandıysan onu lekeledi gazabın
temsil haritalarında,
eşkâlin durmadan bir siyahı yontuyor
bir kurt durmadan bir asayı yontuyor
bir mescit durmadan bir Süleyman yontuyor
Allah'ın sopası yoktur sevgilim
ve sanat şu kadar umrumdaysa namerdim
galeyan kara bir kısrak gibi çiftleşiyor öfkeyle
erkek atlar şaha kalkıyorken şehvetli
çerçi kızı boncuğa aşık olur ya
kavga etmek dururken barış zahmetli!
ömrümüz bir komploya kurban gitmeden
sermayeden çok fena tiksiniyorum
şucuymuş bucuymuş yalan sevgilim
her insan ötekine zaten öteki
kim neye iman ederse etsin
camcıları kimseler sevindirmesin!
haklı olmak değil de burada haklı kalmak 
sopasız bir halkı besler kasıklarımda
o halk ki kendini bir türlü olamadı
o halk ki her türlü safsataya karnı tok
bu bir sopa değildir, şiirdir sevgilim
Allah'ın sopası yok! Allah'ın sopası yok!
<end>

<start>
Allah doğru yolu seçenleri, daha derin bir doğru yol bilinci ile destekler.” Meryem/76
güneş batıyor onbinküsuruncukez
ve doğuyor sabahı garantiye alan ümit akşama
radyoyu açıyorsun kuşlardan kalan bir şarkı başlıyor bize
gök hapsinden kaçıp kaçıp konduğumuz kadar özgürlük
biliyorum sen de yıldızları sevmiyorsun öylece duruyorlar
o iyi dilekler de kaçırdığımız demlerin içinde duruyorlar
derken hiç tanımadığımız bir yerden es(!) 
hayat bu kadar tutuk işte biz bu kadar çaresizken
ağlıyorsun
onbinküsuruncukez
göle yeni bir gemi gibi indirilirken
o ressamın yaptığı o resimde olmayan
ve yeterince yontulmayan bir heykelse taş
ancak bir şarkıyla tamamlanandan
kulaklarımıza dönerken işimiz hep mi bu kadar yaş! 
durdurmam imkan dahilinde değil kalbimi ve sen…
varsın bir zaaf olarak geçsin kayıtlara
evden kaçmak isteyen çocuklarla büyüdüm ben
sorun değil kaldırımları şehirlerin içinden tartışabiliriz
bu da bizim kusurumuz olsun: açlığımıza kavgamızı bahane etmek
oh ki borsayı bombalamak isteyen adamlar bizim cemimizden
anahtar uydurulamaz kilidimize
normal şartlar altında bildiğin anormaliz
siparişin gecikmesi en çok garsonla tanışma imkanı sunar bize
sen durmadan gidersin ben tutar döndürürüm kalbini
uçak düşer kara kutu sehpa olur iki dem muhabbete
iplerinden boşanmış süratli bir trapez
kadar yangının var çadırı yırtıp çıkmaya
kanıyorsun
onbinküsuruncukez
affettikçe dertlenen
dertlendikçe affeden
iki ara bir dere
fasit bir dairede oturuyoruz sevgilim
söylenmeyen şeyler söyleyemediklerimiz
ağlanmayan şeyler ağlayamadıklarımız
babası ölen çocuklarla unutanlar köprüsünde
sürekli mektup bekleyerek yaşamaktan vazgeçmedik hiç
iyiydi işte
sahnenin dar mikrofonun bozuk üstümüzün yırtık olması
başka şarkılardan bu şarkıları söylememiz iyiydi
derdi olan ceketini çıkarmaya vakit bulamaz sanki
öpüşlerin hayali uykuların ninnisidir
bu kadar dağ bu kadar çıkılmak için sevda
evlerini yamaçlara kuranların rahatlığı rahatsız edicidir
ömrümü seninle bir otelde aidiyet kusarak
havluların ve yalnızca kapıların altından esen rüzgarların şahitliğinde
ömür seni seviyorum demek kadar geçicidir
topu topu bir gün çatallanıp çatlayarak susacak bir ses
anlıyorsun
onbinküsuruncukez
ne olacak kime ne
bir yerimizden yakalanmışız işte
anlamak en yapışkan yükü bu hayatımızın
yangında ilk yakılacak! 
zihnin hayaletler doğuran arsız gebesi
sırat’ta ilk atılacak! 
beni anlamanı öldür seni anlamamı bağışla
gözlerimiz ne kadar güzel ne kadar nefes nefes
herkeslere bakma herkesler havamıza astım
uzan tut kendine kalbinin tozlarını alacak bu bez
kalıyorsun
onbinküsuruncukez
bir şu yalnızlığın bastırdığı kanlı geçiştirmeler…
büyük sofranın içinde ne diye küçük sofralar açıyorsun? 
çiçekleri öldürülmüş sanıyorsun onlar zaten ölüler
çiçekleri canlanmış buluyorsun ki vallahi canlılar
ara vermeden solan renklerin arasında
benim giderek daha da kırmızı olan bir kırmızım var
senin de olsun! 
son sürat sana doğru koşarken beni vurdular
sen vurdun demiyorum ama beni vurdular
benim de bu kadarcık kurşundan geçmeyen bir yaram olsun
kimsenin olamadım
kimsem olmadı allah’tan ve anamdan başka
şartsız şurtsuz kim affettiyse hepimiz onunuz esasında
vurgunuz yarım kalana
kendimizle dargınız
ağlamak için insanın kendinden başka bir yari daha olmalı yarasında
her türlü galeyana hazırım
yeter ki düştüğüm zaman kalkmayayım
trensizliğimi yutuyor her defasında bomboş kalan bir gar
sabaha daha çok var ama biliyoruz ki bir sabah var
ölüp gideceğiz işte yetmedi mi o güzelim şarkılar
yetmedi mi bu kadar hayvanımıza bu kadar kafes
radyoyu açıyorsun kuşlardan kalma bir şarkı başlıyor yine
dönüyorsun
onbinküsüruncukez.
<end>

<start>
cevap bulma sualim bilmek karın doyurmaz
acıktıysan dönüp bak uçup giden kuşlara
yolun sonun arama başın kuyruk doğurmaz
geleceksen varıp bas evvel duran taşlara
derde durma dermanım derdi derman savurmaz
karıştıysan karış git rüzgâr gibi saçlara
mâlum yerden yürüme âlim eti kavurmaz
yiyeceksen pişir öz kendi kokan aşlara
sebep sorma fermanım gölge ışık buyurmaz
alıştıysan unut geç hızır dolan burçlara
kemlik söze darılma harfler hâli duyurmaz
giyeceksen kapın aç hırkalara taçlara
akıl yorma vebalim günah tenin yoğurmaz
tutuştuysan tutuş yan geçip giden yaşlara
mülke belin bağlama garip eğri oturmaz
olacaksan gönül ol âhim gibi başlara
<end>

<start>
Yârin kaşları keman olsa, içimdeki yayları paramparça ederim hemen.
İçime çanlar çakana inat, zehirlerim zangoçlarımı.
Durur ve limanları yakılan bir kentin, gemisiz kalmasını kutsarım kıyılarımla.
Dönecek bir tek yolcusu bile yoktur uğurladığım günlerin.
Erken gelenleri kurşunlarım, suya sererim leşlerini.
Bekleyenler kazansın istiyorum bütün dünya harplerini! 
Beklemek, bir mektuba başlayıp yarım bırakmak kadar asil bir niyettir.
Ki bir mektuba başlamak, her şeyden sevip vazgeçmek gibi bir kifayettir!
Eliiiif, miiiim ve eliiiif…
Ant olsun harflerine harekeler serpeceğim.
Döneceksin dönecekler döneceğim.
Gecikmeyen yerlerimi vurmalısın sevgilim.
Gecik ve ertelen sen de! 
Vaktinde gömüleceksin ne etsen de! 
Kalkacak dakik olanların da bir bir naaşı.
Kazanmak istemiyorum hayata karşı! 
Karşılıksız çıksam, ümidim nasıl olsa korunmuştur cürmümden.
Beni, vur! 
Benden, kurşunlar sapsın! 
Bana, çarmıhta iki odun bir haç…
Bırakana kadar ıskalar çak! 
Bana bir ergen ölüsü miktarınca iltimas yarat! 
Ve bir cezme vuracak gövdemiz, çok şiddetli susarak.
Beni anlama, beni anlar gibi yap! 
Yorulmayan gövdeni, hamlar gibi yap! 
Delik deşik hırkamı tamlar gibi yap! 
Ölünüp de yenilen gamlar gibi yap! 
Yağmuru yağabilen damlar gibi yap! 
Arabi’nin yandığı şamlar gibi yap! 
Allah’a yenilen ramlar gibi yap! 
Ya beni de al getir, ya bu guslü çöz, içime kırdığın camlar gibi yap! 
Eğdiği gövdelere rüzgar bırakan sendin.
Ne gövdeydin, ne eğendin, ne yeldin! 
Güneşi mahmuzladım, gözlerine şeddeler vurdu sabah.
Öğlen oldu mu kalbime müracaat edebilirdin.
İkindinin ortasında bana bakman için her şey hazırdı.
Ki akşama anca yetişirdi beni tamamen kabullenmen.
Ol’madın, okunmayan harflerimi yok saydın hep.
Sesin kısaldı, boğuldun mahreçlerde…
Aramızda erken sonlandı hep cümleler!
İşte bir kurdun boğazına oturmuş ötür.
Birazdan gemiler kopacak beni bir tufana götür.
Birazdan asalar yağacak nehirlerin Musa’sına.
Ve döşümü firavun’un sevdiği bir kerem ovuşturur.
Kapıları dövmekten hiç evde yoktum.
Bulunmadım, çünkü muttasıl arıyordum.
Bir şeylere yetişemiyor olmanın uykusunu alıyordum.
Sevgilim, bu kahpe düzene bir saat kurmalıyım.
Seni çok seviyorum, nereye başvurmalıyım?
Kenti yıldıran bir orman sırrı bahşet bu çölden.
Gerdiğim yay, oklar vurur sonsuzu.
Yerdiğim yar, yoklar durur o’nsuzu.
Seni sevmem hala öldürmediyse seni…
Dönerken…
Beni de getir yanında!
<end>

<start>
seher'e ve nazmiye'ye...
somadan şeyler bunlar
madenler de kapıdır siyah burçlara
bir madenci mesela
eksi yedinci dipleri düzeltir 
keşmekeş 
hep yukarıda
bir adamın elleri 
ağacından nar topluyorsa yokluğun
madencidir o
madenciler adam olur
karıları
çocuklarının annesidirler
meşakkatin talibi olur canlar
ta mağmadan uzaya
oysa sofra gönüldedir
göz yaşından sular dolar testiye
babasız kalmış çocuklar evvel yürürler
bilinir
madenci çocukları 
çabuk büyürler
o gece sapsarı bir dolunay vardı
nihal'in resmindeki sarıdan
ölüler toprağa rahmet diye düşerler
acılar kalanlarındır 
vesselam
<end>

<start>
katilin dönmesi gibi olay mahalline
günahlar da dönüyor tövbe edildikleri yere
aynı delikten en az iki kez ısırıldım
Rabbim, Mümin ne büyük kelime!
ey kovmayan kapı! ey büyük mükerrer! 
bu hicap kokuları hatalarımdan geliyor
işte yine aynı yol, yine aynı adres
yanıldığım yerin biraz ötesinde
ezbere bildiğim dua,
terk ettiğim mukaddes
seni eksik seviyorsam tamamlarsın değil mi? 
senin affın yeniden başlamaya çilingir! 
geceye az evvel dolunaydan inmişsin
korkmayayım değil mi, bu karanlık alengir!
bu kıyafet cümbüşünde ellerimi bırakma
aczimi aynama yapıştır, dursun
bu bana verdiğin kadarıyla sevda
aşk olup içimdeki zemheriyle kudursun
<end>

<start>
ömrüm, sana karşı boş bulunmakla geçiyor. seni her ziyaretimde, tabancamı emanete bırakıyorum. gözlerin uçaklarla bombalarken bağrımı, kendime affından gayrı sığınak bulamıyorum. beni affetmelisin! bunu yapacağına inanarak başlamalısın işe. biliyorum, yaptığım gaflar boyumu geçti. şimdi elimi her belime attığımda, bana doğrultulan tabancanın aslında benim tabancam olduğunu anlıyorum. elimi her beline attığımda, bir müzik kutusu infilak ediyor gibi başlayan bir şarkı... yo hayır, seninle dans etmek için değil bütün bu arbede, tüm bu devranın efsunlu çarkı! seni dansa kaldırmam için bir çocuğu hıçkırık tutsa, kâfi!
dünyanın bütün bahaneleri bir araya gelse, yaşadıklarımızı berkitemez. birimiz neden bahsettiğimizi unutmalı! neden bahsettiğimizin ne önemi var? hem neden bahsedebiliriz ki biz? ! bahsettiklerimizin ne kadar ötesine geçebiliriz? mesele şu; biz bir şeyden bahsederken, bir şeyden bahsettiğimizin her daim farkındayız! susup, sadece birbirimize baksak? ve bu sıra gözlerimiz dahi konuşmasa… sanki o vakit, gerçek bir suskunluk koyabiliriz aramıza.
başımıza ne geldiyse, hep konuştuklarımızdan! tabi bir de anladıklarımız var. oysa ne varsa, konuşamadıklarımızda! ne varsa, işte o anlamadıklarımız var ya, hepsi onlar! oraya gitmenin bir yolunu bulmalıyız. konuşmadan ve anlamadan, insan neyin farkında olabilir ki? ey senin farkında olmamla başlayan maceram, bana borç ver biraz! ey sırrın bir işe yaramadığı açıklık! ey sen! ve ey sen olmayan! ve ey sen olmakla olmamak arasında salınan! bütün yazmadıklarım beni bulsun, böylece yazmayabilirim!
sana dönünce lunaparkta bir çocuğun ölümünü seyreder gibiyim azizem. ben artık biraz uyumalıyım. biraz kiraz yemeliyim. ve ey su içmek, beni boşver!  ölmek gibi sevmek… asıl bu eksik aramızda!
<end>

<start>
Mavi Marmara bir gemi değil, bir devrimdir. Allah’ın, biz kulları ibret alsın için, gözümüzün önüne serdiği bir Kerbela sahnesidir. Zalim ile mazlumun, Hak ile batılın; kafalarda hiç şüphe bırakmayacak denli birbirinden ayrılmasıdır. İnsanlığı temsilen, bütün dünya vatandaşlarına gönderilen açık bir mektuptur. Okuması yazması olan hemen herkes, bu açık metnin ne manaya geldiğini yüreğiyle kavrar. Okuma yazma derken, harflerden bahsetmiyoruz tabi ki! Okumak zaten gözle değil, kalpledir. Kalbi olmayanlar; okuma yazma bilmezler!
Halen içinizde Mavi Marmara’nın bir tersanede yapılan ve suyun yüzeyinde yol alan, bilmem kaç tonluk bir gemi olduğunu düşünen demir kafalılar varsa, şunu bir an evvel açık etmem lazım. Mavi Marmara, benim inancıma göre, Allah’ın emri ile cennette melekler tarafından bina edilen bir mananın, yeryüzünde bir gemi iskeletine bindirilmesidir. Yani gemi, o mananın yalnızca kıyafetidir.
Bu açıdan bakınca Mavi Marmara, taşıdığı mana itibarı ile her şey olabilir. Bir bakarsınız tren olur, bir bakarsınız uçak. Kim bilir belki bir gün uzunca kanatlarıyla bir kuş… Evrendeki her şey gibi mülkiyeti sadece ama sadece Allah’a aittir. Ne İHH, ne de o gemiye binen diğer muhterem eşhas, Mavi Marmara bizimdir diyebilirler. Allah’ın emrine vesile olmuşlardır ve bundan gayrı/öte bir güçleri de yoktur. Şimdi gücü olan birileri var ise, onlar da o mananın içinde eriyen dokuzudur. Allah rahmet eylesin!
Neden bunların izahına girdim peki? Çünkü Mavi Marmara’nın geçtiğimiz haftalarda Gazze’ye, tekrar yola çıkması planlanıyordu ama bir şekilde nasip olmadı. Yaptığımız planın tutması için tek şart varsa, o da yaptığımız planın Allah’ın planıyla aynı olmasıdır! İç ve dış baskılar neticesinde bu geminin demir alamıyor oluşundan ötürü ortalığı kirli bir eleştiri yağmuru götürüyor durumda. Başta İHH olmak üzere, İsrail’in baskılarına boyun eğdiği düşünülen hükümet de eleştirilenler arasında. Anlamak mümkün değil!
Neyi anlamak mümkün değil biliyor musunuz? Her şeyi! Kardeşlerim! Canlarını feda uğruna, bu muazzam devrimi en yakın yerden, yani gemiden seyredenlerin daha neden çekincesi, korkusu olabilir ki? ! Zamanı değildir, Allah o geminin kalkması için bir “ol! ” vermemiştir ve dahası belki de Mavi Marmara yoluna bir gemi ile devam etmeyecektir artık, kim bilir! Bu eleştirileri yapanları, Mavi Marmara’nın manasını bir gemi üzerine düşürmekle, pek putperestçe buluyorum açıkçası.
Allah’ın yeryüzüne düşürdüğü mana, kaybolur mu sanıyorsunuz? Ben manayı, enerjiye benzetiyorum. Hiçbir zaman kaybolmayan ama sürekli dönüşen bir mefhum gibi yani… Bu sayede, mananın üzerine düştüğü eşyadan (“eşya”, “şey”in çoğuludur)  korunuyorum. Putperestlik; tam olarak o eşyada takılıp kalmakla, bir kere o şeyden zuhur eden manayı tekrar ve tekrar o şeyden saplantılı bir biçimde beklemekle vaki olur. Hâlbuki mana, her an vesile değiştirebilir. Ve yalnızca Allah’tan kaynak alır.
Gemiyi türbeleştirme temayülünü de bu yüzden çok uzak buluyorum kendime. Elbette hepimiz, geminin İstanbul’a gelişini gidip karşıladık. Merakımızdan, hevesimizden, heyecanımızdan, bu büyük devrimin dekoruna koşturduk hemen. Ama en nihayetinde bir gemi bu! Bize hatırlattıkları açısından her daim yaşayacak bir gemi olsa da, bir gemi işte ya… Tekrar o manayı giyindiğinde, artık gemi olmayacak, ona Mavi Marmara diyeceğiz tekrar.
Demir alamayan ve Gazze’ye gidemeyen bu gemiye bu kadar yükleniyor olmayı, o manaya duyulan açlıktan ibaret sayıyorum ve yadırgamıyorum da. Hepimiz o manayla karın doyuran insanlarız! Akşam eve dönünce, ailemize o manadan getirmek, yedirmek istiyoruz. Ama bu kadar yüklenmesek gemiye; bakarsınız bir gün uçak olur, tren olur, kuş olur, geri gelir o mana! Ve heyecanla doğrularak deriz ki; “işte bu Mavi Marmara! ”
Dünyaya Yeni Söz Gazetesi, 03.07.2011
<end>

<start>
Kız çocuğu sahibi olmak sünnettir. İnsan, kızının yüzünü dünya gözüyle görene kadar, bu sünnetti gerçekleştirip gerçekleştiremeyeceğinden emin olamıyor. Neden sonra, kızınızı kucağınıza verdiklerinde, “nasip” olduğunu anlıyorsunuz. Ardından bastırıyor bir düşünce; demek ki bütün sünnetler nasiple alakalı! Zaten mürşit diyor ki; “efendinizin izni olmasa, O’nun ismini bile ağzınıza alamazsınız! Hz. Fatıma Annemiz, derler ki, Resulullah’ın dünyada en sevdiğiymiş. “O hem annemdi, hem kızımdı” diye buyurarak, “babasının annesi” lakabı da bu hadisten ileri geliyor.
“Ehl-i Beyt” ağacını resmedenler; Hz. Fatıma Annemizi kök, Hz. Ali efendimizi gövde, güzeller güzeli Hz. Hasan ve Hz. Hüseyn’i de meyve olarak çizerler. Tasavvufta Hz. Fatıma Annemiz, “Hakikat-i Muhammediye”dir, yani Hz. Muhammed’in hakikati, Hz. Fatıma Annemiz üzerinedir. Resulullah’ın soyu da, Hz. Fatıma Annemiz üzerinden yürümüştür zaten. Sedef, görünen kabuktur. Tıpkı bizim çamurdan yaratılan suretimiz gibi bir kabuk… Sedef rengini sevmeyeni tanımadım. Denizlerin dibini ve o dibin de dibini çağrıştırır. Sanki saklı olanın hevesini karıştırır. Hani birini görür ve onun kalbinin güzelliğiyle vurularak, “inci gibi bir kalbi var! ” dersiniz ya. Aslında o inciyi görmezsiniz, görmezsiniz sadece sezersiniz ya. İşte o inciyi de, o kalbi de size düşündürten Sedef’tir. Kabuğunuz bir Sedef gibi görünürse, herkes kalbinizde bir inci var sanır! Kabuğunuz Sedef gibi görünürse, zaten bu kalbinizdeki incinin yansımasıdır!
Allah salih kullarından eylesin, bir kızım ol’du.
Evet, Allah ol dedi oldu, öl dedi mi ölecek. Amaaan, her şey Allah’ın bir ol’una bakıyor işte. Biz niyet ettik, biraz dua ettik/gayret ettik, hem kendimiz için, hem de olmayan için niyaz ettik, nasip oldu bir şekilde. Allah nazarlardan korusun, bu yazıyı okuyanın da bir dua ve bir Maşallah borcu olsun! İsmi Fatma Sedef… Derler ki, yeni doğan bebekler isimleriyle gelirler. Sakın onlara isimlerini siz koyuyorsunuz sanmayın, onlar Allah’ın katındaki isimleriyle adaş nefeslenirler. Manası ayyuka çıksın için hakiki isimlerinin (ayan-ı sabite) , evet sırf bunun için yaşarlar bu sürgün diyarını. Peygamberin ziyaretine nail olmuş bu dünya, ne mümkün tümden kötü bir yer ola! Ne mutlu, O’nun manasının içine dolana!
Fatma Sedef, Resul’ünün yoluna kurban olsun inşallah! Cennette efendisine “baba” diyecek Hz. Fatıma Annemiz gibi olsun inşallah! Hz. Ali gibi bir kocası, dostu, kardeşi, aşkı olsun inşallah! Hz. Ebubekir kadar sadık, Hz. Ömer kadar adaletli, Hz. Osman gibi edepli olsun inşallah! Bize bir çocuk verdi Allah, versin vermediğine de inşallah! Bizi bu çocuğun sevdasına zebun etmesin Allah, aşkına vesile kılsın inşallah! Bizi imtihan eden ve edecek olan Allah, yükü kaldıracak kuvveti de bahşeder inşallah! Biz bir söz söyledik Pir’imiz aşkına, bir söz verdik Resul’ün aşkına, ne mutlu bizi aşkına giriftar eden Allah’ın aşkına…
Dünyaya Yeni Söz Gazetesi, 26.06.2011
<end>

<start>
İnanmak, okun kalbe saplanmasıyladır. Aklımızın herhangi bir inancı onaması, inanmak için kâfi değildir. Bir başka elin devreye girmesi ve sizi kendine ait kılması gerekir. Gidip görmeyi çok istediğiniz bir yeri düşünün ve cebinizde beş kuruş yok. Tüm gayretinizle bilet parasını bütün etseniz dahi, o yere gitmeniz size bağlı/dair bir şey değildir. Bileti kesen, sizi bir vesaitin içine koyan, gideceğiniz yere sağ salim varmanızı sağlayan bir başka eldir. Evet, Allah dilediğine inandırır!
Hal böyleyken, bileti kesilen ve gideceği yere varan kardeşlerimiz de, karşılaştıkları bahçenin güzelliğiyle mi ilgili bilemem, çok geçmeden bir kibir başlıyor. Bazılarında, bu güzel bahçeyi herkesle bir an evvel paylaşmak isteğinden oluyor bu. Bazılarında ise, bu bahçeden gayrı bir yer olmadığı, olmaması gerektiği duygusu, birdenbire putperest bir düşünceye dönüşüveriyor. Peşi sıra, “bahçenin sözcülüğü”, “bahçenin sahipliği” gibi, durumdan olmadık vazifeler çıkarmaya başlıyorlar. Öyle ki, sürekli olarak bir bahçede olduğunu savlayan bu insanlara baktığınızda, bir bahçede olduklarını düşünmeniz neredeyse imkânsız!
“Elhamdülillah Müslüman’ım! ” deniyor! Elbette, Allah’a bu bahçe için şükretmekte hiçbir beis yok. Lakin bahçeyi tamamen gezip tozmadığımdan, ömrümün sonuna kadar bu bahçede kalıp kalmayacağımı henüz bilmediğimden, ben “İnşallah Müslüman’ım! ” diyorum. Yunus’un dediği gibi, her şeyin yarın Hak divanında belli olacağını son nefesime kadar unutmak istemiyorum.
Müslümanlık, bir süreçtir. Bu süreç, vardığımız bahçeyi gezdiğimiz zamana ve orada tattıklarımızla imtihan edildiğimiz her ana tekabül ediyor. İnsanın, mütemadiyen Müslüman olması, bu yakıcı kulluğun merkezinde ne kadar da güç! Gayretimiz galip gelirse bu bahçenin içinde, elhamdülillah öleceğiz. Bana kalırsa yaratılan herkes bu bahçenin içinde ya… Körün istediği bir göz misali, dolanıyoruz.
Peki, bu kadar elimizde olmayan bir inancın, kibri nasıl vaki oluyor? Acaba o bahçenin içine girip, sonra çıkarılanlar; gözlerini bürüyen ve hareket etmeyen bir bahçe resmini, sakın bahçe sanıyor olmasınlar! Öyle ya, o bahçenin içinde olsalar, oraya varmalarının sadece kendi gayretleriyle mümkün olmadığını görür, o bahçeyle ilişkisini kuvvetlendirmekten gayrı bir amaç gütmezlerdi. Ama bunlar, bahçenin içine girmeyenleri nasıl da kendi dünyalarının dışarısında bırakıyorlar. Sanki o bahçede doğmuş da, bir zamanlar kendisi de dışarıda değilmiş gibi!
Benim şahit olduğum bir başka şey de şu… Ömründe hiç o bahçeye girmeden, sadece bahçe resimlerine bakanlar var. Aileden ve çevreden duyduklarıyla, aldıkları tariflerle kendi çizdikleri resimleri anlatanlar var. Ve bütün bunları yaşayıp, bunlardan geçerek, o bahçeye hak kazananlar var. İnanmak, bu kalabalığın ortasında putları kırmakladır. Lakin bütün putları ortadan kaldırsak da, yine de biletimizin kesileceğe vakte kadar beklememiz gerekiyor.
Her ne şekilde inanıyor, daha doğrusu inandırılıyor olunursa olunsun, bu inancı kendisi için güzeller güzeli bir bahçe gibi görenler, bunun için asla kibre düşmemesi lazım. Herkesin Allah ile hiç kimseninkine benzemeyen biricik bir ilişkisi vardır. Aldığımız her nefes, yeni yollar devşiriyor. Herkes kendi bahçesini layıkıyla yaşasa, hepimizin aynı bahçenin farklı farklı köşelerinde olduğu ortaya çıkacak. Aynı bahçede birbirini göremeyen insanlar gibi olmayalım. Herkesin kendi yolu, kendi macerası vardır. Kendi inanma biçimlerimizi, kendi yolumuzu başkalarına dayatmayalım, sonra bir bahçede olduğumuza hiç kimseler inanmaz!
Dünyaya Yeni Söz Gazetesi, 23.06.2011
<end>

<start>
Son birkaç haftayı, Suriye’de yaşanan katliamları seyrederek geçirdim. En ağırı bu olsa gerek; bir katliamı elin kolun bağlı bir şekilde seyrediyor olmak. Ömrümde görmediğim vahşilikte savaş aletleri, yarılan kafatasları ve onların içinden dışarı çıkan beyinler, kopan ve dağılan uzuvlar, öldükten sonra bile işkencesi sona ermeyen, tekmelenen, kesilen cesetler, bütün sokakları boyayan kan, üst üste yığılan, istif edilen insan ölüleri… Kanımızı bir çırpıda donduracak ne varsa, şu an Suriye’de! Kalbimizi paramparça edecek ne varsa, aklımızı kaçırtacak, öfkemizi bir cinnete döndürecek ne varsa, hani ne kadar zalim ve ne kadar mazlum varsa, sanki şu an Suriye’de!
Niye mi? Bu sorunun izaha gelir bir yanı yok! Dünyanın en doğru yahut en yanlış fikri/inancı bile izlediklerimi gerektirecek bir karşılık bulamıyor bende. Düpedüz insanlıktan çıkan, yani şerefini ve itibarını kaybetmiş bir grubun, ruhunu şeytana satmasıdır bu!
Rejim, ne berbat bir kelime! Kendini yek doğru ilan eden ve herkesin de kendi gibi düşünmesini ve inanmasını isteyenleri ömrümce anlamadım. Ki Allah, elçilerine bile inandırma yetkisini vermemişken, hakikat sahibinin görevi apaçık tebliğden ibaretken; bu yaşanan zulmü, herhangi bir ülkünün yahut inancın bir parçası sayabilir miyiz, Allah aşkına! ? 
Olsa olsa bir erk istenci, bir iktidar bağımlılığı, bir sermaye bezirgânlığı, yahut en acıklısından yezidlik olabilir bu!
Kısaca –ki uzatmaya pek de lüzum yok! - her zamanki gibi bir toplum, ve kendini toplumun sahibi bellemiş bir elit grup, ve onun karşısında ezilen bir halk, ve onun içinde çoğalan yoksulluk ve isyan, ve onun karşısında artan şiddet, ve onun karşısında güçlenen devrim bilinci, ve onun karşısında fışkıran zulüm, ve onun karşısında yılmayan, pes etmeyen, geri dönüşü olmayan bir devrim yolculuğu, yaşanan tüm bu rezil/pespaye duruma rağmen korkmayan, başındakini devirmeye ant içmiş, can koymuş bir güzel cüret, oluk oluk akan kan, göz yaşları, çığlıklar, vesaire, vesaire…
Katledilenlerin hepsi, hakikat için savaşan devrim muhafızlarıdırlar! Karşı geldikleri vesayet rejimi, militarist ve kendi dinamiklerini putlaştıran bir zihniyetin ürünüdür. Öyle ki bu zalim rejim, Esad’ın ağzından iyi niyetle çıkan “reform” vaadine bir tepki olarak doğup büyüyen, dayatma ve zorbalıkla bütün pürüzleri giderebileceğini zanneden bir zavallılıktadır. Oysa ne Suriye’de, ne bizim ülkemizde, ne de dünyanın başka bir ülkesinde artık reddedilemeyecek bir gerçeklik varsa o da şudur; dayatmacılık ve zorbalık, uzun vadede kendi sonunu hazırlayan bir yönetim biçimidir.
Suriye’de yaşanan vahşetin, kendini bu denli zifiri bir hale sokmasının temel sebebi, işlerin artık geri dönüşsüz bir noktaya gelmiş olmasıdır. Her iki taraf da, pes edecek olursa, kazanmak yahut kaybetmemek için uğraştığı “gücü”, tekrar elde edemeyeceğini düşünüyor. Halk, onca yıldırma harekâtına rağmen, her geçen gün daha büyük kalabalıklarla çıkıyor sokaklara. Rejim, onca katliama rağmen, daha büyük katliamlar yapmaya devam ediyor.
Bu vahşi katliamların kaçınılmaz bir neticesi olarak, Suriye’den ülkemize sığınan mültecilerin sayısı gün be gün artıyor. Türkiye’yi bir kardeş, bir kurtarıcı olarak belliyorlar. Aynı toprağın insanı olduğumuz gerçeği, tarihin ve geleneğin dip derinlerinden su yüzüne çıkmaya başlıyor. Elbette, sığınanı Müslüman bir insiyakla emanetimiz olarak bağrımıza basmamız boynumuzun borcu, ki öyle yapıyoruz!
Ama dahası da olmalı! Hemen yanı başımızda cereyan eden bu katliamın seyircisi olmak, Kerbela şahidi olmak gibi bir duygu! Bu duygudan bir an evvel kurtulmalıyız. Yani seyredip kederlenmekten öteye geçmeli, gerekirse bir gemi de Suriye’ye kaldırmalıyız! Şimdiden, Suriye sınırına giderek, mülteci kardeşlerimize destek veren gruplar mevcut. Bu gruplar daha da çoğalmalı! Suriye’deki devrimcilere ve bütün dünyaya, onların yanında olduğumuzu göstermemiz lazım! Mazlumun yanında durmak, zalime Hakkı göstermemiz lazım! Hatta bana kalırsa, aramızdaki şu sınırı kaldırıp atmamız lazım!
Devrim, ne güzel bir kelime!
Dünyaya Yeni Söz Gazetesi, 19.06.2011
<end>

<start>
ben
kalbimle secdenin yerini değiştirmeye gidiyorum
el ve taş ve şeytan
nefsimle beraber sokağa oynamaya çıkıyorlar
sen ve seni ve seviyorum
mahrem bir denklem olarak evde kalıyorsunuz
günlerden cuma
bugün vertigosu olan bir yetim için dünyayı durdurmalıyım
şehri şerheden şahane bir yağmur vururken kaldırımlara
gel de cuma mesailerine saldır ayalarımla
gel bileklerimi soy omuzlarımdan
gel kayboluşlar söyleyen kara bir dudaksa da zenci
nasıl olsa güney atlantik ve angola
güneş batarken hepimizden daha köktendinci
yaşamak bir avurt kadar içerimdedir
bensiz durmaktadır orada
onunla ancak güzel bir fotoğrafımız olabilir
o fotoğrafa bakıp ağlayabiliriz mesela
seni tarih atabilirim zenciliğimin miladına
şuramda izin duruyor hala
ve yağmurlu yüzün yüzünden
boynunun yoldan çıkarak
gözlerinin kalbimde attığı taklalar...
sana doğru kambura yatarak
öpemeyeceğim bir uzaklıkta durur yaşamak
ve sana dokunmam beni son duraktan önce indirir
sana dokunamam
çünkü yaşamak bir avurt kadar içerimdedir
çünkü bana kalırsa cennet
kendilerini avurtlarından öpebilenlerindir.
ben zenciyim
çöle kara bir seccadeyle saplandım
bu çölü geçersem seni susuz bir dudakla öldüreceğim
seni geçemezsem bu çölde bir başıma delireceğim
çektiğim tespih ipini kopardı
parmaklarımı aç kalan çöl aslanına
avuçlarımla kendim yedirdim
-uysal hayvanlara zaafım var
 insanlara hiç benzemiyorlar-
biliyorum seni sevmem beni de yırtıcı kılıyor
ama sen beyazsın diye ben zenci değilim
sen varsın diye kara bir deriyle kaplandım
hatta sen
bu çağa tüfek sevkiyatını yaparken
benden bir zenci olarak iltihaplandın
seni de kandırdım ben de kandım
bir zenci ve bir beyaz olarak
yanyana ancak böyle durabilirdik sandım
ben
kalbimle secdenin yerini değiştirmeye gidiyorum
zenciyim kanı beş para etmeyen bir zenci
kaburgalarımı kırdım göğüs kafesim düştü
Hak ve Resul ve Murteza
benimle yeniden görüştü
bana bir şans daha verdiler sevgilim
bütün şalterleri bir bir indirdim
matadorlar kudurup saldırdı boğalara
seyirci ıslıkladı
kaval kemiğime hölderlin fırlattılar
bir kule doğurdu bir kule
bir kule doğurdu bir kule daha
arz kabullenmedi, beni kustu şerrinden
çarmıh çağrılmadıysa İsa neden çıksın ki golgotha'ya? 
yaka kartım yok adresime postalanmamış mektup
yakam yok adresim yok ben yokum dediğim sıra
davetiyem düğünün ortasında kendi cebimden çıktı
ben
kalbimle secdenin yerini değiştirmeye gidiyorum
sokağa çıkıyorum... sanki
bizim mahalleye şam valisi olarak atanmış muaviye
herkes sünniyim diyor
ama kimseyi benzetemiyorum efendime
vurdum yokuş aşağı... baktım
bütün arabalar karşıdan geliyor
meğer karşı şeride aktarılmışım
başım yok uzuvlarım plejik
bir yanım zehirlenmiş bir yanımı kesmişler
yalnız kalmak isteyene şarkılar hep trajik
söylenen tüm şarkılar yalnızlığa kesmişler
amaca giden yolda hummalı bir çalışma var
bilmiyorum Allahım senden gayrı amaç mı var! ? 
sana yarın ulaşmak isteyen bu amcalar
bugünkü zulmü görüp gözünü kime kapar? 
şu koca podyumu süsleyen uranyumu
senin diplerinden çıkarırım Allahım
bir zenci olarak seninle uyumumu
şeytana satacak olursam beni uyar!
ben kalbimle secdenin yerini değiştirdim
anketlerde sonuncuyum çıldıracam sevinçten
sevgilim seni geçtim çöl düştü ismin göçtü
sana artık sevgilim diyemeyeceğim
yalnız peygamberi vardır peygamberi olanın
ve Allah'a secde eden âdemi hiç es geçmez
kalbi başkaya çarpmaz Resul'ü tanıyanın
âdeme eğilmeyen Allah'a secde etmez!
İhtiyar Dergisi, Haziran 2011
<end>

<start>
“gülü çiğdemi filan bırak 
 sardunyayı karidesi filan bırak 
 acıyı ve ölümleri bırak 
 oy pusulalarını ve seçimleri bırak 
 evet 
 seçimleri özellikle bırak 
 çünkü açlık çoğunluktadır”
Turgut UYAR
Kara düzenlerin münevver azınlıkları olur. Karanlık, sanıldığı gibi hızlı yayılan bir şey değildir esasında. Işık susturulur, ışık kıstırılır, ışığın ablukaya alınmasıdır karanlığı bize büyük gösteren. İnsanlık; Gaziantep’te 5 yaşında bir kız çocuğunun, mahalle düğününde kaçırılıp, ırzına geçildikten sonra, ölüsünün bir kenara atıldığı yere kadar alçaldı. İğfal edilen cesedin ortaya çıkmasıysa, polisin, mahalledeki evleri arayacağını ilan etmesinin hemen sonrasına rastlıyor. Katil de, 16 yaşında bir başka çocuk! Neresinden tutarsanız tutun, hakikatle derin bir kontrast yaratacak denli zifiri bir insanlık ahvalidir bu! Işıktan yoksul ve yoksun olmanın makûs neticesi… İmtihanı birdenbire ağırlaştıran bir toplu senet…
Çok satan kitaplar ve çok izlenen filmler, ne kadar da az değiştiriyor insanları! Bu kadar az değiştirdikleri için mi çok tüketiliyorlar? Yoksa bir türlü içselleştirilemedikleri için mi bu kadar az insanın hayatı iyiye doğru eviriliyor? Her ikisi de… Düzen karaysa, çoğunluğun yaptığından caymalı! Bizi iyiye sevk edecek her önerme, emin olun, evvela rahatımızı kaçırmalı! Düzenin böylesi karalar bağlamasına, anaların ağlamasına, çocuk ölümlerinin yürekleri dağlamasına itirazımız var. Var ama bu itirazı, bunca kayıptan sonra, bir bedel ödemeden ortaya koymak pek mümkün görünmüyor bana. Şimdi kaçımız bu bedeli ödemek için cansiperane atılır öne? Pek azımız…
Bize rahat vaat edenler, bu rahatı şimdiye endeksliyorlarsa, o işte bir maraz var. Böylesi bedbin bir halden hemen iyiye doğrulmak, terzinin kumaştan çalmasıyla mümkündür ancak. Kaybettiklerimizin açtığı büyük gedik, uzun sürecek bir tasarrufun milletçe dayanışmasıyla belki kapanabilir. Üretmek -ama taşeronlukla değil! - azınlıktadır.
Siz rahatına düşkün olarak yaşayan  insanlar, birer hırsız olduğunuzun farkına varın. Çünkü sizin rahatınız, rahatı kaçan diğer insanlardan çalındı. Tokluğunuzu, sofradan daha doymadan kalkmaya sabitleseydiniz, açlık kendine böylesi bir çoğunluk oluşturamazdı. Şatolarınızın boş odaları, Afrikalı ölümler doğuruyor. Yüzme havuzlarınızı doldurduğunuz suyu, içmek için bulamayan var. Kaçımız doymadan sofradan kalkabiliyor? Pek azımız…
Evet, yine bir seçim bitti ve çok şükür yine azınlıktayız. Azınlıklar arasından bir sofa belki… Öyle ya, kendimize azınlık dediğimiz anda karşısında utanacağımız azınlıklar da var. Şunu iyi belleyelim dostlarım, bütün iyi şeyler, işlerin kötüye gittiği zamanlarda ortaya konur. Bu kadar yanlışın kol kola verip yürüdüğü bir dünyada, iyi şeyler evvela bu yürüyüşü biraz yavaşlatır. Sonrasında o kalabalığı dağıtır. Daha sonra ise, kol kola veren iyilik alır yürür sokaklarda. Azınlıklar hep böyle bir hayalin peşindedirler. Işığı kıstıranla, karanlığı bastıranın savaşıdır bu! Turgut Uyar ile başladık, Turgut Uyar ile bitirelim bari. Bu arada… Senin canın sağ olsun Numan Abi!
“senin ağustos çeşmeleri yüzüne özlemle eğiliyorum 
 bir karşı durulmaz istek bir telâşla kendiliğinden 
 bir serin renk anlıyorum aydınlık gözlerinden sorma 
 sen zenginsin alırım tükenmezsin 
 Allah gelene kadar sen olursun şiirlerimde bu bir 
 boş ver kavgalara kuruntu sorunlarına boğuntuya gelme 
 ben adını demesem de anlıyorsun 300.000 
 ü ç y ü z b i n 
 cümbür cemaat aşka abanıyoruz”
Dünyaya Yeni Söz Gazetesi, 16.06.2011
<end>

<start>
Türkiye`deki seçmen profiline şöyle dikkatlice bakınca, neredeyse tamamına yakınının ya ehven-i şer (kötünün iyisi)  prensibiyle, ya da kendi çıkarlarını gözeterek oy verdiğine şahit oluyorum. Şimdi bu ilk cümleyi okur okumaz, yine birçoğunuzun “e başka ne için oy verecektik! ? ” dediğini duyar gibi oluyorum. Açıklayayım…
Diyelim ki, sürekli elektrikleri kesilen bir mahallede ikamet ediyorsunuz. Ve bir parti size, eğer oyunuzu kendisine verirseniz, elektriğinizi sorunsuz bir şekilde tesis edeceğini vaat ediyor. Oyunuzu bu partiye vermek, bu vaadin ardından sizin için yeterli bir sebep olmuşsa, sizi birkaç sual ile baş başa bırakmak isterim. Bir kere bu elektrik kesintileri neden oluyor/ neden kaynak alıyor? Sadece bizim mahallede mi oluyor yoksa genel bir enerji açığı mı söze konu? Başka yerlerde oluyorsa, onların da elektriğini tesis edecek misiniz? İşte bu son ve sahih soru, kendimiz olmaktan çıkıp, başkaları için de bir kalp taşımanın vicdani istikametidir. Bize elektriği tesis edecek parti, o elektriği bir başka mahallenin elektriğinden alıp bana verecekse, gönül rahatlığıyla o elektriği kullanabilir miyim ki! ? Yok, başka birinden kesmeyip, geçici bir çözümle kısa süreliğine elektriğimi tesis edecekse, günün birinde o açık kendini tekrar göstermeyecek mi?
Tıpta hastalığın tedavisi iki şekilde yapılır. Diyelim burnunuz durmaksızın akıyor ve bundan -doğal olarak! - fevkalade rahatsızsınız. Size reçete edilen ilaç sadece burun akıntınızı kesmeye yönelik ise, buna semptomatik tedavi denir. O ilaç burun akıntınızı durdurur durdurmasına ama o burun akıntısına sebep olan virüs yahut bakteri, akciğerlere ya da başka organlara doğru ilerleyerek başınıza daha büyük belalar açabilir. Reçete edilen ilaç, o virüsü yahut bakteriyi öldürmeye yönelikse, buna “nedene yönelik tedavi” denir.  Bu ikinci tedavi, biraz daha geç tesir etmekle birlikte mikrobu vücudunuzdan atmaya niyetlidir, size külli bir temizlik önerir. İdeali, her iki tedavinin birlikte verilmesidir. Lakin birinden birini tercih etmek gerekirse, hiçbir doktor hastasını riske etmeden nedene yönelik tedavisine muhakkak başlar.
Çok uzattığımın farkındayım ama herhalde kurmak istediğim metaforu çoktan anladınız siz. Evet, Türkiye’nin yaralarını mevcut siyasiler genellikle “semptomatik” olarak tedavi ederler. Çoğu oy kaybına ve dolayısıyla koltuk kaybına tahammül edemediğinden “nedene yönelik” tedaviyle kaybedecek vakitleri yoktur.
Peki, siyasiler böyle de, seçmen sanki farklı mı! ? Bu “sanki” sözcüğü, nasıl da soru soruyormuş gibi yapıp cevabı veriyor ama! Elbette, seçmen de siyasisinin bir nüshası… İktidarını düşünen ve bunu da en iyi hekimliğe soyunmakla yapan siyasi ile burun akıntısını düşünen mahalleli vermişler el ele, iltihabı kökten kurutacakları yerde habire burnumuzun akıntısını kesip duruyorlar. Burnunun akıntısı kesilen “iyileştim! ” naraları atadursun, aklına bir kez olsun akciğer filmi çektirmeyi getirenler meselenin içyüzünü bir çırpıda kavrıyor!
Kavramak mı? Ne gam! Ekmekle doyan bir milletiz, kavramakla değil! E atın ölümü de nasıl olsa arpadan! Bugün karnını doyuranlar, nasıl olsa başka kimin karnı aç diye de sormadığına göre, halaya devam!
Oy vermek de diğer bütün eylemlerimiz gibi şahsiyetimizi/hakikatimizi ortaya koyan bir eylemdir. Olayın iç yüzünü kavramadan attığımız her adım, dünyada günde bilmem kaç yüz kişinin ölümüne sebep oluyor, ayıptır! Ölen, yalnız hanemizin içinde ölünce mi kıymete biniyor! ? Şu daracık dünyayı paylaşan insanlarız, bu sofra hepimizin. Oy vermemek de oy vermek gibi bir tercihtir. Hatta şu gün be gün çamurlaşan dünyada, vicdani bir başkaldırır da! Neyin hesabını yaptığınızı bir anlayabilsem, bu cinnet ahvali çekilip gidecek üzerimden!
Hakikat, benim inancıma göre bir bütündür. Yüz düşmanı taşıyan bir gemi, içindeki tek bir masumun hatırına vurulmaz! O tek masum için, can verilir, mal verilir, bütün bir evren verilir! Zaman zaman doğru ve düzgün işler yapıyor diye, hakikati lime lime parçalara ayıran bir partiye oy vermenin neresinde o gönül rahatlığı, Allah aşkına bana da gösterin!
Benim duyduğum en favori dilemmalar şunlar:
- Bu Ergenekon meselesi hallolsun diye AKP’ye oy veriyorum, yoksa vermem! 
- AKP iktidar olmasın diye CHP’ye oy veriyorum, yoksa vermem! 
- Oy kullanmayacağım ama bu da AKP’nin işine geliyor. Bunun için CHP’ye oy veriyorum, yoksa oy vermem! 
- Kürtler bu ülkeyi bölecekler diye MHP’ye oy veriyorum, böyle bir tehlike olmasa vermem! 
- Kürtlerin demokratik haklarını koruyan başka bir parti yok diye BDP’ye oy veriyorum, yoksa vermem! 
- Bu seçimde de oyum AKP’ye, ama sonraki seçim HAS Parti’ye! 
- Kılıçdaroğlu partiyi tabanından temizleseydi gönlüm daha rahat olurdu ama oyum yine de CHP’ye! 
- Numan Kurtulmuş’un söylediklerinin hepsine katılıyorum ama o da Erbakan’ın adamı işte! 
- Yaptığı çok yanlış işler olsa da, Müslümanların kamusal alanda daha rahat etmesi için AKP’ye oy veriyorum, yoksa vermem! 
- Yaptığı çok yanlış işler olsa da, koalisyon hükümeti istemiyorum diye AKP’ye oy veriyorum, yoksa vermem! 
- Baraj sorunu var diye HAS Parti’ye/ X Parti’ye vereceğim oy boşa gider, oylar bölünmesin diye AKP/CHP/MHP’ye veriyorum, yoksa vermem!
Bunlar bana ulaşan dilemmalar, bir bu kadar da ulaşamayanlar vardır eminim. Bilhassa Türk solu için durum belki de bunların hepsinden daha iç karartıcıdır. Her neyse… Dediğim gibi, bunlar benim duyduklarım sadece.
Bu yukarıda saydıklarım yüzünden oy veren kimselere sesleniyorum; neyin peşindesiniz Allah aşkına! ? Neyin hesabını yapıyorsunuz? Neyi tanzim etmeye çalışıyorsunuz? Kendi kulluğunuzu/hakikatinizi/şahsiyetinizi diğer bütün eylemlerinizde de böyle bölük pörçük yaşıyorsanız, vay halinize!
Önümüzdeki Pazar seçim var. Şükür ki, bitiyor bu kuru gürültü. Dilemmalara statüko giydirmeyin, bu derdinizle yüzleşmenizi erteler. Ertelenen dertler, zaman geçtikçe ödeyeceğiniz bedeli arttırır. Küçük hesaplarla bu ülkeyi ve kendinizi kurtaramazsınız. Diyeceğim odur ki sayın seçmen, sevgili seçmen; it önyargılarını bir kenara, çevir gözünü Türkiye’den dünyaya, kutuplaşmadan, ötekiyle birlikte bu muazzam sofrayı düşünerek bir parti ara kendine. Yoksa böyle bir parti, küçük hesaplar yapmayı bırak bari! Kalbinin mutmain olduğunu aklına teslim et. Aklının mutmain olduğunu, kalbinle teyit et!
Hayırlara vesile olur inşallah!
Dünyaya Yeni Söz Gazetesi, 10.06.2011
<end>

<start>
“Hopa’ya eşkıyaların indiğini bilmiyordum! ”
Türkiye Cumhuriyeti Resmi Başbakanı
“Hopa’da mecazın öldüğünü bilmiyordum! ”
Türkiye Cumhuriyeti Gayrı Resmi Şairi
Hopa’da olanlar üzerine söyleyeceğim yeni bir söz yok. Söylemek istediğim her şeyi okudum. Yahut okumak istediğim hemen her şeyi yazmışlar diyelim. Bir “seçim saldırısı” sonrası kalp krizi nedeniyle yaşamını yitiren emekli öğretmen Metin Lokumcu’ya Allah’tan rahmet diliyorum. Ailesine de gani gani sabır… Onun ölümünü seyredip susanlara, öldürülmesine mantık uyduranlara ise vicdan ve akıl!
Voltaire’in meşhur sözünü bilirsiniz: “Düşüncelerinize katılmıyorum. Ancak bu düşüncelerinizi özgürce savunabilmeniz adına canımı vermeye hazırım”. Yeryüzünde daha hiçbir yönetim mekanizması, bu adına devlet dense dahi, bu sözü kendi şiarı olarak bellemedi. Devletin bekası, kendi varlığının idamesi adına “küçük pürüzleri” ortadan kaldıradursun; rastgele toprağa vurulan kazmalar, gün geçmiyor ki yeni muhalif kadavralar çıkarmasın ortaya. Devlet, kendine hükmeden iktidarın elinde, Voltaire’in bu meşhur sözünü hep şu zalimlikle telaki etti: “Düşüncelerinize katılmıyorum. Ancak bu düşüncelerinizi özgürce savunmaya devam ederseniz canınızı almaya hazırım! ”
Bu dünyada, ancak zalimler amaçlarına varmak konusunda bu kadar ısrarcıdırlar. Amaçları olsun için, o amaca ters düşen hadiseleri “geçici” olarak yok sayarlar. Gülün dikeni sayarlar karşılarına çıkan “küçük pürüzleri”. Ama esasen o küçük pürüzler, diken değil gülü öldüren başka bir şeydir. Koparmak istedikleri gülle boğuşurlar. Üstleri başları kan içinde kalana değin mücadele ederler gülle. Ama gül direnir, kendini vermez onlara. Sonunda belki boynundan kırarak ellerine alırlar gülü. Alırlar almasına da, o kanlı ellerine aldıkları gül müdür, yoksa gülün ölümü mü?
Mazlumlar ise amaçlarıyla yaşarlar. Amaçlarının güzelliğini geçtikleri yollara üleştirirler. Amaçlarının kokusu, her hareket ile reddedilmez bir rayiha halini alır. Amaca varmak değildir aslolan! Amaca müteallik yaşamak, bu dünya için kâfidir onlara! Gülü koparmak şöyle dursun, gülün varlığı yeterdir onlara. Onlar gülle değil, gülü koparmak isteyenlerle boğuşurlar.
İnsanı, yaratılanların merkezine alan bir inancın memuruyuz. İktidar ve dahi diğer parlamenter partiler, memlekette yaşayan bütün insanları gönül potalarında eritecek bir politika tutturamadılar. İnsanların farklılıklarını suistimal etmenin yoluna baş koydular. Kutuplaşmalar ve bunun üzerine bina edilen düşmanlık; miting meydanlarında siyasi partilerin kozu haline dönüşmüş durumda. Ötekinin ölüm fetvasını veren, oyunu cebine koyuyor! Tüm vatandaşlar için ortak bir ideolojik sistem kurmak elbette mümkün değil! İnsan çünkü… Çamurdan yaratılmıştır. Lakin bütün vatandaşlar için ideolojilerden bağımsız, ihtiyaca yönelik bir müştereklik yaratmak mümkündür. Ekmek mesela… Hamurdan yaratılmıştır.
Hopa’da olanlar ve tüm bu seçim sürecinde yaşanan çirkinlikler, iktidarın gövde gösterisine dönüştükçe daha bir cinnet geçiriyorum. İşlerin yolunda gittiğini düşünenler, kulluk muhasebesini bir daha gözden geçirsin derim. Amaca gitmek, amaçla beraber yürür. Ve benim inandığım, bu dünyada varılan hiçbir amaç bizi bütünüyle berkitmez! Hiçbir amaç, Adem’e edilen secdenin yerine geçmez! Emekli (ya da rahmetli)  öğretmen Metin Lokumcu’nun, kendisini engellemeye çalışan polis memuruna, bileklerini arkasından kelepçe vaziyetinde kavuşturup “hadi al beni, kurtar memleketi! ” demesini ciddiye almış olmalılar. Mecazdı o, mecaz! Mecazdan anlamayana, neyi nasıl anlatabilirsin ki! ?
Dünyaya Yeni Söz Gazetesi, 04.06.2001
<end>

<start>
Bu yazıyı yazmadan evvel, epeyce düşündüm. Adalet, aklımızın ve kalbimizin alamayacağı bir incelik! Beynimizin içini bir kurt gibi kemiren düşüncelerin ve kalbimizi delik deşik eden duyguların hassas terazisi! Koca bir günü gözden geçirdiğimizde, sadece kendi yaşadıklarımızın değil, hani o Dicle kenarında su içen çocukları dahi mütemadiyen hesaba katmanın sonsuz genişliği! Hepimiz, adaletin durmaksızın bertaraf edildiği bir dünyanın vatandaşlarıyız. Sağ elimizin sol elimiz üzerinde, sol elimizin de sağ elimiz üzerinde hakkı var. Hz. Ömer’e selam olsun, hangi muma üfleyeceğimizi iyice şaşırmış durumdayız!
Ergenekon davası, askerin postalına açılan bir delik olarak muştulandı ilk bize. Senelerdir diktanın mağdur ve mazlum ettiği kitle, kendi çoğunluğunu yaratır yaratmaz karşı saldırıya geçmişti. Başta sevinç çığlıklarıyla karşıladığımız bu durum, bize militarizmin korkunç hayaletini berhava etme vaadinde bulunuyordu. Mutluyduk, çünkü yerinden edilen adaletin bize tekrar servis edileceği ümidindeydik. Mutluyduk, çünkü darbelerle iğdiş edilmiş, asimile edilmiş, hafızası resetlenmiş bir topluma artık gerçekten “halk” demeyi arzu ediyorduk. Mutluyduk, çünkü yasaklanmış olan şarkıyı susamış dudaklarımız mırıldanır gibi olmuştu. Ama gelin görün ki bu mutluluğumuz çok uzun sürmeden yerini başka bir kedere bıraktı.
Mutluluk sırayla yaşanmaz, birlikte yaşanır! Kemalistler, sahip oldukları özgürlüğü kendilerinden olmayanlarla paylaşmak istemedi. Ancak kendilerine benzeyenlere o özgürlükten ikram ettiler. Darbe Günlükleri ve akabinde zuhur eden Ergenekon Davası’nın bizde uyandırdığı mutluluk, bizim de bu özgürlüğe ortak olacağımızla ilişkiliydi. Evet, rejimin dayattığı yasaklarla hala özgür yaşayanlar, o yasaklara maruz kalanları düşünemeyecek kadar bencildiler. Ama bu bencilliğe karşı intikamcı bir tavır takınmanın Müslümanlıkla bir ilişkisi olamazdı. Müslüman’ın, berhava edilen adaleti tekrar tesis etmekten başka ne amacı olabilirdi ki! ? Durum elbette böyle olmadı. Dikta, yıkılan rejimle birlikte el değiştirdi. Yeni gelenler, Turgut Uyar’ın bir mısrasında dediği gibi: “insanların adaletini, yani öcü aramaya başvurdu”.
Şimdi Ergenekon sanıklarının tutuksuz yargılanmalarının üzerinden 2 ila 4 sene geçmiş durumda. Ben yargılananlar arasında gerçekten suçlu olanların bulunduğuna inanıyorum. Tıpkı, suçu ispat edilmediği yahut bir suçu olmadığı halde sırf darbe çığırtkanlığı yaptı diye hala o hapishanelerde tutulanların varlığına inandığım gibi… Mevcut hükümetin tavır ve tutumlarından kaynaklı, kendini kaybedip şuursuz bir biçimde tankların yürümesini arzu edenlerin sayısı o kadar çok ki, inanın hapishane yetiştiremezsiniz! Hala darbe olmasını isteyenler, elbette eski bencil ve konforlu hayatlarına dönmek istiyorlar, bunu tasvip etmek abesle iştigal! Lakin ortada bir suç, bir delil, bir suça teşvik varsa neden bu sürünceme bir türlü encama erdirilemiyor? ! Bu kadar insanın geçen bunca zamana rağmen tutuksuz yargılanmasını vicdanımızın hangi tarafıyla kabullenebiliriz, Allah aşkına! Suçlu cezasını çeksin, suçsuz özgür bırakılsın, bu süreç absürt bir gövde gösterisine dönüşmeye başladı artık! 
Düşünmenin ve inanmanın asla derdest edilmemesi gerektiğini, insanların bu eylemler yüzünden mağdur edilmemesi gerektiğini sizden daha iyi kim biliyor, kim? !
Haksız yere hapiste tutulanların Allah yardımcısı olsun! Neye inandıkları, yahut ne düşündüklerinin ne önemi var, mağdurlar! Müslüman, kendisine karşı geleni de, kendiyle birlikte olanı da, aynı adalet duygusuyla karşılar. Yazının başında bahsettiğim incelik, atomlarına varana değin ötekini kalbinde hissetmekle kaimdir bana kalırsa. Dedim ya, mutluluk sırayla yaşanmaz, mutluluk birlikte yaşanır!
Dünyaya Yeni Söz Gazetesi, 02.06.2011
<end>

<start>
Çabuk söylenen yalanlar, unutkanlığın dip derinlerine gömülüdür. Hakikat ise, bu yalanların çokluğu altında, daha da derinlerdedir. İkisi arasında bir yoğunluk (dansite)  farkı bulunur. Çabuk söylenen yalanların yoğunluğu, kendisini taşımaya çalışan hayat sularının yoğunluğundan daha büyük olduğundan, bu yalanların hepsi suyun dibini boylar. Hakikat ise, yaşadığımız hayatın sularından daha az yoğun olduğundan, bir balık gibi yüzer. Tam da bunun için hakikat, dalgalanan su diplerinde, üzerine çullanan yalanların arasından yüzeye çıkacağı an için her an tetiktedir. Hiçbir yalan, hakikatin suyun yüzeyine çıkmasını engelleyemez.
Çabuk söylenen yalanı, aceleye getirilmiş bir cinayet gibi de düşünebiliriz. Ardında ipuçları bırakır. Hem de kolaylıkla sizi katile götürecek kadar ipucu… Maktul, saklanan hakikattir. Üzerinde nükleer bir bomba patlatsanız dahi, bir türlü öldüremeyeceğimiz hakikat… Boğazlanarak, bıçaklanarak, kurşunlanarak suyun dibine gömülmeye çalışılan hakikat... Öyle ki, onu tanınmaz hale getirmek için ne yapsanız nafile. Öyle ki, biz hakikati façasından bile tanırız aslında!
Neden özellikle “çabuk” söylenen yalanlardan bahsediyorum? Tasarlanmış yalanın, hakikati sonsuza dek gizlemesinden korkmuyorum elbette. Yalanın en sık rastladığımız şekli bu çünkü. Gündelik hayatımızda çabuk söylenen yalanlar, hakikatin su sathına doğru hareketlenmesiyle yeni yalanlar doğurur. Ve onlar da yenilerini… Ama hakikat, türlü olaylar silsilesi ile kıstırıldığı yerden bir şekilde kurtulur ve bazen su sathını tamamen aşan bir sıçrama gösterir. İçi hava ile dolu bir topu, denizin dibinde tutmak imkânsızdır! Ne kadar derine giderseniz, o kadar kuvvetli bir dönüşü olur.
Çabuk söylenen yalan, günü kurtarmak ister. Yalanın tasarlanmışı ise, hakikatin düşmanıdır. Topun içindeki havayı boşaltarak, yalanı yaşatmak ister. Bir katil, polisin asla çözemeyeceği bir cinayet işleyebilir. Nitekim polis de katil kadar acizdir. Ama o katili, hayat bir yerinden muhakkak tutuklar. O katil, köşklerde/saraylarda yaşar gözükür bize. Bize öyle gözükmesi, bizi kendisine istemesindendir. Gözükmeyen şudur ki; işlenen cinayet katilin peşini bırakmaz, o köşkleri/sarayları gönül rahatlığıyla yaşatmaz! Zaten havası alınacak bir top da değildir hakikat! Belki kendinden bir nefes bahşedebilir.
Yalanın tasarlanmışı, hakikate açılan savaştır. Hakikate açılan savaş, vicdanı olan herkese açılmıştır. Bunun için vicdanı olanlar, yalanların cirit attığı şu körpe dünyanın savaşçılarıdır. O savaşçılar ki, bombalanan evlerin ortasında herkesin gözünden kaçırılan hakikat için hazırdır canlarını vermeye. O savaşçılar ki, yıkık harabeler ortasında gözükür ama esasen köşklerde/saraylarda yaşıyordur!
Dünyaya Yeni Söz Gazetesi, 29.05.2011
<end>

<start>
Gündelik hayatımızda hala kaset kullanan birileri var mıdır bilmem, ama Allah’ın “yürü ya CD” dediği şu müşahhas teknolojik çağının içinden geçerken, bizim ülkemiz kadar “kaset” sözcüğünü kullanan başka bir ülke kalmadı sanırım. Hem de zihnimizde çoktan hoş bir nostaljiye dönüşen anlamını, böylesi kötü bir çağrışıma devrederek... Sevdiğimiz bir ses sanatçısının yahut çok beğendiğimiz bir oyuncunun son kasetinin çıktığı haberi, şehre önü alınamayan bir süratle bulaşırdı eskiden. Şimdi miting meydanlarında siyasilerin seks kasetlerini satan ağızlar, “son kaset” diyerek dürtmek istedikleri heyecanımızı esasen bu nostaljik çağrışımdan çalıyorlar.
Bir insanlık terbiyesi olarak, en ahlaksızının bile başka gözlerden sakındığı bir eylemi; kapı arkalarından çekip çıkartarak, insanlarla dolu meydanlara seriyorlar. Ne için mi? Oy için, oy! 
İşimiz kulun merhametine kalırsa, işte olacakları seyredeceğimiz devasa bir mahşer fragmanı duruyor karşımızda! İnsanın ‘kula kulluk’tan cayması için, ne kadar da geçerli bir sebeptir bu, öyle değil mi! ? Çok şükür, Allah var!
Sizinkini bilmem ama, Allah, benim ayıplarımdan müteşekkil bir kaseti yeryüzünde gösterime sunacak olursa, benim gezegeni derhal terk etmem gerekir! Öyle ki, ne kimsenin yüzüne bakabilirim, ne de ömrümün geri kalan kısmında benim yüzüme bakacak bir yüz bulabilirim kendime. Şu anda, size bu cümleleri yazdığım saniyeleri, ayıplarımın da gizlenerek geçtiği saniyeler olarak düşündüğümde, Allah’a içimden kopan derin bir çığlıkla şükrediyorum.
İnsan, ki hikayesi hatayla başat, hatayla müsemma! Hiç hata yapmayan, bu yazıyla boşuna vakit kaybetmesin! Nefistir, bazen aczi unutturur. Olmadık yollar tutturur insana. Yeni pişmanlıklar peyda olur, yeni günahlar çizilir tövbe çetelesine. Bu bir yerde bilgiye ulaşmanın bir yoludur da... Bazen yanlış yaptığını, yanlışı yapmadan bilemez insan. Hatta bazen, yanlış yaptığını, o yanlışı defalarca kez yapmadan bilemez!
Başkalarının ayıplarını saklayalım, böylece Allah da bizim ayıplarımızı saklar. Hiç Kuran okumamış tertemiz bir vicdanda bile kayıtlı durur bu bilgi. Başkalarının ayıplarını saklamak, Allah’ın merhametinden istifade etmenin bir yolu olarak sunulmuş bize. O merhameti oy için değişmekse, şeytanın ticareti!
Kasetleri hiç izlemedim ama o kasettekileri Allah affetsin! Son nefesine kadar ümit kesilmez insandan. Yaptıkları bu yanlış, doğruyu seçmelerine vesile olur inşallah!
O kasetleri kaydedenleri Allah daha çok affetsin! Böyle bir günahı ifşa etmek için kaydetmek, benim bildiğim hiçbir hakikati berkitmez! Böyle bir günahı kaydetmek, o günahı da kapsayan bir başka günaha benziyor, tabi Allah bilir!
O kasetleri, siyasi amaçları uğruna diğer bütün insanlarla paylaşanlara gelince... Allah en çok onları affetsin! Yine ve elbette Allah bilir ama meseleyle ilgili diğer bütün günahları da kapsıyor gibi görünüyor bu bana. Günah, sanki elden ele aktarıldıkça büyüyor. Af da günahla doğru orantılı bir büyüme göstermiyorsa, yedik orda ayvayı!
Benim kasetlere gelince... Allah beni affetsin! Henüz toplu bir gösterimi yapılmadı çok şükür! Ey ayıplarımı örten sonsuz merhamet, benim kasetlerim -yalvarırım! - hep Sen’de dursun! Hep Sen’de dursun!
Dünyaya Yeni Söz Gazetesi, 23.05.2011
<end>

<start>
Her sabah her sabah dertli esersin
Bilmem ki muradın ne seher yeli
Kerem eyle dost köyüne gidersen
Benim de halimi de seher yeli
Hasret kıyamete kalıyor deyu
Yaralar vücudum alıyor deyu
Derd ü firkat i le ölüyor deyu
İsmimi deftere ko seher yeli
Bozuk dünya sefasına erilmez
Adûlar içinde bir gün görülmez
Bizim bu işimiz burda görülmez
Çekelim ah ile hu seher yeli
Ne acayip dumanlıdır başımız
Kırk yediye yüz döndürdü yaşımız
Kerbelâ cengine döndü işimiz
El-aman bir damla su seher yeli
Kerem eyle Medine'ye varasın
Arzıhalim doğru dosta sunasın
Varsın Ruhsatî'yi eller kınasın
Akıyor gözümden su seher yeli
<end>

<start>
Daha senden gayri âşık mı yoktur
Nedir bu telaşın ey deli gönül
Hele düşün devr-i Adem'den beri
Neler gelmiş geçmiş say deli gönül
Günde bir yol duman çöker serime
Elim ermez gidem kisb ü kârime
Kendi bildiğine doğrudur deme
Gel iki adama uy deli gönül
Şu yalan dünyadan ümidini üz
İnanmazsan bak kitaba yüz be yüz
Hanen mezaristan malın bir top bez
Daha doymadıysan doy deli gönül
Baktım iki kişi mezar eşiyor
Gam kasavet geldi boydan aşıyor
Çok yaşayan yüze kadar yaşıyor
Gel de bu rüyayı yor deli gönül
Birgün bindirirler ölüm atına
Yarın iletirler Hakk'ın katına
Topraklar susamış adam etine
Hep ağzını açmış hey deli gönül
Mevlâm kanat vermiş uçamıyorsun
Bu nefsin elinden kaçamıyorsun
Ruhsatî dünyadan geçemiyorsun
Topraklar başına vay deli gönül
<end>

<start>
Bir vakte erdi ki bizim günümüz 
Yiğit belli değil mert belli değil 
Herkes yarasına derman arıyor 
Deva belli değil dert belli değil
Fark eyledik âhir vaktin bittiğin 
Merhamet çekilip göğe gittiğin 
Gücü yeten soyar gücü yettiğin 
Papak belli değil börk belli değil
Adalet kalmadı hep zulüm doldu 
Geçti şu baharın gülleri soldu 
Dünyanın gidişi acaip oldu
Koyun belli değil kurt belli değil.
Başım ayık değil kederden yastan 
Ah ettikçe duman çıkıyor festen 
Harabe yüz tuttu bezmi gülistan 
Yayla belli değil yurt belli değil
Çarh bozulmuş dünya islâh olmuyor
Ehli fukaranın yüzü gülmüyor
Ruhsati de dediğini bilmiyor
Yazı belli değil hat belli değil.
<end>

<start>
Nasıl vasfedeyim güzelim seni
Rumeli Bosna'yı değer gözlerin
Dünyaya gelmemiş eşin akranın
İzmir'i Konya'yı değer gözlerin
Kimsede görmedim sendeki nazı
Tunus Tırablus Mısır Hicaz'ı
Kars'ı Kağızman'ı Acem Şiraz'ı
Girid'i Yanya'yı değer gözlerin
Yüzünde görünür Yusuf nişanı
Yüzünü görenler çeker efganı
Büsbütün Gürcistan Erzurum Van'ı
Belh-i Buhaça'yı değer gözlerin
Ruhsatı'm eyledim senin de mehdin
Al yanaktan bir buse ver himmetin
Yüzbin saraf gelse bilmez kiymetin
Âhirî dünyaya değer gözlerin
<end>

<start>
Yine bahar geldi bülbül sesinden
Sada verip seslendi mi yaylalar
Çevre yanın lale sümbül bürümüş
Gelin olup süslendi mi yaylalar
Sefil bülbül boyun eğmiş bakıyor
Sarı çiçek amber olmuş kokuyor
Senin ruyin kaddin beni yakıyor
Al giyinip feslendin mi yaylalar
Gül açılmış koku katıyor yelden
Okusam da anlamıyor bin dilden
Çekeyim derdimi ne gelir elden
Eğip boynun uslandı mı yaylalar
Ben de senin gibi ersem murada
Ah nideyim elimde yok irada
Ruhsati'yim gam yüklerim kirada
Beni görüp yaslandın mı yaylalar
<end>

<start>
Bugün benim gamım vardır
Uzun boylu yârim gitti
Yüreğimde ahım vardır
Dört köşeye zârım gitti
İsmim ezberdir dillerde
Gözlerim kaldı yollarda
Meskenim gurbet illerde
Tutmaz dizim, ferim gitti
Sabah güneş doğar m'ola
Acep eşim duyar m'ola
Ruhsatî'yi anar m'ola
Güzelce şikarım gitti
<end>

<start>
Bela babından nasibim
Bal eyledim sabreyledim
Otuz yıl el kapısında
Kul eyledin sabreyledim
Zehir mihnet için saldın
Çekeceğim iyi bildin
Peder maderimi aldın
Lal eyledin sabreyledim
Tufanlar esti başımda
Halavet yoktur aşımda
Şu yirmi sekiz yaşımda
Dul eyledin sabreyledim
Aşkın zincirini kırdın
Yusuf gibi dara soktun
Kerem gibi nara yaktın
Kül eyledin sabreyledim
Ne devlet verdin ne de mal
Ne ziynet verdin ne de al
Tekrar gösterdin bir cemal
Del'eyledin sabreyledim
Sevda verdin mecaz deyu
Mecazıden gel vaz deyu
Didem yaşı Hicaz deyu
Sel eyledin sabreyledim
Uzak eyledin dostumu
Ateşe yaktın üstümü
Bilmeden soydun postumu
Şal eyledin sabreyledim
Tanıtmadın da haddimi
Pul ettin altın adımı
Büküp de elif kaddimi
Dal eyledin sabreyledim
Say edip belimi büktün
Gözümün güherin döktün
Nice bin haddeden çektin
Tel eyledin sabreyledim
Kendimi sanırdım dostun
Taaccüp ki bana küstün
Nastan itibarım kestin
Çul eyledin sabreyledim
Ruhsat seni sever candan
Ne candan derun-u dilden
Bari ayırma imandan
Yol eyledin sabreyledim
<end>

<start>
Hele bir düşün ki gözümün nuru
Bu kadar parayı sana kim verdi
Bazı fukaraya bulma kusuru
Mesti kundurayı sana kim verdi
Anadan doğunca kürkün var mıydı
Üryan gelmedin mi börkün var mıydı
Torba torba mecidiyen var mıydı
Tükenmez parayı sana kim verdi
Kuş tüyü döşekte yattın uzandın
Haftada bir çeşit geydin özendin
Aferin aklına sen mi kazandın
Şu tompu tarlayı sana kim verdi
Dinle Ruhsati'yi ne diyom sana
İyi bir öğüttür sanma ki çene
Çalışmayla verse verirdi bana
Bu köşkü sarayı sana kim verdi
<end>

<start>
Acep sizler hangi ilden gelirsiz
Bir haber sorayım durun turnalar
Sılada yarimden neler bilirsiz
Bana bir teselli verin turnalar
Gönüller perişan teller eğri
Dayanmaz cevrine aşıkın bağrı
Yolunuz uğrarsa o yare doğru
Üstüne kanadı gerin tumalar
Eski sözlerinde yarim durursa
Gözlerimin yaşı bir gün kurursa
Yolunuz o yana doğru varırsa
Ayrılık nicedir sorun turnalar
Ruhsat'ı sorarsa yanıyor bağrı
Gamınla bulandı gönülde ağrı
Haydi varın gidin o yere doğru
Önüne derdimi serin turnalar
<end>

<start>
Seher vakti garip garip
Ötme bülbül ötme bülbül
Yakışmaz şanına senin
Ötme bülbül ötme bülbül
Akıtma gözün yaşını
Koyverme yazın peşini
Terkedip gülün başını
Gitme bülbül gitme bülbül
Seher vakti et virdini
Münevver eyle yurdunu
Benim derdime derdini
Katma bülbül katma bülbül
Bihamdillâh geldi bahar
Bak bir oldu leyl ü nehâr
Bencileyin vakt-i seher
Yatma bülbül yatma bülbül
Çilen tamam olmadıkça
Gülün sana gülmedikçe
Müşterisin bulmadıkça
Satma bülbül satma bülbül
Kül olmuşum yana yana
Nûş etmişim kana kana
Ruhsatî'yi pek yabana
Atma bülbül atma bülbül
<end>

<start>
Mevlayı seversen gel doğru söyle
Bu yeşili alı kime düzüyon
Tavus kuşu gibi her yanın uygun
Bu zülüfü teli kime düzüyon
Gönlünden kim geçer kime aşıksın
Sırrına ser yetmez ne dolaşıksın
Karanlık gecede sen bir ışıksın
Bu çiçeği gülü kime düzüyon
Bu hilal kaşları kara gözleri
Bu şirin dilleri böyle nazları
Böyle dertli dertli güzel sözleri
Bülbül gibi dili kime düzüyon
Böyle Ruhsat alıp ruhsat vermeyi
Böyle erkan ile eve girmeyi
Böyle kakül kesip zülüf burmayı
İnce bele şalı kime düzüyon
<end>

<start>
Efendim nazar kıl arzuhalime
Açlıktan madde bir diyeceğim yok
İane buyurmuş devletli beyim
Akşamdan sabaha yiyeceğim yok
Derdi olan elbet gelir sızılar
Lokman deyu geldim beyler gaziler
Herle deyu ağlaşıyor kuzular
Kazana bir avuç koyacağım yok
Ben her zaman huzuruna gelemem
Ne havada gezdiğimi bilemem
Yol üstünde durup kervan alamam
Efendimden baska soyacağım yok
Başımda kalmadı zerrece akıl
Ağnıya komşular oldular dahil
Paşamdan isterim beş kile tahıl
Üç ile dört ile doyacağım yok
Kimini ne güzel sevmiş kayırmış
Kimini ne güzel vermiş doyurmuş
Kimini ne guzel vermiş buyurmuş
İmanım muhkemdir sayacağım yok
Murat kapusunda bir tül-i emel
Yazılmaz mahfuza bozulmaz ezel
Günde nida eder cellad-ı ecel
Kapanmış kulağım duyacağım yok
Biraz ahvalimden yazdım varaka
Verirsen Ruhsati atmaz ırağa
Bir top bez isterim biraz nafaka
Ölürsem mezarda giyeceğim yok
<end>

<start>
Azrail dolanır Ruhsat kastine
Hakkım helal olsun cümle dostuma
Bir belli taş dikin kabrim üstüne
Bir gün devran döner belirsiz olur
<end>

<start>
Senin bu saçların senin bu buyun
Senin bu benlerin öldürür beni
Senin bu leblerin senin bu sözün
Senin bu dillerin öldürür beni
Senin bu harçların senin bu huyun
Senin bu kaşların senin bu yayın
Senin bu duruşun senin bu boyun
Senin bu kolların öldürür beni
Senin sallanışın senin gezişin
Senin kirpiklerin senin sezişin
Senin bu esrarın senin sezişin
Senin bu yolların öldürür beni
Senin bu yanağın senin bu dilin
Senin zülüflerin senin bu telin
Senin yaz baharın senin sümbülün
Senin bu güllerin öldürür beni
Senin hayır işin senin şer işin
Senin arayışın senin soruşun
Senin Acem şalın senin sarışın
Senin bu bellerin öldürür beni
Senin bu Ruhsati'n senin kardaşın
Senin benim için böyle telaşın
Senin bu feryadın senin göz yaşın
Senin buselerin öldürür beni
<end>

<start>
Dedim dilber gel bir pazar edelim
Dedi ben alışı verişi bilmem
Dedim muhabbetten kuralım çarşı
Dedi ben tenhada görüşü bilmem
Dedim işittin mi Ferhat-Şirin'i
Dedi aşk yoluna vermiş varını
Dedim Ferhat vermedi mi serini
Dedi düşmanım çok, şer işi bilmem
Dedim Kerem yanmış Aslı yoluna
Dedi Aslı düşmüş elin diline
Dedim Kamber ölmüş Arzu yoluna
Dedi ben inkisar, kargışı bilmem
Dedim Ruhsat sana olmuş mülâzim
Dedi bir ruhsat da olsun ne lazım
Dedim eğer kabul olsa niyazım
Dedi ben oraya varışı bilmem
<end>

<start>
Bir gün başın son yastığa
Koyacaklar unutma ha
İki komşu gelir bir bir
Soyacaklar unutma ha
Gezer ölüm pazarında
Gelir bugün de yarın da
Bir tahtanın üzerinde
Yuyacaklar unutma ha
Bağlanır kanadın kolun
Nutka kadir olmaz dilin
Mirasçılar bütün malın
Yiyecekler unutma ha
Kan dolar gözün içine
Söz katma sözün içine
Yarım top bezin içine
Saracaklar unutma ha
Felek dinlemez nazını
Kabul etmez niyazını
Beş on kişi namazını
Kılacaklar unutma ha
İndirirler kara yere
Karanlık ıssız bir dere
Ne bir mum ne de bir çıra
Koyacaklar unutma ha
Yalnız kalırsın bikes
Evden barktan ümidi kes
Kayıptan işittin bir ses
Soracaklar unutma ha
Eğer yok ise imanın
Cehenneme varır canın
Semaya çıkar figanın
Yakacaklar unutma ha
Ruhsati ölüm korkusu
San ıslah eder herkesi
Kaldır dünyadan hevesi
Görecekler unutma ha
<end>

<start>
Keklik gibi taştan taşa sekerek
Gerdan açıp gelişini sevdiğim
Sağa sola taksim etmiş örgüsün
Onar onar bölüşünü sevdiğim
Onaltıya karar verdim yaşını
Yenice sevdaya salmış başını
El yanında yıkar gider kaşını
Tenhalarda gülüşünü sevdiğim
Sarardı gül benzim soldu diyerek
Hasret kıyamete kaldı diyerek
Hani Ruhsati de n'oldu diyerek
Arayıp da buluşunu sevdiğim
<end>

<start>
Silah sağ omuzda bir yiğit çıktı
Dediler ki gelen ünlü Kör Mıstık
Dedim Köroğlu mu yoksa Çullu mu
Dediler ki yok yok şanlı Kör Mıstık
Dedim atı var mı dediler yayan
Dedim kara kuş mu dediler şahan
Dedim yüzü nasıl dediler yaman
Her rast geldiğine kinli Kör Mıstık
Dedim boyu nasıl dediler selvi
Dedim aklı nasıl dediler sivri
Dedim izi nasıl dediler eğri
Çatal yürek yarım canlı Kör Mıstık
Dedim zoru nasıl dediler metin
Güleşte nesi var dediler çetin
Dedim hizmetini almalı satın
Henüz sinni yirmi beştir Kör Mıstık
Ruhsati metheder böyle aslanı
Nefsi Deliktaş'ın keçi çobanı
Şimdi zamanın mirimiranı
Yüreği tunç demir donlu Kör Mıstık
<end>

<start>
Siyah sürme çeksin ela gözüne
Eller beni kınar deyü korkmasın
Aldanmasın rakiplerin sözüne
Eski sözden döner deyü korkmasın
Bahar seli gibi dolup taşıp da
Bilmediğim karlı dağlar aşıp da
Minhaç gibi bir soysuza düşüp de
Kerem gibi yanar deyü korkmasın
Serbest salsın gemisini engine
Sakın keder getirmesin rengine
Ortalığın düzenine dengine
İnanır da kovar deyü korkmasın
Arzu edip baharını selini
Yetirmeyip sümbülünü gülünü
Duman çöküp yitirip de yolunu
Eski yurda konar deyü korkmasın
El yanında karar etmem yüzümü
Karda gezer belli etmem izimi
Hemen özü gibi bilsin sözümü
Ruhsati'yi sınar deyü korkmasın
<end>

<start>
Seher yeli yar köyüne uğrarsan
Dikkat eyle yollarına aman ha
Bazı bazı ansın ahd ü peymanım
Yavaş dokun tellerine aman ha
Gece gündüz yanıyorum narına
Benden gayri meyletmesin birine
Can fedadır güzel yarin yoluna
Sardırmasın bellerine aman ha
Gelsin demiş bugün yine sultanım 
Kara kaş üstüne kaşı kemanım
Bugün yarin hanesine mihmanım
Kına yaksın ellerine aman ha
Bakamazken nazlı yarin yüzüne 
Sürme çekmiş kirpiğine gözüne
Benden gayri biri yatıp dizine
El değmesin ellerine aman ha
Seher yeli dertli dertli esende
Aramızı boz dumanlar kesende
El sözüne uyup bana küsende
Dikkat eyle dillerine aman ha
Bazı bazı yüreğini yoklasın
Rusatinin yollarını beklesin
Gayri emaneti hoşça saklasın
Kuş konmasın güllerine aman ha
<end>

<start>
Bölük bölük olmuş gelir güzeller
Önce giden boz mayaya kurbanım
Benim gelin ile çoktur amanım
Şu salınan kız mayaya kurbanım
Yine nerden geldi böyle durarak
Sağına soluna gerdan kırarak
Seher vakti her makamdan çalarak
Zülüfleri saz mayaya kurbanım
Ben de Ruhsati’yim sanda cananım
Mevlanı seversen incitme tenim
Şimdi Kerem gibi yanacak tenim
Düğmelerim çöz mayaya kurbanım
<end>

<start>
Ya ilahı görünmezden bir devlet
Zekatını vermez isem geri al
Helalinden dört öküz ver yarabbi
Koşup çifte süremezsem geri al
Yoksulluğu ezberledim n'ideyim
Verin aşkın badesini yudayım
Biraz altın ver ki hacca gideyim
Bu kavl üzre duramazsam geri al
Çok verirsin beynamaza hayına
Saldın beni züğürtlüğün yayına
Köprüler yaptıram Tecer suyuna
Kagir bina kuramazsam geri al
Bir söz ver yarabbi göreyim şimdi
Yoksulluk elinden ciğerim yandı
Üryana bir gömlek yetime hindi
Rızan için saramazsam geri al
Ne mümkün yarabbim yolundan sapam
Ruhsat'ın terkedip dünyaya tapam
Senin rızan için bir oda yapam
İki minder seremezsem geri al
<end>

<start>
Gönül eğlenir mi gurbet ellerde
On dokuz bölüklü kız olmayınca
Garip bülbül gibi öter dillerde
Açılıp gülleri yaz olmayınca
Ne müşküldür karlı dağı devirmek
Yönün sevdiğine doğru çevirmek
Âşıka şayeste türkü çağırmak
Onun da tadı yok saz olmayınca
Sevda dolu Ruhsati'nin meyinde
Ah ü zârım kaldı kaşı yayında
Sevdiğim Hafik'in Gulam köyünde
Bu yıl da gidemem yaz olmayınca
<end>

<start>
Vardım nazlı yarin ziyaretine
Dedim kalk gidelim dedi varamam
Dedim bu kadar mı vazgeldin benden
Dedi vazgelmedim ama varamam
Dedim kuzulara nasıl dayandın
Dedi evvel Allah sana güvendim
Dedim aşkın ile odlara yandım
Dedi biliyorum ama varamam
Dedim senin ile ahdim var idi
Dedi ki dünyada bahtım yar idi
Dedim benden gönlün ne tez farıdı
Dedi farımadı ama varamam
Dedim Ruhsat mıdır elde iradın
Dedi ki mahşere kaldı muradın
Dedim beni kabirde mi aradın
Dedi arıyorum ama varamam
<end>

<start>
<end>

<start>
Kadir Mevlâm şudur senden dileğim
Koyma beni dağ başında bir zaman
Her kimi sevdimse yâd oldu benden
Yâr hayali derman olur bir zaman.
Bir haber almadım güzü eladan
Anın içün kurtulmadım belâdan
Hayli demdir görmemişim o yâri
İşim gücüm figan olur her zaman.
Yarabbi sevdayı kaldır başımdan
Elâlem yanmasın ahu zarımdan.
Bir yiğidi ayırırsan yârından
Onun hali yaman olur her zaman.
Ruhsatî'yi böyle yakıp yandırma
Gonca güle yâd bülbülü kandırma
Ben ölürsem ezraili güldürme
Yolla yâri canım alsın her zaman.
<end>

<start>
Ayrılık badesin tatlı mı sandın
Ne tez tebdil olmuş çimenin dağlar
Bu güzellik geçer sana da kalmaz
Daha neye bağlı gümanın dağlar
Nice güzellerden alırsın bac'ı
Al yeşil renklerden giyersin tacı
Yardan ayrılması zehirden acı
Bu yüzden gitmiyor dumanın dağlar
Gece gündüz yalvarmıştım Süphana
Birden vuslat bulamadım sunama
Daha şimden geri beni kınama
Semaya erişmiş figanın dağlar
Ruhsat gibi karaları bağlarsın
Aşkın ateşiyle yürek dağlarsın
Benim ahvalime sen de ağlarsın
Var ise zerrece imanın dağlar
<end>

<start>
Aşk ile pervane dönmek
Ne güzeldir ne güzeldir.
Düşüp şem oduna yanmak
Ne güzeldir ne güzeldir.
Atanın öğüdün tutmak
Masivayı hep unutmak
Sabahtan camiye gitmek
Ne güzeldir ne güzeldir.
Kâmil olana erişmek
Şeriat bahsi görüşmek.
Küsülü isen barışmak
Ne güzeldir ne güzeldir.
Komşunun işin bitirmek
Bazı eksiğin yetirmek
Daim selevat getirmek
Ne güzeldir ne güzeldir.
Müsafire öyün vermek
Rızaullah tayin vermek
Şeriate boyun eğmek
Ne güzeldir ne güzeldir.
Rençber olup ekin ekmek
Müsafire nimet dökmek
Derviş olup zikir çekmek
Ne güzeldir ne güzeldir.
Nefsine daim cebretmek
Helâl doğru yola gitmek
Haktan gelene sabretmek
Ne güzeldir ne güzeldir.
Hayrını şerrinden seçmek
Helâl yemek helâl içmek
Haramdan küfürden kaçmak
Ne güzeldir ne güzeldir.
Ölmede ol ehli kubur
Kalmasın gıllu gış kibir
Her belâya kılmak sabır
Ne güzeldir ne güzeldir.
Ruhsat almak ruhsat vermek
Ruhsat'la cennete girmek
Hakkın didarını görmek
Ne güzeldir ne güzeldir.
<end>

<start>
Açlığı seversen sana üç oruç
Yarım lira borcum vardır ver Allah
Namerd kapısına eyleme muhtaç
Kerem eyle şu işimi gör Allah
Bir vakit kulunu koymazsın darda
Bir anda keşfolur yetmiş bin perde
Sen varken ahvalim demem bir ferde
Yok değil ya hazinende var Allah
Sana layık rahmetine garg etmek
Bizlere de lazım oldu fark etmek
Görünmezden sebebini halk etmek
Yok şerikin haşa sensin bir Allah
Sürekci zalimdir bilmez amanı
Fark ettim liradır dini imanı 
Anladım soyacak sako tumanı
Dardan kurtaracak bir Allah
Sırrı hikmetini kıldım temaşa
Birliğini inkar etmeyiz haşa
Kafir de yalvarsa boş salman boşa
Ruhsat da bir kemter derbeder Allah.
<end>

<start>
Arkamdan gülen güzeller
Bilmem ki izim mi eğri
Ne didim ki ne güldünüz
Dilimde sözüm mü eğri
Yollarıma çıkarsınız
Ateşlere yakarsınız
Doya doya bakarsınız
Kolum ya dizim mi eğri
Birinizin adı Cennet
Kul olmakta cana minnet
Güzel bakması sünnet
Gözüm kör ağzım mı eğri
Ruhsati'nin yandı canı
Asumana çıktı ödü
Huri olsan yemem seni
Bak bir kerre özüm mü eğri
<end>

<start>
iyi günler ilerde anneanne
            iyi günler ilerde
bense yirmidört saatlik
            günlerdeyim anneanne
rüyalarında senin ne kıyamet kopuyor
            ne de bir gül düşüyor dalından
sen böyle istersin bilirim
            gülümseyerek anneanne
oysa ne sarışın kızlar
            göz kırpıyor esmer delikanlılara
ne de ortadoğu
            bir gül bahçesi oluyor
yine de iyi günler
            ilerde anneanne
esmerliğimiz
            kıyamet herkese
halime bakıp üzülme anneanne
            bir bakarsın dayımla beraber
ortak bir iş kurar
            belki bir süpermarket açarız
ne dersin, kasada da
            muzaffer durur, gülümseyerek
yok yok olur, dandy, pop-corn
            ve kalve çorba satarız.
kahrolsun amerika deriz sonra
            kahrolsun fransa için ve mançurya
kahrolur biz böyle deyince
            devr-i daim düzeniyle dönen dünya
mançurya da kahrolur
            niye kahrolacaksa
anneanne, müzmin 
            başağrılarım artıyor
işte yaşamak bu deyip dostlar
            müttefiklere gülümsediğinde
anneanne, ah anneanne
            çıkış yok ve bu tereke
rahmetli dedemin yüreğinden
            daha eski bir mesele
yüreğimiz bölüştürülemez
            iyi günler ilerde
sade ekmeği bildiğimiz
            günler geçmişte
ve güzeldi anneanne
            şimdi ekmek dile gelse
boğazımızdan geçişine
            utandığını söylerdi
iyi günler yok! 
            iyi günler yok anneanne
kıyamet bize
            kıyamet bize
kıyamet bize
kıyam/et bize
<end>

<start>
bir örnek giysili efendileri beklemekten yorgun
fincan gibi turtularının gülümsemesi yani afrikalı
artık kimseler gelmiyor; cezayir yabancı dil kursu
parmaklarını taklatınca kuşları havalanmıyor bella’nın
gece uçuşuna çıkamıyor azizler gece kuşları suskun
sigarasını tüttürüyor mısırlı üstüne ortadoğu’nun
efendi efendi hani kul köle korkutan seni
ki bir balkon çıkmazında güneşi seyrediyor
özgür atılımlarıyla sersefil gece ve zenne
hintyağı akışında boyuneğişini ölümlerin
kızların sevgiliye ortak dudaklarında duman
enişteler toplamı temerküz kampı gözlerinde
bir kraliçe özür dilemeye dili dönmüyor
bütün tarih kulağında küpe
bir hatırlatma tek kulağı küpeli şirpençe
kölemenlerin üstüne arasıra birkaç beyit
II
/anlamıyoruz sizi; sizin futbol sahası danslarınız
karşılamaya yetmiyor bir genç kızı
ve o genç kızın kulakmemelerinden
akan saf süt tazeliğinde pıhtılaşmış küpelerini
ana karnında cennetini yaşamış bir delinin
göğsüne bir zafer madalyası gibi iliştirilmesine yetmiyor/
yollar bomboş sürekli uykular mutluluğu
efendi utancından pembeleşmiş kekre gülüşlerde
aslı bilinmeyen fransızca şarkıları dinlemekten yorgun
kekeme gülümsemelerin mahmur yüzü ortadoğu
kesik öksürüklerini saçlarımıza düzensiz
zincirleme darbeleriyle savuruyor
atların terkisine uzanan eyerlerin saltanatında
efendi balkon çıkmazında canalıcı tavrıyla
arapkırması gözlerini kırpıyor ilgilerinin
III
yağmursuz çöllerin oruca niyetli kum taneleri
efendinin kulağına kaçıyor
sonu gelmiş haberi olmayan uykularda
bu sevgiyi orucuna bozmaya mahkûm bir derviş gibi
bitiriyorum
işte boynumuz vurun efendiler, yaşıyoruz
ölü toprağı dökülüyor üstümüzden
bir kumarbaz şansı ile çay içmeye geliyoruz.
<end>

<start>
/siz de biliyorsunuz
'hüzün' bu yıl yine moda çocuklar/
cumartesi olanca buğusuyla yayılıyorken
iğde dallarına, nar kırmızısı sıcaklığıyla örtülü
caddelerden, kaldırımlardan sokak aralarına
                                                                     sızıp
kara kavruk kadınların ve tezgâhtarların
                                                        ellerinde
bir tomurcuk, bir orkide çiği oluveriyor.
/hüzün
monepeto değil çocuklar/
yorgun, pazar çantalarını kavramış bilekler
ince, ola ki nazenin bir gülümseyişi
temiz giyimlilere değil, biliyorsunuz
kravatla, fularla elma satılmaz çünkü
yitmişlere, kumaş tüccarlarına, küfürbazlara
yüzlerine bile bakmadan
bir file dolusu hayat karşılığı ödeyiveriyor.
/iyisi, kötüsü olmaz acının ve acı
insanın yüzünde gizlidir; çocuklar/
oysa cuma bugün
günlük güneşlik sevincin abidesi
sisli vapurlar, sigara dumanları, yarım
bırakılmış sarışınların yas günü bugün
/ah! Robenson, cumayı bırak adandan
'yarın cumartesi' biliyorsun
biliyorsun ben yeşil gözlü bir çinle avunabilirim
Pekin'de bile olsa/
yavaş yavaş alışıyorum
kente yeni gelmişlerin ürkek sorularına
hatırımda gözlerle geçilen boğaz
bir salı günü uzaklığında olsa da.
/cuma cumartesi Robenson ve saire
ne intihar ve balkon bir buse versene/
sonra yayılsın olanca buğusuyla özlem
bitmeyen zafer haftası; 'hüzün' zaten.
<end>

<start>
buğusu bozuldu dostluğun
gözlerimden terkedildim
bak! bu benim aynam
bu benim.
sarıya boyanmış saçlarıyla
esmerliğime karışmak isteyen
küfür, istihza, pazarlıklar
giremiyor sırrına alaca kanatlarımın
oysa kırıldım ben yeni içinde şehrin
kollarım yorgun, üstelik dumanı yükseliyor
bakır mangal üzre közlenen dostlukların
parmaklarımdan dökülünce ekmek
güvercinler gelip öpüyor nimetleri
ama kaldıramıyorlar
pencere önü heybetimi benim
ve artık biliyorum biliyorum artık
kuşkonmaz saçlarına bu kentin
bu teras dışında
<end>

<start>
yorum kabul etmeyen
yeşil üzerinde beyaz bütün rüyalarım
karanlık odalara giriyorum uyurken
arabım hep beyaz çıkıyor nedense
bense çıkıyor, çıkıyor, çıkıyorum uykulardan
derin ve işlek dualardan.
/ha, sahi
rüyalarım beyaz üzerine gül desenli
keneviç işliyor kız
ihtimal çay üstüne çay içiyor
dolaşıyor odalarda
bir tavşan yumuşaklığı
bense
serin ırmaklara uzanıyorum
beyaz üzerine pembe
mavi üzerine beyaz istihareye
titremiştim, gelmişti kız gelmişti işte
demişti
evet demişti kız, titremiştim.
sonra
tüm beyazları kaplayacak kadar kara
'bana gelen müjdeyi galiba engellediler'
<end>

<start>
bir gül ararım 
yetmiş bir diken batsın ellerime
öyle bir nârım ki yanarken gül 
burcu bir toprak 
dökülsün isterim bedenime
su dökülsün
su dökülsün su üstüme 
konduğunda çiğler üstüne aksın dilim 
ateş! üstüne ateş, güller saçılsın üstüme
bir gül açılsın
sevgilinin şefaati dileğince 
yetmişbir kerre yetmişbir ince diken 
batsın ellerime
Allahım
günahkâr dağlarımı bassın deryaların
bir gül açılsın bir gül için
bin gül içinde
<end>

<start>
burası sebepsiz hüzünler sultanlığı
kül burada her şey; aşk,bilgi ve keşif
zaman şu an ve mekan şu nokta
gelir geçer sultanlık hafif ve gözyaşlarıyla
burası sebepsiz hüzünler sultanlığı
yok burada gözlem,deney ortamları ve varsayım
hipotezler,büyük teoriler,hatta bilimsel yasa
ülkem; laboratuarda sıkıştırılmış kahkaha
burası sebepsiz hüzünler sultanlığı
yolunu yitirenlerin kıyısında armasız,tuğsuz
nedimeleri de olmayacak bu aşkın ancak garipler 
aşikar kılınacak kirpiklerinin ucunda incinmişlik
burası sebepsiz hüzünler sultanlığı 
bir çingen gülümseyişinin ısıttığı otağ! 
attık her şeyi ateşe keskinliğiyle bakışımızın
elbet beylik kılıcı şiir kızının kalbinde ışıyacak!
burası sebepsiz hüzünler sultanlığı
gözyaşlarıyla ağlanmayacak çünkü şehzademiz yok
ancak gözlerimizi biriktirebiliriz içimizde 
kırdık kafasını zekanın ölümden öte ölüm-çok! !
<end>

<start>
Öğleyi hızla geçerek
bir ayrılık ikindisine uğruyor zaman.
Yaşlı ve yorgun ruhum
vedalaşıp uzaklaşıyor gölge ve ışıktan
Gülücükler öpüşler sunuyor bana
kırık bir kapıdan odama sızan akşam
Keklik sekişleri ve ötüşlerle
göz kırpımlık bir anda beliren doğrudan.
Katlanarak akıyor duru bir su zaman
artık hiç bahsetmeyeceğim ben ruhumdan.
Bedenim gibidir ruhum da
kalabalık önünde soyunmaktan utanan.
Öylesine mahcup başını yerden kaldırmayan
hayır hayır bahsetmeyeceğim ben ruhumdan.
Ah! devinen kanı bedenimin bir dursa
bahsetmeyeceğim ben artık hiç ruhumdan.
bulunsa sabah gibi bir taş başucumda
dinlenecek ruhum da su uğultusundan.
<end>

<start>
bir gelinliği diler kız
eldivenli ellerinde usul açan bir gül
/yıllarca ben
yalnız akan serin bir ırmaktım 
uyanır bir su Şafağında kalkarım 
örterim üstüme aşkın sıcaklığını/
kadına beyaz yakışır hasrete siyah 
billûrdan bir anı
sessizliğe ulayan sigara dumanları 
eflatuni bir aşka kapıdır
koltuklar ayrı ayrı
konuşsak bile-
bir sükuneti soluruz
yaklaşır ellerimiz- ürperir
henüz
dokunulamayan bir hayatı
<end>

<start>
Ya! 
İntihar ilacı şairi geri döndü.
İçeride yapamamış. Öyle çok kişi var ki içeride
                                                    yapamayan.
Öyle ise yeni baştan
ve şöyle başlayalım.
- bir yanımız kaç duvar yurt odalarına karışmış, 
suya ölümüne hasret bornazların kapladığı, yazlık
sinemalarda sessizliğe çıt-çıt iliklenen ayçekirdek-
lerinin alışkanlığında, kedi çöplüklerine aldırmayan, 
kendini yeni erenlere ısmarlamış, 
                                    çocuk-seni çocuk
- seni 'bile' çok seviyorum
/O çocuğa spor ayakkabıları bir başlangıçtır
Üstüne savrulan büyü suları gelen dalga bir/sonuç.
Ve tekrar geriye dönelim
- bir yanımız yere düşen yağmur damlacıkları
                                              arasında delilikte
inat edebilirse bilgeliğe erişecek
- bir yanımız dumanlarını denize vuran
                                       yangınlarda, ve o deniz
canlıdır lütfen çöp atmayınız.
- bir yanımız yitip yitip büyüyen güneş, büyü
                                                  sahibi gece
- bizim kaç yanımız var?
Ve tekrar hoşbulduk insanlar. hoşbulduk tahammül
hoş gidişler ola deseniz de siz sayın ölüm; 
                                                            hoşbulduk
<end>

<start>
Yağmur bu kadar inceyken
Ağır açan bir gül kadar hafifken merhamet 
Ölüm çok ağır Allah'ım 
Ölüm çok ağır affet.
Hafiften bir yağmurla Allah'ım
Musalla taşında bir gül kıl beni 
Usulca bir güvercin 
Kaldırsın ince kırmızı giysilerimi
İznin olursa açılsın kuş dili 
Söyleyiversin ince naif şarkılar 
Zamanın süzgecinden geçen bedenimi 
Dağıtıp savursun ruhumla birlik rüzgâr.
Hiçbir sırrını ele verme 
Öl ya da ölü taklidi yap ey suretim 
Dişleri kenetlenmiş çenesi bağlı 
Bir ölü taklidi yap – yapabilirsen 
Çünkü bir tek 
Ölüler doğru fotoğraf verir.
<end>

<start>
<end>

<start>
Sabret gönlüm fırtınaya vakit var
Biz her çağda kızılderili
Bir her yerde hep yerdeyiz
Toprağa mahkum edildi gözlerimiz
Kaybolunur dahi ekin gövermez hırıltılı sesimiz
Bir fırtına bekledik başlangıcımız olsun
Derimiz mevsimlerle akan oluk oluk kan
   İlkbahar gelsin ısınsın ellerimizde
   Sonbaharda sıcaklığını yansıtarak essin
                                                     rüzgar
   Ergen dalgalanmalarımızda vursun 
                                         yüzümüzü 
                                                hayat
Heyhat! Kış geldi kirpi kesildi saçlarımız 
                                                 karanlığa 
   Hani dedik hani ya bir yaz günü güneş 
   Söz verdik!
- Kimsiniz
Biz bir kaplan gibi masum
   tırnaklarını kemirmiş kabullenmiş
   kızılderili
- Vahşi
Ölüm ateş ve kül haliyle acımasız
   cihangir ve kocaman
   öğrendik vahşiliğimizi kitaplardan
<end>

<start>
Lehime değil hiç bir şey sen olmasan
İçimde dışımda büyüyor tuhaf bir lehlik
İnsem rumda kışlarım
Çıksam her yer Allahın nefesi
Aldığın nefese selam olsun
Sen olmasan her sabah pazartesi
Yürüdüğün yola selam olsun
Sen olmasan her yer pazartesi
‘Sen olmasan her sabah
Pazardan sonra işe gitmek gibi’
<end>

<start>
Bak! 
Bu gökyüzü aralığı 
Terkedilmiş kadınların 
Turna seslerini beklemelerini kaldırmaz
Kaldırmaz benim yüreğim senin en meryem sesinden 
Göklere çarmıhsız yükselen kelimeni
Çünkü seni ben 
En mahrem yerinden öptüm 
Yani kalbinden
Ve terkediyorum 
Alıyorum kendimi yeryüzünden
<end>

<start>
Satrancı bilmezdin bundan ki
Bütün sevda oyunlarının galibi sendin
I- “Hayta Hamle”
Santranç diyor çocuk, santranç
Bir antlaşmadır sınıftan ve hasattan kopuk gülümseyişlere.
Oysa alabildiğine kopuk filozof
Hancı olmaktan vazgeçmiş göçebe kimliğinde
/Laf aramızda
Millet efendi sanıyor onu hayatın hafifliğinde
Oysa ölüyor filozof ağır hüznünde/
Satranç diyor şair
Salı ve perşembeye bağlı hüzünlerin
Kızarmış o güzelim nar çiçeklerinin
Unutulmaya terkedilmesidir- A evet
Kanundur: Unutmak acıya direnme
Düşünde beyaz taşları ve beyazlığını
Ele vermeyen mendilini ve dişlerini
Seçiyor sevgili. Ve akıyor
Saçlarından karanlık bir nehir. Hadi söyleyelim
İngilizcesiyle: “dark river in your black hair”
Saçlarında 
Parlayan bir-iki beyaz tel; nehirde
Yanan beyaz çakıltaşları gibi.
Piyon hamle ediyor ancak
O ana kadar sakin ve miskin yıkanan at
O muhteşem dönüşüyle
Sanki bir salonda
Reverans edercesine
Engelliyor küçük savaşçının
Vezirlik hayallerini
Olsun diyor çocuk olsun ne çıkar
Önümde uzun bir ömür; girilecek sınavlar
Ölüm kalım savaşları, âşık olunacak kızlar
Ve muhteşem matlar var!
Ah! diyor filozof, ah bir bilsen
Zamanın ölçümü referans noktasına
Göre değişir dese de
O zeki ve dili kocaman şarlatan
Yani Ayştayn
Herkesin ama herkesin
İnce örülü bir kaderi ve giydiği kazaklara
Bile sinmiş bir kederi var!
II- “Derin Sükût”
Son bir salınışla ellerini saçlarına
Götürüyor dişi oyuncu: Hani diyor
Hani saçlarımı savuracak rüzgâr! Hani...
Hani atlar hani beni uçuracak kanatlar
Hani o muhteşem bakışıyla derin kartal!
Bu oyunda kartal yok diyor şair
Bendim o ve yitirdim bakışımın yarısını
Yenilgisiz bir gökyüzünde asılı kaldım
Oysa sultanım ben süzülürken kayıtsız
Siz
Sonsuz ve süresiz bir pata
Uzatırken aşkınızı
Kanatlarıma uzanamazsınız..
III- “Oyunun Sonu”
– Beyaz masayı terk eder
Asla dönmez artık gökyüzüne
İlk hamleyi pas geçmiştir
Yüzünde derin bir sükût
<end>

<start>
İhanetten bir alıntı sağlığınla gelirsin (gelirsen) 
Unutmabeni çiçekleriyle yaralarımı süslersin
Utanılası birşeydir katıksız pembeliğin
Bu yüzden kitaplardan yalnızca ıslık çalmasını öğrenebilirsin
Tüm iyiliğin filmlerin iyi bitmesini istemek
Ama bu kente gelirsen unutma beni ara
Sana bir çay ve temiz yaralar ısmarlarım
Öfkem geçer dinle yüzümü sevgiyle bakarım
Kimse değil, SENİ YALNIZ BEN ANLARIM
<end>

<start>
bitirelim
kendi en yükseğinden itilince herkes incinir
yağmacıların ortasızlığı
güneş yanığı bir suratın ortasızlığı
çekirdeksiz mandalinaların ve çekirdeksiz kadınların ortasızlığı
biri bana söylesin
geldiysem ordaysam gerçekten
bitirelim şu işi
herkese benden
geçmemiş gelmemiş olmamışlardan bahsederdim
basit bir el hareketiyle bitirilmemiş
akşam eve dönmese de hiç merak edilmemiş
espriler iyi, kadınlar çekirdeksiz, kimse ümraniye’de oturmuyor
boğaz manzaralı bir bilboardda oturuyor
kimse ne kadar çok incinmiyor, bitirelim
bu balık bir çocuk tüfeğiyle vurulmuştur diyorum
herkese benden
bunu hep kullanmak istediğimden değil,
ağızsız bir çığlık
ağızsız bir çığlık
herkese benden kendi etinden
bana
geçmemiş gelmemiş olmamışlardan
bir zaman, hiçbir etikette aralık 08 gibi saçma sapan bir şey yazmayan
neden çıkmayalım bu özürlü takvimden
aptalların gramerinden, mitoloji filan bilenlerin
noktalı virgülü hep en doğru yere: ah belinda filminden
yüzünü buruştur ve bunu kimseye açıklama
tek başına bilemediğin, tek başına bilemediğini…
kimseye açıklama
elmayı soyma, dilimleme ama dilimlenmiş bir elma hakkında
kasıkların çamaşırlarca kandırılması hakkında
peynirli poğaçalardaki peynirin yetersizliği hakkında
kendi yükseğinden itilip düşürülenin incinmesi hakkında
bitirelim şu işi
bitirelim
geçmemiş olmamış gelmemişlerden geçelim
-hadi geçtik
ilk büfeden birkaç tane alabilirim
peynirli poğaça, tüfek, kalem; yirmi at ve bir rum kızı
peki: bir roman taslağı için kötü
hemen oracıkta adımı veriyorum
her kırkbir saniyede on bebek doğuyor
her elliiki saniyede onu ölüyor
bu on ısrarından hemen vazgeç
kayıtlara geçmeyen onbirinciden
geçme
işte aşağıda boş bir çerçeve
yazmak çizmek bedava
o en parlak cümleni, bilinmeyen hünerini
herkese benden
<end>

<start>
halksız şehirler değil kris, şehirsiz halklar
çok halklar, çok şehirsizler, çok moral bozucu
son günlerde çok kelimesini çok kullanıyorum
her yıl yeni modelleri çıkıyor melankolinin
içimden bir ses gelmiyor, hayır bazen geliyor
içimden bir ses, sesin dışarıdan geldiğini söylüyor
-iki saray odası alana bir saray odası bedava
o montu almam iyi oldu, çok iyi oldu, çok evet
kırışıklıkların geçer, beni seviyorsundur, ama böyle çok ölürüz
nihanka kızılderili bir kızın adı değil, çok değil
radikaller duygusal açıdan sağcı oluyorlar nerden aklıma geldiyse
aşk, sivilcce, direniş, kitaplar ve çay ocağı işletmesi:
-yanlış
hormonlar, atkılar, kitap kokusu parfümü ve sütlü neskafe:
-doğru
böyle muhalif şeyler yazıyorum ve bana ödeme yapıyorlar
çok değerli insanlar binalara doluyorlar, çok değerli
her şeyden kolay etkileniyorum, belgeseller çok acıklı
çarpıcı bir şey yazmak istiyorum, aklıma bir şey gelmiyor
ne zaman aklıma bir şey gelmese, içimden bir ses:
start tabancasıyla intihar eden adamı düşün
son günlerde çok kelimesini çok kullanıyorum
ışıklar açılmıştı, mikrofonlar, herkes çok şık
kahramanca evlerinden çıkıyorlar, vampirlerden korkmadan
kırmızı kravatlar takarak ve birbirlerine katılarak
çok değerliler, çok konuşuyorlar, az ölüyorlar
iki ayak, kırk ayakkabı; az ayak, çok ayakkabı
tek madonna kırık kürk, çok manto tek yalnızlık
çok saray, hiç prenses, prensessiz kadınlar ve kuralları
zayıf kadın sahneye çıkmadan opera bitmez
-şişman kadın işten kovuldu-
son günlerde çok kelimesini çok kullanıyorum
hadi ben kalktım, saçınız güzel olmuş, çok evet
kendi yeniden başlatmamı başlattım, bir şeye benzemedi
çok cehennem, üç saray, yedikule ve can yayınları berbat ciltler
bir hemşirenin adının cecile olması çok acıklı,
başka bir arzunuz var mı dememeli garsonlar
böyle şeylerden çok etkileniyorum, belgeseller çok acıklı
hizmet sektörü, çok hizmetçi, az patron, çok zamirsiz
zamirsizlik kimsesizliktir, şahıslar çok zamir az
katil her zaman uşak, yazarlar çok kötü kalpli
mutfak kapısını açık unutmuşum, kumrular içeri girmiş
ıslak ekmek koymayı unutunca balkona.
<end>

<start>
80’lerin slow şarkılarıdır sebep biraz da
İnsanları sömürgecilerine benzeten
Keten takımlar, tango, fiyonklu masa örtüleri
Dersu uzala’dan dersler çıkarmak
Gelin bilkent’te iç mimari, baba koç’ta genel köle
Her gramı çok değerli elliiki kilo anne
Zaten amaç elliiki yıl sonra
Hiç bakılmayacak fotoğraflarda en iyi yeri kapmak
Bir Kutlu hikayesine giremeyecek tipler işte
Damat her şeyi kaydediyor
El kamerasıyla gerdeğe girmek deyimini bilmiyor çünkü
Oluyor böyle şeyler salaklık endüstrisinde
Dilekler tekrarlanır, müzik tekrarlanır
Belki yakışırdı beyaz bu kadar tekrarlanmasa
O kötü gülümsemeye verilmez bu kadar para
Gelin habersiz; bu düğün daha önce de yapıldı
Yeminli örnek deyimini bilmiyor çünkü
Benimle tekrar edin!
İlk beş sene çocuk istemeyecekler
İkinci beş yıl nasıl geçti anlamadan
Üçüncü beş sene de çocuk onları istemez
Bir sürü albüm, bir sürü diyet kupürü, bir sürü…
Ankastre mutfağında aval aval bakınarak
Bu bakınma daha önce de yapıldı
Gelinliği faize sevim’den annesi şahit
Oysa her şey çok özel olacaktı geline göre
Her şey çok genel oldu sonucu niye
Bağlamı farklı ama eren’le konuştuyduk
Arjantin’e aşık olur, almanya’yla evleniriz
Beyaz Savunma, Pan/Heves Kitaplığı (sayfa 17)
<end>

<start>
BİR
- Katışıksız bir dilek dile
Kestirmeden sonsuzluk diliyorum. Oluyor. Ama
Saatlerdir insanım, akşamsa üç gün sonra
Acılarımı bilgilerimle yüzleştiriyorum
Çocukları ihtiyarlarla yüzleştiriyorum
Yüzümü gökyüzüyle
Çıkarken yokuşunu varoluş çizgisinin
Zaman tamircilerine uğruyorum
Herkes aynalarından bir sonsuzluk öğrenir
Nazlanarak geçerken yaşam öğleleri
Bazı sevinçlerin tıpkısıysa bazı acılar
Ödüller almışımdır gece bekçilerinden
Yara biriktirerek sağlıklara ermişsem
Zencileri tek seven güneş benim demektir
İKİ
- Ne istiyorsun insan
Bana bir fırtına ver ey bezirgân
Sonra hemen gitmeliyim
Yarım sessizliğimi eksiksiz ezberlemeliyim
Bezirgân günlüğünü yazarken sokaklarda
Sıradan çılgınlıklarla dans eder ahalisi
Eşekleri, cesetleri, gözlükleriyle çoğun
Yeni öcüler getirir çocuk akıllarına
Çoğu da gökyüzüyle bir şemsiye değişir
Beyaz üzerine şişman davranan
Ey bezirgân
Savaşçıysak,
Gerçi silahlarımız paslı, atalarımız ölmüştür
Balıksak,
Denizimiz sökülmüştür
Söküklerden yeryüzü dolarken ağzımıza
İnsansak,
Çok uzağız eski iyi dostlarımıza
Ey bezirgân
Yarın pazar ertesi
Ve sokaklarda dans etmek yasak
Ölüm törenleri de, topluca hüzünlenmek
Yarın bir deli meydanda fıkralar anlatacak
Herkes
Yanındakine baka baka soyunacak
Soyuna soyuna yitip gidecek
BİR
- Katışıksız bir dilek dile
Kıyamet.
<end>

<start>
ya kapandıysa kapı! ya kapandıysa! 
anahtarları birisi nehre attıysa
açık unutulmuş bir fermuar gibi aklın
evet, tam da düşündüğün şeyi kastediyorum
-saçma! fermuarlar düşünmez, düğmeler düşünür
yürüyen merdivenleri gizli bir hamal yürütür
doğru çıkarsa hizmetçilerin dedikodusu
hareket eden her şey hareket etmemektedir
bunu bir yere yaz ve devam et
sabah evden çıkarken cebindeydi akşama dönme nedenin
unutursan diye renklerin uyumunu, seslerin
kulaktaki hazır yerini
kapalı perdelerin arkasındaki standart gizi
en çok kullanılan cepte varmış gibi yapmaktan
kimin yazdığını bilmek istemeyeceğin bir not
bütün turnikelerden geçiren açık bilet
itiraz etmeden bakman karşılığında
adın söylendiğinde, en kararlı halinle
-eminim kastettiğiniz benim
ya sen değilse konu, ya `sen’ değilse zamir
bütün ışıkları yaksan da değişmezse
bütün saçlarını kazısan beynine kadar
geriye dönüp silsen de izlerini
elizlerini, ayakizlerini, diz ve dirsek
evlerde, okullarda, sokaklarda bıraktığın
aslında konu yoksa, varmış gibi yapmaktan
o sessizlik dinleri, sensizlik kafirleri
oysa herkes iyi görünecekti, ücreti peşin ödenecekti
iyi olmamız için parklar ve kaldırımlar
kahvaltıdaki hile, akşam yemeğindeki risk
yılda iki piknik, üç huzur, bir çeyrek karşılığında
unut
cebinde bulamadığın, kimselere soramadığın notu
akşam, kravatını gevşetip eve dönen devrimci
sabahın ölümcül tekrarını geceden hazırlamış
ütülü perdeleri asarken bir an…
omzunu hatırlamış
yaz gelince herkesle beraber terlemenin cumhuriyeti
herkesle beraber herkesten nefret etmenin en sadık birincisi
hamsun bunu öğrendiğinde ölmek zorunda kalmıştı
nagel’ın büyük sırrı hepimize yetsin diye
düğmelerini hep aynı teknikle iliklemiş, aynı teknikle çözmüş
bu arada bazı katliamlara üzülmüş, bazılarına pek üzülmemiş
bir arkadaş cenazesinde “insan kelimelerle ölür” repliğini
tekrarlayıp durmuşsun
yemek davetlerini reddederken, gururla hesaba itiraz ederken
konu sen değilsin, zamir ben değilim
yüklem…
gramerin tek mümkün tesellisi
<end>

<start>
1.
kapının önünde bir okyanus olmalı
normal bir evrende normal bir mimar böyle düşünürdü
yıkanmak istersen dışarda bekleyen bir okyanus fikri
bir fikir başka neye yarar melanie
bak bizde ölebilirsin çünkü hiçbir film peşte’de bitmez
bizde ölebilirsin bunun için ayırdığımız bir tuna nehrimiz var
bir odamız var sakinleşme odası diyoruz
bir gardropp dolusu ceset torbası
buradaki vurgu asılmış kelimesine
       -öyle bir şey geçmiyor ki yukarda
öbür türlüsü de geçmiyor ama
2.
yedi şehir sana teşekkür eder
iki kral gülümser
biri yalancıktan gülümser ama
herneyse bu sadece beni ve bütün şiirlerini ilgilendirir
bir kıtayla el sıkışma tecrübesini ilgilendirir
karar değil, veda değil, sıkılgan bir el sıkışma
bari bir an eşit olsa iki elin
sıkılgan bir el sıkışmadaki kuvveti
bu bölümü onsekiz yaşında da yazamadım
yazmış şairlere baktım yazamamışlardı
doğacakları yer biliyorlardı
ben o şiiri gelecekte de yazamadım melanie
3.
bazı filmlerde vardır
çocuk namluyu tutup içine bakar
anlaşırsak o asker hiç olmamış olabilir
bir asker elbakiresi olabilir kötü bir tercümeyle
iyi genlerimiz kötü genlerimizi kusabilir yeri gelince
elyazması kuran'ın kapağındaki tarihe bakarken
kendimi hiç zeki hissetmediğim bir saniye
-bir saniye
önemsiz bir karede bir saniye görünmek gibisi yok
o çılgın ihtiyar için de geçerli bu
-hey ihtiyar ne dersin?
namluya bakacak çocuk gelmedi mi daha
ama seninle mükemmel değilsin bilgisini paylaşabiliriz
ayaklarıma kapandığında bunu yapabiliriz
beraber ayaklarıma kapanabiliriz
bir gün sana bir cuma ısmarlarım yürüyerek gideriz,
kontağı çevirdiğinde ama kardeşlik biter
4.
neden “bu bir bahtsızlık olsun” sonra
80 öncesi fuarlara katılamazdık
şimdi her şeyin bir fuarı oluyor
birer kere gitsek dünyayı değiştireceğiz oluyor
stantlarda en meraklı dalgın halimizle
sen beni seviyorsun ben seni seviyorum halimizle
5.
anlaşırsak ben yokum
<end>

<start>
insan tanıdık birini arar kötü kararlar verirken
kolların hafızası en doğruyu hatırlar
ezbere bir türkiye haritası çizersin birini özleyince
ellerin tanımadık bir meleğin elleriyle değişir
karadeniz kavisinde
modern resmin bilmediği bir kavis
sıcak bazlama, iyisoğuk, ciğerde esen rüzgar
tanrı'dan makyaj dersi; güzellik mecburidir
vahşilik kalmaktandır; medeniyet gitmekten
alçak mimarların bilmediği bir konu
vahşilik gridendir, medenilik beyazdan
eski mısra yeni anlamla çıkıp gelir
'yukarı inebilir, aşağı çıkabilirsiniz'
babasıyla kardeş çıkan kız ne anlatabilir diğer kıza
oyuncak bebeklerine yanlış isimler koymuş
anlamazlar psikiatrlara da sorma bence
ergin günçe'yi tanımadım, erzincan'ı görmedim
seni hiç bu kadar şiddetle özlemedim
bir adamın hayatı ve eserleri yazan sayfalar
niye yazmaz bir adamın niyeti ve kelimeleri
kırmızıda geçen süvari imgesi en gerçek hali
ergani'yi gördüm söke'yi gördüm
'cemal zaza'dır' cemal'i yüzünden gördüm
taze camili şehirde durdum
bir pasajda dört adam
ışıl çırak,yılmaz,hasan ve abdurrahman
insan tanıdık birini arar iyi kararlar verirken
kolların hafızası en doğruyu hatırlar
<end>

<start>
ve dünyanın en güzel adresine taşındım, senin yanına
kader renkli bir matematik gibi gerçekleşiyordu; senin matematiğin
ince abiler zemin katlarda ısrarla susuyordu
hiçbir kıza hiçbir soru ısrarla sorulmuyordu
gözlerinin adı ne?
aşkın en hoş şeklidir; yüz buruşturma siyaseti
geceleri gülümseme derslerinden sonra hiç uyunmazdı
ve sabah, sabah tetiği ilk çekenin hakkıydı, sonra
arkadaşlar için bir şarkı: ninna nanna: dünya
tek sıfır medeniyeti çift sıfır hayasızlıktı
isimler, sıfatlar, zamirler yerlerinden rahatsız
çocuklar çamaşırlarını sevinçle ıslatırdı
önce fotoğraflarda belirdi, belki adamları, bir dakikalık kadınlar
matmazel noralya ile filiz akın arasında
aşk intikamını çok korkunç almaktır
evlerden güpegündüz sarışınlık gasp edilir
oltalar balık kurtarmak için değildir
söz kalpten kâğıda düşer, şiiriyet cehennemdir
ve yüzyılın en güzel adresine taşındım
senin yanına
<end>

<start>
// göz kamaştırmayan bir adamın tedirginlikleriydi beyaz // -enis akın-
karşılama / sera
ne dokunaklı bir adın var ne de varsın
doğmamış kızımın adı konmamış kızımın
daha bir ebeveyn projesi olmamış
sadece bir beyazlık fikri, hafiflik, karışıklık
kızının yürüyüşünde devam eder bir anne
-şimdi hangisini esas alalım-
bir var doğmamış kızlar yürür rahminde
bir var adı konmamış –ona bir an sera diyelim- tavırların
sadece bir beyazlık fikri, hafiflik, karışıklık
büyümek
bugün siyah, üzgün bir parsla konuştum; dişi
otel odasında, pençelerine çoraplarını giyip
komidindeki incil'e bakıyordu
onu öpmeliyim dedim içimden
onu savunmalıyım
kitap'ta bunun bir tarifi olmalı
büyüdüğünü böyle şeylerle anlıyorsun biraz da
büyürken
normalde elbiselerin yırtılması düğmelerin kopması gerekir
sihirliymiş gibi elbiseler de büyüyor
ne yapacağını bilemiyorsun
sadece beyaz, hafif bir düşünce
siyah, üzgün bir parsı görünce hissediyorsun
onu savunmalıyım
elbiseleri yırtarak düğmeleri kopararak büyünmezmiş
çocuk resimlerindeki okul hiç tatile girmezmiş
aklımda bir resim var
beyaz gömlekli, büyümemiş, akşamdan yakşıklı
görmedim beyazın dışına çıktığını aklım da görmedi
tanrı borsayı korumasın başka şeyleri korusun
kaçak bir huzurevinde cinayet işlenmiş
hangi tepkiyle bileceğimi bilemedim
beni korusun
bir ölüden daha cool olabilir misin
ölüler beni serinliğe yakıştıramaz
yakıştırır: olamazsın
neyi tartışıyoruz o halde; en baştan başlayalım
bazı güzel gözleri oluyor, gözlerini terk ediyorlar
bir gün buluşalım, gözlerimiz olmasın
üzülürken saçların hızlı hızlı uzuyor olsun
asıl sorun kendimiz olurken çıkan patırtı
kulaklarımız da olmasın
bir daha düşündüm de
kendimiz konusunda şaka yapmamalıyız
aramızda kalsın ama hiçbir şey aramızda kalmayacak
aramız diye bir yer yok
bunu bir adres tarifinde kullanamazsın
halklar dev kulaklarıyla her şeyi
istediğin kadar fısıldayarak konuş
hangi tepkiyle bileceğimi bilemedim adı su parası olan bir ödeme var
veznede bir su perisi olacağını umuyorum
sıra beklemezsen periyi görebiliyorsun
yirmi lira yetmiş beş kuruş
bu yirmi bu da yetmiş beş
veznedar gizli gizli kimseye benzemiyordu
nedense fazla şüpheciyim böyle konularda
sorular tek elle cevaplar iki elle yapılır
neden ama
sonuç
şiire sonuç yazacak kadar
bir yüzyıl daha yetecek kadar iyiyim
peşin, nakit, dekontuyla
bir çizgi filmdeymişim, kendinden desenli, sevinçli
düşünürken böyle böyle
kütahya yolunda yaşlı bir adam gördüm
otostop yapan bir imparatorluğa benziyordu
<end>

<start>
kötü hissetmek: kimseler, arkadaşlar, herkesler
ölü bir iktisatçının kaderini özetler
öldü ve bütün mağazalar açıldı
doğru anlamak diye buna derim
binadaki çaycıyla aynı partiye oy vermiş patronun bildikleri:
“bütün reklamlar doğrudur ve asla güvenlikçiyle göz göze gelme”
otomatik kötülük ve alttan ısıtmalı; alışınca yani
akşam oldumu işler karışır
yollarda kendi kendine konuşursun
dalgınsan hep biriyle karıştırılırsın
dizlerinden duyarsın, omuzçukurundaki su
devlet çucuum, bir artı bir çocuum, şehirdeki yetimim
seni sonsuza kadar sevdim
sen yokken gözyaşların silindi
işimiz, tek hünerimiz bu
kesinlikle tek başına deneme ama
öyle olmaz! öyle olmaz! 
yakıcıdır, bir fazlası yıkar; boğucu daha derini
dans edemeyen dansçı kız biblolarına bakmak
sonsuza kadar dans edemez bilimi: işimiz bu
dünyanın en temiz evinde
bir yoldaş su içer, dünyanın en temiz bardağından
hiçbir şey karıştırılmaz ve şimdilik çörekler tazedir
işimiz, hünerimiz: gözyaşlarını silmek
bazı kitap yapraklarından koparıp koparıp da
pörsümüş gri pijamayla adi sünger yataklara kapandığında
dansçı kız biblolarının, dansçı ama hareket edemiyor
o bile ağlamaz senle, dene bak
söylemek, işimiz bu.
taklit bir gökyüzünün altında at koşturmak
gerçek bir süvarinin aklını taşıyarak
kolay değil, atlar şampiyon olur, gerisi unutulur
o çirkin, geçkin bakirenin
oyuncak tabancası doldurulur
gözyaşları nasıl ama birincilikle akardı
kötü hissetmek: kimseler, arkadaşlar, herkesler
henüz kusursuz tek saniye düşünemedim
ama tam iki kere, tek saniye eksiksiz
seni sonsuza kadar sevdim.
<end>

<start>
ben yine buralardayım, siz burdasınız, ötekiler burda
ötekiler
çorap kitap nişan yüzüğü gözlük kullananlar
sevimli kafası çalışan iyi insanlar
benim açlığımla beslenen
hava durumuna göre din değiştiren
boş zamanlarında acı çekenler
çoğalan
çoğala çoğala tükenenler
yedekte beklettiğim duygular; işte, korkun
hayırsever biriyim, bundan da korkun
batıda yoksul, doğuda varsıl, turnuvalarda sonuncuyum
adam olmaya doğuştan yeteneksiz
içimiz konusunda ciddiyim
sadece kederlere yardım ederim
bir güzelleşme fırsatı yakalarsanız
değerlendiririm
görüyorsunuz ikiparalık iyiniyetimle
elimden ne gelirse
çünkü hep buralardayım, yanıbaşınızda
hayvanlık ağlıyor biliyorsunuz
ötekiler ağlıyor
ama bana inanmayın rol yapıyorum
ekmek yiyorum, "nasılsın" lara teşekkür ediyorum
bebelere tütün içmesini öğretiyorum
tüm bunlar bir yana
aslında iyi bir iş arıyorum
<end>

<start>
ses düşer, anlam kırılır, haz adidas çantalara tıkıştırılır
beni sevmen karşılığında bile fikrimi değiştirmem
bir selam göndererek dostlara
kendime devam ederim
bütün ortalamaları birden değiştirir bu
bina temelden çürükse, kanser sıranız geldiyse
çok kalamam
birkaç soru cevaplayıp giderim
bir doğru bütün yanlışları götürür bu dükkanda
anlam herkesin ortak suçudur, kabul
ama sen yandaki dünyanın müşterisisin güzelim
beni tanımayanlarla konuşmam
senin bir şeyi sevmen çimlerle çok ilgili
ne çok çim ekiyorlar, senin bir şeyi sevmenle mi ilgili
çim devrimi gibi bir sonuç bir şeyi sevişinde
üçüncü dünyacı
okul sonuncusu
o eşsiz sonunculuk
bir belkiden güzel bir adam tamamlayan
aşevlerinin kapılarına asan poetikasını
şiirden hayat kadar anlayan
(“hiç ölüm emri vermemişler şiirden anlamaz”)
garson değiştir şu her şeyi
sen kal! 
kalbi tabaklara taşıyan bir kaşık al
esmerlik bitirilmiş kitaplar arasında
düzeltilmeyi reddeden şiir sertliğinde
kullanılmayan kederler çekmecesinde
sehpanın üstünde eskimiş huzursuzluk
portmantoda, Şemsiyenin yanında seni bekleyen sevinç
beni bekleyen ödül: “akşama görüşürüz”
<end>

<start>
1.unutmak özgürleştirir
-şimdi serbest miyim memur bey?
2.radyoda bir şarkı aşktan kimsenin ölmediğini söylüyor
ölü şarkıcı koyuyorum adını
ölümün bir şarkıdan geriye doğru ilerlemesi
eski gömlek cebinde bulunmuş onluk sevinci
eski gömlek cebinde bulunmuş onluk gibi işe yaramaz
3.bütün güzel sözler önceden söylenmiştir aşkım,
ama bütün kötü
sözler
değil
yeni
4.vazgeçtiğimiz herşeyden
artakalanlardan yapılmışız
gözlere gelince yetmemiş deri
5.yeni bir kitaba başlamasaydım keşke
6.sıfır yaşında olmak; ilk ve tek samimi acıkmayla
çatal kaşık da icat edilmemiş, meme bilinir ama
bugünlerde normal olarak seni düşünmem lazım
unutmasaydım
7.doğmuş bulunduk niye, kim, nasıl ve
hazır bir dağ ciçeği sevgisiyle
sonra anladık ama ölmüş bulunduk
tanımadığım birini de sevme tecrübesiyle
sonrasını biliyorsunuz
10.gökyüzü için fark eder mi altında kaç kişinin olduğu
Tehlikeli Belki / Profil Yayınları
<end>

<start>
bunda merak edecek ne var
bir mısra, hayat kurtaran bir mısra
a’yı ne kadar uzatacağını bilmeyenlerden şair
intikam alacaktır
tercüme kokan yerli kahpeliklerden
telif olsa da fark etmeyecek
otuzuna gelmiş ama yirmisine gelememiş kızlardan şair
kırkına gelmiş ve adına para bastıramamış erkeklerden
hiç asabı bozulmayan, başka her yeri bozulan
aptallar için tekrar etmek gerekirse
şair intikam alacaktır
küçücük elleriyle büyük davranmaktadır
bunda haklıdır
telefonlar şarzda, her şey yolunda
doğal felaketler ajandalarda özenle işaretli
istatistik tabloları mükemmel görünmekte
çaresizlik eğrisi yükselerek sürmekte
sayfalardan taşan çılgın bir eğri
hızlı bir eğri, renkli, manyak, sapık bir eğri
adı şehvetle tekrarlanan bir eğri
yükselen eğri
tacirler yeteri kadar kurnaz şairler yeteri kadar uykusuz
istiklâlde satılır istiklâl madalyaları en ucuz
etler ve oburlar kışa hazırlar
karılarının siparişini düşünürken ölmüş adamlar
harika bayatlamış poğaçalarından bir ısırık daha alabilir
ama şair
vazgeçmeyecek
çaresizlik sürmelidir
nedeni bilinmemektedir
bıktırıcı yeniden de eski bir hesap
deftere yazılmıştır
şımarık çocuklarını iyi okullara kaydettiren mütedeyyin esnaf
lacoste bir tişört giyip cnn’e çıkınca
timsah olmaktan da çıkmış sayılmaz
sümerbank botlarıyla büyümüş bir kuşaktan
ablaların ördüğü kazaklarla okumuş
bunun şiirde bir karşılığı olmalı
hayatçı mujikler, müsamere birincileri, kafaderisi avcıları
keyifle uzatırlar bir romalı’nın kılıcına kafalarını
bunun şiirde karşılığı yok
sadece muhataba anlamlı boş sözlerle
her poetikanın bittiği bir nokta var
hayat kurtaran bir mısra yok
hayat kurtaran bir mısra var
<end>

<start>
bir tuzluk kan kaybedebilir mi? tuz kaybeder. ama bir de
kanamaya başlarsa başka hiçbir şey o kadar kanayamaz.
kahvaltıdasın, tuzluk beyaz peynire doğru kanamaya
başlıyor. kan masaya yayılıyor.
-tuzluğu uzatır mısın
-uzatırım ama kanıyor
-olsun sen uzat
<end>

<start>
daha fazla beklenemez aşırıya kaçmak için
patilerin gürültüsünden ibarettir kediler; çünkü…
çiçeğimizi ve pastamızı alıp müsaitseniz biraz
öldürülmeye, bu akşam size…
ya da söyleyin derinin dışına çıkınca
edip cansever derisinin dışına çıkmadan yaşadı mesela
kollar boşalınca eski bir sarılmadan,
belki değil; iyice ama
her belki aşırı demokrat, aşırı simetrik, aşırı belki…
çünkü
beğendiği idam mangasına peşin ödemeyle kazanılmış esmerlikte
zaten biliyorum beni bir tek o sevdi
arabasının güneşliğinde saklanır mutsuzluk akseptansı
“öpülürken ve öldürülürken sessiz kalacağıma söz
veriyorum”
durduk yere sting sevenler cemaatinden değil
aynı nedenden sağ kalmışız; raslantıya bakınız
seni belki sevmişimdir aşırı belki
kahvaltısını yarım bırakmış bir hastabakıcının sedyeyi
kavrayışındaki sinirlilik; seni taşıyan
beni bir tek o sevdi cümlesinde geçen seni
bana portakal aç diyen Türkçenin sahibi
ben hiç şair değilim, buna hiç şaşırmadım.
<end>

<start>
bıraksalar anlatacağım merak ettiğim neydi 
açlar, sevdalılar ve canı sıkılanlarla
büyük büyük merak ederken çocuklar
neyi
hakkımda yanlış bilgi sahibi halk
ve ikide bir savaş çıkaran insanlık
sözlüğe bakarak anlayamaz beni
klasik yöntemlerle konuşmadığım için
ama bıraksalar anlatacağım
tüm yeteneğimi kullanarak
aramızda tartışıyoruz 
yaşamak mı zor çince mi
bilinçlerde sürünüp dururken umutsuzluk
ben neden ölümü hatırlatan süflörüm
açız, sevdalıyız, canımız sıkılıyor 
türlü sevinçler kiralayacak paramız yok
uyusam
birileri gelip çekmecelerimi ve kafamı karıştırıyor
çeşmeleri açık bıraksam mı; dünya temizlenir
kurtarıcıya giderim haftasonları
ve hep onu çarmıha gerenleri bulurum
kimliğime insan yazdırmalıyım 
kızınca aniden ortayaşlı çocuklar
ambalajını yırtarak bedenimin
beni de öldürmesin
<end>

<start>
Dün gece seyrimde bir şara vardım
Niyaz ile kapıları açılır
Laleli sünbüllü bağını gördüm
Bülbül öter gonce güller seçilir
Pazarında gül alırlar satarlar 
Koklaşuban canı cana katarlar
Gerçekleri bir kıl ile yederler
Mü'minlere hulle donu biçilir
Dallarında baharları yazılı 
Yaprakları bir sıraya dizili
Meleşirler kurbanları kuzulu
Canlar bağışlanır kandan geçilir
Gül kokusu Muhammed'in teridir 
Gönlü saf olanlar Hakk'ın yaridir
Aşıka ma'şukun bergüzarıdır
Sevdalar nasipler nurlar saçılır
Bu şar Kul Himmet'im erenler şarı 
Bu şarda satarlar erenler varı
Bu şarın adı var gönül pazarı
Engurlar ezilir meyler içilir
<end>

<start>
Diyar-ı gurbette Cezayir'lerde
Eller bayram etsin ben ah edeyim
Ağ gerdan üstünde siyah tellerde
Teller bayram etsin ben ah edeyim
Kırmızı güllerin dalları yerde
Mevlam uğratmasın kimseyi derde
Yaz bahar ayında bulanık selde
Seller bayram etsin ben ah edeyim
Kırmızı güllerin yanıp tütende
Virane bahçede bülbül ötende
Salınıp sevdiğim yola gidende
Yollar bayram etsin ben ah edeyim
Kısmet olur ben sılaya varırsam
Sağ selamet hak selamın verirsem
Vadem yeter gurbet elde ölürsem
Çöller bayram etsin ben ah edeyim
Sefil Kul Himmet'im dert bana yeter
Bunca sefalatim sevdiğim beter
Yüce dağbaşında menemşe biter
Dallar bayram etsin ben ah edeyim
<end>

<start>
Altının kadrini sarrafı bilir
Açılmaz dükkanlar pazar mı ola
Salını salını sevdiğim dilber
İrakipler hile sezer mi ola
Seyreyledim yanağının alını
Ememedim leblerinin balını
Ayağına giymiş sırça nalını
Sevdiğim salınıp gezer mi ola
Yüce yüce yerlerine çıkınca
Ak ellere al kınalar yakınca
Sevdiğimin dal boynuna bakınca
Aşığın bağrını ezer mi ola
Yüce yüce yaylaları yaylasam
Her güzelin bir ismini söylesem
Yalvarıp yakarıp gönlüm eylesem
Göğsünün bendini çözer mi ola
Kul Himmet Üstadım kendi halinde
Bir güzel sevmişim halkın dilinde
Katipler oturmuş kalem elinde
Sevdiğim ismini yazar mı ola
<end>

<start>
Dün gece seyrim içinde
Ben dedem Ali'yi gördüm
Eğildim niyaz eyledim
Düldül'ün nalını gördüm
Kanber'i durur sağında
Salınır cennet bağında
Ali, Musa Turdağı'nda
Ben dedem Ali'yi gördüm
Üç çerağ yanar şişede
Arslanlar gizli meşede
Yedi iklim dört köşede
Ben dedem Ali'yi gördüm
Yüce dağlar boran coşkun
Kul Himmet aşkına düşkün
Cümle meleklerden üstün
Ben dedem Ali'yi gördüm
<end>

<start>
Seyyah olup şu alemi gezerim
Bir dost bulamadım gün akşam oldu
Kendi efkarıma okur yazarım
Bir dost bulamadım gün akşam oldu
Bilmem amelimden yoksa özümden
Ah ettikçe kan yaş gelir gözümden
İki elim kalkmaz oldu dizimden
Bir dost bulamadım gün akşam oldu
Kul Himmet üstadım ummana daldım
Gelenden geçenden haberin aldım
Mecnun olup geyip dolandım
Bir dost buldum ama tez akşam oldu
<end>

<start>
Aklım fikrim yâr eyledim ben bana
Öğüt verdim deli gönül almadı
Bir kileciği var almış eline
Dünyayı içine koydum dolmadı
Alması farz imiş sünnettir selâm
Hak nurdan yaratmış yaz dedi kalem
Bir çiçek yarattı ol Rabb'ül-âlem
Anı kokulayan mahrum kalmadı
Var bir pire eriş serseri gezme
Gözet gözün önün yolundan kalma
Değme bir dükkâna yükünü çözme
Bunda çok bazergân assı kalmadı
Gençlik yaza benzer kocalık güze
Yüreğim başlıdır dertlerim taze
Boynun eğ de hizmet eyle üstâza
Şeytan benlik ile menzil bulmadı
Kul Himmet'in deste gülü elinde
Daima zikreder Hakk'ı dilinde
Bir güzel sevmişim Hakk'ın yolunda
Hayali gönülden zail olmadı
<end>

<start>
Ağlar da gezerim dağlar başında
Yar elinden yarası var gönlümün
Gündüz hayalimde gece düşümde
Yar elinden yarası var gönlümün
Felek soldurdu da açılan gülüm
Ötmez oldu aşk bağında bülbülüm
Eğer dostlar sorarsanız ahvalim
Yar elinden yarası var gönlümün
Yare yar olanlar bana yar ise
Dursa benim ilen bile yürüse
Ya çekilen nedir gam ile gussa
Yar elinden yarası var gönlümün
Bahri olmayanlar ummana dalmaz
Akar şu gözlerimin yaşı kurumaz 
Her tabip yaraya merhem saramaz
Yar elinden yarası var gönlümün
Sefil Kul Himmet'im kime ne deyim
Kime derdim yanıp halim şu deyim
Kimi kimden kime şekva edeyim
Yar elinden yarası var gönlümün
<end>

<start>
Yolcu oldum yola düştüm
Yollarım Ali çağırır
Bülbül oldum güle düştüm
Güllerim Ali çağırır
Bir zaman turapta yattım
Türlü çiçeklerden bittim
Arı ile çok bal yaptım
Ballarım Ali çağırır
Bulut oldum göğe ağdım
Yağmur olup yere yağdım
Coşkun coşkun ben kaynadım
Sellerim Ali çağırır
Haneye mihman gelmişim
Kah ağlayıp kah gülmüşüm
Bahr-i ummana dalmışım
Göllerim Ali çağırır
Kul Himmet'im aşka düştü
Aşk deryası boydan aştı
Virdimiz Ali'ye düştü
Dillerim Ali çağırır
<end>

<start>
Pare pare yalan dünya 
Yalan dünya değil misin 
Hasan ile Hüseyin'i 
Alan dünya değil misin
Ali bindi Düldül ata 
Âşık dayanır firkate 
Boz kurt ile kıyamete 
Kalan dünya değil misin
Ali'nin Düldül'ünü alıp 
Arslanını dağa salıp 
Yedi kere üste kalan 
Dolan dünya değil misin
Ah şu kaşa ah şu göze 
Ciğer kebap oldu köze 
Muhammed'i bir ham beze 
Saran dünya değil misin
Yetik Kul Himmet'im yetik 
Gerçeğin eteğin tutup 
İnsan gül ot gibi bitip 
Dolan dünya değil misin
<end>

<start>
Sana derim be hey sofi 
Evvel imamınız kimdir 
Selâvat indi şanına 
Hak Muhammed Ali diyendir
Evvelkisi İmam Hasan 
İkincisi İmam Hüseyn 
Üçüncüsü İmam Zeynel 
Dördüncüsü İmam Abidin'dir
Beşincisi İmam Bakır 
Altıncısı İmam Cafer 
Yedincisi Musa Kâzım 
Sekizincisi Rıza'dır
Dokuzuncu İmam Takî 
Onuncusu Ali Nakî 
On birinci Hasanü'l-Askeri 
On ikinci Mehdi sahib-zamandır
Kul Himmet'im bakışına 
Böyle mi girdi düşüne 
İki cihân güneşine 
Pâk eyleyen Kur'an'dır
<end>

<start>
Dünya ile bir pazarlık eyledim
Ne virane ne harabe ne şendir
Seyrettim de bir dükkâna uğradım
Ne çarşıdır ne bedesten ne hardır
Sırr-ı surullahtır âleme inene
Dedim harfim manasını duyana
Çiçeğe uğradım kokusu bana
Ne bağdadır ne bağbandır ne güldür
Bir makam seyrettim ya kim gelecek
İkrarsızlar kıyamete kalacak
Bir gerçek harfim var mana alacak
Ne mezheptir ne imandır ne dindir
Yed’iklim çar köşe kilidi birdir
Ana akıl ermez bir gizli sırdır
Sorarsan dünya ana misaldir
Ne ağızdır ne burundur ne dildir
Kitabın kalbinde olur mu ilan
Ümmet-i billah da Ali’ye ayan
Doluyu bu demde elime sunan
Ne âdemdir ne insandır ne kuldur
Kul Himmet’im bu manadan al imdi
Alamazsın bir gerçeğe sor imdi
Senede bir kere doğdu dolandı
Ne ülkerdir ne yıldızdır ne gündür
<end>

<start>
Gafil gezme şaşkın bir gün ölürsün
Dünya kadar malın olsa ne fayda
Söyleyen dillerin söylemez olur
Bülbül gibi dilin olsa ne fayda
Bir gün seni götürürler evinden
Hakkın kelamını kesme dilinden
Kurtulmazsın Azrailin elinden
Türlü türlü yolun olsa ne fayda
Sen söylersin söz içinde sözün var
Çalarsın çırparsın oğlun kızın var
Şu dünyada üç beş arşın bezin var
Tüm bedesten senin olsa ne fayda
Kul Himmet Üstadım gelse otursa
Hakkın kelâmını bile getirse
Dünya benim deyip zapta geçirse
Karun kadar malın olsa ne fayda
<end>

<start>
Gül bittiği yeri bilirim dersin
Bilir misin benlik şeytana düştü
Cevahir madenin bulurum dersin
Cevahir bulanlar ummana düştü
Ben Ali'yi gördüm mahbub çağında 
Selman'ın çiğninde yolun sağında
Cennetten içeri firdevs bağında
Bülbül figan eyler gülşene düştü
Selman'ın çiğninde bir oğlan geldi 
Destur dedi ele bir deste aldı
Muhammed terini gül ile sildi
Ol zaman kokusu insana düştü
Muhammed'i gören canlar ağladı 
Sel sel oldu çeşmim yaşı çağladı
Cebrail Habib'in belin bağladı
Kırkların cem'inde erkana düştü
Kırklar geldi her çiçekten derdiler 
Koklayıban yüzlerine sürdüler
Her destesin bir güzele verdiler
Gül Muhammed nerkis Selman'a düştü
Cennetin kapısın kırklar açtılar 
Tohumunu yeryüzüne saçtılar
Bir üzümü şerbet edip içtiler
Size mescid bize meyhane düştü
Kul Himmet üstadım dilek diledi 
Seyyah olup şu alemi eledi
Arafat dağında bir koç meledi
İsmail önünce kurbana düştü
<end>

<start>
Ey âşıki saramadın yâremi 
Yâreme em olup merhem çalasın 
Yarem deşilmiştir sarılmaz madem 
Arayıp da hekimini bulasın
Dört kapı açıldı hangisi vardır 
Bu manaya ermek hayli hünerdir 
Deryanın dibinde kaç şehir vardır 
Çarşısını pazarını bilesin
Mehdî çıkmış diye tellâl bağırdı 
Bir teknesi vardır kırklar yoğurdı 
On iki kız sekiz oğlan doğurdu 
Onların ne olduğunu bilesin
Âşıkların sözlerine has derim 
Muhammed'i gördüm Ali dost derim 
Yedi bin yedi yüz âyet isterim 
Yüz on daha vardır onu bilesin
Benim sevdiceğim Takî Nakî'dir 
Dost bağında bülbüller şakıtır 
Yüz kardaşın hocası var okutur 
Onlarıñ da ne olduğun bilesin
Düzüm düzüm olmuş yüzünün beni 
Açılmıştır gül benzinde yanağı 
Sar'öküzün alnındaki beneği 
Kanadında ne yazılı bilesin
Var bul bir delilin yaka fenerin 
Kaç hamail vardır şems ü kamerin 
Sar'öküzün bastıcağı mermerin 
Direğinde ne olduğun bilesin
Âriflerin sözü hilaf yazılmaz 
Güher olmayınca hatem düzülmez 
Bir kız vardır hergiz kuşağı çözülmez 
Anasının kande olduğun bilesin
Dinleyeyim Kul Himmet'in sözlerin 
Onda gördüm yedilerin izlerin 
Muhammed'in koynundaki kızların 
Huri midir peri midir bilesin
<end>

<start>
Gel gönül kimsenin aybına bakma 
Hazer kıl sevdiğim değme gönüle 
Arif ol cihanda bir gönül yıkma 
Hazer kıl sevdiğim değme gönüle
Daim aşk atına bin de atlı gez 
Edep öğren erkan öğren otlu gez 
Gönül yıkma halk içinde tatlı gez 
Sakın ey sevdiğim değme gönüle
Yoldaş eyle iman gibi dostunu 
Amel kazan aramazlar aslını 
Turap ol ki çiğnesinler üstünü 
Hâk ol ey sevdiğim değme gönüle
Cihad eyle ki günahların tartasın 
Bir amel kazan ki Hakk'a yetesin 
Şar gibi her gördüğün örtesin 
Pir ol ey sevdiğim değme gönüle
Kul Himmet dilimde zikrim Muhammed 
Aşk dolusun içtim Hüda'ya minnet 
Dinar ile satın alınmaz cennet 
Hazer kıl sevdiğim değme gönüle
<end>

<start>
Bad-ı sabaya sorsunlar
Canan illeri kandedir
Görenler haber versinler
Canan illeri kandedir
Zikrederim aklım ermez
Yürek kaynar taşar durmaz
Görenler de haber vermez
Canan illeri kandedir
Bir bahrım kaynayup taştım
Mevce vurup hadden aştım
Diyar-ı gurbete düştüm
Canan illeri kandedir
Derviş Himmet eder ahi
Göz yaşı döker günahı
Acap görür mü ol mahı
Canan illeri kandedir
<end>

<start>
Bizi bu sevdaya salan
Kendi cenab-ı Allah'tır
Bu sevdaya gönül veren
İşi gücü eyvallahtır
Eyvallahı bilen kişi
Her dem artar aşkı cuşu
Rasül'ün bindiği taşı
Hala durur muallaktır
Bir sözüm vardır tutana 
Er odur Hak'tan utana
Kul olmuşuz Pir Sultan'a
Eşiği de kıblegahtır
Er odur ki Hak'tan öğe 
Desti damanına değe
Benzemez ağaya beye
Alı şah bir utu şahtır
Dest-ü dameni salmanam 
Cevhersiz göle dalmanam
Kırklar saili Selman'am
İşim gücüm şey'ullahtır
Kul Himmel'im okur yazar 
Şu cihanı ele gezer
Hak'tan bize oldu nazar
Bu bir sırr-ı sırr'ullahtır
<end>

<start>
Çünkü yandı aşk odu kül olmaktır muradım
Düşüp ayak altına yol olmaktır muradım
İşbu kesretten geçip vahdet iline uçup
La-mekana yol açıp çöl olmaktır muradım
Sa'y ile duruşunca yar ile görüşünce 
Ummane erişince göl olmaktır muradım
Bakmam nefsin alına aldanmam akvaline
Gülzar-ı aşk dalına gül olmaktır muradım
Himmeti'ye sorana dost yoluna varana 
Hak'tan haber verene kul olmaktır muradım
<end>

<start>
Gönül kuşu eski yuvadan uçtu
Giden gelsin bizimle dost iline
Katerler bağlandı kafile göçtü
Giden gelsin bizimle dost iline
Aşk eseri olan karar bağlamaz 
Yüreğinde derd olmayan ağlamaz
Bizi bu yerlerde kimse eğlemez
Giden gelsin bizimle aşk iline
Bir garibim adım sanım anılmaz 
Yüreğimde yaram vardır onulmaz
Aşk deryası cuş eyledi yenilmez
Giden gelsin bizimle aşk iline
Leyl-ü nehar akar çeşmimin yaşı 
Dost yoluna koyup can ile başı
Aşk ile geçelim dağ ile taşı
Giden gelsin bizimle aşk iline
Derviş Himmet aydır onu bilenler 
Medhin okur anda varıp gelenler
Delilimiz oldu pirler erenler
Giden gelsin bizimle aşk iline
<end>

<start>
Hey gaziler şunda günâhkâr oldum 
Medet pirim imdat eyle talibe 
Aradım günâhım özümde buldum 
Medet pirim imdat eyle talibe
Varıp kırklar kapısından çağıram 
Hem çağırıp hemi lebbeyk diyen 
Posttan kalkıp mührü önüne koyan 
Medet pirim imdat eyle talibe
Arza yetip enbiyaya erenler 
Yemen'de taç vurup hırka giyenler 
Zulmette kalmaz sizi sevenler 
Medet pirim imdat eyle talibe
Çağırak doksan bin ere şehide 
Mağripten maşrıka cümle işite 
Hacı Bektâş Velî'den imdat yetişe 
Medet pirim imdat eyle talibe
Sen Ali sırrısın himmetin yete 
Fatıma kızındır Muhammed atan 
Onları ayırmak yine bir hata 
Medet pirim imdat eyle talibe
Eyyüb'ün kurdunu döküp sağ eden 
İbrahim'in yerin çayır su eden 
Kara don giyip de ağ deveyi yeden 
Medet pirim imdat eyle talibe
Hasan Hüseyn şebber-şubber kulaktır 
İmam Zeynel İmam Bakır yanaktır 
İmam Caferhüsn hecesinde ayandır 
Medet pirim imdat eyle talibe
Musa Kâzım Rıza kalemdir kaştır 
Takî Nakî çeşmi onlara eştir 
Hasanü'l-Askerî dehanda diştir 
Medet pirim imdat eyle talibe
Mehdî dedim masum pake yetirdim 
Mürvet dedim el pençeye oturdum 
On ik'İmamlar'a iman getirdim 
Medet pirim imdat eyle talibe
Kul Himmet''im eydür var özün öldür 
Cümle eksikliğin mürşîde bildir 
Engür şerbetini tuttuğum eldir 
Medet pirim imdat eyle talibe
<end>

<start>
Eğer din bâbından haber sorarsan 
Söyle kelâmını bildir efendim 
Sual eyle ihsân olsun kelâmlar 
Bilemezsem hâlim nedir efendim
Bir günün farzını on yedi bildim 
Yiğirmi sünneti üç vitir kıldım 
Sualine cevap vermeye geldim 
Veremezsem döv de öldür efendim
Sabah dört öğlen on belli beyândır 
İkindi sekizdir deme ziyândır 
Akşam beş yats'on üç vitir tamamdır 
Bunu da böylece kıldım efendim
Altmış altı er kaleyi boyladım 
Altı yüz teravihi hesap eyledim 
Ben bir divaneyim böyle söyledim 
Buncağız kusura kalma efendim
Kıyas et meydandan geri kalırım 
Aç gözünü sana hoca olurum 
Bir yıllık namazı ezber bilirim 
Var senden kaçan kördür efendim
Beş bin yüz yirmi farzıdır heman 
Yedi bin iki yüz sünnettir tamam 
İncil'le Zebur Hak delili Kur'an 
O da bir sırdır ermen efendim
Seyyid gibi sen secdeye oturmuş 
Köylü sana yağlı pilav getirmiş 
Bana sen de neden sual sorarsın 
Balı kıymağı da yersin efendim
Sözü m'olur sencileyin özü çürüğün 
Yüzün görme yüzü gözü buruğun 
La bak aşağı indirmişsin sarığın 
Korkarım başında güldür efendim
Herhalde ilerü gelemez deyü 
Sualime cevap veremez deyü 
Kul Himmet ile baş edemez deyü 
Korkarım el sana güler efendim
<end>

<start>
Yine bir sevdaya düştüm
Aşkın elinden elinden
Yine umman olup taştım
Aşkın elinden elinden
Ateş-i aşk ile yandım
Fani cihandan usandım
Gûyiya Mecnun'a döndüm
Aşkın elinden elinden
Seherlerde ağlayalım
Dertli sînem dağlayalım
Sular gibi çağlayalım
Aşkın elinden elinden
Özümü deryaya saldım
Ona gavvâs olup daldım
Pîrlikte hayrette kaldım
Aşkın elinden elinden
Derviş Himmet biçaredir
Cihan içre avaredir
Hem yüreği pür yaredir
Aşkın elinden elinden
<end>

<start>
Eğer ben fakire haber sorarsan
Ya ben nerde idim nerden gelirim
Yok değildim şu cihanda var idim
Pire hizmet ettim pirden gelirim
Addürrezzak gibi Hızır'a yettim
Selman gibi eski dini terkettim
Doksan bin küffarı Müslüman ettim
Tecella dağından Tur'dan gelirim
İsa ile bile idim havada
Musa ile bile idim duada
Ferhat ile külünk çaldım kayada
Attım külüngümü zordan gelirim
Nuh Peygamber gibi gemiler çattım
İletip deryayı ummana kattım
Yusuf ile bile kuyuda yattım
Yakup ile ah u zardan gelirim
Kul Himmet'im bir olalım er ile
Belki bizim kısmetimiz verile
Üçler makamında yediler ile
Kırkların olduğu yerden gelirim
<end>

<start>
Başına gelmişe bir yol danışam
Böyle ayrılığı gören var m'ola
Bir dertli bulam da derdim bölüşem
Böyle ayrılığı gören var m'ola
Aşıklar kalemi böyle yazıldı
Ciğerciğim bölük bölük ezildi
Sinem şerha şerha oldu üzüldü
Böyle ayrılığı gören var m'ola
Aşıklar bağrımı yaralı kodu
İrakipler her yerde hasmınım dedi
Ferhat'ı Şirin'den ayıran cadı
Böyle ayrılığı gören var m'ola
Hak Muhammet Ali bilir halimden
Bülbül vaz gelir mi gonca gülünden
Ayrılığı zor demişler ölümden
Böyle ayrılığı gören var m'ola
Kul Himmet Üstadım haller nic'oldu
Ah ettim irakip belasın buldu
Sevdiğim dağların ardında kaldı
Böyle ayrılığı gören var m'ola
<end>

<start>
Uyan be hey gaafil hab-ı gafletten
Ömrün geldi geçti haberin var mı
Bir haber aldın mı sırr-ı vahdetten
Murg-ı canın uçtu haberin var mı
Bu dar-ı rıhlettir bunda kalınmaz 
Hem sonu fenadır murad alınmaz
Kafile kalkıcak geri dönülmez
Kervanbaşı göçtü haberin var mı
Azığın var mıdır yola gitmeğe 
Döşeğin hazır mı varıp yatmağa
Ejderler gibi dem çekip yutmağa
Yerler ağzın açtı haberin var mı
Ma'sıyet yükünü aldın boynuna 
Hiç ölüm korkusu gelmez aynına
Felek birkaç arşın bezi eğnine
Yakasız don biçti haberin var mı
Derviş Himmet senden evvel gelenler 
Kimisi kul kimi sultan olanlar
Dünya benim mülküm deyip yelenler
Ecel canım içti haberin var mı
<end>

<start>
Vakt-i seherde
Açılıp perde
Düştüğüm yerde
Derman sendendir
Düşmüşüm kaldır
Minnetim oldur
Ağlarım güldür
Derman sendendir
Benim bîçare
Kaldım avare
Yürek pür yare
Derman sendendir
Nefs-i zalimi
Gözle halimi
Sundum elimi
Derman sendendir
Derviş Himmet'e
Çare vuslata
Derd ü firkate
Derman sendendir
<end>

<start>
Düştüm yine bir derde
Gönlüm niçin eğlenmez
Kararım yok bu yerde
Gönlüm niçin eğlenmez
Yarabbî sen kıl yari
Cemalin görsem bari
Dün ü gün edip zari
Gönlüm niçin eğlenmez
Zînet sevdası değil
Şöhret gavgası değil
İzzet davası değil
Gönlüm niçin eğlenmez
Müminim şükrederim
Daima fikrederim
Her zaman zikrederim
Gönlüm niçin eğlenmez
Himmet bir aşık kuldur
Bu yol bir acep yoldur
Halimi bilen oldur
Gönlüm niçin eğlenmez
<end>

<start>
Eğer dosttan belli haber sorarsan
Sana haber versin seher yelleri
Dost illeri kande deyu ararsan
Sana haber versin seher yelleri
Baharı açıldı mı güllerinin
Feryadı var mıdır bülbüllerinin
Doğru yolun bilir dost illerinin
Sana haber versin seher yelleri
Aşkımın ateşi tutuşup yandı
Dud-i ahım feleklere boyandı
Kandedir der isen güzel efendi
Sana haber versin seher yelleri
Derviş Himmet kendin hayran eylemiş
Yıkıp suret mülkün vîran eylemiş
Canan illerini seyran eylemiş
Sana haber versin seher yelleri
<end>

<start>
Gaipten haber getirdin
Mihman hoş geldin hoş geldin
Bizi sohbete kandırdın
Mihman hoş geldin hoş geldin
İki bade birden içtik
Muhabbet kapısın açtık
Çok şükür didar görüştük
Mihman hoş geldin hoş geldin
Erliğini ispat ettin
Gevher alıp gevher sattın 
Üstümüze yoluğ attın
Mihman hoş geldin hoş geldin
Kur'ağaçta güler biter
Dalında bülbüller öter
Efendim birgüzar yeter
Mihman hoş geldin hoş geldin
Eyle Kul Himmet'im eyle
Pirim destur versin söyle
İn eşiğe niyaz eyle
Mihman hoş geldin hoş geldin
<end>

<start>
Kalk karındaş yola gidek 
Hak yoldan öte mi dersin 
Murad u maksuda erincek 
Bu söze hata mı dersin
Ârif olan kalleş olan 
Bellidir meyli boş olan 
Vefâsız yoldaş olan 
Menzile yeter mi dersin
Sırrını verme kalleşe 
Kalbi çürük meyli boşa 
kapabilmem düşse taşa 
Yetmeden tutar mı dersin
Sırrını verme hayrata 
Senden alır gider yada 
Damızlık koysan çiğ süde 
Pişmeden tutar mı dersin
Kul Himmet der çoşmayan 
Aşk kazanında pişmeyen 
Burada Hakk'a ulaşmayan 
Orada yanar mı dersin
<end>

<start>
Gözümde bir damla su deniz olup taşıyor
Çöllerde kalmış gibi yanıyor, yanıyorum
Bütün gemicilerin ruhu bende yaşıyor
Başımdaki gökleri bir deniz sanıyorum
Nasıl yaşayacağım ey deniz senden uzak
Yanıp sönüyor gözlerimde fenerin
Uyuyor mu limanda her gece sallanarak
Altından çivilerle çakılmış gemilerin?
Sevmiyorum suyunda yıkanmamış rüzgarı
Dalgaların gözümde tütüyor mavi, yeşil...
İçimi güldürmüyor sensiz ay ışıkları
Ufkunda yükselmeyen güneşler güneş değil
Bir gün nehirler gibi çağlayarak derinden
Dağlardan, ormanlardan sana akacak mıyım? 
Ey deniz, şöyle bir gün sana bakacak mıyım
Elma bahçelerinden, fındık bahçelerinden?
<end>

<start>
Benim gönlüm sarhoştur
Yıldızların altında
Sevişmek ah ne hoştur
Yıldızların Altında
Sular rüzgarı dinler
Aşıklar hep serinler
Çoban yolları inler
Yıldızların altında
Yanmam gönlüm yansa da
Ecel beni ansa da
Gözlerim kapansa da
Yıldızların altında
Mavi nurdan bir ırmak
Gölgede bir salıncak
Bir de ikimiz kalsak
Yıldızların altında
Ne keder ne yas olur
Çakıllar elmas olur
Bir kadeh bir tas olur
Yıldızların altında
Ettiğim ah değildir
Bahtım siyah değildir
Buse günah değildir
Yıldızların altında
<end>

<start>
O çoşkun gençliğimi bütün yoluma verdim,
Git, kanlı gözlerimde ateşlenmesin derdim..
İçimde şimdi sana bir fırtına var kinden,
Hicran zamanlarında mesuttum şimdikinden...
Şimdi harap gönlüme ne gelen var, ne giden,
Şimdi öksüz ruhumda eser yok hiç sevgiden,
Gönlüm bahtımdan ölgün, ben gönlümden ölgünüm,
Yakıyor, zehirliyor beni her geçen günüm..
Ruhum serinleyecek, hiç kalmayacak tasam,
O zalim yüreğini bir kere parçalasam! ..
<end>

<start>
Köpükten omuzları birbirine dayanmış
Yüksek, mağrur başları akşam rengiyle yanmış
Sahile koşuyorlar bak deniz sarhoşları! ..
Bazen yırtık yelkenli bir sandala çarparak
Bazen ufkun kıpkızıl şarabına taparak
Gitgide coşuyorlar bak deniz sarhoşları! ..
Rüzgarların ıslığı en yakın yoldaşları
Yıllarca dövünerek içi yenmiş taşları
Bir anda parçalayıp doyacak bu sarhoşlar! ..
Çılgın gönüllerinde aşkın en büyük kini
Yosunlu kayaların o yeşil gözlerini
Deli aşıklar gibi oyacak bu sarhoşlar! ..
<end>

<start>
Aylar var ki, ey Tanrım, görünmez oldu yüzüm,
Dor atlı yaylıların süslü aynalarında...
Aylar var ki hastayım, aylar var ki öksüzüm..
Dağlar önümde boy boy, güneş gözümde tel tel; 
At üstünde söylenen şiirler kadar güzel,
Türküler yakılacak ölümler istiyorum.
Bayburd'un kalesinden sakatlar geçmez elbet; 
Çoruh'un sularından hastalar içmez elbet,
Yiğitçe saplanacak bir hançer istiyorum.
<end>

<start>
İnerken çiçekli bir uçuruma
Gönül yoldaşından ayrılır mısın? 
Çıplak kollarına hasret boynuma
Bir çılgın neşeyle sarılır mısın? ...
Gece bahçelerde kalma her zaman,
Şen güneş yüzüne doğmadan uyan.
Bir sabah rüyanı tamamlamadan
Uykundan uyanırsam darılır mısın? ..
<end>

<start>
Güneşle beraber söndüğüm akşam, 
Ağlayacak hangi rüzgâr, kim bilir? 
Mermer bir heykele döndüğüm akşam, 
Baş ucumda kimler yanar, kim bilir?
Her yanında yanık bülbüller öten
Bahçelerden bir gün sessiz geçerken
Tabutumu yeşil dallar içinden
Seyredecek hangi bahar, kim bilir?
'Nerde bizi candan seven o yolcu? '
'Niçin türküleri aksetmez oldu? '
Diyerek ruhuma çam kokusunu
Yollayacak hangi dağlar, kim bilir?
O yıl güllerimi kimler derecek? 
Bağımda üzümler nasıl erecek? 
Bana en son yudum suyu verecek
Hangi pınar, hangi pınar, kim bilir?
<end>

<start>
Arı nasıl ayrılır,
Altın rengi balından..
Gül nasıl koparılır
Mor dikenli dalından?
Bıraktın ellerimi,
İşte bindiğim gemi
Ayrıldı sandalından...
Son bir defacık görün; 
Denizde güzel yüzün
Batan bir güneş gibi
Değil belki çok uzak
Bir gün yine doğacak
Bu şen güneş denize..
Ruhumuza işleyen
O tatlı yedi günden
Bir rüya kaldı bize..
Elveda ey sevgili! 
Salladığın mendili
Bırak, rüzgar uçursun..
Güç olacak bu hasret,
Bir mabut gibi emret! 
Bindiğim gemi dursun..
<end>

<start>
Aşıkım, dağlara kurulu tahtım, 
Çobanlar bağrımı dağlarda geçer, 
Günümü yıl eden şu kara bahtım, 
Engin gurbetlerden çağlarda geçer
Hasretle doldurur geçtiğim yeri, 
Vahşi kuş sesleri, yaban gülleri
Bazen Akpınar'a giden bir peri, 
İnce yollarımı bağlarda geçer
Örtse gözlerimi sonsuz bir diyar
Mezarım kalsa dağlara yadigar, 
Gönlümü çiğneyip geçen nazlı yar, 
Belki mezarımdan ağlar da geçer.
<end>

<start>
-Babamın ölümü üzerine-
'Gidip de gelmemek var, gelip de görmemek var.'
Diye ağladığın gün gözümde yandı anne! 
Öksüz gönlümde yine bir dert uyandı anne!
Teselli edemiyor beni ne gül ne bahar...
Şu öksüzlük acısı derin.... Çok derin anne! 
En sonra çıktı söylediklerin anne! ...
Bulutlar, kara kuşlar dolaşıyor başımda; 
Bilmiyorum, varlığım alevden bir gölge mi? 
Dumanlı bir hatıra titriyor göz yaşımda,
Haykırıyor gönlüme engin denizler, dağlar: 
'Gidip de gelmemek var, gelip de görmemek var! '
<end>

<start>
Eğilmez başın gibi
Gökler bulutlu efem..
Dağlar yoldaşın gibi,
Sana ne mutlu efem!
Oyna, yansın cepkenin,
Yansın güneşten tenin,
Gün senin, şenlik senin,
Bayramın kutlu efem! .
<end>

<start>
Yolunda gençliğim sönse de, yine
İçimde kız senin aşkın var, yeter.
Baygınlık çöksün de kirpiklerine
O kumral saçlarla beni sar yeter.
Varlığın düşerken en şakrak çağa
Dolaştım bakıştan,nurdan bir ağa; 
Beni öldürmeğe ve yaşatmağa
O baygın gölgeli bakışlar yeter..
Karşında hasretle gelsem dize de
Anlatsam şu gönül ne felekzede.
Bahar yollarında ikimize de
Manekşe türbeli bir mezar yeter...
<end>

<start>
Baktım ki yar belinde
Kollarım düğümlenmiş; 
Yalçın dağlar elinde
Yollarım düğümlenmiş...
Uzakta beş on köycük,
Yıldızdan ışıkları...
Evler yuvadan küçük,
Tarlalar aydan sarı...
Ben ateş, o bir peri,
Kaynamışız diz dize...
Çamların gölgeleri
Dolaşmış gölgemize...
Bilmem, geçitler  dar mı
Böyle iki şen kalbe.
İki birleşen kalbe? ...
Benden bahtiyar var mı,
Kollarım düğümlenmiş,
Yollarım düğümlenmiş...
<end>

<start>
Afrodit, aşk tahtını kurmuş yüksek başında, 
Yakubun rüyasından sanki iz var taşında...
Şahikanda yaşamış efsane dünyaları, 
Senden birer parçaymış kainatın dağları...
Yalçın tepelerinde kartal saklı yuvalar, 
Eteğinde Aşil'den ses veren Truvalar; 
Binbir çiçek açarken ormanlarında yer yer, 
Saçlarını tararmış körfezinde periler...
Bahar, meşalelerle sende alkışlanırmış, 
Yapraklar solarken de başında ağlanırmış...
Venüs, şen sahilinde yatarmış kumsallara, 
Her taşın bir taç gibi sunulmuş krallara...
İlyad'ı çamlarının dibinde yazmış Homer, 
Lesbos'tan akşamları seyretmiş seni Bodler...
Barbaros, göklerinde tanımış ülkelerini, 
Yeşil ormanlarında yapmış gemilerini...
Sarıkız'ın derdiyle çatlamış kayaların, 
Sarıkız'ı anarak esiyormuş rüzgarın...
Taşında ve suyunda ağlıyor onun sesi, 
Zümrüt tepelerinde türkmenlerin kabesi...
Mağrur güzelliklerin ruhunda ve tenimde, 
Senin yüksek başından dileğim var benim de...
Bir şey istemiyorum, ne çiçek, ne de çemen...
Ne dağ çileklerinden, ne beyaz çam balından, 
Ne gemiler yapılan o kızıl çam dalından...
Ne ceylan, ne de ince türkmen dilberlerinden...
Bir parça istiyorum meşhur mermerlerinden...
Ne üstüne destanlar, sevdalar yazmak için; 
Ne şekilsiz derdime bir şekil kazmak için...
Fıskiyeli havuzlar, heykeller kurmuyorum; 
Mermerinden saraylar yapıp oturmuyorum; 
Bir şelale parçası, bir kevser ister gibi, 
Onu çürütmeyecek bir cevher ister gibi; 
Bir parça istiyorum meşhur mermerlerinden...
Ne ceylan, ne de ince türkmen dilberlerinden; 
Sarıkız'ın gözyaşı damlamış bir yerinden
Bir parça istiyorum meşhur mermerlerinden...
Toprağına gömdüğüm bir dağ sümbülü için, 
Eteğine koyduğum bir küçük ölü için...
<end>

<start>
Çoban yıldızı gibi
Gönlüme kaydın Ayşe! 
Bir peri kızı gibi
Saçını yaydın Ayşe!
Şanımız, ünümüz var,
Çok sevinç günümüz var
Yarın düğünümüz var:
Gözlerin aydın Ayşe...
<end>

<start>
İşte yapayalnızız
Güzelim, altım tacım.
Bırakta sandalımız
Engine yelken açsın; 
Ben senden utangacım
Sen benden utangaçsın..
Meleğim, can kaynağım,
Engine...ah, engine! 
Korkup ta bakmadığım
Gözlerinin rengine
Enginde bakacağım! .
Kıskanç, hain bakışlar; 
Hasutlar görmesin de,
Nefesim nefesinde,
Ne olur görsün bizi; 
Seyretsin ikimizi,
Perişan sesli rüzgar,
Yorgun kanatlı eşler...
Benden yangın akşamlar,
Sanden solgun güneşler...
Utangaç aşıklara
Çok tenha bir yer ister; 
Bu sahiller bize dar,
Bize aşkımız kadar
Derin enginler ister! ..
Meleğim can kaynağım; 
Engine...ah, engine! ..
Enginde bakacağım
Gözlerinin rengine! ..
<end>

<start>
Bu gün de sonbahardan süzülüp doğdu akşam 
Dağların yere indi koyu serin gölgesi. 
Uludağ etekleri al ipekten bu akşam 
Düştü yeşil ovaya kubbelerin gölgesi. 
Ufuklarda bu akşam ne sis var, ne bulut var 
Selvilerin içinde bir alev Emir Sultan. 
İçten dualar gibi geçiyor sanki rüzgar 
Bir ilahi adaya benzeyen Yıldırım'dan. 
Orada ince yollar gölgeleniyor işte 
Karşıdan renk içinde solgun ay görünüyor. 
Güneşin son nurundan bir damlacık içmiş de 
Şu karşıki kulübe bir saray görünüyor. 
Gözlerine vurunca kubbelerin gölgesi 
Öz cenneti gönlümle seyrettim ben bu akşam. 
Göklerde ne bir nefes, ne de bir kanat sesi 
Uludağ etekleri al ipekten bu akşam...
<end>

<start>
Sularından içtiğim akşamdan beri şenim 
Ey günümün doğduğu diyardan geçen Göksu! 
O bulanık suların kevserim olsun benim, 
Ey çamlık ormanlardan, dağlardan geçen Göksu 
Ey aşkımın doğduğu diyardan geçen Göksu! 
Gönlümdeki hatıran suyundan daha derin, 
Söğütlü sahilinde gölgemiz duruyor mu? 
Sarıyor mu dağları o altından kemerin? 
Akşamın alev rengi yüzüne vuruyor mu? 
Söğütlü sahilinde gölgemiz duruyor mu? 
Gözyaşım, sularına gözümden daha yakın 
Ey aşkımın doğduğu diyardan geçen Göksu... 
Bir akşamdı, köprüden geçtik hatırlar mısın, 
Ey çamlık ormanlardan, dağlardan geçen Göksu! 
Ey aşkımın doğduğu diyardan geçen Göksu!
<end>

<start>
Sarp dağlardan örülmüş dört duvar içindeyim 
Nerdesiniz güneşler, nerdesiniz ovalar? 
Dağılmaz simsiyah bulutlar içindeyim 
Nerdesiniz güneşler, nerdesiniz ovalar! 
Yine duman kapladı zindanımda her yeri 
Çoruh'a savuruyor yaprakları sonbahar. 
Nerdesiniz ey sabah ve akşam güneşleri 
Nerdesiniz atımı koşturduğum ovalar? 
Duvarlara çarparak çırpınan bir kuş gibi 
Gözlerim uzak geniş bir ufku arıyor. 
Çoruh, dağlar içinde akamaz olmuş gibi 
Süzülerek geçtiği ovaları anıyor. 
Ufuk... Ufuk... Upuzun deniz olsun, göl olsun! 
Gözlerimi dikince kanarak indireyim 
Doğan, batan güneşleri içime sindireyim 
Ufuk... Ufuk.. İsterse alevden bir çöl olsun... 
Bir gün ufuk derdine gönlümü verip bir an 
Ufuk... diye dağları gözümle deleceğim... 
Bir gün ufuk! Diyerek bu çıplak kayalardan 
Bir siyah kartal gibi göğe yükseleceğim...
<end>

<start>
Ötün kuşlar, esin rüzgârlar esin,
Aksi bende “baba! ” diyen her sesin..
Gözlerim sönsün ki çocuk görmesin; 
Görmesin beşikler ve salıncaklar...
Gözyaşım başında kaynak olsaydı; 
Kalbim, fidanına yaprak olsaydı; 
Seninle birlikte toprak olsaydı,
Baharlar, meyveler ve oyuncaklar...
İstiyorum ki o ses “baba! ” desin,
Yeniden dirilip ruhum titresin.
İstiyorum ki o ses “baba! ” desin,
Mesut penceremden görsün şafaklar...
Gönül yine mezar istiyor, mezar! 
Çocuksuz ovalar, çocuksuz bağlar! 
Çocuk şarkıları duyulmaz dağlar! 
Çocuk arabası geçmez sokaklar! ..
<end>

<start>
Gümüş bir dumanla kapandı her yer; 
Yer ve gök bu akşam yayla dumanı; 
Sürüler, çimenler, sarı çiçekler, 
Beyaz kar, yeşil çam yayla dumanı! 
Ben de duman olsam senin yerine, 
Dağılsam dağların şu mahşerine; 
Güzelin saçına ve gözlerine 
Ben girsem, ben dolsam yayla dumanı! 
Beni içerine aldın dağ gibi, 
Doldun gözlerime bir rüya gibi; 
Bende güneş gibi, yüce dağ gibi 
İçinde kaybolsam yayla dumanı!
<end>

<start>
Duvarda canlı ışıklar bir hayal 
Bu yaldızından alevler taşan resim. 
Ölümle gölgeli bir düştür, ihtimal 
Bakıp bakıp bana mahzunlaşan resim. 
Bu ince çerçeveden başlıyor düşüm 
Gözümde canlanıyor mavi bir liman. 
Bu rengi, bilmiyorum, nerde görmüşüm? 
Deniz parıltılı, dağlar duman duman... 
Düşünce yollara köy köy, konak konak 
Nasıl arardık o aydın şehirleri. 
Derinleşen uçurumlardan korkarak 
Nasıl geçerdik o azgın nehirleri... 
Nasıl arardık o aydın şehirleri. 
Önümüzde şarkın o kar yüklü damları 
Ve işte buzdan ışıklarla bir şafak! 
Beyaz ufuklara karşıydı camları 
Benim kızaktır o billur yokuşta bak! 
Ve işte buzdan ışıklarla bir şafak! 
Bir ince kız gibi omuzumda mavzerim 
"Çakırcalım" diye başlardı türküler... 
Birer ateşti o çapraz fişeklerim 
Güneş batınca yavaşlardı türküler 
"Çakırcalım" diye başlardı türküler... 
Uzaklaşırken at üstünde bahçeden 
Düşerdi omuzuma nurdan bakışların. 
Limon çiçekleri dallarda ürperen... 
Alevlenirdi gururdan bakışların 
Düşerdi omuzuma nurdan bakışların... 
Bu son şehirde kapanmıştı gözlerin: 
Sütun sütundu uzaktan şelaleler. 
Deniz güzel... geceler, çeşmeler serin... 
Bahar sefasına dalmıştı bahçeler 
Sütun sütundu uzaktan şelaleler...
<end>

<start>
Kızıla boyanmış koynunda sular, 
Yandın mı bu gurbet elinde Çoruh? 
Bayburtlu Zihnî'nin koşması mı var 
Türküler söyliyen dilinde Çoruh? 
Ufkunda parlayan şafak olaydım, 
Denize döktüğün toprak olaydım. 
Ne olur bir sarı yaprak olaydım, 
Denize yollanan selinde Çoruh. 
Ben burda tutamam artık gönlümü. 
Boş bir çardak gibi, gel yık gönlümü, 
Beni bıraksan da, yanık gönlümü. 
Denize götürmek elinde Çoruh...
<end>

<start>
Hadi gülümse bulutlar gitsin 
İşçiler iyi çalışsın, gülümse 
Yoksa ben nasıl yenilenirim 
Belki şehre bir film gelir 
Bir güzel orman olur yazılarda 
İklim değişir, Akdeniz olur, gülümse.
Sazlarım vardı, ırmaklarım vardı çok 
Çakıltaşlarım vardı benim 
Ama sen başkasın anlıyor musun 
Tut ki karnım acıktı, anneme küstüm 
Tüm şehir bana küskün 
Bir kedim bile yok anlıyor musun
İklim değişir, Akdeniz olur, gülümse.
<end>

<start>
Örsün üstünde ses 
Ve kıvılcım 
Hep gençlik çığlıkları hatırlarım 
Ayakları çıplak, göğüsleri yırtık 
Yaralarıma umut basmışlar 
Bir gülümseme gibi taşıyorlar 
Kamcı izlerini ve kederi 
Hatırlarım 
Daha dün gibi 
Yüzyıllar boyunca 
Ezilenlerin serüvenini
Dallar suskun ve buruk 
Kar türküleri acılı 
Koğuşumdan ve tel örgülerden öte 
Diyarbakır şehri suskun 
Ova kıpırtısız, dağlar çok uzakta 
Ve ben akkor bir öfkedeyim
Böyle her bahar yeşeriyorsam 
Kederi ve zehri yeniyorsam 
Bir gulu büyütmek yok mu 
Ebedei
Kavgada 
Sevdada varsam 
Bir gülü büyütmek yok mu
Geçti ezilenlerin resmi geçidi 
Yirminci yüzyılın kapısından 
Çığlıklarda, ağıtlarla, marşlarla 
Seslerinde kavga ve kin 
Özlem ve sevda 
Bir öfke gibi hatırlarım 
Keskin dişlerini efendilerin 
Gülüşleri, kamçıları, darağaçlarını 
Ben hıncımı bin yıllarca taşıdım 
Kavgamdan bir gül çıkar 
Bilirim
<end>

<start>
Ben ki yalnızca sevmek isterdim 
Sizi, kırları, yaz akşamlarını 
Bir kadın eli gibi geçsin 
İsterdim saçlarımdan rüzgâr 
Bir Hasan var orda dağ köylerinde 
Daha hiç okşanmamış 
Bir Elif var saçları taranmamış 
Trahomsuz büyüsünler isterdim 
Öyleyse nedir bu prangalar
Ben kimin ağlamasını istedim ki 
Yok ki benim kurşunlarım 
Dikenli tellerim, taş duvarlarım yok ki 
Bir türkü söylerim güneş vardır içinde 
Alınteri, toprak ve hayat 
Beni elleriniz ilgilendirirdi 
Gözleriniz, o hilesiz ve dost 
Öyleyse nedir bu prangalar
Çocukları kılıçlara büyütmeyelim 
Çocukları ağlamaya büyütmeyelim 
Ağaçları küstürmeyelim kendimizden 
Bombaları çoğaltmasak sevinçler çoğalırdı 
Kinleri bilemesek ne güzel gülümserdik
İstesek bölüşürdük doğan günü 
Birleşirdi ellerimiz ve türkülerimiz 
İstesek bölüşürdük bir dilim ekmeği 
Ama ne çoğalırdı yaprakların sevinci 
Ne mutlu büyürdü çocuklar 
Ben sizden bir maviyi gizledim mi
Hangi denizleri kaçırdım sizden 
Hangi yağmuru, çiğ tanelerini 
Size şiirler getirirdim, nisan aylarını 
Yalnızlığımı getirirdim ısınmanız için 
Öyleyse nedir bu prangalar
Ben kimin ağlamasını istedim ki 
Yok ki benim kurşunlarım 
Dikenli tellerim, taş duvarlarım yok ki
<end>

<start>
Kırgın umutta
Keder tortusunda
Acıda, zehirde, pusuda
Yılma
Doğan günü bekle
Çünkü tutar bir erik ağacı sunar sana
Doğan gün
Van golünden bir sabah
Bir kıvılcım, bir titreşim
Bir tutam Akdeniz
Suphanci bir serinlik
Ve genç bir gerinme
Usulcacık saç hışırtıları
Bir dudaktan buğulanan sıcaklık
Tutar getirir
Doğan gün
Öpücük gibi konar gözlerinde bir melodi
Sevgilin gibi dokunur parmaklarına bir kedi
Ve kavga ve zulüm ve ateş
Hep birlikte örülen bir türkü
Güzel yapmak için, güzel olmak için
Çünkü hayat dönen, kıvrılan
Yanan bir ibrişimdir
Tutar getirir
Doğan gün
<end>

<start>
Yenik değiliz
boşa  gitmedi çektiğimiz acılar
ilk yaz yağmuruyla  yeşeren 
tohumlara bak
bir yangın gecesini andıran
sesleri dinle
savaş alanlarında çarpışanlar var
yenik değiliz
etselerde bizi ekmeğimizden
çocuklarımızın buğday başağı saçlarından
yardan ayırsalarda bizi
yenik değiliz
kanımızda bir pınar gibi kaynayan hayat
yenik değiliz
torbamız tohum dolu
koşar adım giriyoruz kavgaya
<end>

<start>
Tunceli toprağı kırmızıya, sarıya, mora çalan, yamaçları meşe ağaçlarıyla kaplı, iri yalçın dağlarla çevrelenmiş, içinde Munzur ve Harçik adında iki ırmak birleşen, altı bin nüfuslu, üç isimli bir kasabadır: Mameki, Kalan, Tunceli. Yani Mameki'den kalan Tunceli.. Halkı sakindir. 'Kirve, hısım, aşiret çocuklarıdır'. İçinde iki büyük kışla vardır,38 yılından kalma.. İl oluşu daha sonraki bir tarihe rastlar. Tunceli bölgesinin eski ünlü adı 'Dersim' dir.
I. DERSİM
Bir eski öyküdür bileceksiniz
Masallardan kalmıştır Dersim
Ülkemin ortasında gizli
Yanık bir türküdür Dersim
Yıl otuz sekizdi dağlarda
İri ceviz ağaçları ve atım vardı
Belki bir gökyüzü savaşçısıydım
Bir arpa ekmeği kadar sıcaktı
Toprağım, karım ve çocuklarım
Oysa soğuk bir kuştur
Parıldar süngü
Bana niçin uzaksın düşündün mü
Kurda kuşa dostluğumu düşündün mü?
Bu sularda ölüm bile güzel
Sen hiç kurşunların anlamını düşündün mü
Yıl otuz sekizdi dağlarda
İri ceviz ağaçları ve atım vardı
Güneş ve sular ülkesinde orda
Orda ki eski bir öyküdür Dersim
II. HIZIR PAŞA
'Hızır Paşa bizi berdar etmeden 
Açılın kapılar şaha gidelim.'
O ki Hızır Paşadır
Berdar edecektir
Berdar edecektir güneşleri
Pir Sultansız bir evrendir onun evreni
O ki Hızır Paşadır
Hayatı yasaklar denizi bellemiştir
Gayri özsu yürümesin dağlara
Ve türkülere zincir vurulsun
Bir kez yasak mıdır gülümsemeler
Elin ele, dostun dosta varışı
Bir kez yasak mıdır tohumun yarınlara varışı
Umutlar, uykular, düşünceler
Özgürlüğe zincir vurulsun
III. ORDA VARDIR PİR SULTAN
Bileğin nerde kelepçeli
Orda vardır Pir Sultan
Başlarsa yeni bir zindan
Orda vardır Pir Sultan
Eşkiyalar tutmuşsa su başlarını
Ve bebeler açsa
Orda vardır Pir Sultan
İnsan duyarsa
'Topraksız insanın
'Ve insansız toprağın feryadını'
Orda vardır Pir Sultan
IV. TÜRKÜLER AŞIP GEÇER TAŞLARDAN
'Kalenin kapısı taştan çıkılmaz'
Amma
Türküler aşıp geçer taşlardan
Ve bir kerre daha
Ölüp dirilir Pir Sultan
Özgürlüğün şavkı vurur karanlığa bir kez
Munzur çıkmıştır yatağından
Sesi dağlarda taşlarda
Ulu bir çağlayan
Bu yolumuzdur yürüyeceğiz
Tanyeri al olanadek
Bu işimizdir öreceğiz
Toprak elimizde güzelleşecek
Kaçan kaçar
Varan varır
Bizim yüreğimiz pek
V. NEO GESTAPO ADAM
Neo Gestapo Adam
Durup dinledi karanlıkta
Durup dinledi ses çağlayanını
Ses ormanını
Ses katarını
Adamın yüzü kindi
Hayatında sevememişti hiç
Karanlıkta bir sesin
Bir şiirin
Bir türkünün güzelliğini
Adamın bakışları kindi
Hiç dostça açılmamıştı bu gözler
Bir meşe yaprağına bile
Neo Gestapo Adam
Yani aklı birtakım Dedektif Nik hikâyelerinde
Yani kavgalıydı
Şiirle
Türküyle
Ve gülümseyen herhangi bir yüzle
VI. VE OL HİKÂYAT
Koltuğunda asık yüzlü bir puttur o
Tedirgindir
Mutsuzdur
Şaşkındır
Penceresinde alev alev tutuşan Munzur vurur
Öfkelidir
Çılgındır
Budaladır o
Buyruk gelmiştir efendilerinden
Bir aferin almak için
Ol makamda kalmak için
Köledir o
Ve böylece dirilen Pir Sultan
Alınıp tekrar zindana konacaktır
Maksat
Ve ol hikâyat budur
VII. ÖZGÜRLÜĞÜ BİR SELVİ GİBİ DİKMEK İÇİN
Gençtiler
Ya da deli bir rüzgârda gencelmiştiler
Dudaklarında bağımsızlık türküsü
Sokaklardan bir kan gibi geçtiler
Kimi on yaşında bebe
Kimi yaşlı 'Bı zone ğa gısekene'*
Liseli, üniversiteli, mektepsiz
İşçi, öğretmen, mühendis
Terzi, berber, işsiz
Tiyatro oyuncusu
Ve köylü idiler
Yürüdüler tanyeri al olsun diye
Soğuk putların yerini güneşler alsın diye
Yürüdüler
Ak kağıt üstünden hayata geçirmek için
Özgürlüğü bir selvi gibi dikmek için
Yürüdüler binlercesi bircesine
Bir barış imecesine
Dudaklarında bağımsızlık türküsü
Sokaklardan bir kan gibi geçtiler
VIII. İLK KURŞUN
Karakol önünde
Neo Gestapo Adam
Ve özgürlük ormanı göz göze geldiler bir an
Birinin gözlerinde kin, ötekilerde inanç
Bağımsızlık marşını okudular
Sesleri bir ulu koroydu dağlarda yansıyan
Ve uzun bir süre beklediler
İçerde onlardan biri vardı
Onu istediler
Bir ölümü paylaşmaya gelmişlerdi
Belki de
Cevap ilk kurşundu
Bir cam gibi parçalandı gece
Böylece barış ormanı kurşunla taranacaktır
Yüreği pek adamların bağrı kanlanacaktır
Öyleki beklenen güneş kanlarımızda kızarsın
Özgürlük gülü
Kanımızla beslenip büyüsün
Kaçan kaçar
Varan varır
Bizim yüreğimiz pek
IX. İNSAN KANI BİTEKTİR
İnsan kanı bitektir
Tohumdur bir nice yaşamaya
Şiire, aşka, öyküye
İnsan kanı bitektir
Emzirir toprağı annece
Selviler, çamlar, çimenler
Ve yediveren güller bitsin diye
İnsan kanı bitektir
Özüdür güneşin, denizin, yaprağın
İnsandır o açar her yerde
Umutta, hüzünde, özgürlükte
Biz geleceğe kan verenleriz
Onun için yaşarız gelecekte
Gestapo adamsız ve putsuz
Suyla, otla, böcekle kardeşçe
X. BİR MEHMET KILAN'DI
O, Dersim toprağının büyütmesi
Bir Mehmet Kılan'dı
Bıyıkları gibi yüreği kocamandı
Eğilmeye alışamadı nedense
Alçak sesle konuşmaya o
Gözleri ışıl ışıl sevgi
Ve zaman zaman öfke
Saçları canlı bir isyandı
Bundandı onun dağlara tutkusu
Bundandı onun şaraplara tutkusu
Basbariton bir Mehmet Kılan'dı
Bıyıkları gibi yüreği koskocamandı
Kurşunlardan da baskın
Ordaydı, orda olacaktı, eylem içinde vardı
Ve nice hileye, zulme, kalleşliğe
Yumruğunu koyardı
O bir Mehmet Kılan'dı
Nice kahpe faklarından geçip gelmişti
Ortaya bütün insanlığını koymuştu
Bütün sevgisini yiğitliğini
Ama aldandı
Bir kin kıvılcımı sarstı onun
Kıvırcık saçları altındaki başını
Çevresine bir kan gölü yayıldı
XI. VURMA KENDİ ELLERİNE
Kiminin tabanı nasırlı
Vur Mehmetçik vur
Kiminin kağıt gibi
Vur Mehmetçik vur
Ama aynı yolun yolcularıyız
Vur Mehmetçik vur
Tezkerene altmış gün var öyle mi
Biz komünistiz demek
Kızılbaşız, Pis Kürdüz, n'apalım
Vur Mehmetçik Vur
Senin de bir köyün var değil mi
Anan çapacı el işinde
Nişanlının adı Fatma
Vur Mehmetçik vur
Saçlarım zaten dökülüyordu
Bıyıklarım büyür yine
Ben inançlıyım ağlamam
Vur Mehmetçik vur
Sen benim elimsin Mehmetçik
Vurma kendi ellerine
Sen benim gözümsün Mehmetçik
Vurma kendi gözlerine
XII. YÜZLER
Kimi on yaşında bebe
Kimi yaşlı, 'bı zone ğa qısekene'
Liseli, üniversiteli, mektepsiz
İşçi, öğretmen, mühendis
Terzi, berber, işsiz
Tiyatro oyuncusu
Ve köylü idiler
Betonların üstüne boylu boyunca uzanmıştılar
Gözlerinde kan gülleri
Tenleri bir kez daha çelik
Bir ateş çemberinden geçmiştiler
Paraları, saatleri, bel kayışları alınmıştı
Kimi ayakkabısız
Kiminin gömleği kana bulanmıştı
Ekmeklerini kardeşçe bölüşmüştüler
Camlardan meraklı gözler süzüyordu onları
Kafese konmuş azgın hayvanları
Gökyüzü yaratıklarını, eşkiyaları
Seyreder gibi...
Küfürlerinde alabildiğine cömert
Ve sanki sevgi denen şeyi hiç bilmemiş
Seyircilerdi bunlar
'Onları düşünmeye alıştırmamışlardı'
Yüzler onurlu ve sakindiler
Geçmişe karşı anlayışlı
Geleceğe kararlıydılar
Daha çok ateş çemberi bekliyordu onları
Birşeyler bitmemişti daha
Anlıyorlardı
Garnizon nezarethanesinde Yüzler
Betonlara boylu boyunca uzanmıştılar
Ekmeklerini kardeşçe bölüşmüştüler
*bı zone ğa qısekene: kendi diliyle konuşuyordu.
Dost, Ağustos 1970
<end>

<start>
"Hızır Paşa bizi berdar etmeden 
Açılın kapılar şaha gidelim."
O ki Hızır Paşadır 
Berdar edecektir 
Berdar edecektir güneşleri 
Pir Sultansız bir evrendir onun evreni
O ki Hızır Paşadır 
Hayatı yasaklar denizi bellemiştir 
Gayri özsu yürümesin dağlara 
Ve türkülere zincir vurulsun
Bir kez yasak mıdır gülümsemeler 
Elin ele, dostun dosta varışı 
Bir kez yasak mıdır tohumun yarınlara varışı 
Umutlar, uykular, düşünceler 
Özgürlüğe zincir vurulsun
<end>

<start>
Karakol önünde 
Neo Gestapo Adam 
Ve özgürlük ormanı göz göze geldiler bir an 
Birinin gözlerinde kin, ötekilerde inanç 
Bağımsızlık marşını okudular 
Sesleri bir ulu koroydu dağlarda yansıyan 
Ve uzun bir süre beklediler 
İçerde onlardan biri vardı 
Onu istediler
Bir ölümü paylaşmaya gelmişlerdi 
Belki de
Cevap ilk kurşundu 
Bir cam gibi parçalandı gece 
Böylece barış ormanı kurşunla taranacaktır 
Yüreği pek adamların bağrı kanlanacaktır 
Öyleki beklenen güneş kanlarımızda kızarsın 
Özgürlük gülü 
Kanımızla beslenip büyüsün
Kaçan kaçar 
Varan varır 
Bizim yüreğimiz pek
<end>

<start>
İnsan kanı bitektir 
Tohumdur bir nice yaşamaya 
Şiire, aşka, öyküye
İnsan kanı bitektir 
Emzirir toprağı annece 
Selviler, çamlar, çimenler
Ve yediveren güller bitsin diye
İnsan kanı bitektir 
Özüdür güneşin, denizin, yaprağın 
İnsandır o açar her yerde 
Umutta, hüzünde, özgürlükte
Biz geleceğe kan verenleriz 
Onun için yaşarız gelecekte 
Gestapo adamsız ve putsuz 
Suyla, otla, böcekle kardeşçe
<end>

<start>
Neo Gestapo Adam 
Durup dinledi karanlıkta 
Durup dinledi ses çağlayanını 
Ses ormanını 
Ses katarını
Adamın yüzü kindi 
Hayatında sevememişti hiç 
Karanlıkta bir sesin
Bir şiirin 
Bir türkünün güzelliğini
Adamın bakışları kindi 
Hiç dostça açılmamıştı bu gözler 
Bir meşe yaprağına bile
Neo Gestapo Adam 
Yani aklı birtakım dedektiflik hikâyelerinde 
Yani kavgalıydı 
Şiirle 
Türküyle 
Ve gülümseyen herhangi bir yüzle
<end>

<start>
Bileğin nerde kelepçeli 
Orda vardır Pir Sultan
Başlarsa yeni bir zindan 
Orda vardır Pir Sultan
Eşkiyalar tutmuşsa su başlarını
Ve bebeler açsa 
Orda vardır Pir Sultan
İnsan duyarsa 
"Topraksız insanın 
"Ve insansız toprağın feryadını" 
Orda vardır Pir Sultan
<end>

<start>
Gençtiler 
Ya da deli bir rüzgârda gencelmiştiler 
Dudaklarında bağımsızlık türküsü 
Sokaklardan bir kan gibi geçtiler
Kimi on yaşında bebe 
Kimi yaşlı "Bı zone ğa gısekene"* 
Liseli, üniversiteli, mektepsiz 
İşçi, öğretmen, mühendis 
Terzi, berber, işsiz 
Tiyatro oyuncusu
Ve köylü idiler 
Yürüdüler tanyeri al olsun diye 
Soğuk putların yerini güneşler alsın diye 
Yürüdüler 
Ak kağıt üstünden hayata geçirmek için 
Özgürlüğü bir selvi gibi dikmek için 
Yürüdüler binlercesi bircesine 
Bir barış imecesine
Dudaklarında bağımsızlık türküsü 
Sokaklardan bir kan gibi geçtiler
<end>

<start>
"Kalenin kapısı taştan çıkılmaz" 
Amma 
Türküler aşıp geçer taşlardan 
Ve bir kerre daha 
Ölüp dirilir Pir Sultan 
Özgürlüğün şavkı vurur karanlığa bir kez
Munzur çıkmıştır yatağından 
Sesi dağlarda taşlarda 
Ulu bir çağlayan
Bu yolumuzdur yürüyeceğiz 
Tanyeri al olanadek 
Bu işimizdir öreceğiz 
Toprak elimizde güzelleşecek
Kaçan kaçar 
Varan varır 
Bizim yüreğimiz pek
<end>

<start>
Koltuğunda asık yüzlü bir puttur o 
Tedirgindir 
Mutsuzdur 
Şaşkındır
Penceresinde alev alev tutuşan Munzur vurur 
Öfkelidir 
Çılgındır 
Budaladır o
Buyruk gelmiştir efendilerinden 
Bir aferin almak için 
Ol makamda kalmak için 
Köledir o
Ve böylece dirilen Pir Sultan 
Alınıp tekrar zindana konacaktır 
Maksat 
Ve ol hikâyat budur
<end>

<start>
Kiminin tabanı nasırlı 
Vur Mehmetçik vur 
Kiminin kağıt gibi 
Vur Mehmetçik vur 
Ama aynı yolun yolcularıyız 
Vur Mehmetçik vur
Tezkerene altmış gün var öyle mi 
Biz komünistiz demek 
Kızılbaşız, Pis Kürdüz, n'apalım 
Vur Mehmetçik Vur
Senin de bir köyün var değil mi
Anan çapacı el işinde 
Nişanlının adı Fatma 
Vur Mehmetçik vur
Saçlarım zaten dökülüyordu 
Bıyıklarım büyür yine 
Ben inançlıyım ağlamam 
Vur Mehmetçik vur
Sen benim elimsin Mehmetçik 
Vurma kendi ellerine 
Sen benim gözümsün Mehmetçik 
Vurma kendi gözlerine
<end>

<start>
O, Dersim toprağının büyütmesi 
Bir Mehmet Kılan'dı 
Bıyıkları gibi yüreği kocamandı
Eğilmeye alışamadı nedense 
Alçak sesle konuşmaya o 
Gözleri ışıl ışıl sevgi 
Ve zaman zaman öfke 
Saçları canlı bir isyandı
Bundandı onun dağlara tutkusu 
Bundandı onun şaraplara tutkusu
Basbariton bir Mehmet Kılan'dı 
Bıyıkları gibi yüreği koskocamandı 
Kurşunlardan da baskın 
Ordaydı, orda olacaktı, eylem içinde vardı 
Ve nice hileye, zulme, kalleşliğe 
Yumruğunu koyardı
O bir Mehmet Kılan'dı 
Nice kahpe faklarından geçip gelmişti 
Ortaya bütün insanlığını koymuştu 
Bütün sevgisini yiğitliğini 
Ama aldandı 
Bir kin kıvılcımı sarstı onun 
Kıvırcık saçları altındaki başını 
Çevresine bir kan gölü yayıldı.
<end>

<start>
Bir eski öyküdür bileceksiniz 
Masallardan kalmıştır Dersim 
Ülkemin ortasında gizli 
Yanık bir türküdür Dersim
Yıl otuz sekizdi dağlarda 
İri ceviz ağaçları ve atım vardı 
Belki bir gökyüzü savaşçısıydım 
Bir arpa ekmeği kadar sıcaktı 
Toprağım, karım ve çocuklarım
Oysa soğuk bir kuştur 
Parıldar süngü
Bana niçin uzaksın düşündün mü 
Kurda kuşa dostluğumu düşündün mü?
Bu sularda ölüm bile güzel 
Sen hiç kurşunların anlamını düşündün mü
Yıl otuz sekizdi dağlarda 
İri ceviz ağaçları ve atım vardı 
Güneş ve sular ülkesinde orda 
Orda ki eski bir öyküdür Dersim
<end>

<start>
Okul defterlerime 
Sırama ağaçlara 
Kumlar karlar üstüne 
Yazarım adını
Okunmuş yapraklara 
Bembeyaz sayfalara 
Taş kan kağıt veya kül 
Yazarım adını;
Yaldızlı tasvirlere 
Toplara tüfeklere 
Kralların tacına 
Yazarım adını
Ormanlara ve çöle 
Yuvalara çiğdeme 
Çın çın çocuk sesime 
Yazarım adını
En güzel gecelere 
Günün ak ekmeğine 
Nişanlı mevsimlere 
Yazarım adını
Gök kırpıntılarına 
Güneş küfü havuza 
Ay dirisi göllere 
Yazarım adını
Tarlalara ve ufka 
Kuşların kanadına 
Gölge değirmenine 
Yazarım adını
Fecrin her soluğuna 
Denize vapurlara 
Azgın dağın üstüne 
Yazarım adını
Bulutun yosununa 
Kasırganın terine 
Tatsız kaba yağmura 
Yazarım adını
Parlayan şekillere 
Renklerin çanlarına 
Fizik gerçek üstüne 
Yazarım adını
Uyanmış patikaya 
Serilip giden yola 
Hıncahınç meydanlara 
Yazarım adını
Yanan lamba üstüne 
Sönen lamba üstüne 
Birleşmiş evlerime 
Yazarım adını
İki parça meyvaya 
Odama ve aynaya 
Boş kabuk yatağıma 
Yazarım adını
Obur köpekçiğime 
Dimdik kulaklarına 
Acemi pençesine 
Yazarım adını
Kapımın eşiğine 
Kabıma kacağıma 
İçimdeki aleve 
Yazarım adını
Camların oyununa 
Uyanık dudaklara 
Sükütun ötesine 
Yazarım adını
Yıkılmış evlerime 
Sönmüş fenerlerime 
Derdimin duvarına 
Yazarım adını
Arzu duymaz yokluğa 
Çırçıplak yalnızlığa 
Ölüm basamağına 
Yazarım adını
Geri gelen sağlığa 
Kaybolan tehlikeye 
Hatırasız ümide 
Yazarım adını
Bir tek sözün şevkiyle 
Dönüyorum hayata 
Senin için doğmuşum 
Seni haykırmaya
Özgürlük
Paul Eluard
M. C. Anday - O. V. Kanık
<end>

<start>
Hiçbir vakit tam karanlık değil gece
Kendimde denemişim ben
Kulak ver dinle
Her acının sonunda
             Açık bir pencere vardır.
Aydınlık bir pencere
Hayal edilecek bir şey vardır
Yerine getirilecek istek
Doyurulacak açlık
Cömert bir yürek
Uzanmış açık bir el
Canlı canli bakan gözler vardır
Bir yaşam vardır yaşam
Bölüşülmeye hazır.
<end>

<start>
İnsanlarda tek sıcak kanun,
üzümden şarap yapmaları,
kömürden ateş yapmaları,
öpücüklerden insan yapmalarıdır.
İnsanlarda tek zorlu kanun,
savaşlara, yoksulluğa karşı
kendilerini ayakta tutmaları,
ölüme karşı yaşamalarıdır.
İnsanlarda tek güzel kanun,
suyu ışık yapmaları,
düşü gerçek yapmaları,
düşmanı kardeş yapmalarıdır.
Hep var olan kanunlardır bunlar,
bir çocukcağzın tâ yüreğinden başlar,
yayılır, genişler, uzar gider
tâ akla kadar.
Çeviren: A. Kadir
<end>

<start>
Kapılar tutulmuş neylersin
Neylersin içerde kalmışız
Yollar kesilmiş
Şehir yenilmiş neylersin
Açlıktır başlamış
Elde silah kalmamış neylersin
Neylersin karanlık da bastırmış
Sevişmezsin de neylersin
<end>

<start>
Acının Başkenti
Gözlerinin eğrisi dolanıyor yüreğimi,
Bir raks,bir dinginlik çemberi,
Zamanın aylası,gece beşiği ve güvenli,
Ve eğer hiçbir şey kalmadıysa aklımda yaşadığımdan
Gözlerinin her zaman görmediğindendir beni.
Yaprakları günün ve pembe şarabın köpüğü,
Rüzgarın sazları,kokulu gülücükler
Işık dünyasını saran kanatlar,
Gökyüzü ve deniz yüklü gemiler,
Gürültü avcıları ve renk kaynakları.
Tanların kuluçka yatağından doğan kokular
Yıldızların samanı üzerinde yatan
Saflığa bağımlı gün gibi tıpkı
Dünyada bağımlıdır senin tertemiz gözlerine
Ve akar bütün kanım bakışlarında senin.
Paul Eluard
<end>

<start>
Dalgası ırmağın
Gökyüzünün kuşağı
Rüzgar yaprak ve kanat
Bakış söz
Bağlılığım sana
Gidiyor bir yere durmadan.
İyi bir haber,
Bu sabahla gelen
Düşünde gördün beni.
Bizim yapayalnız sevimizi ortak etmek isterdim
Dünyanın en kalabalık kentlerine
Yerini bıraksın sırası geldiğinde
Bizim gibi sevişenlere
Sayısı çok onların çok az.
Kin duyuyorum yüreğime kin duyuyorum bedenime
Ama bir şey demek elimden gelmez sevdiğime.
İki kişiydik yaşıyorduk
Bir sevişme gününü parıltılar içinde
Güneşimiz o kucaklıyorduk birlikte
Yeryüzü tüm ışıktı bizim için
Gece bastırınca gölgesiz kaldık
Altını parlattık ortak kanımızda
İki kişiydik bir tek kaynakta
Bu aydınlık bir daha kararmaz.
Sis karıştırıyor ışığını
Yeşiline karanlığın
Ilık bedenini sen
Delice istediğim benim
Kapanıyorsun aydınlanıyorsun
Uyuyorsun uyanıyorsun
Boyunca akıp giden mevsimlerin
Sen bir ev yaptın
Pekiştirdin yüreğinle
Bir yatak bir yemiş tıpkı
Sığınağı bedeninin
Düşlerin uzar gider
Güzel günlerin evi bu
Ve öpüşmeler gecenin içinde.
<end>

<start>
Göz göze bir geldik mi 
Yalım yalım tutuşur kardan örtüler 
Yaklaşan güneşin altında
Açar kollarını pencereler 
İyiliğin yolları boyunca 
Açılır kuşlar açılır eller 
Günler açılır geceler açılır 
Uçsuz bucaksız gökyüzünde 
Açılır yıldızları çocukluğun 
İnceden bir türkü ağızlarında
Göz göze bir geldik mi 
Alır başını gider korku 
Saklanır körpe çimenlerde
Ölü tapınaklarda böğürtlenler 
Çekerler kuytu gölgeden yemişlerini 
Kızıl kara ateşli 
Şarabı köpürür toprağın 
Uçan arıların başı döner 
Köylüler der bir ağızdan 
Böyle güzel yıl görmedikti
Göz göze bir geldik mi 
Başlar damarlar boşalmaya 
Öper dalgalar kumsalları
Aslanlar geyikler güvercinler 
Bakarlar açık havaya içleri titrer 
Görürler bahar gibi doğuşunu yavrunun 
Can katar şehvete durmadan 
Cömert ana verimli kadın 
Gök toprak girer renkten renge 
Doğuş karşı kor ölüme
Göz göze bir geldik mi 
Tutuşur duvarlar geçmiş günlerle 
Duvarlar yeni günlerle yanar 
Dışarda toprak ana 
Uzanır yatağında melek gibi 
Yıkar gökyüzü şafakta 
Çalgıcının gülen ağlayan yüzünü 
Köleyle sultan başlar soyunmaya 
Daldan yapraktan
Göz göze bir geldik mi 
Sen güpegündüz ben karanlık gece 
Bir fısıltı bir istek ne yana baksan 
İlk ve son düş ha doğdu ha doğacak
PAUL ELUARD 
Çeviren: A.Kadir – A.Bezirci
<end>

<start>
Sevinin Düzeni ve Düzensizliği
Öğeleri sayacağım başlamak için
Sesini gözlerini ellerini dudaklarını
Yeryüzündeyim olur muydum yeryüzünde
Sen de olmasan
Bu ortamda yüzü dönük
Denize tatlı suya
Bu ortamda yalımım
Gözlerimizde biçimlendiği
Bu mutlu gözyaşlarının ortamı
Girdim içine
Erdemiyle ellerinin
Tadıyla dudaklarının
İlk insancıl davranış işte
Beliren bir çayır tıpkı
Susuşlarımız sözlerimiz
Uçup giden aydınlık
Yeniden gelen ışık
Tanyeri alacakaranlık güldürür bizi
İçinde bedenimizin
Çiçeklenir oluşur ne varsa
Samanlığında yaşantımın
Yatırdım yaşlı kemiklerimi
Tükettim orda.
PAUL ELUARD
<end>

<start>
İğrenmesine iğrenirim ya kentsoyluların
     egemenliğinden
Polislerin papazların egemenliğinden
Daha bir öğrenti verir bana iğrenmeyen adam
Benim gibi
Kendi güçlerinden.
Tükürüyorum yüzüne doğadan daha küçük adamın
Bu şiirin eleştirisi'ni bütün şiirlerime yeğ tutmayan
      adamın.
<end>

<start>
1
Ne söyledimse bulutlar için söyledim
Deniz ağacı için söyledim sana
Her dalga için kuşlar için yapraklarda
Çakıltaşları için gürültünün
Tanıdık eller için
Yüzler ya da görünüm olan göz
Ve ona göğünün rengini veren uyku için
İçilmiş bütün gece için
Parmaklıkları için yolların
Açık pencere için açığa çıkarılmış bir alın için 
Düşüncelerin için söyledim sözlerin için
Sürüp gidiyor her okşayış her güven.
2
Yalnızsın ve otlarını dinliyorum gülüşünün
Sen bu seni kaldıran başın
Ve yukarısından ölüm tehlikelerinin
Koyaklarda yağmurun puslu küreleri altında
Ağır aydınlığın altında yerin göğü altında
Doğuruyorsun düşüşü.
Kuşların yok artık elverişli bir sığınağı
Ne tembellik ne yorgunluk
Ormanların kırılgan derelerin anısı
Heves sabahında
Göze görünebilen okşamalar sabahında
Yokluğun büyük sabahında düşüş
Yolunu şaşırıyor gözlerinin kayıkları
Danteli içinde yitip yok oluşların
Örtülmüştür uçurum başkalarına sönmemek için
Gecenin hakkı değil yarattığın gölgeler.
3
Seviyorum seni tan bütün gece ben damarlarda
Bütün gece sana baktm
Bulmam gerekiyor herşeyi güvenim var karanlıklara
Onlar veriyor bana
Seni sarıp sarmalama gücünü
Seni kışkırtma gücünü yaşama isteği
Kımıldamazlığımın bağrında
Seni açığa çıkarıp
Seni salıverip yitirme gücünü
Görünmez alev gündüzde.
Sen gittin mi açılıyor kapı gündüze
Sen gittin mi açılıyor kapı üstümüze.
<end>

<start>
Günün sonunda bir yüz
Bir beşik gibi günün ölü yapraklarında
Bir çıplak yağmur demeti
Gizlenmiş bütün güneş
Kaynakların bütün kaynağı suyun dibinde
Kırık aynaların bütün aynası
Bir yüz sessizliğin tartılarında
Öbür çakıllar arasında bir çakıl
Günün son ışıklarının sapanları için
Unutulmuş bütün yüzlere benzeyen bir yüz.
<end>

<start>
İsteğim yok seni sevmekten başka
Bir fırtına dolduruyor koyağı
Irmağı bir zehir
Seni yalnızlığımın boyunda yarattım
Saklanmaya yarattım bütün dünyayı
Kendimi kavramaya günleri geceleri
Görmek için yalnızca
Senin için
Tıpkı sana benzer bir dünya için düşündüğümü
Gözkapaklarınla düzen verilmiş günler geceler için.
(Çev.: Sait Maden)
<end>

<start>
Gözkapaklarımın üzerinde ayakta duruyor
Ve saçları saçlarımın içinde
Biçimi ellerimin biçiminde
Gözlerinin rengi gözlerimin renginde
Gölgemde yitip gidiyor
Tıpkı bir taş gibi gökyüzünde.
Gözleri var her zaman açık
Ve bir an olsun uyutmaz beni.
Düşeri var apaydınlık
Güneşler buharlaştıran
Güldürür, ağlatır beni ve güldürür
Konuşturur beni söyletmeksizin tek bir söz.
<end>

<start>
Gülüşleri inceliyorum gözle parmakla
Erken sabahı uyuyan otu
Ki yükselip dinelir görününce hayvanlar
Açlık duymayan göğsü
Utanç duymayan artık
Güçsüz aşklara azgın aşklara
Suç ortağı olan kadını
Bir hıçkırığın fırtınasına
Yeşil adasına sessizliğin
Gülüşleri inceliyorum gözle parmakla
Yansıtıyorum onları
Nedir bu güzelim varlıklar 
Ki dinlenişime uygundur konuşmaları
Çiy tanesine uygun gülümsemeler
Güneş bir köstebek gibi hoş
Alçak bir alında bir saç lülesi
Kırılmış uzun devinimsiz gece
Yerinden çıkarılmış güzel maske
Aşınmış zincir
Kıvrımından açılan bir yaprak
Süren bir gülüş
Gözlerim parmaklarım
Gençliğimiz yeryüzünde
Günü doğuracak sevecenlikle.
<end>

<start>
Yalnız Değilim
Yüklü
Dudakların tüyden hafif yemişleriyle
Giyimli
Binbir değişik çiçekle
Anlı şanlı
Kollarında güneşin
Mutlu
Bir tanıdık kuşla 
Hoşnut
Bir damlasıyla yağmurun
Güzel
Tanyerinin aydınlığınca
İçten bağlı
Bir bahçenin sözünü ediyorum
Düş kuruyorum
Seviyorum düpedüz
Sen kalktın mı yayılıyor su
Sen yattın mı çiçekleniyor su
Ta kendisisin suyun yolundan dönen
Ta kendisi toprağın kök salan
Ne varsa onun üstünde düzen
Gürültülerin alanında sessizlikten damlalar
Senin yapıtın
Türküler söylüyorsun geceyle yoğrulmuş tellerinde 
Bir gökkuşağının
Her yerdesin yokettin tüm yolları
Harcıyorsun zamanı
Gerçek ateşin sonsuz gençliğine
Örter durmadan yenileyerek doğayı
Kadın şu yeryüzüne bir beden koydun eşi tıpkı
Seninkinin
Benzeyişsin sen
PAUL ELUARD
<end>

<start>
Her yer tıklım tıklım ölü 
Acı boğacak beni boğacak beni
Otlar yalnızlıktan kupkuru
Ama suçlu ben değilim ben değilim
Katillerle bir olmadım olmayacağım da
Özgür kalacağım işte böyle bir başıma
Ve insanoğluna bundan sonra da
Ne ölüm dokuncak ne dirim.
Çeviren:  Asım BEZİRCİ
<end>

<start>
Yavrum bu senin gülüşünün ardında
Bütün sevda kelimeleri çırılçığlak
Memelerini tutup çıkarıyorlar boynunu
Sonra kalçalarını gözbebeklerini
Sonra ne varsa okşayış adına
Bütün bunları bulup çıkarıyorlar
Seni öptüğüm zaman gözlerinden
Yalnız sen göresin diye
Bu sevda kelimeleri
Çeviren: Cemal SÜREYA
<end>

<start>
Hiç kimse bilemez beni
Senin bildiğin kadar
Gözlerin, içinde uyuyup
Koyun koyuna uyandığımız gözlerin,
Ağarttı dünyanın tüm gecelerini
İnsan parıltılarınla senin
Gözlerinden başladı yolculuğum
Dünyalar ötesine anlamlı bir güzellik
İçinde binbir hevesle uçtuğum gözlerin
Gözlerinde yansıtırdı bizi
Bitip tükenmeyen yalnızlığımız
O bakışlar değil ki şimdi gözlerindeki
Hiç kimse bilemez seni
Benim bildiğim kadar
Çeviren: Sacide Üçer
<end>

<start>
İçine yeşil güneş atılmış uzak bir ırmakta
Oturdum bir dalgaya hiç sıkılmadan
Geceyi yıldızları kutluyordu ağaçlar
Belgin gördüm çırılçıplak gecede
Çırılçıplak gecede ne kadındı
Yüzün gösterdi bana çırılçıplak göründü
Yoksulluğun amansız kurallarından
Geçkin güzelliği daha sıkıydı
Çocukça giyimi kuşamıyla doğa
Ölmez gereçlerini kullanıyor ona karşı
Denizden mermerden tuzdan
Karşısında donuklaşıyordu köreliyordu
Göğün elmas’ı
Güzellik olup da
Kumdan köpükten alacakaranlıktan
Ama bir güzellik ki
Etten dilden yanaktan
Mevsimlerin firesi tomurcuk bir güzellik
Yitiyordu bu güzellik şöyle böyle karşılaşmalarda
Ayrıktan daha kötü birliktekileri
Ayırdım sevişenleri
Yalnızlığın türküsünü tutturdum onları kurtarmak için
Dilim dilim böldüm dudaklarını
İç-erinciyle söylenmiş bir yalanın kuruttum çiçekle
O taptaze yeşil gübreyi de
İyi uyunmamış gecelerin sabahlarını
Kurutmağa vakit buldum
Güldürdüm de ama en acılı oyuncuları
...........
Alay malay yok ortada
Açıkta her şey yanılmağa gelmez
Hiç hesapta yoktu ama öğleyin
Geceleyin iliklerime işledi soğuk
Koyulmuştum ya hani o ırmağın akışına
Yaşıyorum yeryüzü ürünleriyle
Bana düşen payı alıyorum herbirinden
Doğmak varolmak yolumu gösteren ışık
Güneyin kuzeyin kişileri
Bir çizgiye getirir çıplaklık hepinizi
Sarmaş dolaş olmuşuz biz bize
Bir kadından doğmuşuz besbelli
Bu işte çocukluğumuzda biten ot
<end>

<start>
Hıncahınç bir kenar mahalle
Üstünde aylar sultanı ağustos günlerinden
Kıvıl kıvıl bir hale
Namus sözümüzden bu çember
Duramaz olmuş yerinde
Öfkemizden döne döne yanar
Burası Bazilika sokağı
Bu bir okulun sokağa bakan yüzü
Kurşunlardan böyle çiçek bozuğu
Kala kala bunlar kaldı çiçekten yana
Açmış duvarları üstünde felaketin
Bulanıp insan teninin beyazlığına
Bazilika sokağının göbeğinde
Duvarlar bizden yana olmuş
Yediveren bir damga üzerlerinde
Hürriyet aşkıyla oyulmuş
<end>

<start>
Bir kar karında
birinde bir çocuk
fırlatıp attı ruhunu
ama bilmiyordu
kapatıyor gözlerinin kapaklarını
Bir çift
bir kadın ve bir erkek yani
birinde birinde
yol boyunca yol boyunca
ikili bir çift ikiden
Soğuk ve sıcak birinde
Tam sırasıydı
Ve oldu
Şarkı söylüyordu
yassa çörek yiyor tepsi güneşte
Görüntüsü onun suda
Birinde suda birinde
bir su ırmağıydı
ıslatır su saydam beyaz
ıslak çiçek
<end>

<start>
Özgürlüktür aşk, ama sessizce, gizlice,
neredeyse utanarak olup biter,
çünkü söz’ü yoktur da ondan.
Konuşan bir âşık bir ozandır ve söylediği her şey,
kendisini, sevdiği nesneden yalıtan zamanı silip yok eder.
Aşka sürekli, yenilmez bir yaşam verir.
Ve kendisi de ölümsüzleşir.
Her doğuşu, her başlangıcı biricik gerçek birliğin anısıyla
kuşatan coşkunluğun tehlikesiyle karşı karşıya olan kadınlar, erkekler,
ey kadınlar, erkekler, sürekli olarak aşk için doğunuz,
duyumsadıklannızı yüksek sesle itiraf ediniz,
çektiğiniz bütün acıların üzerinde, bütün utanmalara karşı,
bütün felaketlere karşı, bütün engellere karşı,
zalimlerin horlamalarına karşı,
aktörecilerin kınamalarına karşı “Seni seviyorum” diye haykırınız.
Yaşamın acı olaylarına karşı, yokluğa karşı,
ölüme karşı bağırmız, haykırınız onu.
Açılmayan bir yüreğe karşı, kaçan bir bakışa karşı,
kendini vermeyen gövdeye karşı da haykırın aynı sözcükleri.
Pişman olmayacaksınız,
çünkü içten olmak için başka bir olanağınız yoktur
ve dünyanın bütün mutluluğu,
sonsuza dek ağızdan ağıza geçecek olan
çığlığınızın yoğunluğuna bağlıdır.
Çığlığınız büyütecektir sizi, başkalarını da büyütecektir.
Uzaklardan geliyor o, uzaklara girecektir,
sınır falan tanımaz o.
<end>

<start>
Bulutlar adına söyledim onu sana
Deniz ağaçlan adına söyledim
Dalgalar adına dallardaki kuşlar adına
Gürültü taşları adına
Sevişen eller adına söyledim
Bakan bakılan göz adına
Göğü bezeyen uyku adına
Puslu geceler adına
Yoldaki parmaklıklar adına söyledim
Ak alın açık pencere adına
Düşündüklerin konuştukların adına
Sonu gelmesin diye söyledim
Bu okşayışın bu güvenişin bu inanışın
Sonu gelmesin diye.
Çeviren: A. Kadir
<end>

<start>
Kapattım kendimi sevdama, düş görüyorum.
Hangimiz yarattık öbürümüzü? 
Beni unutmak için seviyordu beni o, ölmek için yaşıyordu.
Sevgilim, sevgilim, yitirmeyi diledim seni.
Yaşamayı öğretmiyor bana gözlerinin biçimi.
Ağla, taçyapraklarıdır yüreğin yaşlar.
Nerdesin, unutuş güneşini mi çeviriyorsun yüreğimde?
<end>

<start>
Önüme bakar bakmaz
Seni gördüm kalabalıkta
Buğdaylar arasında seni
Ağaçlar arasında
Sonunda gezilerimin
Acılarımın sonunda
Dönemecinde gülüşlerimin
Ateşlerde sularda
Seni gördüm yazın kışın
Evimde seni gördüm
Kollarımda seni
Düşlerimde seni gördüm
Senden ayrılmak yok bana
Çeviri: Abdullah Rıza Ergüven
<end>

<start>
İnsan oldum kaya oldum
İnsanda kaya oldum kayada insan
Havada kuş oldum kuşta gökyüzü
Soğukta çiçek, güneşte nehir oldum
Şebnemde parlayan şey
Kardeşçesine yalnız kardeşçesine hür
Çeviri: Cahit Sıtkı TARANCI
<end>

<start>
Tanımadığım bütün kadınlar adına seviyorum seni
Yaşamadığım bütün çağlar adına seviyorum seni
Enginlerin kokusu sıcak ekmeğin kokusu adına
İlk çiçekler adına eriyen kar adına
İnsanın ürkmediği temiz kalpli hayvanlar adına
Sevmek adına seviyorum seni
Sevmediğim bütün kadınlar adına seviyorum seni
Kim yansıyor bana sen değilsen ben kendimi pek az görüyorum
Sensiz uzayıp giden bir çöl görürüm yalnız
Geçmiş ile bugün arasında
Bütün bu ölüler vardı atlayıp geçtiğim samanın üzerinde
Delemedim aynamın duvarını
Yaşamı sözcük sözcük öğrenmem gerekti bana
Unutur gibi
Benimki olmayan bilgeliğin adına seviyorum seni
Sağlık adına
Yalnız kuruntu olan her şeye karşı seviyorum seni
Zorla tutmadığım bu ölümsüz yürek adına
Sen kuşku sanıyorsun kendini oysa akılsın
Sen başımda yükselen güneşsin
Güvendiğim zaman kendime.
<end>

<start>
Diz çökmüş göz kapaklarım üstüne
Saçlarım içindedir saçları
Hali var ellerimin halinden
Rengi var gözlerimin renginden
Düşmüş kuyusuna gölgemin
Fırlatılmış bir taş gibi göğe
Gözleri var açıktır her daim
Uykuyu haram ettirir bana
Ya güneşleri önüne katan
Ya o ışık delisi rüyaları
Bir güldürür bir ağlatır beni
Söyletir bilmeden ne söylediğimi
<end>

<start>
Kimseler bilemez beni
Senin bildiğin kadar
İçinde yan yana uyuduğumuz
Gözlerin
Benim insan parıltılarıma
Dünyanın gecelerinden daha iyi bir gelecek hazırladı
İçinde uçtuğum gözlerin
Yolların gidişine
Dünyanın dışında bir anlam verdi
Bize belirtilenler
Gözlerindeki sonsuz yalnızlığımızı
Artık kendilerini sandıkları gibi değiller
Kimseler bilemez seni
Benim seni bildiğim kadar
<end>

<start>
Ipılık hala vücudun attığın giysilerinden
Gözlerin kapalı kımıldıyorsun
Bir şarkı gibi doğan
Belirsizce ama her yerden birden beliren
Kokulu ve hoşsun
Aşıyorsun ama kalarak yitmeden
Sınırlarını vücudunun
Geçiyorsun ötesine zamanın
Yepyeni bir kadınsın işte
Sonsuzlukta çıkan
<end>

<start>
Mutluluğu aradığın sürece, 
Mutlu olacak kadar olgun değilsindir, 
Ve ulaşacak kadar her istediğine.
Kayıplara yakındığın sürece
Ve hedeflerin varsa durmadan yöneldiğin, 
Bilemezsin huzur nedir diye.
Vazgeçersen şayet her arzudan, 
Ne hedef, nede istek tanıyıp
Mutluluğu artık adıyla anmıyorsan, 
O zaman olup bitenlerin akışına
Dayanamaz yüreğin ve ruhun erişir huzura..
<end>

<start>
Nasılda üzüyor insanı
Yürüyüş, yabancı bir şehirde
Çatıları ayın parlattığı
Öylece uyuklayan sessiz gecede
Kule ve tepelerin üzerinden
Bulutların imrenilen gidişi
Vatansız, ama vatanını arayan
Güçlü ve sessiz bir ruh gibi
Fakat sen iradesizce, aniden
Teslim oluyorsun bu acılı sihre
Ve bırakıp mendilini elinden
Acı acı ağlıyorsun uzun süre
<end>

<start>
Biliyorum bu vakitte bana 
Ne söylemek istediğini- 
Söyleme! Gör kararan zeminini
Küçük gölün ve telaşını dümdüz bulutların
İhtişamlı ve kapkara-
Söyleme! Bu gece kötü bir gece
Biliyorum bu vakitte
Zorlanıyor için ta derinden
Sormak zorunda olduklarından.
Sorma! Tereddüt etmekte
Dilinde üzüntü verici kelimeler-
Söyleme! Bu gece kötü bir gece
Ne söyleyeceksen yarın söyle-
Bilemeyiz ki, belki yarın
Çok kolay olur her şey, 
Bugün hiçbir yüreğin kaldıramayacağı
Ve beni çok üzecek şey için-
Söyleme! Bu gece kötü bir gece
<end>

<start>
Her çağrısında yaşamın hazır olmalı yürek
Yeniden başlamaya eskiyi bırakıp gerilerde,
Kucak açmalı yeni ilişkilere, yeni bağlara
Yaslara bürünmeden, cesaretle ve gözüpek.
Her yeni başlangıçta bir büyü saklı yatar,
Tutar elimizden, kol kanat gerer yaşamamıza
<end>

<start>
Kendi kanımızdan kan katmadığımız, sevgiyle donatmadığımız, uğrunda özverileri, ortak acıları üstlenmediğimiz, savaşımlara katlanmadığımız hiçbir ilişkinin, hiçbir dostluğun, hiçbir duygunun bize sadakat göstermediğini ve güvenilir nitelik taşımadığını her birimiz kendi günlük hayatımızda öteden beri yaşar, biliriz. Birine gönlünü kaptırmanın ne kadar kolay, gerçekten sevmenin ise ne kadar zor olduğunu bilmeyen ve yaşamayan yoktur. Bütün gerçek değerler gibi sevgi de satın alınamaz. Satın alınabilen hazlar vardır, satın alınabilen sevgiyse hayır.
<end>

<start>
O sevdi, sonunda kendi kendini buldu. Ne var ki, insanların büyük çoğunluğu kendi kendilerini kaybetmek için sever.
Sevilmek mutluluk değildir.
Her insan kendini sever; ama mutluluk bir başkasını sevmektir.
<end>

<start>
Bana verdiğin o küçük eli, 
O söylenmemiş çok şeyi söyleyeni, 
Sordum mu sana bir kere bile, 
Beni seviyor musun diye?
İstemiyorum beni sevmeni, 
İstediğim seni yakınımda bilmem
Ve bazen, sakin ve sessizce
O eli bana vermen
<end>

<start>
Seni seviyorum demedim ki
Elini ver dediğim sadece
Ve hoş gör beni!
Bana yakın göründün, 
Çok gençtin ve benim kadar iyi...
-Seni seviyorum demedim ki.
<end>

<start>
Seni sevdiğimden böyle gece vakti
Öylesine vahşi ve fısıltıyla geldim sana
Hiç unutmayasın diye beni
Aldım ruhumu da yanıma 
O şimdi yanımda ve benim yalnızca
İyide de, kötüde de
Yanıp tutuşan, vahşi aşkımdan
Kurtaramaz seni hiçbir meler
<end>

<start>
Yaşamım ne anlam taşımıştı, bunca sevinç ve acının üzerinden geçip gitmesinin hikmeti neydi? Şimdiye kadar içimde hissettiğim, hala hissetmekte olduğum gerçek'e ve güzel'e karşı bu susamışlık nedendi? Ne diye o şuh ve dilber kadınlar uğruna inatla, gözyaşları akıtarak sevdalar ve acılar çekmiştim? Niçin bugün de başım hazin bir sevgi uğruna yine utanç ve gözyaşlarıyla eğilmişti? Madem yalnızlıklar içinde pek sevilmeden yaşayıp gitmek alnıma yazılmıştı, o işine akıl ermez tanrı, sevginin yakıp kavurucu özlemini ne diye yüreğime yerleştirmişti sanki? '
<end>

<start>
Tuhaf, siste yürümek! 
Her çalı ve taş bir başınadır
Hiçbir ağaç diğerini görmez
Herkes yalnızdır.
Dünya dostlarımla doluydu
Daha hayatım aydın iken
Şimdi, sis çöktüğünde
Artık kimse görülemez
Gerçekte bilge değildir
Karanlığı tanımayan hiç kimse
Kaçınılmaz ve sessizce
Onu herkesten ayıran
Tuhaf, siste yürümek! 
Hayat yalnız olmadır
Hiçbir insan tanımaz diğerini
Herkes bir başınadır.
<end>

<start>
Severdi karanlıkta dolaşmayı, kara ağaçların
Gölgelerinin ve rüyalarını soğuttuğu yerlerde
Ama yinede ışığa yönelen, ışığı isteyen
Şiddetli bir hasret tutsaktı içinde
Bilmiyordu berrak gökyüzünün
Dolu olduğunu parlak gümüş yıldızlarla
<end>

<start>
'..Yaşam bir hesap sorunu değil, bir matematik formülü değildir, bir mucizedir.Ömrüm boyunca da bu özelliğini yitirmemiştir.; her şey dönüp dolaşıp yeniden çıkmıştır karşıma, aynı sıkıntılar, aynı sevinçler, aynı ayartılar. Her zaman başımı aynı taşlara vurmuşumdur, aynı devlerle savaşmış, aynı kelebeklerin peşinde koşmuşumdur, aynı konum ve durumlar tekrarlanmış, öyleyken karşımda hep yeni bir oyun bulmuşumdur, yine her zaman güzel., yine her zaman tehlikeli her zaman heyecan verici. Binlerce kez taşkın davranışlarda bulundum, binlerce kez ölesiye yorgun düştüm, binlerce kez çocuk oldum, binlerce kez yaşlı ve serinkanlı ve hiçbiri uzun sürmedi, her şey dönüp dolaştı çıktı karşıma ama hiçbir zaman öncekinin aynısı değildi....'
<end>

<start>
Bos siseyle bardakta
Titremekte mum alevi;
Oda soguk buz gibi.
Disarida otlara yagmur yagmakta.
Yatiyorsun kisa bir zaman icin
Üsüyerek üzgün, yatagina.
Yine sabah olacak, aksam daha sonra,
Sabahlar, aksamlar gelecek tekrar,
Ama sen hic gelmeyeceksin.
<end>

<start>
'...Oysa şimdi bu eski ve yerde bir boşluk göze çarpıyordu; küçük dünyamda bir çatlak belirmişti ve karanlık, ölüm ve dehşet gözlerini dikmiş bu çatlaktan içeri bakıyordu. (...)   Bundan böyle ne bir dal ne bir meyve koparabilecektim ağaçtan, bundan böyle dallarından birinin özgün ve fantastik mimarisini resme geçirmeye çalışmayacak, sıcak yaz öğlelerinde merdivenden inip çıkarken onun yanına uğrayarak ince gölgesinde bir an soluklanamayacaktım. (...)   Yazık, ağaçlara bel bağlamaya gelmiyor artık, onlar da insanın elinden kayıp gidebiliyor, onlar da seni beni
düşünmeden bu dünyadan göçebiliyor, insanı yüzüstü bırakıp o koyu karanlığa dalarak gözden kaybolabiliyor! '
<end>

<start>
Bazen gürültülü bir coşku anında
Bir şölende, geniş bir salonda
Aniden susup, gitmek zorunda olduğunu
Bilir misin?
Sonra yatarsın uykusuzca yatağına, 
Kalbine ağrı saplana biri gibi; 
Coşku ve kahkaha, duman gibi, 
Ağlarsın durmadan
-Bilir misin bunu da?
<end>

<start>
'İşte çevrende hışırdıyor dalga; ve sen dalgasın; orman; ve sen ormansın, iç ve dış diye iki ayrı şey yok artık, kuşsun ve uçuyorsun havada, balıksın ve yüzüyorsun denizde, ışığı emiyorsun; ışıksın, karanlığın hazzına varıyorsun ve karanlıksın. Yollara vuruyoruz, ey ruh, sularda yüzüyor, havalarda uçuyoruz, gülümsüyor ve narin ruhsal parmaklarımızla kopmuş iplikleri yeniden birbirine bağlıyoruz, yok edilmiş titreşimleri mutluluk içinde diriltip sürdürüyoruz yeniden. Tanrıyı aramıyoruz artık, Tanrı oluyoruz. Öldürüyor, birlikte ölüyoruz; yaratıyor, düşlerimizle yeniden diriliyoruz, en güzel düşümüz mavi gökyüzüdür, en güzel düşümüz denizdir ve balıktır en güzel düşümüz, neşe saçan aydınlık sestir, neşe saçan parlak ışık - hepsi de düşümüzdür bizim, hepsi de bizim en güzel düşümüz. Az önce öldük ve toprak olduk. Az önce gülmeyi keşfettik. Az önce gökyüzüne bir burç kondurduk.
Çın çın sesler geliyor ve her ses annenin sesidir. Ağaçlar hışırdıyor ve her biri beşiğimizin üstünde hışırdadı. Yollar yıldız biçiminde ayrılıyor birbirlerinden ve her yol bizi sılaya götürüyor.'
<end>

<start>
Çok yakından tanırım geceyi, 
Birbirimizin düşüncelerini okuruz, 
Eski zamanlardan kardeşiz biz, 
Aynıdır bizim yurdumuz.
Fakat bir gün vakti gelecek 
Ve o beni bütünüyle kucaklayacak! 
Eğiyor başını, yanaklarımı okşuyor
Ve ‘Hazır mısın? ’ diye soruyor
<end>

<start>
Ne kadar üzüntülü geçiyor günler
Artık ne ateşler ısıtır beni,
Ne güneşler yüzüme gülümser,
Boş, dünyadaki bütün şeyler,
Bütün şeyler soğuk, insafsız şimdi.
Ve sevdiğim pırıltılı yıldızlar benim
Tesellisiz bakar durur halime.
Tâ sevginin ölebileceğini sezdiğim
Zamandan beri kalbimde.
Çeviren: Hüseyin DEMİRHAN
<end>

<start>
Öldüm bütün ölümlerle ben şimdiye dek,
Yeniden isterim ölmek bütün ölümleri,
Ağacın ölümünü ölmek tahta tahta,
Taş taş dağın ölümünü,
Toprak ölümünü kumun.
Çıtırdayan yaz otlarının ölümünü yaprak yaprak
Ve kanlı ve zavallı ölümünü insanoğlunun.
Yeniden doğmak isterim bir çiçek biçiminde,
Yeniden ağaç olmak, çayır olmak,
Balık ve karaca olmak, kuş ve kelebek.
Özlem verir bana bütün biçimler
Son acıların özlemini verir,
İnsan acılarının özlemini verir,
Titreyerek gerilmiş yay,
Özlemin çılgın yumruğu ey,
Ey hayat ey bir gün olur da
Birleştirmeye kalkışırsan kutuplarını
Yeniden beni uzun uzun
Sürersin ölümden doğuma,
Acı dolu yollarına yaratmanın,
Yaratmanın eşsiz yollarına.
Çeviri : Zeria Karadeniz
<end>

<start>
"İnsanın en melankolik eşyasıdır bavulu; 
içine acılarını tıkıştırıp koşar adım uzaklaşır."
Daha süs çamına ilişkin o ilk konuşmada kendisi için Bozkırkurdu ismini kullanmış, bu da beni biraz yadırgatıp rahatsız etmişti. Bu ne biçim isimdi böyle? ! Ama sonradan yalnızca alış­tığım için bu ismi kabullenmekle kalmadım, kendim de düşüncelerimde hep Bozkırkurdu diye niteledim onu, bugün bile kendisini niteleyecek daha yerinde bir sözcük bilmiyorum. Yolunu şaşırıp bizim aramıza düşmüş, kentlerde ve sürü yaşamında soluğu almış bir bozkırkurdu -başka hiçbir benzeti bundan daha çarpıcı niteleyemezdi onu, onun yalnızlığını, vahşili­ğini, tedirginliğini, ondaki yurtsama duygusunu ve onun yurtsuzluğunu.
Ne yaparsınız, benim hiç anlamadığım bir konu; biraz kıyıda köşede, biraz kenarda yaşıyorum ben, anlatabiliyor muyum?
"Bu da güzel, çok güzel," dedi. "Dinleyin şu cümleyi: 'Gerçekte çekilen acılardan gurur duymak gerekir, her acı bize yüksek bir aşamada bulunduğumuzu anımsatır.' Ne ilginç, değil mi! Nietzsche'den seksen yıl önce söylenmiş! Ama benim size göstereceğim cümle bu değil, bekleyin bir dakika - işte buldum. Okuyorum: 'İnsanların büyük çoğunluğu yüzmeyi öğrenmeden yüzmek istemez.' Ne anlamlı bir söz, değil mi? Yüzmek istememeleri doğal, çünkü karada yaşamak için yaratılmışlar, suda değil. Ve düşünmek istememeleri de doğal, çünkü yaşamak için yaratılmışlar, düşünmek için değil! Evet, kim düşünürse, kim düşünmeyi kendisi için temel uğraş yaparsa, bunda ileri bir noktaya ulaşabilir; ne var ki, karayla suyu değiş tokuş etmiştir böyle biri ve bir gün gelir suda boğulur."
Başlangıçta, tıpkı süs çamında olduğu gibi, benimle eğlendiği duygusu hep içimde yaşadı biraz. Ama bunun doğru olmadığını zamanla anladım. Bozkırkurdu süs çamı gibi bana karşı da derin bir saygı besliyordu; yalnızlığının, suda yüzdüğünün, kökünden koparılmışlığının öylesine bilincindeydi, buna öylesine inanmıştı ki, bazen gündelik, sıradan bir olay, örneğin benim bürodaki işime gitmekte gösterdiğim titizlik ya da bir hizmetçinin, bir uşağın, bir tramvay biletçisinin ağzından çıkan bir söz, onu hiç alay içermeyen bir hayranlığa sürükleyebiliyordu.
"Evet, haklısınız. Ben de yıllar yılı böyle şeylerden uzak yaşadım, hayli zaman içki koymadım ağzıma, ama şu sıra yine kova burcunun etkisi altındayım, bu karanlık ve nemli burcun."
Hayır, canına kıymadığından kesinlikle eminim. Henüz hayatta; bir yerde yorgun bacaklarıyla yabancı evlerin merdivenlerini inip çıkıyor, bir yerde tertemiz parkelere ve süs çamları arokaryalara bakıyor; gündüzleri kitaplıklarda, geceleri meyhanelerde oturuyor, kiralık odasının divanına uzanmış, pencerelerin dışındaki dünyanın gürültüsünü ve yaşamın sesini dinliyor, kendisini bu dünyadan, bu yaşamdan dışlanmış görmesine karşın tutup canına kıymıyor, çünkü bir inanç kalıntısı, gönlündeki bu azgın acıları son damlasına kadar yudumlayarak ölüp gitmesi gerektiğini söylüyor kendisine. Sık sık onu düşünüyorum; doğrusu hayatımı kolaylaştırmış biri değildi, benim güçlü ve şenlikli yanıma omuz verip onu geliştirecek yetenekten yoksundu; ah ah, bunun tersini yaptı Bozkırkurdu! Ama ben o değilim, onun yaşadığı gibi yaşamıyorum, kendi yaşamımı, kendi orta halli, ama sağlam temellere oturmuş, ödevlerle yüklü küçük yaşamımı sürdürüyorum. Dolayısıyla, ben ve teyzem kendisini huzur ve dostlukla anabiliriz. Teyzemin onun hakkında söyleyeceği benimkinden daha çoktur kuşkusuz, ama hepsini sevecen gönlünde saklı tutuyor.
Ama gözümde biraz daha fazla değer taşıyor bu notlar, onları çağın bir belgesi sayıyorum, çünkü Bay Haller'in ruh hastalığı -bugün biliyorum artık- tek bir kişide rastlanan bir garabet değil, doğrudan çağın hastalığıdır, Bay Haller'in içinde yer aldığı kuşağın bir saplantısıdır; öyle bir saplantı ki, görüldüğü kadarıyla güçsüz ve yetersiz kişilerde değil, daha çok güçlü, alabildiğine aydın ve yetenekli kişilerde rastlanıyor.
Kelimenin tam anlamıyla bir cehennem yolculuğu, karanlıklara gömülmüş bir ruh dünyasının karmaşası içinde yapılan bir yolculuk, cehennemden bir geçiş, karmaşanın karşısına dikilerek, kötüyü sonuna kadar yaşama istemiyle yürüyerek cehennemi boydan boya bir arşınlayış anlamı taşıyor.
Her çağ, her uygarlık, her gelenek ve görenek kendine özgü bir üslubu içerir, kendisine yaraşır incelikleri ve sertlikleri, güzellikleri ve acımasızlıkları barındırır kendisinde, kimi acıları pek doğal karşılar, kimi kötülükleri sabırla sineye çeker. Ne zaman ki iki çağ, iki uygarlık ve iki din birbiriyle kesişirse, işte o zaman insan yaşamı gerçek bir acıya, gerçek bir cehenneme dönüşür.
Notları okurken Bozkırkurdu'nun bu sözlerini sık sık anımsamaktan kendimi alamadım. Bay Haller iki çağ arasında sıkışıp kalanlardan, tüm korunmuşluk ve suçsuzluklara uzak düşenlerden, insan yaşamının tüm güvensizliğini kişisel acı ve cehenneme dönüştürüp yoğun biçimde yaşamaları alınlarına yazılmışlardan biridir.
Yalnızca kaçıklar için
Günler nasıl geçip giderse o gün de öylece geçip gitmişti. Günü geride bırakmış, ilkel ve ürkek yaşam biçimimle usulcacık işini bitirmiştim. İki saat çalışıp eski kitapları karıştırmış, iki saat de yaşlı insanlara özgü ağrı ve sızılar içinde kıvranmıştım; toz şeklinde bir ilaç alıp ağrıların kaybolduğunu görerek sevinmiş, bir banyo hazırlayıp küvet içine uzanarak o hoş sıcaklığı teneffüs etmiştim; üç kez postacının getirdiği gereksiz mektupları ve diğer basılı şeyleri gözden geçirmiş, her zamanki solunum egzersizlerini yapmış, rahata kaçıp düşünce egzersizlerini bir yana bırakmış, evden çıkıp bir saat kadar gezmiş ve tüysü bulutçukların gökyüzündeki o güzelim, nazlı, değerine paha biçilmez desenlerini seyre dalmıştım. Pek hoş bir şeydi bu da, tıpkı eski kitapları okumak gibi, sıcak bir banyo yapmak gibi bir şeydi. Ama tümüyle ele alındığında insanın içini pek de mutluluk ve kıvançla dolduran büyüleyici, ışıl ışıl bir gün sayılmazdı, hanidir alıştığım normal günlerden biriydi işte; halinden memnun olmayan yaşlı bir insanın aşırı rahat sayılmayacak, katlanılabilir, zararsız, ılıman günlerinden biri, olağanüstü ağrı ve kaygılardan uzak, gerçek üzüntülerin yer almadığı, umarsızlıklara kapalı günlerden biri, Adalbert Stifter'i örnek alarak tıraş sırasında kazaya uğrayıp canından olmanın zamanı gelip gelmediği sorusu üzerinde bile insanın telaşa kapılıp korku hissetmeksizin soğukkanlılıkla, sakin sakin düşünebileceği günlerden biriydi.
Bu hoşnutluk, bu ağrı ve sızılardan uzaklık, bu katlanılabilecek, bu yılgın günler güzel şeylerdir doğrusu; öyle günler ki, ne ağrı sızılar, ne sevinçler seslerini fazla çıkarmayı göze alabilir, her şey fısıldayarak konuşur ve ayak parmakları üzerinde bir gölge gibi devinir usulcacık.
Orası öyle; yalnızlık içinde geçen, sevgiden yoksun, telaşlı ve baştan aşağı dağınık yaşamımla bu aile ve burjuva ortamı arasındaki karşıtlığı seviyor, merdiveni inip çıkarken sessizlik, düzen, temizlik, erdem ve evcilliğin oluşturduğu kokudan hoşlanıyorum; küçük burjuvaziden nefret etmeme karşın bu kokuda beni duygulandıran bir şey saklı, bu kokuyu soluduktan sonra odamın eşiğinden içeri ayak atmaya bayılıyorum.
Yazıklanılacak bir şey yoktu, geçip gitmiş hiçbir şeye yazıklanmamak gerekiyordu. Yazıklanılacak tek şey şimdi'ydi, bugün'dü, yitirdiğim, sadece edilgen bir tutumla katlandığım, bana ne armağanlar sunmuş, ne beni fazla sarsmış bu sayısız saatler ve günlerdi. Ama Tanrıya şükürler olsun, istisnalar yok değildi; seyrek olarak öyle saatler yaşıyordum ki, beni sarsıntılarla karşı karşıya bırakıyor, bana armağanlar sunuyor, aradaki duvarları yıkıp yolunu şaşırmış ben'i yeniden dünyanın yaşam dolu yüreğine taşıyorlardı. Üzgün, ama ruhumun derinliklerinden gelen bir dürtüyle söz konusu yaşantılardan sonuncusunu anımsamaya çalıştım. Bir konsere gitmiştim, orkestra eski ustalardan birinin olağanüstü güzellikteki bir eserini çaldı, tahta üflemeli sazlar tarafından yavaşçacık icra edilen parçanın iki ölçüsü arasında öbür dünyanın kapısı önümde yeniden aralandı ansızın, gökleri uçarak geçtim. Tanrıyı iş başında gördüm, mutlu acılar çektim, bundan böyle dünyada hiçbir şeye karşı kendimi savunmaz oldum, bundan böyle hiçbir şeyden korkup çekinmedim, peki dedim her şeye, gönlümün kapılarını her şeye açtım. Uzun sürmedi, belki beş on dakika; ama o günün gecesi düşümde hepsi dönüp geldi yeniden, o günden sonra yaşadığım bütün o kasvetli ve yavan günlerde arada bir gizlice parıldadı, bazen birkaç dakika süresince altından tanrısal bir yol gibi yaşamımın içinden uzanıp gittiğini gördüm açıkça, hemen her vakit toz toprakla üstü örtülü kaldı; derken bir an gelip yine altın sarısı kıvılcımlar saçarak parıldadı önümde, bundan böyle asla kaybedilmez göründü, ama çok geçmeden derinliklerde yitip gitti. Geceydi bir defasında, yatakta uyanık yatıyordum, ansızın dizeler dökülmeye başladı ağzımdan, o anda bir yere not etmeyi akıl edemeyeceğim kadar güzel ve şaşılacak dizeler, sabahleyin belleğimden çıkıp giden, ama kabuğu kuruyup çatlamış dolgun bir ceviz gibi içimde bir yere gizlenip kalan dizeler. Ve yine bir ara bir yazarı okurken, Descartes'm, Pascal'ın bir düşüncesi üzerinde kafa yorarken aynı hal geldi başıma. Yine bir başka sefer sevgilimin yanındayken altın sarısı yol beni peşine takıp göklere çıkardı. Ne yazık, yaşadığımız bu hayatın içinde, halinden öylesine memnun, öylesine küçük burjuva havası esen, öylesine ruhsuz bu zamanın ortasında, bu mimari yapıtlarının, bu mağazaların, bu politikanın, bu insanların manzarası karşısında altından yolu ele geçirmek öylesine zor ki! Amaçlarından hiçbirini paylaşmadığım, sevinçlerinden hiçbiri bana bir şey söylemeyen bir dünyanın ortasında bir bozkırkurdu ve sefil bir münzevi olmayıp ne yapacaktım! Ne bir tiyatroda ne de bir sinemada uzun süre oturmaya katlanabiliyorum; elime bir gazete ya da çağdaş bir kitap alıp okuduğum seyrek oluyor. Tıklım tıklım trenler ve otellerde, bunaltıcı ve sırnaşık bir müziğin çaldığı hınca hınç kafeteryalarda, zarif ve lüks kentlerin barları ve varyetelerinde, dünyayı gezen sergilerde, geçit törenlerinde, bilgiye susamış kimseler için düzenlenen konferanslarda ve kocaman statlarda insanların aradığı nasıl bir haz, nasıl bir neşedir, aklım almıyor bir türlü. İstesem ulaşabileceğim, benim dışımda binlerce kişinin ele geçirmek için itişip kakıştığı, uğraşıp didindiği bu neşe ve sevinçleri anlamam ve paylaşmam olanaksız. Öte yandan, benim o şenlikli saatlerimde yaşadıklarımı, benim için haz, yaşantı, cazibe ve huşu sayılan şeyleri dünya bilemedin sanat yapıtlarından tanıyor, sanat yapıtlarında arayıp seviyor onları. Yaşamın içinde ise hepsini kaçıkça buluyor. Ve doğrusu dünya haklıysa, kafeteryalardaki bu müzik, bu kitlesel eğlenmeler, az şeyle yetinen bu Amerikalılaşmış insanlar haklıysalar, o zaman ben haksızım demektir, o zaman kaçık biriyim ben, o zaman sık sık kendime verdiğim isimle bir bozkırkurduyum, yolunu şaşırıp yabancı ve anlaşılmaz bir dünyada gözünü açan bir hayvanım, eski vatanının havası ve yiyeceği elinden çıkıp gitmiş bir hayvan.
Yal-nız-ca - ka-çık-lar - için!
Ama belki de benim gibi yalnızlığa düşmüş, yoldan çıkmış kimselerdi; iflas etmiş idealler karşısında seslerini çıkarmayıp düşüncelere dalarak kafayı çekiyorlardı. Benim gibi bozkırkurtları ve zavallı kimseler miydiler, bilemiyordum. Her birini buraya çekip getiren bir nostalji duygusu, bir düş kırıklığı, elden çıkıp gitmiş bir şeyin yerini tutacak bir başka şeyi ele geçirme gereksinimi vardı; evli biri burada bekârlık günlerinin havasını yakalamaya çalışıyor, yaşlı bir memur öğrencilik yıllarını burada anımsamak istiyordu. Hepsi de fazla konuşmayan, hepsi de içki içen kimselerdi; benim gibi yarım litre Alsace şarabı yudumlamayı, hanımlar orkestrasının karşısında oturmaya yeğ tutuyorlardı. İşte buraya o gece gelip demirledim; burası bir, hatta iki saat oturup vakit geçirilebilecek bir yerdi. Alsace şarabından daha bir yudum alır almaz aklıma geldi: Sabahki kahvaltı dışında ağzıma bir şey koymamıştım.
İnsan neleri yutup sineye çekebiliyor, şaşılacak şey! Sanırım on dakika kadar bir gazeteye göz attım, başkalarının sözlerini ağzında uzun uzadıya çiğneyip tükürükle yoğurduktan sonra yutan, ama sindirmeksizin yine kusup çıkaran sorumsuz bir insanın düşüncelerinin gözlerimden geçip varlığımdan içeri girmesine göz yumdum.
Yolunu şaşırmış, bulunduğu çevreye akıl erdiremeyen bir hayvan da olsam, içimde bir şey vardı yanıt veren, uzaktaki ve yüksekteki dünyaların yolladığı çağrıları alan bir şey vardı, beynimde binlerce görüntü üst üste yığılmış duruyordu:
Bütün bu güzelim görüntüler diğer binlerce kalpte de yaşasa, bilinmedik daha on binlerce görüntü ve ezgi vardı ki, vatanları, gören gözleri, işiten kulakları bir tek benim içimdeydi.
Onların ruhundan ve büyüsünden bir yürek dolusunu kendilerine yabancı bir başka zamanın içine kim taşıdı? Gubbio üstündeki dağda yetişen, yukarıdan yuvarlanan bir kayanın belini büküp ikiye ayırdığı, ama yaşama sıkı sıkıya sarılarak kendine geçici bir süre, az buçuk yeni bir doruk oluşturan küçük ve dayanıklı servi ağacı kimin aklına geldi? Evin birinci katındaki hamarat annenin ve onun pırıl pırıl süs çamının hakkını kim teslim etti? Geceleri Ren üzerinden geçip giden sislerin bulutlara çiziktirdiği yazıyı kim okudu? Bozkırkurdu. Kim yaşamının kalıntıları üzerinde uçup gitmekte olan anlamın peşine düştü, saçma görünen şeylere katlandı, kaçıkça görünen şeyleri yaşadı? O en son çılgınca karmaşa içinde bile vahyi ilahiyi ve Tanrı yakınlığını bulacağı umudunu kim gizlice barındırdı içinde?
Ah şimdi bir dostum olsaydı, rastgele bir tavan arasında kalan, yanı başında kemanıyla mum ışığında düşünüp duran bir dostum! Gece sessizliğinde nasıl gizlice yanma sokulur, döner merdiveni usulcacık tırmanıp nasıl ansızın karşısına çıkardım ve sonra nasıl söyleşiyle, müzikle eşsiz güzellikteki birkaç saati bir bayram havası içinde birlikte geçirirdik! Söz konusu mutluluğu geçmiş yıllarda sık sık yaşamıştım; o günler işte zamanla benden kopup uzaklaşmış, araya sarı soluk yıllar girmişti.
Düşüne düşüne yürüyordum. Hayır, oda müziği de, bir dost da ille gerekli değildi, bir dost sıcak-lığının gerçekleşmeyecek özlemiyle kendi kendimi kahredip durmam gülünçtü. Yalnızlık bağımsızlıktır, yalnızlığı arzulamış, uzun yıllar içinde onu ele geçirmiştim. Soğuktu bu yalnızlık, orası öyle, ama sessizdi, yıldızların içinde dolanıp durduğu uzay gibi harikulade sessiz ve büyük.
Ama zaten bütün sanatımız, düşüncemiz, göstermelik uygarlığımız gerçek uygarlıkla karşılaştırıl-dığında farklı değildi durum.
Karanlık taş duvar istifini bozmaksızın koyu bir loşluktan bana bakıyordu, kapalı, düşlere gömülmüş. Ve hiçbir yerinde bir kapı, hiçbir yerinde sivri bir kemer görülmüyordu; karanlık, suskun bir duvardı, o kadar. Gülümseyerek yürüyüp gittim, başımı sallayarak dostça selamladım duvarı. "İyi uykular duvar, seni uyandırmıyorum. Bir gün gelecek, seni yıkacaklar ya da açgözlü firma tabelaları iliştirecekler üzerine. Ama şimdilik varsın henüz, şimdilik güzel ve sessiz oracıkta duruyorsun, benim sevdiğim bir duvarsın."
Öğrenemediği tek şey, kendi kendisinden ve yaşamından memnunluk duymaktı, bunun üstesinden gelememişti bir türlü.
Oysa Harry'de durum değişikti, onda insanla kurt yan yana yaşamadığı gibi, birbirlerine hiç yardım elini uzatmamış, birbirlerinin canına kastederek biri ötekisinin karşısına dikilmiş, birinin yaşamasından ötekisi sadece zarar görmüştür. Aynı kan ve aynı ruhu paylaşan iki varlık birbirinin can düşmanıysa, böyle bir yaşamın tadı yoktur. Ne yapalım, herkesin yazgısı kendine göredir, hiçbir yazgı da kolay katlanılır gibi değildir.
Ne var ki, kurt gibi duyup hissederek yaşadığında içindeki insan hep pusuya yatıp kurdun davranış-larını izliyor, değerlendirip yargılıyordu. İnsan gibi yaşadığı zamanlarda da kurt ona aynı şeyi yapıyordu.
Bozkırkurdu'nda işte böyle bir durum söz konusuydu. Dolayısıyla, Harry'nin pek de keyifli ve mutlu bir yaşam sürmediğini düşünebiliriz. Ancak, bununla Harry'nin alabildiğine bir mutsuzluk içinde yaşadığını da söylemek istiyor değiliz; her insanın kendi çektiği acılara en büyük acılar gözüyle bakması gibi, Harry'ye de kendi mutsuzluğu alabildiğine büyük görünse de, böyle bir savı öne sürmek niyetinde değiliz. Zaten hiç kimse hakkında böyle bir savın ileri sürülmemesi gerekiyor. Ayrıca, içinde bir kurt barındırmayan kimselerin de ille mutlu olması gerekmez. En mutsuz yaşamda bile yıldızın parladığı anlar, kum ve çakıl taşlan arasında küçük çiçeklerin açtığı anlar vardır. Bozkırkurdu'nda da işte böyleydi durum. Çokluk pek mutsuzdu Bozkırkurdu, bu yadsınamaz; öte yandan başkalarını da mutsuzluğa sürükleyebiliyordu ve bunlar onun sevdiği ve onu seven kişiler oluyordu, çünkü Bozkırkurdu nu sevenler onun yalnızca bir yönünü görüyordu. Bazıları kendisine başkalarına benzemeyen, kibar, zeki bir insan gözüyle bakıp seviyorsa da, sonradan dehşete kapılıp düş kırıklığına uğruyorlardı, çünkü ansızın onun içinde bir kurdun yaşadığını anlıyorlardı. Bunu da anlamaları gerekiyordu; çünkü Harry herkes gibi bir bütün olarak sevilmek istiyor, dolayısıyla içindeki kurdu başkalarının gözlerinden kaçırmak elinden gelmiyor ya da içinde böyle bir kurdu barındırdığını yalanlayamıyordu.
Burada bir şeyi daha eklemeden geçmemek gerekiyor: Harry tipinde pek çok insan var dünyada; özellikle pek çok sanatçı, söz konusu tipe mensup kişilerin arasında yer alır. Bu tiptekilerin hepsi iki ayrı ruhu, iki ayrı insanı barındırır içinde; tanrısal ve şeytansa! , anne ve baba kanı, mutluluk ve acı çekme yeteneği, Harry'deki insan ve kurt gibi, düşmanca ve birbirine dolanmış, yan yana ve iç içe sürdürür varlığım. Ve hayli tedirgin bir hayat süren bu insanlar seyrek mutluluk anlarında bazen öylesine güçlü duygular ve dile gelmeyen güzellikler yaşar, anlık mutluluğun köpüğü kimi vakit göz kamaştırarak öylesine yükseklere fırlayıp acılar denizinin dışına taşar ki, bu kısa süre parıldayan mutluluğun köpükleri sağa sola saçılarak başkalarına dokunmadan geçemez, onları da büyüler. Böylece bütün o sanat yapıtları, acılar denizi üzerinde, değerine paha biçilmez geçici mutluluk köpükleri olarak gözlerini açar dünyaya; öyle yapıtlar ki, içlerinde acı çeken tek insan bir saatlik bir süre için yazgısının alabildiğine üstüne çıkar, bir yıldız gibi parıldar mutluluğu ve onu algılayan herkese sonsuz bir nesne ve kendi mutluluk düşü gibi görünür. Yaptıkları işlerin, yarattıkları yapıtların isimleri ne olursa olsun, bütün bu insanların gerçekte bir yaşamı yoktur, yani yaşamları bir varoluş değildir, belli bir biçim taşımaz, başkalarının yargıç, hekim, ayakkabıcı ya da öğretmen olduğu gibi kahraman, sanatçı ya da düşünür değildir bu kişiler; yaşamları sonu gelmeyen çileli bir devinimdir, kayalara vurup kırılan dalgalara benzer, mutsuz ve acılı bir biçimde parçalanmıştır, tüyler ürperticidir; böyle bir yaşamın karmaşası üstünde ışıldayan seyrek yaşantılar, eylemler, düşünceler ve yapıtlarda saklı anlam dışında bir başka anlamı içermez. Bu tip insanlar arasında oluşmuş tehlikeli ve korkunç düşünceye göre, belki tümüyle insan yaşamı ciddi bir yanılgıdan öte bir şey değildir, ilk ana'nın ölü doğmuş bir çocuğudur, doğanın başarısız kalmış çılgınca ve dehşet verici bir denemesidir. Yine aynı insanlar arasında oluşmuş bir başka düşünce de var ki, buna göre insan belki sadece yarım akıllı bir hayvan değil, Tanrıların bir çocuğudur ve kendisine ölümsüzlük bağışlanmıştır. Her insan başkalarında rastlanmayan özelliklerle, başkalarında rastlanmayan nişanlarla donatılmıştır; her birinin kendi erdemleri ve kendi kusurları vardır, her birinin bir "büyük günahı" vardır öte yandan. Gecelerin insanı olması da Bozkırkurdu’nun belirgin özellikleri arasındaydı. Sabah onun için, günün korkup çekindiği, kendisine hiç uğurlu gelmemiş bir vaktiydi. Yaşamında hiçbir sabah yoktu ki, şöyle doğru dürüst bir neşeyle, doğru dürüst bir sevinçle dolmuş olsun içi; öğle öncesinde hiçbir saat yoktu ki, elinden iyi bir iş çıkmış, aklına parlak düşünceler gelmiş, kendisinin ve başkalarının yüzünü güldürebilmiş olsun. Ancak öğleden sonraları ısınıp canlanıyor, iyi günlerinde ancak akşamüzerleri verimli, enerjik biri olup çıkıyor, bir kor gibi yanıp tutuşuyor bazen, gönlü şenleniyordu. Yalnızlık ve bağımsızlık gereksinimi de işte buradan kaynaklanmaktaydı. Hiç kimse yoktu ki, bağımsızlığa Bozkırkurdu'ndan daha güçlü, daha ateşli bir gereksinim duymuş olsun. Henüz yoksulluk içinde yaşayıp ekmeğini kazanmakta zorlandığı gençlik döneminde, yeter ki karşılığında birazcık bağımsızlığa kavuşabilsin, aç gezmeyi, yırtık giysilerle dolaşmayı yeğlemişti. Kendini asla para için, rahat bir yaşam için satmamış, asla kadınlara ya da güç sahiplerine kendini peşkeş çekmemişti; özgürlüğünü koruyabilmek uğruna bütün dünyanın gözleri önünde kendi çıkarına ve mutluluğuna yüzlerce kez sırt çevirmiş, elinin tersiyle bunları bir kenara itmişti. Bir yerde memurluk yapmak, günü ve yılı belli zamanlara bölerek yaşamak, başkalarının sözünü dinlemek düşüncesi kadar iğrenç ve korkunç bulduğu bir başka şey yoktu.
Ne var ki, Harry kavuştuğu özgürlüğün ortasında ansızın şunu fark etmişti ki, özgürlüğü ölümdü; tek başına kalmış, dünya onu korkunç şekilde kendi haline bırakmıştı; insanlar onu ilgilendirmekten çıkmış, hatta kendisi bile kendisini ilgilendirmez olmuştu; dış dünyayla ilintisizliğin ve yalnızlaşmanın giderek büyüyen havasızlığında yavaş yavaş boğulmaya başlamıştı. Çünkü artık ortada öyle bir durum vardı ki, yalnızlık ve bağımsızlık, isteği ve amacı olma özelliğini yitirmiş, onun yazgısına ve mahkûmiyetine dönüşmüştü. Bir dilek dile denmiş, o da dilemişti ve dilenen dilek bundan böyle geri alınacak gibi değildi; içi özlem ve iyi niyetle dolup taşarak kollarını uzatıp, bağlanmalara ve birlikteliklere hazır olduğunu açıklaması boşuna zahmetti, artık tek başına bırakılmıştı. Öte yandan, insanların kendisinden nefret ettiği ve hoşlanmadığı da söylenemezdi. Hatta pek çok dostu bulunuyor, pek çok kişi ona sevgi duyuyordu. Ama çevresinden sempati ve güler yüz dışında bir başka şey gördüğü yoktu. Davetler, armağanlar, sevimli mektuplar alıyorsa da, kimse yanına fazla yaklaşayım demiyor, o da kimseyle bağlantı kuramıyor, yaşamını paylaşmaya istekli ve yetenekli biri çıkmıyordu. Yalnızlık atmosferiyle, sessiz bir atmosferle sarılıp kuşatılmıştı; çevre elinden kayıp gitmiş, başkalarıyla ilişki kurmasını önleyen ve hiçbir istemle, hiçbir özlemle giderilemeyen bir güçsüzlük üzerine çullanmıştı. Bu, Bozkırkurdu'nun yaşamının belirleyici özelliklerinden biriydi.
Bir başka özellik de, onun kendi canına kıyanlar arasında yer almasıydı. Bu noktada şunu belirtelim ki, yalnızca kendilerini gerçekten öldürenleri intihar edenler arasında saymak yanlıştır. Hatta intihar edenlerin içinde ipek çok kişi vardır ki, adeta kazara intihar etmiştir; intihar, onların doğasının vazgeçilmez bir özelliği değildir. Kişiliksiz, güçlü bir karakter ve güçlü bir yazgıdan yoksun düzinelerce sürü insanı vardır ki, intihar sonucu yaşamlarını yitirmelerine karşın, yaradılışları ve karakterleri bakımından intihar edecek tipte kişiler olmaktan uzaktır. Öte yandan, yaradılışları bakımından söz konusu tipte yer alan kişilerden pek çoğu, hatta belki büyük çoğunluğu gerçekte canlarına kıymaya kalkmaz hiç. "İntihar eden kişi”nin -Harry de böyle biriydi- ölümle pek sıkı ilişki içinde yaşamış olması gerekmez; öte yandan, canına kıyanlar arasında yer almaksızın da ölümle böyle bir ilişki içinde yaşanabilir. Ama intihar eden kişiye özgü bir şey varsa, kendi ben'ini, haklı ya da haksız, doğanın pek tehlikeli, kuşkuyla bakılacak ve tehlikelere açık bir tohumu olarak duyumsaması, kendisini her türlü korunmadan uzak, her an başına bir iş gelebilecek biri gibi görmesidir; sanki bir kayanın incecik ucunda durmaktadır da, dışarıdan bir itme ya da içteki ufak bir güçsüzlük, soluğu boşlukta almasına elverecektir. Bu tip insanların kader çizgilerinin belirleyici özelliği, canına kıymanın kendileri için en olası ölüm çeşidini oluşturması, en azından kendilerinin bunu öyle bilmesidir. Hemen her vakit ilkgençlik döneminde kendini açığa vuran ve söz konusu insanlara yaşam boyu eşlik eden bu ruh durumunun önkoşulu, pek yetersiz bir yaşam gücü değildir örneğin, hatta "intihar edenler" arasında olağanüstü dayanıklılıkta, hırslı, aynı zamanda gözüpek kişilere rastlanır. Gelgeldim, en küçük bir hastalıkta ateşlenen kimseler gibi, bizim "canına kıyanlar" dediğimiz, her zaman pek içli ve duyarlı olan bu kişiler de, en küçük bir sarsıntıda ölümü yoğun olarak düşünmeye eğilim gösterirler. Salt yaşam belirtilerinin mekanizmalarıyla uğraşmayıp, insanın kendisiyle ilgilenme yürekliliğini ve sorumluluğunu gösterecek bir bilimimiz olsaydı, antropoloji gibi, psikoloji gibi bir bilimimiz, bu gerçekleri herkes bilip öğrenirdi. Burada, intihar eden kişilere ilişkin bütün söylediklerimiz, doğal olarak, yüzeysel şeylerdir, psikolojidir, dolayısıyla biraz fiziktir. Metafizik açıdan bakıldığında ise daha değişik bir durumla karşılaşılır, daha bir açık seçiklik kazanır sorun, çünkü söz konusu açıdan bakıldı mı, "intihar edenler", bireyselleşmeden kaynaklanan suçluluk duygusuna yakalanmış kişiler olarak, kendilerini geliştirip mükemmelleştirmeyi yaşamlarının bir amacı saymayan, tersine kendi kendilerini çözüp dağıtmayı, anne'ye dönmeyi, Tanrıya dönmeyi, evrene dönmeyi amaç edinen varlıklar olarak karşımıza çıkarlar. Bu kişilerden pek çoğu gerçekten canına kıyacak güçten düpedüz yoksundur, çünkü böyle bir eylemde saklı günahı tüm derinliğiyle kavramışlardır. Ama bizim için yine de “canına kıyan" kişilerdir hepsi, çünkü yaşamın değil, ölümün onları esenliğe kavuşturacağına inanırlar hep; kendilerinden el çekmeye, kendilerini kaldırıp atmaya, kendilerini gözden çıkarıp yok etmeye hazır durumdadırlar. Nasıl her güç bir güçsüzlüğe dönüşebilirse (hatta bazen dönüşmek zorunda kalırsa) , bunun tersi olarak tipik intihar eğilimli biri de görünürdeki güçsüzlüğünü çok vakit bir güce, bir desteğe dönüştürebilir, hatta son derece sıklıkla yapar bunu. Harry'de de, Bozkırkurdu'nda da böyle bir durum söz konusudur; kendisine benzeyen binlerce kişi gibi o da, ölüme giden yolun her an önünde açık beklediği düşüncesinden yola koyularak, gençlere özgü, hüzün dolu bir hayal oyunu yaratmakla kalmamış, aynı düşünce temeli üzerinde kendisini avutacak, kendisine destek olacak bir yapı kurup çatmıştı. Kendi tipindeki bütün insanlarda olduğu gibi, her sarsıntı, her acı, yaşamın her kötü durumu, hemen ölüme başvurarak bundan yakayı sıyırma isteğini yüreğinde uyandırmışsa da, Bozkırkurdu özellikle söz konusu eğilimden yaşam için yararlı bir felsefeyi zamanla kotarmasını bilmişti. Darda kaldı mı başvuracağı bir çıkış yolunun önünde sürekli açık beklediği düşüncesiyle içli dışlı oluşu kendisine güç vermiş, bir merak duygusu kendisini acı ve sıkıntıları yaşamaya yöneltmişti. Pek tatsız durumlara düştüğü zamanlar bazen vahşi bir kıvanç, bir çeşit oh olsun duygusuyla şöyle düşünmüştü: "Bir insandaki dayanma gücünün sınırını merak ediyorum doğrusu! Baktım ki katlanılabilirliğin sınırına gelip dayandım, kapıyı açıverir, esenliğe kavuşurum." İntihar eden pek çok kişi vardır ki, bu düşünce olağanüstü güç sağlar kendilerine. Öte yandan, canlarına kıyanlar içinde intihar ayartısına karşı savaşa aşina olmayanı da yoktur. Her biri ruhunun bir köşesiyle çok iyi bilir ki, intihar bir çare olmasına karşın yine de yasal sayılmayıp ancak darda kalındığında başvurulacak biraz bayağı bir yoldur, insanın kendi eliyle canına kıymasındansa yaşama yenik düşüp can vermesi gerçekte çok daha soylu ve güzel bir davranıştır. Bunu bilmeleri, örneğin kendi kendilerine cinsel doyum sağlayanlardaki vicdan rahatsızlığıyla aynı kaynaktan çıkıp gelen bu kötü bilinç, "intihar edenler”in büyük çoğunluğunu söz konusu ayartıyla sürekli savaşmaya iter. Kleptoman birinin kendisindeki hastalığa karşı savaşması gibi, onlar da bu ayartıya karşı savaşıp dururlar.
İnsanlığın her zaman varlığını sürdüren bir durumu olarak “burjuvalık", bir denge sağlama, insan davranışındaki sayısız aşırı uçlar ve karşıt çiftler arasında dengeli bir orta yolu ele geçirme çaba- sından başka şey değildir. Bu karşıt çiftlerden birini, örneğin bir ermişle zevkperest bir kişiyi ele alırsak, benzetimiz daha iyi anlaşılacaktır. İnsan, kendini tümüyle manevi değerlere, Tanrıya yaklaşma çabasına, ermişlik idealine adama olanağına sahiptir. Bunun tersine, kendini tümüyle içgüdüsel yaşama, duygularının isteklerine teslim edip çabasını anlık bazların kazanımına yöneltme olanağıyla da donatılmıştır. Birinci yol ermişliğe, manevi şehitliğe, Tanrı uğruna kendini feda etmeye; ikinci yol ise zevkperestliğe, içgüdüler uğruna canını vermeye, çürüyüp kokuşmalar uğruna kendini gözden çıkarmaya götürür kişiyi. îşte orta sınıf insanı bu ikisi arasındaki ılıman iklimde yaşamaya çalışır. Asla kendini gözden çıkarmaz, ne çilekeşliğe ne de zevkperestliğe adar kendini, asla canını vermeye kalkmaz, asla yok olmayı istemez. Tersine, onun ideali nefsinden el çekmek değil, ben'ini ayakta tutmaktır, ne ermişlik ne de onun karşıtı uğrunda çaba harcar. Kayıtsız şartsız taraf tutmak onun katlanamayacağı şeydir, Tanrıya olduğu gibi zevkperestliğe de kulluk etmek ister, erdemli olmaya çalışır, öte yandan bu yeryüzünde biraz da adam gibi rahat yaşamaya bakar. Kısacası, aşırı uçlar ortasında, şiddetli rüzgârlardan, fırtınalardan korunmuş, sağlığına yararlı ılıman bir bölgede yerleşmeye uğraşır. Bunun üstesinden gelirse de, kayıtsız şartsızlığa ve aşırılığa yönelik bir hayatın sağlayacağı yaşam ve duygu yoğunluğundan da el çekmek zorunda kalır. Hayatı yoğun olarak yaşayabilmenin tek yolu, faturayı ben'e ödetmektir. Orta sınıftan biri için kendi ben'inden, kuşkusuz yeterince gelişmeyip güdük kalmış bu ben'den değerli bir şey yoktur. Dolayısıyla, yoğunluk pahasına kendini ayakta tutar, güven içinde yaşar, Tanrıya sevdalanmışlığını verip vicdan rahatlığını alır karşılığında, hazzı verip hoşnutluğu, özgürlüğü verip rahatlığı, ölümcül ateşi verip tatlı sıcaklığı alır. Bu yüzdendir ki yaradılış bakımından orta sınıfa mensup biri güçsüz bir yaşam dürtüsüyle donatılmıştır, korkaktır, kendisini elden çıkarmaktan çekinir, kolay yönetilecek biridir. Dolayısıyla, gücün yerine çoğunluğu, şiddetin yerine yasayı, sorumluluğun yerine oylamayı geçirmiştir. Sayıları ne çok olursa olsun, bu güçsüz ve korkak varlıkların ayakta duramayacağı; söz konusu özelliklerinden dolayı, başı boş ortalarda dolaşıp duran kurtlar arasında bir kuzu sürüsünden başka bir rol oynayamayacağı açıktır. Öyleyken, çok güçlü kişilerin yönetim başına geçtiği dönemlerde bu orta sınıf mensupları hemen köşeye sıkıştırılırsa da asla yok olmazlar, hatta bazen dünyayı egemenlikleri altına aldıkları görülür. Peki, nasıl olabilir bu? Ne sürülerinin sayısal çokluğu, ne erdemlilikleri, ne sağduyuları ne de örgütlenmişlikleri kendilerini yok olmaktan kurtarmaya yetecek gibidir. Kimin yaşam yoğunluğu başından beri böylesine zayıf nitelik taşırsa, dünyanın hiçbir ilacı artık onu ayakta tutamaz. Ama yine de burjuvazi yaşar, güçlüdür ve palazlanıp durur. Neden? Yanıt: Bozkırkurtları vardır da ondan.
Bir atılımda bulunarak yıldızların mekânına ayak atma gücünden yoksun, kendilerini katıksız bağımsızlıkta yaşamak için yaratılmış hisseden, ama yaşama gücünü gösteremeyerek sürekli ve korkunç acılar içinde kıvranan huzursuz, tedirgin bozkırkurtları, usları çilelerde güçlenip esneklik kazanır kazanmaz uzlaşmacı bir çıkış yolu olarak mizahı bulurlar karşılarında. Gerçek burjuva, mizahı anlama yeteneğinden yoksun olsa da, mizah her zaman şu ya da bu biçimde burjuva niteliği taşır. Mizahın hayalî dünyasında tüm bozkırkurtlarının çapraşık ve çok yönlü ideali gerçekleşir. Bu dünyada hem ermişlik hem zevkperestlik onaylanabileceği, iki kutbun uçları eğilip bükülerek birbirine yaklaştırılabileceği gibi, burjuvaziyi de onaylama kapsamına alma imkânı vardır. Tanrıya gönül verenler canileri, katilleri pekâlâ onaylayabilir ve bunun tersi de doğrudur.
Yazgısını kendisi için daha anlaşılır kılmak üzere kurt ve insan, içgüdü ve us diye ikili bir ayrıma başvurması, Harry'nin işi çok kaba bir şekilde basite indirgemesidir, kendi içinde ele geçirdiği ve az buz denemeyecek acılarının kaynağı gözüyle baktığı karşıtlıkları akla yakın, ama temelsiz bir açıklama uğruna çarpıtmasıdır. Harry kendi içinde bir "insan" bulur, düşüncelerden, duygulardan, uygarlıktan, dizginlenmiş ve yüceltilmiş doğadan kurulup çatılmış bir dünyadır bu; ayrıca, bir "kurt" bulur içinde, içgüdülerden, vahşilikten, acımasızlıktan, yüceltilmemiş, yontulmamış doğadan bir dünya bulur. Varlığının böyle açık seçik ikiye ayrılmasına, birbirine düşman iki yarıma bölünmesine karşın, yine de kurt ile insanın bazı mutlu anlarda birbiriyle kardeş kardeş geçindiğini görür. Yaşamının her bir anında, eylemlerinin, duygularının her birinde ne ölçüde insanın, ne ölçüde kurdun pay sahibi olduğunu saptamaya çalışsaydı, o saat apışıp kalarak işin içinden çıkamaz, güzel güzel kotarılmış kurt kuramı da dağılıp parçalanırdı. Çünkü ilkel bir zenci de, bunak biri de olsa hiçbir insan yoktur ki, varlığının sadece iki üç temel öğeden oluştuğu söylenebilsin; hele Harry gibi alabildiğine ayrımlaşmış birini nahif bir tutumla kurt ve insan diye ikiye ayırıp açıklamaya kalkmak, umarsız ve çocukça bir girişim sayılır. Harry iki ayrı varlıktan değil, yüz, hatta bin varlıktan kurulup çatılmıştır. Yaşamı (her insanın yaşamı gibi)  yalnızca iki kutup, örneğin içgüdü ve us ya da ermişlik ve zevkperestlik arasında değil, binlerce, hatta sayılamayacak kadar çok kutup çiftleri arasında salınıp durur.
İçlerinde pek çok parçadan kotarıldıktan sezgisi beliren ve kişiliklerinin bir bütünlük taşıdığı kuruntusunu her dâhi gibi aşarak pek çok ben'- den bir çıkın oluşturduklarını duyumsayan kişiler bunu açığa vurmaya görsün, hemen çoğunluk kendilerini deliğe tıkacak, bilimi yardıma çağırıp onlara şizofren damgasını vuracak ve böylelikle insanlığın üzerine kol kanat gererek onun söz konusu talihsiz kişilerin ağzından gerçeğin sesini işitmesinin önüne geçecektir.
Okul öğretmenleri arasında ün salmış, darkafalıların el üstünde tuttuğu "İki ayrı ruh, ah, yaşar göğsümde! " sözünü söylerken Faust, göğsünde aynı şekilde Mephisto'yu ve diğer bir yığın ruhu barındırdığını unutmuş gibidir. Nitekim bizim Bozkırkurdu da göğsünde iki ruh (kurt ve insan)  taşıdığına inanır ve daha bu kadarıyla göğsündeki yeri iyice daralmış hisseder. Göğüs, beden her zaman tektir, içinde barınan ruhlar ise iki ya da beş değil, sayılamayacak kadar çoktur; insan yüz zardan oluşmuş bir soğana, pek çok iplikten dokunmuş bir kumaşa benzer.
Ruhunun derinliklerinde yatan misyon insanı usa, Tanrıya doğru iter, ruhunun derinliklerindeki özlem ise onu geriye doğru çeker, doğadan, anadan yana yöneltir; böylece insanın yaşamı her iki güç arasında salınıp durur. İnsanların "insan" kavramından anladıkları, her zaman, geçici nitelik taşıyan bir burjuva geleneğidir. Alabildiğine kaba kimi içgüdüler bu gelenekte yadsınıp yasaklanır; biraz bilinç, biraz karakter sahibi olması ve hayvansılığından sıyrılması beklenir insandan. Az buçuk bir ruh sahibi olması hoş görülmekle kalmaz, hatta istenir kendisinden. Böyle bir geleneğin "insan"ı, bütün burjuva idealleri gibi, bir uzlaşmadan doğmuştur; o hain ilk ana'yı ve o sıkıcı ilk baba'yı oyuna getirerek katı isteklerinden el çektirip ikisi arasındaki ılıman bölgede yerleşme amacına yönelik çekingen ve nahif-kurnaz bir çabanın ürünüdür. Dolayısıyla, burjuvazi "kişilik" diye nitelediği şeye göz yumar, hoş görüp katlanır buna, ama öte yandan kişiliği “devlet" denen doymak bilmezin eline teslim eder, her ikisini sürekli birbirine karşı koz olarak kullanır. Burjuvazinin sonradan uğruna anıtlar dikeceği kimseleri kâfir diye ateşte yakmasının, katil diye ipe çekmesinin nedeni de budur.
Ölümsüzler arasında en çok sevdiklerine, örneğin Mozart'a hayranlık beslerken de duruma yine burjuvazinin gözüyle bakar. Mozart'ın mükemmelliğini tıpkı bir okul öğretmeni gibi sadece onun üstün uzmanlık yeteneğiyle açıklar da, bunu Mozart’ın kendini adamışlığının ve acı çekme istekliliğinin büyüklüğüne, tüm burjuva idealleri karşısındaki umursamazlığına, acı çekenlerin ve insan olma sürecini yaşayanların çevresindeki burjuva atmosferini buzsu bir havaya dönüştüren yalnızlığa, Gethsemane* bahçesindeki o yalnızlığa katlanmasına bağlamaz. Hiç değilse bizim Bozkırkurdu kendi içinde o Faust ikiliğini keşfetmiştir; bedeninin bütünlüğünün bir ruh bütünlüğü içermediğini, kendisinin, olsa olsa, bütünlük idealine giden çok uzun ve zahmetli yolun üzerinde bulunduğunu saptamıştır. Ya içindeki kurdu yenip tümüyle insan olmak ya da insanı gözden çıkarıp hiç değilse kurt olarak bütünlüğe sahip bir hayat yaşamak ister. Belki de gerçek bir kurdu alıcı gözüyle uzaktan yakından incelemiş değildir. Bunu yapsaydı, hayvanların da bütünlüğü içeren bir ruha sahip olmadığını, onlarda da bedenlerinin güzel ve pürüzsüz görünümünün ardında pek çok eğilim ve konumların varlığını sürdürdüğünü, kurdun içinde de birtakım uçurumların yer aldığını, onun da bu durumdan acı çektiğini belki görürdü. Yo yo, "Doğaya dönelim! " ilkesine uygun davranacak insan, her vakit, acı ve umutsuzluk dolu yanlış bir yola sapar. Harry geriye dönüp bir daha kurt olamaz; diyelim ki oldu, o zaman kurdun da asla gelişim sürecinin başında bulunan basit bir yaratık sayılamayacağını anlayacaktır. Kurdun da kendi kurt bağrında iki ve daha çok ruhu vardır. Kurt olmayı isteyen, "Ah, ne saadet bir çocuk olmak" ezgisini dile getiren adam gibi, bir şeyi unutmuş demektir. Mutlu çocuk ezgisini söyleyen sempatik ama duygusal adam da doğaya, masumluğa, gelişim sürecinin başlangıç aşamalarına dönmeyi arzuladığını açığa vurur; ama tümüyle unuttuğu bir şey vardır: Çocuklar da asla mutlu değildir, onlar da pek çok çatışmayı, çelişkiyi ve acıyı yaşayabilen varlıklardır.
İnsanı geriye götürecek bir yol yoktur asla, kurda, çocuğa götürecek bir yol yoktur. Nesnelerin başlangıç noktasında ne suçsuzluk yer alır, ne saflık; görünürde en ilkeli de olsa tüm yaratıklar daha yaratıldığı anda suçludur, kendi içinde çelişkilidir, pek çok parçaya bölünmüş durumdadır, oluşum sürecinin kirli ırmağına kaldırılıp atılmıştır, bundan böyle asla ama asla suyun akışına ters yönde yüzemez. Yol gerisingeri suçsuzluğa, yaratılmamışlığa, Tanrıya değil, ileriye götürür insanı; kurtluğa ya da çocukluğa değil, boyuna suçtan içerilere, boyuna insanlaşmanın daha derinliklerine taşır. Canına kıyman sana da, zavallı Bozkırkurdu, pek yarar sağlamayacaktır; insan olmanın daha uzun, daha eziyetli ve çetin yolunu çaresiz yürüyeceksin, ikilikte kalmayıp onu sık sık çoğaltmaya çalışacak, karmaşıklığını daha da büyülteceksin. Dünyanın sınırlarını daraltacak, ruhunu basitleştirecekken, belki günün birinde huzura kavuşabilmek için gittikçe daha çok dünyayı, hatta sonunda dünyanın tümünü, kapsamı genişletilmiş ruhuna acıyla aktarmaktan yakanı kurtaramayacaksın. Buda'nın yürüdüğü yoldur bu; her büyük insan, bazen bilerek, bazen bilmeyerek, cesur girişimlerinin başarısı oranında bu yolda yürüdü. Her doğuş, evrenden bir ayrılış demektir; belli sınırlarla çevrilmek, Tanrıdan kopup ayrılmak, acılı bir yeniden oluşum demektir. Evrene gerisingeri dönüş, acılarla dolu bireyselleşmenin yok edilmesi, tanrılaşmak demek, evreni yeniden kapsamına alacak gibi ruhun sınırlarını genişletmek demektir.
Burada sözü edilen insan, okulların, ulusal ekonomilerin, istatistiklerin insanı değil, milyonlarcası sokaklarda dolaşan, denizde kum kadar, parçalanan dalgalardan sıçrayan su tanecikleri kadar değer taşımayan insan da değildir, birkaç milyon insan fazla olmuş, az olmuş fark etmez, nihayet malzemedir hepsi, o kadar. Hayır, biz burada yüce anlamda insandan, insanlaşmanın uzun yolunun sonunda varılacak hedeften, soylu insandan, ölümsüz insandan söz ediyoruz. Dâhiler bizim çokluk sandığımız gibi seyrek rastlanır kişiler değildir, ama yazınsal yapıtlarda, dünya tarihlerinde, özellikle gazetelerde ileri sürüldüğü kadar da sık rastlanmaz dâhilere. Bozkırkurdu Harry, bize öyle geliyor ki, sıkıştıkça o budalaca bozkırkurtluğundan gözü yaşlı söz açacak yerde, insanlaşma yürekliliğini gösterebilecek kadar deha sahibidir.
Ah, her şey benden yüz çevirdi
Ne varsa yaşamı biraz zevkli kılan
Ağardı çoktan kuyruğumdaki kıllar
Gözlerim de pek iyi seçemez oldu artık
Sevgili karıcığım öleli yıllar var
Ve koşuyorum şimdi düşlerimde karacalar.
Koşuyorum düşlerimde tavşanlar
Kış geceleri kulaklarımda rüzgârın uğultusu,
Gırtlağımdaki yangını karla söndürüyorum
Taşıyorum şeytana zavallı ruhumu.
Gerek benim melankolik bir kekelemeyi içeren şiirim, gerek bilinmeyen bir elin kaleme aldığı zekice inceleme, her ikisi de üzdü beni, dokundu bana; her ikisi de haklı nedenlere dayanmaktaydı, iç karartıcı yaşamımı tüm çıplaklığıyla yansıtmakta, durumumun katlanılmazlığını ve kepazeliğini açık seçik gözler önüne sermekteydi. Bu Bozkırkurdu için ölmekten başka çıkar yol yoktu; ya kendi eliyle iğrenç yaşamına son verecek ya da yeni bir içebakışın ölümcül ateşinde eriyip bir değişim geçirecek, yüzündeki maskeyi çekip alarak yeni bir benlik kazanma sürecini gerçekleştirecekti.
Evet evet, yazgının kendi sorunlu çocukları, alabildiğine müşkülpesent çocukları için belirlediği bu yaşantıları, bu değişimleri çok iyi biliyordum,
İntihar aptalca, ödlekçe ve sefil bir eylemmiş, övülmeyecek, yüz kızartıcı bir çıkış yoluymuş, varsın olsun; bu acılar değirmeninde öğütülmekten insanı kurtaracak en aşağılık çare bile yürekten özlenmeye değerdi, büyüklük ve kahramanlık oyununa yer yoktu bu konuda; geçici, küçük bir acı ile akıl almayacak kadar yakıp kavurucu, sonsuz acı arasında kısaca bir seçme yapmam gerekiyordu. Öylesine eziyetli, öylesine kaçık yaşamımda sık sık o soylu Don Kişot gibi davrandım, onuru rahatlığa, kahramanlığı mantığa üstün tuttum. Yeter artık, bitsin bu! 
Yağmurlu bir kış gününün kurşun gibi lanet olası sabahı çoktan esneyerek camlar arasından içeri uzanmıştı ki, sonunda gidip yattım. Verdiğim karar da benimle yatağa girdi. Ama tam uç noktaya varmıştım, uykuya dalmak üzere bilincin son sınırında bulunuyordum ki, Bozkırkurdu kitapçığındaki, "ölümsüzlerden" söz açılan o tuhaf yer saniyelik bir hızla çakıp belirdi gözlerimin önünde, belleğimde bir anı canlandı; zaman zaman, son olarak kısa süre önce, kendimi ölümsüzlere yeterince yakın hissetmiş, eski müziğin bir mezüründe ölümsüzlerin bütün o serinkanlı, aydınlık, çatık kaşlı gülümseyen bilgeliğini yaşamak istemiştim. Bu anı birden aklıma geldi, parıldayıp söndü, derken uyku dağ gibi ağırlığıyla üzerime abandı.
Öğleye doğru uyandığımda, geceki kararımı hemen yine içimde buldum; küçük broşür komodinin üzerinde duruyordu, şiirim de orada duruyor ve son zamanlardaki yaşamımın karmaşası içinden geceki kararım güler yüzlü bir serinkanlılıkla bana bakıyordu; geceleyin uykuda kesinleşip güçlenmişti. Acele gereksizdi, ölmek için verdiğim karar belli bir saatte yaşanmış bir kapristen kaynaklanmıyordu; zaman içinde olgunlaşmış, elle tutulur bir meyveydi, yavaş yavaş gelişip büyümüş, bir ağırlık kazanmıştı, yazgının rüzgârında hafifçe sallanıyordu, rüzgârın bir sonraki darbesinde düşecekti ağaçtan.
O sesler gelip beni bulduğuna, o dünyalar bana seslendiğine göre kaçık biri olmalıydım, "herkes"ten hayli uzaklaşmış biri.
Ama yine de varlığımın derinliklerinde söz konusu çağrıyı çok iyi anlıyordum, deliliğe bir çağrıydı bu, aklı, mantığı, tüm engelleri ve sıradanlığı kaldırıp atmaya, ruhun ve hayal gücünün yasasız dünyasının seline kendimi bırakmaya bir çağrıydı.
Yine bir gün cadde ve sokaklarla meydanları dolaşıp pankartlı adamı boşuna ele geçirmeye çalışmış, görünmez kapının yer aldığı duvar önünden araştıran bakışlarla pek çok kez geçmiştim ki, kenar semtlerden biri olan Martin'de bir cenaze alayına rastladım. Tabut yüklü arabanın ardından ağır ağır yürüyen ölü yakınlarının yaslı yüzlerine bakınca, kafamda bir düşünce uyandı: Ölümü benim için bir kayıp oluşturacak insan, bu kentin, bu dünyanın neresinde yaşıyordu? Ve benim ölümüm kendisi için önem taşıyacak insan nerdeydi? Doğru, Erika vardı, sevgilim Erika, tabii; ama çoktandır aramızdaki bağ iyice gevşemiş bulunuyordu, birbirimizi görüp de kavga etmediğimiz gün seyrekti. Hatta şu sıra oturduğu yeri bile bilmiyordum. Bazen o bana çıkıp geliyor ya da ben kalkıp ona gidiyordum; ikimiz de yalnız yaşayan, geçimsiz kimselerdik; ikimiz de ruhsal bakımdan, ruhundaki rahatsızlık bakımından birbirimize akrabaydık, bu yüzden aramızda bir bağ yine de varlığını koruyordu. Ama benim öldüğümü öğrenince oh demeyecek, kendini enikonu rahatlamış hissetmeyecek miydi? Bilmiyordum, ona ilişkin duygularımın güvenilirliği konusunda da bilgim yoktu. Böyle şeyleri biraz bilebilmek için normalin ve olanaklının sınırları içinde yaşamak gerekiyordu.
"Bu akşam gösteri yok mu? " dedim, sır ortaklarının aralarında yaptığı gibi kendisine göz kırpacak oldum. Ne var ki, böylesi mimik oyunlarının üstesinden geldiğim günler hayli gerilerde kalmıştı; öyle bir hayat yaşıyordum ki, neredeyse konuşmayı unutmuştum; yüzümü gözümü aptalca çarpıtmaktan başka şey yapamadım.
İğrençti tadı yaşamın, içimde epeydir biriken tiksintinin doruk noktasına ulaştığını duyumsuyordum, yaşam beni içinden kusup atmıştı.
Bir dostun baskınına uğrayıp gururunu okşayan sözler işitmiş olan ben Harry Haller, yolun üzerinde nazik ve lütufkâr durur, içtenlikli profesörün miyoplu, sevecen yüzüne bakıp gülümserken, yanı başımda dikilen öbür Harry benim gerçekte ne acayip, ne kaçık, ne ikiyüzlünün biri olduğumu aklından geçiriyor, daha iki dakika önce lanet olası dünyaya ateş püskürerek dişlerimi gösterirken, şimdi ilk çağrıda, saygıdeğer ve dürüst bir tanıdığın ilk masum selamında duygulanarak ve her şeye canla başla eyvallah diyerek, karşılaştığım birazcık yakınlık, saygı ve dostluk içinde bir domuz yavrusu gibi debelenip durduğumu düşünüyordu. Böylece iki Harry, ikisi de sevimsiz bu kişiler, kibar profesörün karşısında dikilmiş duruyor, birbirleriyle eğleniyor, birbirlerini gözaltında tutuyor, birbirlerinin suratına tükürüyor, böylesi durumlarda hep yaptıkları gibi bir kez daha kendi kendilerine soruyor, bütün bunların insanların aptallığından ve güçsüzlüğünden mi kaynaklandığı, insanların genel bir yazgısı mı olduğu yoksa bu duygusal bencilliğin, bu karaktersizliğin, duygulardaki bu kirlenmişliğin ve bu çelişkinin yalnızca kişisel, yalnızca bozkırkurtlarına özgü nitelik mi taşıdığı sorusunu kendi kendilerine yöneltiyorlardı. Söz konusu rezalet bütün insanlarda rastlanan bir özellikse, o zaman içimdeki aşağılama duygusu yeni bir güçle bu rezaletin üzerine yürüyebilirdi; ama yok, söz konusu durum yalnızca benim kişisel güçsüzlüğümden kaynaklanıyorsa, gelsindi o zaman kendi kendimi aşağılamaların cümbüşü.
İki Harry arasındaki kavga araya girmiş, profesör neredeyse aklımdan çıkmıştı; ansızın onu yine sıkıcı bulmaya başlamıştım, bir an önce kendisinden yakayı kurtarmaya çalışıyordum. Derken ayrıldık, uzun süre profesörün arkasından baktım, çıplak ağaçlar arasındaki yolda yürüyüp gidiyordu, bir idealistin, inanç sahibi birinin babacan ve biraz komik yürüyüşüyle. İçimdeki savaş tüm azgınlığıyla sürüyor, ortalığı kasıp kavuruyordu.
Bana öyle geldi ki, o pis balçık çukurun başında vaazda bulunan rahibin aptalca şaşkın sözleri, yaslılar topluluğunun aptalca şaşkın mimikleri, demirden ve mermerden haç ve levhaların kasvetli manzarası, tel ve camdan yapma çiçekler arasında yalnızca tanımadığım adam gömülmeyecek ve yarın ya da öbür gün yalnızca ben kaldırılıp çukura bırakılmayacağım, törene katılanların şaşkın bakışları ve ikiyüzlülükleri arasında yalnızca ben o pis çukurda son bulmayacağım, tüm çabalarımız, tüm uygarlığımız, tüm inancımız, alabildiğine hasta düşmüş kıvancımız ve yaşam isteğimiz, her şey çukuru boylayacaktı. Kültür dünyamız bir gömütlüktü; İsa ve Sokrates, Mozart ve Haydn, Dante ve Goethe gömütlüğün paslanmış tabelaları üzerindeki isimlerden başka şeyler değildi artık, çevrelerinde alık alık dikilmiş yas tutan ikiyüzlü insanlar, bir zaman kutsal bildikleri demir tabelalara hâlâ inanabilseler neler vermeyecek, bu batıp gitmiş dünyada ağızlarından yas ve umarsızlık içeren dürüst ve ciddi bir sözcük çıkabilse sevinçlerinden yerinde duramayacak olan, gelgelelim mezarın başında şaşkın şaşkın sırıtarak dikilmekten başka ellerinden bir şey gelmeyen insanlar.
Bu arada şu düşünce geçti aklımdan: Ben nasıl şimdi giyiniyor, evden çıkıp profesörü ziyaret ediyor, onunla az çok yapmacık nazik sözlerle konuşuyor ve bütün bunları doğrusu gönülsüz yapıyorsam, insanların çoğu da her Allahın günü, her saat kendilerini zorlayarak, bir gönülsüzlükle böyle davranıyor, böyle yaşıyor, onu bunu ziyaret ediyor, onunla bununla söyleşiyor, dairelerinde, bürolarında oturup mesai saatinin bitmesini bekliyordu; hepsi de zoraki, otomatik olarak, gönülsüz görülen işlerdi, makineler tarafından da pekâlâ yapılabilecek ya da yapılmadan kalabilecek işler.
Bu sayfalarda insanları küçümsüyor,  kendileriyle alay ediyorsam, kimse sanmasın ki olup bitenlerin suçunu üzerlerine yıkmak, onları suçlamak, dolayısıyla kişisel sefaletimden başkalarını sorumlu tutmak istiyorum.
içimde yanlış bir yere geldiğim duygusunu uyandırmıştı.
Profesör, elinde abonesi olduğu bir gazete tutuyordu, benimle tokalaştıktan sonra, militarist ve şoven bir partinin yayın organı olan gazeteyi gösterdi. İçinde benim adaşım biriyle ilgili bir yazının yer aldığını açıkladı. Haller adında bir gazeteciymiş bu, yazıda anlatıldığına göre aşağılık bir herif, vatan sevgisinden nasibini almamış biriymiş; imparatorla alay ediyor, savaşın çıkmasında vatanının düşman ülkelerden daha az sorumlu sayılamayacağını ileri sürüyormuş.
giderek daha çok uzaklaştık birbirimizden.
Ve bir kaçak, yenilgiye uğramış biri olarak veda edişti, kendi kendime karşı iflasın ilanıydı, avuntudan, üstünlükten ve mizahtan yoksun bir vedaydı. Ülsere yakalanmış birinin domuz pirzolasına veda etmesi gibi, daha önce yaşadığım dünyaya ve vatanıma, burjuvaziye, törelere, bilginliğe veda etmiştim. Ateş püskürerek sokak fenerlerinin altında seğirtiyordum, ateş püskürerek ve ölesiye üzgün.
Ah anne ve babacığım, ah gençliğin uzak ve kutsal ateşi, ah yaşamımın binlerce sevinci, binlerce uğraş ve amacı! Bütün bunlardan kalan bir şey yoktu geride, pişmanlık bile yoktu. Tek kalan şey tiksinti ve acıydı. Bana öyle geldi ki, salt yaşama zorunluluğu bu saatteki kadar bana acı vermemişti.
Kalbim kudurmuşçasına çarpmaya başladı, tüm korkulara taş çıkartacak bir korku, ölüm korkusu çullandı üzerime! Evet, ölümden müthiş korkuyor, ama başka çare de göremiyordum; tiksinti, acı ve umarsızlık dört bir yanımda dağ gibi yığılmış duruyordu, beni cezbedecek hiçbir şey kalmamıştı artık, beni sevindirecek, bana umut verecek hiçbir şey; yine de kendi kendimi ölüme yollamaktan, beni bekleyen bu son andan, usturanın etimde açacağı yaradan anlatılmaz ölçüde dehşet duyuyordum!
Korkuya kapılmış bir çocuğu avutur gibi mantıklı sözlerle kendimi yüreklendirmeye çalıştım, ama çocuk söylediklerime kulak asmadı, kaçıp gitti, yaşamak istiyordu.
"Yaşam hakkında ne ilginç görüşlerin varmış meğer! Anladığım kadarıyla hep çetin ve karmaşık şeyler peşinde koşmuşsun, basit şeyleri hiç öğreneyim dememişsin. Zamanın mı yoktu, yoksa hevesin mi? Tanrıya şükür annen değilim. Ama bütün yönleriyle hayatın tadına bakmışsın da şöyle tatlı bir yanını bulamamışsın gibi yapman, yo yo, bu kadarı da fazla! "
"Harry mi? Küçük oğlanları çağrıştırıyor bu isim! Saçlarında ağarmış birkaç tel varsa da, küçük bir oğlandan kalır yerin yok Harry. Bir çocuk gibisin tıpkı; biri olacak ki seninle biraz ilgilensin, sana biraz baksın. Dans konusunda ağzımı açmayacağım artık. İyi ama, bu saçlar ne böyle? ! Bir karın yok mu senin, bir sevgilin ya da? "
"Zaten daha önce profesörle aramızda bir görüş ayrılığı belirmişti, hemen bütün profesörler gibi aşırı vatansever biriydi kendisi; savaş sırasında halka söylenen yalanlara bol bol katkıda bulunmuştu, iyi niyetle elbet. Ama ben savaşa karşıyım.
Ama Goethe'ye hayranlık duymuş ve kafasında onun bir imajını yaşatmış ressamın hakkı yok buna, profesörün de öyle, kısaca kimsenin hakkı yok, çünkü Harry'nin işine gelmiyor bu, Harry buna katlanamıyor; çünkü böyle bir şeyle karşılaştı mı söyleniyor, çıkışıyor ve çekip gidiyor! Akıllı biri olsa, ressama da, profesöre de gülüp geçerdi. Akıllı biri olmasa, Goethe'lerini tutup evdekilerin yüzlerine çarpardı. Ama işte küçük bir çocuktur o, hemen eve koşup kendisini ipe çekmek istiyor. Senin bu yaşantını iyi anladım Harry, komik bir yaşantı, gülesim geliyor. Dur, o kadar acele içme! Burgonya şarabı yavaş içilir, yoksa yakar adamın içini. Sana da her şeyi açıklamak gerekiyor, öyle değil mi küçük çocuk? "
Sana bir sır vereyim mi, ciddilik zamana aşırı değer verilmesinden kaynaklanır. Ben de bir vakit zamanın değerini gözümde fazla büyütmüştüm, yüz yıl yaşamak gibi bir isteğe yer vermiştim gönlümde. Yaşamda ise, biliyor musun, zaman diye bir şey aranmaz; sonsuzluk dediğimiz yalnızca bir an'dır, bir şakanın yer alacağı kadar uzun bir süre yani.
"Zaman mı? Bunun için zaman gerekli mi? "
"Elbette. Fazla dindarlık zaman ister, hatta daha da fazla bir şeyi, zamandan bağımsızlığı gerektirir. Ciddi olarak hem dindarlığı elden bırakmayıp hem gerçeğin içinde yaşayamaz, zamanı, parayı, Odeon-Bar'ı ve buna benzer şeyleri ciddiye alamazsın."
Ansızın aralanan bir kapıdan hayat içeri süzülü- vermişti! Belki yine yaşayabilir, belki yine bir insan olabilirdim. Soğukta donup adeta buz kesmiş ruhum yeniden nefes alıp vermeye başlamıştı, küçük ve güçsüz kanatlarını uykulu uykulu çırpıyordu. Goethe'yle görüşüp konuşmuştum. Bir kız benden yememi içmemi ve uyumamı istemiş, bana güler yüz göstermişti; benimle alay edip eğlenmiş, bana aptal küçük bir çocuk demişti. Sonra, bu harikulade dost insan, ermişlerden söz açmıştı bana, hatta o düpedüz saçma davranışlarımda hiç de yalnız sayılamayacağımı, hiç de anlaşılmadık biri, sayrısal bir istisna oluşturmadığımı, bana benzeyen, beni anlayan kişilerin de var olduğunu göstermişti. Acaba onu yine görebilecek miydim? Evet, kesindi görmem, sözüne güvenilir biriydi çünkü. "Söz sözdür," demişti.
Hayatımda bir günün akşamını hiç bu kadar sabırsızlıkla beklediğimi bilmiyorum.
Bu akıllı ve gizemli kız kim olursa olsun, aramızdaki ilişki nasıl kurulmuş bulunursa bulunsun, fark etmezdi; böyle bir kız vardı nihayet, bir mucize gerçekleşmiş, karşıma yeniden bir insan çıkmış, yaşama yeniden ilgi duymaya başlamıştım! Önemli olan bunun sürmesiydi, bu çekici güce kendimi teslim etmem, bu parlayan yıldızın peşine takılmamdı.
"Ah, hepsini yapan sensin. Bu işin nasıl gerçekleştiğini kavrayamadın mı, çok bilmiş beyefendi: Senin hoşuna gidiyor, senin için bir değer taşıyorsam, senin için bir ayna oluşturuyorum da ondan; içimde bir şey var, sana yanıt veriyor, seni anlıyor. Aslında bütün insanların birbirleri için bu tür aynalar oluşturması, birbirlerine böyle yanıt vermeleri ve uyum göstermeleri gerekir; gelgelelim, senin gibi antika kişilerin işine akıl sır ermiyor, hemen bir büyülenmişlik içine sürüklenip kendileri dışındaki insanların gözlerinde hiçbir şey göremez, hiçbir şey okuyamaz duruma geliyor, onlara ilgi duymaktan çıkıyorlar. Böyle antika bir insan kendisine gerçekten içtenlikle bakan bir yüz gördü de bu yüzde bir yanıt gibi, akrabalık gibi bir şeyin varlığını sezdi mi, evet işte, bu kuşkusuz bir şenlik oluyor kendisi için."
"Sen de her şeyi biliyorsun Hermine! " diye sesimi yükselttim şaşkınlıkla. "Tıpkı söylediğin gibi. Ama sen yine de benden düpedüz değişik birisin. Benim karşıtımsın, bende eksik olan her şey var sende."
"Sana öyle geliyor," dedi Hermine kestirip atarak. "Böylesi de iyidir."
Benim için gerçekten büyülü bir aynadan farksız olan yüzü o anda koyu bir ciddilik bulutuyla kaplandı, yüz ansızın baştan aşağı bir ciddilik ifadesine, trajik bir ifadeye büründü, bir maskın gözleriyle bakar gibi dipsiz bir görünüm kazandı. Sözcükleri tek tek, adeta isteksizce ağzından çıkararak, ağır ağır şöyle konuştu Hermine:
"Bak, bana söylediğini unutma sakın. Hani demiştin ki, sen emret, bütün emirlerini yerine getirmem benim için zevk olacaktır. Unutma işte bunu! Bil ki, küçük Harry, ben senin için nasılsam, yani yüzüm sana nasıl yanıt veriyor, içimde bir şey sana nasıl kucak açıyor, sana güven aşılıyorsa, sen de benim için öylesin. Kara Kartal'da senin dalıp gitmiş, artık nerdeyse bu dünyada yaşamayan, alabildiğine yorgun biri gibi kapıdan girdiğini görür görmez anlamıştım zaten; bu benim sözümü dinleyecek biri, kendisine emretmemi özlemle bekleyen biri demiştim. Ve öyle de yapacağım; bunun için seninle konuşmaya başladım, bunun için dost oldum seninle."
Yüzü ne güzeldi bunları söylerken, ne ilahi bir yüzdü! Soğuk ve aydınlık gözleri bilinçli bir hüzün içinde yüzüp duruyordu; sanki bu gözler akla gelebilecek tüm acıları çekmekle kalmamış, bunları evet deyip bağrına basmıştı. Konuşmasını bir şey engelliyormuş gibi ağzından güçlükle çıkıyordu sözler, ayaz bir havada yüzü uyuşmuş, kaskatı kesilmiş biri gibi konuşuyordu. Ne var ki, dudaklarının arasından, ağız köşelerinden, dışarıdan ancak seyrek algılanabilen dilinin deviniminden, bakışının ve sesinin tersine, tatlı, oyunsu bir şehvet, içten gelen bir haz isteği sürekli akıp duruyordu. Sessiz ve kırışıksız alnına yukarıdan kısa bir saç buklesi sarkıyor, bukleli bu alın köşesinden zaman zaman diri bir nefes gibi bir oğlansılık, erdişisel bir büyüsellik havası esip geliyordu. İçim korkuyla ürpererek kulak verip onu dinledim, ama gerçekte sersem gibiydim, varlığımın bir yarısıyla başka yerdeydim sanki. Hermine, "Benden hoşlanıyorsun," diyerek konuşmasını sürdürdü. "Nedenini de daha önce sana açıklamıştım; yalnızlığında bir gedik açtım, cehennemin kapısının önüne tam gelmiştin ki tutup yakaladım seni, yeniden ayılmanı sağladım. Ancak, senden daha fazla bir şey istiyorum, çok daha fazla bir şey: Seni bana âşık edeceğim. Hayır, itiraz etme, bırak konuşayım! Benden pek hoşlanıyorsun, bunu sezmiyor değilim, minnettarlık duyuyorsun bana, ama gönlünü kaptırmış da değilsin. İşte bunu sağlamaya çalışacağım, bu benim mesleğim, erkekleri kendime âşık etmekle hayatımı kazanıyorum. Ama iyi dinle beni, bana pek çekici geldiğin için bunu yapacak değilim. Sen nasıl bana âşık değilsen, ben de sana âşık değilim Harry. Ama senin bana ihtiyacın olduğu gibi, benim de sana ihtiyacım var. Bana şu anda ihtiyacın var, çünkü çaresiz durumdasın, seni bir tekmeyle suyun içine yollayacak, sonra sudan çıkarıp yine diriltecek biri gerekli. Öte yandan, dans etmeyi öğrenmen için ihtiyacın var bana, gülmeyi öğrenmen, yaşamayı öğrenmen için. Bense, bugün değil ama ileride çok önemli bir şey, güzel bir şey için ihtiyaç duyacağım sana. Bana âşık olduğun zaman son emrimin ne olduğunu söyleyeceğim, sen de onu yerine getireceksin, bu hem senin, hem benim için iyi olacak."
Ruhumun bir bölümü onun sözlerini emip aldı içine ve onlara inandı; bir bölümü de yatıştırıcı bir edayla başını salladı, pek zeki, sağlıklı ve kendinden emin Hermine'nin bile birtakım kuruntuları olduğunu, onun da kimi alacakaranlık durumları yaşadığını öğrendi. Hermine son sözü söyler söylemez, bütün sahne gerçekdışı bir havaya büründü, etkisini yitirdi.
İştahı yerinde, ağzının tadını bilen bu şen kız aynı zamanda ölmeyi arzulayacak kadar hayalperest ve isterik biri olacak, ince hesaplara kaçıp bilinçli şekilde ve serinkanlılıkla beni kendisine âşık edip kölesi yapmak isteyecekti ha? Olamazdı. Hayır, an'ı yaşamaya alabildiğine düşkün biriydi, o kadar, aklından geçen her neşeli düşünce gibi ruhunun uzak derinliklerinden kopup gelen karanlık ürpertilere de açıktı ve onların da ötekiler gibi tadını çıkarıyordu.
"Çokluk üzgün bir görünümleri vardır hayvanların," diyerek konuşmasını sürdürdü Hermine. "Bir insan pek üzgünse, dişi ağrıdığı ya da para kaybettiği için değil, her şeyin gerçekte nasıl, yaşamın nasıl bir şey olduğunu hissettiği için üzgünse, gerçekten üzgün demektir, işte o vakit biraz hayvana benzer, o zaman üzgün görünür, ama her zamankinden daha gerçek ve güzeldir bu üzüntü. Öyledir işte; senin de Bozkırkurdu, ilk gördüğümde böyle bir halin vardı."
Bak Hermine, böyle aşağılayıcı yazılar beni artık kızdırmıyorsa da hüzünlendiriyor bazen. Yurttaşlarımdan üçte ikisi bu tür gazeteleri okuyor, sabah ve akşam gazetelerdeki bu havayı soluyor, her Allahın günü belli doğrultuda yönlendiriliyor, uyarılıyor, kışkırtılıyor, durumdan hoşnut olmayan kötü yürekli insanlara dönüştürülmeye çalışılıyor. Bütün bu çabaların amacı da yeni bir savaş, yaşadığımız savaştan çok daha korkunç olacağı kuşku götürmeyen bir sonraki yeni savaş. Her şey açık, her şey basit duruyor ortada, buna akıl erdiremeyecek kimse düşünülemez; şöyle bir saat kadar üzerinde kafa yorsun, herkes aynı sonuca varacaktır. Gelgelelim, böyle bir zahmete katlanmak istemediğinden, kimsenin bir sonraki savaşı önlemek gibi bir niyeti yok. Milyonlarca insanın boğazlanmasına yol açacak savaştan kimse kendisini ve çocuklarını esirgemeye çalışmıyor. Bir saat kadar düşünüp taşınmak, gözlerini bir süre kendi içine çevirip dünyadaki bozuk düzende ve kötülüklerde ne ölçüde payı olduğunu araştırmak, işte buna kimse yanaşmıyor! Anlayacağın, böyle sürüp gidecek; bir sonraki savaş binler ve binlerce insan tarafından her gün harıl harıl hazırlanmakta. Bunu öğrendikten sonra elim kolum tutmaz oldu, bir umutsuzluktur çullandı üzerime; benim için artık ne 'vatan' diye bir şey var, ne ideal, bunların tümü bir sonraki kıyımı hazırlayanlar için bir dekorasyondan başka bir şey değil çünkü.
Yo yo, dans için insanda neşe, masumluk, havailik, canlılık gibi bende olmayan özelliklerin varlığı gerekiyordu. Eh, işin böyle sonuçlanacağını zaten çok önceden tahmin etmiştim.
Anlaşılan komik tanışıklıklar burada beni bekliyor, diye geçirdim içimden hoşnutsuzlukla.
Aman Tanrım, diye düşündüm, şimdi bunların arasına karışacak, bu insanların dünyasını, bana yabancı bulduğum, şimdiye dek titizlikle kaçıp öylesine aşağıladığım bu dünyayı, haylaz ve eğlence düşkünü bu insanların dünyasını, mermer masacıkların, caz müziğinin, aşüftelerin, pazarlamacıların bu sığ ve kalıplaşmış dünyasını yurt mu edinecektim kendime!
Hayır, hiç konuşmuyordu Senyör Pablo ve pek düşünüyora da benzemiyordu.
Ne var ki, bunun dışında sadece yakışıklı biri rolünü oynamak, kadınların beğenisini kazanmak, son moda yakalıklar ve boyunbağları takmak, parmaklarında pek çok yüzükle dolaşmak için dünyaya gelmişe benziyordu. Bütün sohbeti, yanımızda oturup bize gülümsemekten, kol saatine bakmaktan ve büyük bir beceriyle sigara sarmaktan oluşmaktaydı.
Birbirine karşıt kıtalardan geliyorduk, dillerimiz ortak bir sözcük içermiyordu. (Ama sonradan Hermine bana ilginç şeyler anlattı; o akşamki konuşmamızdan sonra Hermine'ye benim için demiş ki, bu insana çok ilgi göster, çünkü pek mutsuz görünüyor. Hermine bunu nereden çıkardığını sorunca, "Zavallı, zavallı insan," demiş. "Gözlerine baksana. Gülemiyor.")
O güzel kızla dans ettiğim kadar hafif, kendimi unutarak olmasa da, Hermine'yle artık daha kolay, daha özgür ve neşeyle dans edebiliyordum. Hermine kavalyeliği bana bırakmıştı, bir çiçek yaprağı gibi narin ve hafif, bana uyuyordu. Hermine'de de bazen bana koşup gelen, bazen benden kaçıp giden tüm güzellikleri buluyor ve duyumsuyordum; Hermine de kadın ve sevgi kokuyor, dansından da kadın cinsinin o tatlı ve çekici ezgisi tüm narinliği ve içtenliğiyle yükseliyordu. Ne var ki, ben bütün bunları tam bir özgürlük ve neşeyle yanıtlayamıyor, kendimi tümüyle unutup duygularıma bırakamıyordum. Hermine bana fazlasıyla yakındı, benim arkadaşım, benim kız kardeşimdi, benim gibi biriydi Hermine, bana benziyor, benim çocukluk arkadaşım Hermann'a, bu romantik, bu şair kişiye, benim düşünsel çalışmalarımın ve uçarılıklarımın bu ateşli dostuna benziyordu. 
Sonradan buna değinince, "Biliyorum," dedi Hermine. "Biliyorum kuşkusuz. Yine de seni kendime âşık edeceğim, ama acelesi yok. Şimdilik arkadaşız, dost olmayı uman insanlarız, birbirimizi tanıdık çünkü. Birbirimize bir şeyler öğreteceğiz, birbirimizle bir oyun oynayacağız. Ben sana küçük tiyatromu gösterecek, sana dans etmesini öğreteceğim, biraz neşeli ve aptal olmasını öğreteceğim ayrıca, sen de bana kendi düşüncelerini buyur edecek, kendi bildiklerinden biraz bir şeyler göstereceksin." 
"Ah Hermine, sana gösterecek fazla bir şeyim yok, sen benden daha çok biliyorsun çünkü. Ne tuhaf bir kızsın! Her konuda beni anlıyorsun, benden ileridesin. Senin gözünde bir değerim var mı acaba? Canını sıkmıyor muyum? " 
Hermine'nin bakışları bulandı, gözlerini yere indirdi.
"Senin böyle konuştuğunu işitmek istemiyorum. Yıkılmış, çaresizlik içinde, çektiğin eziyetlerden ve yalnızlığından çıkıp gelerek benimle karşılaştığın ve arkadaşım olduğun o akşamı düşün. Seni tanıyıp anlayabilmemi sağlayan neydi dersin? "
"Neydi Hermine? Söyler misin? "
"Benim de senin gibi olmam. Ben de işte senin kadar yalnızım, yaşamı, insanları ve kendimi tıpkı senin kadar az sevebiliyor, senin kadar az ciddiye alabiliyorum. Her zaman böyle insanlar vardır, yaşama en aşırı istekleri yöneltir, kendi salaklık ve kabalıklarına bir türlü katlanamazlar." 
Enikonu şaşırmış, "Ne diyorsun Hermine! " diye yükselttim sesimi. "Seni anlıyorum dostum, kimse seni benim gibi anlayamaz. Ama yine de benim için bir bilmecesin. Yaşamla, bir oyun oynar gibi kolaycacık başa çıkabiliyorsun çünkü, küçük şeylere, küçük zevklere olağanüstü bir saygıyla yaklaşıyorsun, yaşam sanatında üstüne yok. Nasıl olur da yaşamak sana acı verir? Nasıl olur da umutsuzluğa kapılırsın? "
"Umutsuzluğa kapılmıyorum Harry. Ama yaşamaktan acı duymak - evet, bu bakımdan deneyimliyimdir. Kendimi mutlu hissetmediğime şaşıyorsun, dans edebiliyorum çünkü, hayatın derinliklerine dalmadan yolumu izimi pek güzel bulabiliyorum. Ben de, dostum, hayatın seni bu kadar düş kırıklığına uğratmış olmasına hayret ediyorum, çünkü alabildiğine güzel ve derin konulara aşinasın, us, sanat, düşünce konularına! Bizi birbirimize çeken de bu oldu, bu yüzden kardeşiz seninle. Sana dans etmeyi, oyun oynamayı ve gülümsemeyi, ama yine de halinden memnun olmamayı öğreteceğim. Ben de senden düşünmeyi ve bilmeyi, ama yine de halimden memnun olmamayı öğreneceğim. Her ikimiz de şeytanın çocuklarıyız, farkında mısın? "
"Onu tanıyor musun? 
"Elbette, pek iyi tanışıyoruz. Çok mu beğendin? "
"Hoşuma gitti. Benim kötü dans etmeme hiç ses çıkarmayışına sevindim." 
"Haydi canım, hepsi bu kadarcık mı! Ona biraz kompliman yapsan iyi olur Harry. Pek sevimli bir kız, öyle de güzel dans ediyor ki. Nasıl olsa sen de ona gönlünü kaptırmış bulunuyorsun. Sanırım zahmetin boşa gitmeyecektir."
"Ah Hermine, böyle şeylere can atan biri değilim ben."
"İşte şimdi biraz yalan konuştun. Biliyorum çünkü, dünyanın bir köşesinde bir sevgilin var, kendisini altı ayda bir görüyorsun, sonra da kavga edip ayrılıyorsunuz. Bu acayip sevgiline vefasızlık etmek istemeyişin pek hoş, ama izninle bu ilişkine pek ciddi bir şey gözüyle bakamayacağım! Genel olarak sevgiyi korkunç ciddiye aldığın kuşkusu var içimde. Böyle davranabilirsin, dilediğin kadar kendi ideal bildiğin şekilde sevebilirsin, bu senin işin, bunda ben yokum. Benim görevim, yaşamdaki küçük, kolay beceri ve oyunların biraz daha iyi üstesinden gelmeni sağlamaktır; bu konuda senin öğretmenliğini yapacağım ve ideal sevgilinden daha iyi bir öğretmen olacağım sana, bana güven. Yine güzel bir kızla yatmak sana çok gerekli Bozkırkurdu."
"Hermine! " diye yükselttim sesimi üzgün. "Baksana bana, ben yaşlı bir adamım! "
"Küçük bir oğlansın sen. Dans öğrenmekte üşengeç davrandın, iş işten geçmiş olacaktı nerdeyse, sevgide de yine aynı üşengeçliği elden bırakmadın. İdeal ve trajik bir sevgiyle sevmeyi, dostum, kuşkusuz harikulade başarıyorsun, bundan hiç kuşkum yok, yürekten kutlarım seni! Ancak, şimdi biraz daha alışılmış ve insancıl bir sevgiyle sevmesini öğreneceksin.
şimdi anladın ki, hiç ciddiye almaksızın da insan ondan hoşlanabilir, ona hayranlık duyabilir.
Hermine fazla değil, bir haftacık beni tek başıma bıraksa, bütün o zahmetli ve gülünç zevk düşkünlüğünden çok sürmez yine kaçıp yakayı kurtarabilirdim. Ne var ki, hiç yanımdan ayrılmıyordu Hermine; ben kendisini her gün görmüyorsam da, o beni hep görüyor, bana yol gösteriyor, beni kollayıp gözetiyor, beni testten geçiriyor, kafamda kıyametler koparan başkaldırı ve kaçış düşüncelerimi gülümseyerek yüzümden okuyordu. 
Daha önce kişiliğim olarak nitelendirdiğim şeyin yıkım süreci ilerledikçe, bütün umarsızlığıma karşın ölümden niçin öylesine korktuğumu da anlamaya başlamıştım, bu aşağılık ve iğrenç ölüm korkusunun da benim eski, küçük burjuva ve uydurma varlığımın bir parçası olduğunu yavaş yavaş fark ediyordum. Şimdiye kadarki Bay Haller, bu yetenekli yazar, bu Mozart ve Goethe uzmanı, sanatın metafiziği, deha ve trajedi, ayrıca insanlık üzerine okunmaya değer incelemeler kaleme almış bu kişi, kitaplardan geçilmeyen hücresinde bu melankolik münzevi, özeleştirinin eline adım adım teslim oluyor, hiçbir alanda tutunamıyordu. Bu yetenekli ve ilginç Bay Haller her ne kadar mantık ve insanlığın vaizliğini yapmış, savaşın barbarlığına karşı protestoda bulunmuşsa da, düşüncelerinin mantıksal sonucuna göre davranıp savaş sırasında bir duvar önüne dikilerek bir idam mangasının kurşunlarıyla ölmeye yanaşmamış, şu ya da bu şekilde duruma uyum sağlamaya bakmıştı. Toz kondurulamayacak, soylu bir uyumdu bu kuşkusuz, ama yine de bir uzlaşmaydı. Bu bir yana, gücün ve sömürünün karşısında yer alan biriydi Bay Haller, öyleyken bankada sanayi işletmelerine ait pek çok hisse senedinin sahibiydi ve vicdanı hiç sızlamadan bunların faizlerini alıp çıtır çıtır yiyordu. Ve öbür şeylerin hepsinde de böyleydi. Harry Haller bir idealist, dünyayı hor gören biri, melankolik bir münzevi ve ateş püsküren bir peygamber kılığına pek güzel bürünmüşse de, gerçekte bir burjuvaydı, Hermine'ninki gibi bir yaşamı aşağılık buluyor, restoranda boşa geçen gecelerden ve çarçur edilen paralardan dolayı içerliyordu; vicdanı rahat değildi, özgürlüğe ve mükemmelliğe kavuşmayı asla aramıyor, düşünsel oyunların kendisini eğlendirip üne kavuşturduğu o rahat zamanların şiddetle özlemini çekiyordu. Aynı şekilde hor görüp küçümsediği gazete okuyucuları da, başlarına gelen kötülüklerden ders alacakken, tıpkı onun gibi savaştan önceki ideal dönemi özlüyor, söz konusu dönemi daha rahat buluyorlardı.
İçtenlikle güldü Pablo, bu kez benimle söyleşiden kaçmayarak, serinkanlılıkla, "Bakın," dedi, "bana göre müzik üzerine konuşmanın hiçbir önemi yok. Ben asla müzik üzerine konuşmam. Sonra, sizin o çok zeki ve yerinde sözlerinize nasıl bir yanıt bulup verebilirdim? Çünkü açığa vurduğunuz her şeyde o kadar haklısınız ki. Ama ben bir müzisyenim, bilgin değil. Ve sanmıyorum ki müzikte haklı olmak en küçük bir değer taşısın. Müzikte önem taşıyan haklı olmak değildir, beğeni sahibi olmak, müzik eğitimi görmek ve buna benzer şeyler değildir asla."
"Güzel söylüyorsunuz Bay Pablo. Peki, önemli olan nedir sizce? "
"Müzik yapmak Bay Haller, elden geldiğince doğru dürüst, elden geldiğince çok ve yoğun müzik yapmak! İşte önemli olan şey Monsenyör. Bach'ın ve Haydn'ın yapıtlarını ezberleyip bunlara ilişkin en zekice şeyleri söyleyebilmem kimseye yarar sağlamaz. Ama saksofonumu alır da şöyle coşturucu bir shimmy çalarsam, ister iyi ister kötü çalınmış olsun, insanların içini şenlendiririm, herkes bunu bacağında, kanında hisseder. İşte budur yalnızca önemli olan. Bir dans salonunda uzunca bir aradan sonra müzik yeniden çalmaya başladığı zaman insanların yüzlerine bir bakın şöyle, o anda herkesin gözü nasıl ışıl ışıl parlıyor, bacakları nasıl oynayıp yüzleri gülüyor! Müzik yapmanın amacı budur bence."
"Çok güzel Bay Pablo. Ancak, müzik yalnız duyulara seslenmez, ruha seslenen bir müzik de vardır. Moda müziğin dışında bir de ölümsüz müzik, şu sıra çalınmasa bile yaşamını sürdüren bir müzik vardır. Tek başına yatağında uzanmış yatan biri, Sihirli Flüt’ten ya da Matthauspassion'dan bir melodiyi kafasında canlandırabilir, böyle bir durumda da flüt üfleyen, keman üzerinde yayını gezdiren bir kişiye gerek duyulmaksızın müzik yapılmış olur."
"Ah sevgili dostum, terazinin kefeleri konusunda yerden göğe haklı olabilirsiniz. Mozart'ı, Haydn'ı ve Valencia'yı dilediğiniz kefelere koymanıza bir diyeceğim yok. Benim için fark etmez, kefeler konusunda karar verecek ben değilim, kimse de benden böyle bir şey beklemez. Belki Mozart yüz yıl sonra da çalınacak, belki Valencia iki yıl sonra bile çalınmaz olacaktır. Sanırım, bunu rahatlıkla aziz Tanrının kendisine bırakabiliriz, Tanrı adildir ve her birimizin yaşam süresini belirleyen odur, her valsin, her fokstrotun da öyle. Tanrı, kesinlikle doğru olanı yapacaktır. Biz müzisyenlere düşen, kendi işimize bakmak, görevimiz olan şeyi yerine getirmektir; şu anda herkesin duymak istediği müziği çalmaktır bize düşen, bunu da iyi, güzel ve etkileyici biçimde yapmaktır."
Göğüs geçirerek vazgeçtim daha fazla konuşmaktan, Pablo denen bu adamla başa çıkılacak gibi değildi.
Kimi anlarda Eski ve Yeni, haz ve elem, korku ve sevinç pek tuhaf şekilde birbirine karışmış olarak karşıma çıkıyordu. Bazen cennette hissediyordum kendimi, bazen cehennemde, çokluk da aynı anda her ikisinde. Eski Harry ile yenisi kimi vakit amansız bir kavgaya tutuşuyor, kimi vakit de güzel güzel geçinip gidiyorlardı. Bazen eski Harry kesinlikle ölmüş görünüyordu, ölmüş ve gömülmüş; derken ansızın yine dirilip kalkıyordu ayağa, buyruklar yağdırıp ortalığı kasıp kavuruyor, her şeyi yenisinden daha iyi bilen biri olup çıkıyordu; yeni, küçük ve genç Harry ise utanıyor, susup sesini çıkarmayarak bir köşeye büzülüyordu. Öyle saatler de oluyordu ki, genç Harry bu kez eskisinin boğazına sarılıyor, var gücüyle sıkıyor gırtlağını, pek çok inleyip sızlanma, pek çok can çekişme, pek çok ustura düşüncesi sahnede boy gösteriyordu.
Ama sıklıkla acı ve mutluluk tek bir dalga oluşturup üzerime kapanıyordu.
Tanrım, yaşamım nasıl da bulanık bir yanlışlıklar komedisine dönüşmüştü!
yalnız kendime değil, Hermine'ye karşı da gönlümde bir kızgınlık ve burukluk hissetmiştim. Ne kadar iyi niyetle ve candan davranmış olursa olsun, ne kadar harika bir kişi sayılırsa sayılsın, her zaman bana yabancı kalıp varlığımdaki en iyi şeyin perişan ve sefil duruma düşmesine yol açacak o karışık ve pırıltılı oyun dünyasından içeri beni çekmeyerek o gece mahvolup gitmeme göz yumsaydı, Hermine en iyi şeyi yapmış olurdu.
Bazıları da vardı ki, Maria da bunlardan biriydi, sevgiye yetenekliydiler, sevgi gereksinimi içinde yaşıyorlardı, çokları da her iki cinsiyetten kişilerle sevişmede deneyim sahibiydiler, kendilerini yaşatan tek şey sevgiydi, resmî ve paralı âşıklarının yanı sıra başka kişilerle de sevişiyorlardı. Gayretli ve çalışkan, kaygılı ve delişmen, akıllı ve bilinçsiz, çocuksu olduğu kadar kurnaz, yaşayıp gidiyordu bu kelebekler, bağımsız, herkes için satılık olmaktan uzak, mutluluklardan ve güzel havalardan kendilerine göre beklentiler içinde, yaşama tutkun, öte yandan yaşama küçük burjuvazi mensuplarından çok daha az bağımlı, bir masal prensinin peşine takılıp sarayına gitmeye her zaman hazır, kasvetli ve acıklı bir sonun kendilerini beklediğinin yarı bilincinde.
Maria, gerek Hermine, gerekse onun arkadaşları için dünyanın kendisiydi düpedüz; bu dünya ne iyi ne kötüydü, ne arzu ne nefret edilmeye değerdi, hepsinin de kısa ve özlem yüklü yaşamı bu dünyada açan bir çiçekti, bu dünyayı yurt tutmuşlar, bu dünyada deneyim sahibi olmuşlardı. Nasıl biz bir besteciyi ya da yazarı seviyorsak, onlar da şampanya içmekten, özel et yemekleri yemekten hoşlanıyorlar, bizlerden birinin Nietzsche ya da Hamsun karşısında kapıldığı coşku, heyecan ve duygulanmışlığı onlar da yeni bir dans şarkısı ya da bir caz sanatçısının dokunaklı, aşırı duygusal ezgisi karşısında yaşıyorlardı.
"Güzel bir insan Pablo," dedim. "Ben de hoşlanıyorum ondan. Ama söyler misin Maria, Pablo varken bir de beni nasıl sevebilirsin, benim gibi sıkıcı birini, sevimli denemeyecek, saçları ağarmış, saksofon çalamayan, İngilizce aşk şarkıları söyleyemeyen bir ihtiyarı? "
Derken yeniden uyuduk. Yeniden uyandım, kollarım hâlâ benim güzel mi güzel çiçeğime dolanmış.
Erika'nın hayali bir süre gözlerimin önünden gitmedi, açık seçik ve kasvetli, sevilmiş, yazgısı yazgımla iç içe geçmiş. Derken silinip gitti hayal, uykuya dalıp unutuldu, insanı biraz hüzünlendiren uzaklara kaydı.
Ayrıca, pek çok yıl birlikte yaşadığım eşim de görünmekte gecikmedi, arkadaşlığın, çatışmanın, teslimiyetin ne olduğunu öğretmişti bana; bunalıma kapıldığımı, hastalandığımı görerek hırçın bir isyanla ansızın kaçıp beni terk ettiği güne kadar, aramızdaki tüm sorunlara karşın kendisine derin
bir güven beslemiştim. Güvenimi boşa çıkarması benim için yaşamım boyunca sürecek ağır bir darbe oluşturduğuna göre, onu ne çok sevdiğimi, ona ne çok güvendiğimi anladım.
Yanlışlarla dolu, zahmetli ve mutsuz bir hayat yaşamıştım ve bu hayat beni vazgeçmelere, yadsımalara götürmüştü, tüm insanların yazgısal burukluğunu içeriyordu, ama zengin bir yaşamdı, mağrur ve zengin, sefalet içinde bile krallara layık. Yıkılıp gidene kadar yürüyeceğim kısa yolda isterse baştan aşağı içler acısı şekilde harcanıp gitsin, soylu bir çekirdeği vardı bu yaşamın, ayrıca soylu bir yüzü vardı ve soylu bir ırktan geliyordu; birkaç kuruş paranın değil, yıldızların peşinde koşan bir yaşamdı.
Başımı sallayarak evet dedim, evet, evet.
"Yaşam konusunda bir fikrin vardı; içinde bir inanç, bir beklenti yaşıyordu; eylemlere, acılara ve özverilere hazırdın. Ama yavaş yavaş anladın ki. dünya hiç de senden eylemlerde ve özverilerde bulunmanı istemiyor; yaşam, kahraman rollerine ve benzeri şeylere yer veren bir kahramanlık destanı değil, insanların yiyip içmeler, kahve yudumlamalar, örgü örmeler, iskambil oynamalar ve radyo dinlemelerle yetinip hallerine şükrettikleri rahat bir orta sınıf evidir. Kim bunun başka türlüsünü ister, kim gönlünde yiğitliği ve güzelliği barındırır, büyük yazarları ya da ermişleri baş tacı ederse, o bir aptaldır, bir Don Kişot'tur. Güzel, ben de aynı durumu yaşadım dostum! Seçkin yeteneklerle donatılmış bir kızdım, yüce bir örneği kendime rehber edinerek yaşamak, kendi kendime yüce istekler yöneltmek, onurlu görevleri yerine getirmek için yaratılmıştım. Büyük bir yazgıyı omuzlayabilir, bir kralın eşi, bir devrimcinin sevgilisi, bir dâhinin kız kardeşi, bir ideal uğrunda ölümü göze alan bir kişinin annesi olabilirdim. Ama yaşam az buçuk beğeni sahibi kibar bir fahişe olmama izin verdi sadece. Bu kadarını bile ele geçirebilmem kolay olmadı! Bütün bunlar başıma geldi işte. Bir süre çaresizliğe kapıldım, olup bitenlerin suçunu uzun süre kendimde aradım. Yaşam ne de olsa her zaman haklıdır diye düşündüm; yaşam düşlerimle alay edip eğlendiyse, o zaman düşlerim salakçaydı demek, haklı yanları yoktu, diye geçirdim içimden. Böyle düşünmem bir işime yaramadı. Gözlerim iyi görüp kulaklarım iyi işittiğinden, biraz da meraklı biri sayıldığımdan, yaşam dedikleri şeyi inceden inceye, adamakıllı gözden geçirdim, bildik tanıdıklarımı, komşularımı, pek çok insanı ve bunların yazgılarını tek tek inceledim; gördüm ki Harry, haklıymış düşlerim, yerden göğe haklıymış, tıpkı seninkiler gibi. Oysa yaşam, gerçeklik, haksızdı. Senin gibi bir insanın yalnızlık, ürkeklik ve umutsuzluk içinde usturaya el atmak zorunda kalması ne kadar doğruysa, benim gibi bir kadının bir para babasının yanında sekreterlik yapıp zavallılık ve anlamsızlık içinde yaşlanmaktan, böyle para babası biriyle parasının hatırı için evlenmekten ya da bir çeşit fahişe olup çıkmaktan başka seçenek bulamayışı o kadar doğruydu. Benim içine düştüğüm sefalet belki daha çok maddi ve ahlakî, seninki ise daha çok manevî idi, ama ikisi de aynı kapıya çıkıyordu. Sanıyor musun, senin fokstrottan korkmam, barlardan ve dans salonlarından tiksinmeni, caz müziğine ve bütün o ıvır zıvıra karşı direnmeni anlamayacak biriyim? Hem de çok iyi anlıyorum hepsini, senin politikadan nefret etmeni de anlıyorum, parti ve basın mensuplarının boşboğazlıklarından ve sorumsuz davranışlarından üzüntü duymam da, hem geçmiş, hem gelecekteki savaşa ilişkin umarsızlığını da, günümüzde düşünme, okuma, inşaat, mimari, eğlence, müzik ve eğitimde izlenen yol konusundaki karamsarlığını da! Haklısın Bozkırkurdu, yerden göğe haklısın, öyleyken yok olup gitmekten başka bir şey gelmiyor elinden. Bugünün pek az şeyle yetinen basit ve rahat dünyası için fazla iddialı ve açsın, seni kendi içinden tükürüp atıyor bu dünya, onun boyutlarının dışına taşıyorsun. Günümüzde yaşamak ve yaşamaktan zevk almak isteyen birinin senin gibi, benim gibi bir insan olmaması gerekiyor. Zırıltı yerine gerçek müzik, eğlence yerine kıvanç, para yerine ruh, gelişigüzel etkinlikler yerine gerçek eylem, oyun yerine gerçek tutku arayan birine bu sevimli dünya yurt olamaz..."
Gözlerini yere indirdi Hermine ve düşünmeye başladı.
"Hermine," dedim sevecen. "Kardeşim benim, ne kadar keskin gözlerin var! Ama yine de bana fokstrotu öğretmekten geri kalmadın! Peki, bizim gibi insanların, ötekilerden bir fazla boyutla donatılmış bizlerin bu dünyada yaşayamayacağını söylemekle ne anlatmak istedin? Kimde kabahat? Yalnızca bizim bugünkü çağımızda mı böyle? Yoksa her zaman böyle miydi? "
"Bilmiyorum. Dünyanın onuruna gölge düşürmektense, bunun sadece bizim çağımızda böyle olduğunu, bunun sadece bir hastalık, geçici bir talihsizlik sayılması gerektiğini kabul etmek isterim. Baştakiler sıkı bir çalışmayla bir sonraki savaşı başarılı şekilde hazırlarken, bizler de fokstrot yapıyor, para kazanıyor, çikolatalı şekerlemelerimizi yiyoruz. Böyle bir çağda da dünya ister istemez pek parlak sayılmayan bir görünüm sergileyecektir. Umalım ki eski çağlar şimdikinden daha iyi olmuş,
ileridekiler de şimdikinden daha iyi olacak olsun, daha zengin, daha geniş, daha derin. Ama bu bizim derdimize çare değil. Kim bilir belki de her zaman böyleydi..."
"Her zaman bugünkü gibi mi? Her zaman yalnızca politikacılar, vurguncular, garsonlar ve zevk düşkünlerine göre bir dünya, bizim gibilerin soluyacağı havadan yoksun bir dünya mı? "
"Bilmem ki. Kimse de bilmiyor. Öyle ya da böyle, zaten fark etmez. Şu anda senin o çok sevdiğin kişi geldi aklıma, zaman zaman bana kendisinden söz açıp bazı mektuplarını okuduğun dostun Mozart. Onun durumu nasıldı peki? Onun yaşadığı çağda kim yönetti dünyayı? Kim işin kaymağını yedi? Kimin sözü geçti? Kim adam yerine kondu? Mozart mı, yoksa işini bilenler mi? Mozart mı, yoksa sıradan, sığ insanlar mı? Nasıl öldü Mozart? Nasıl gömüldü? Sanırım hep böyle oldu, ileride
de böyle olacak. Okullarda 'dünya tarihi' denen ve kültürün bir parçası diye ezberletilen şey, bütün o kahramanları, dâhileri, büyük büyük işleri ve duygularıyla aldatmacadan başka şey değil, okulda geçirecekleri yıllar boyunca çocukların bir şeyle oyalanmaları için öğretmenler tarafından eğitim amacına yönelik olarak kotarılmış bir aldatmaca. Her zaman böyle oldu, her zaman da böyle olacak. Zaman ve dünya, para ve güç, küçük ve sığ insanların elinde bulunacak her zaman, asıl insanların
elinde ise hiçbir şey. Yalnızca ölüm."
"Hepsi o kadar mı? "
"Hayır, ölümsüzlük ayrıca."
"İsmin ölümsüzlüğü mü söylemek istediğin, insanın kendisi bu dünyadan göçtükten sonra geride kalacak ünü mü? "
"Hayır kurtçuğum, demek istediğim ün değil. Ünün ne değeri var? Hem sanıyor musun, gerçek ve kusursuz insanların hepsi üne kavuşmuş, sonradan gelen kuşaklarca tanınıp bilinmiştir? "
"Hayır, elbette değil."
"Yani ün değil söylemek istediğim. Ün sadece eğitim için vardır, okul öğretmenlerini ilgilendirir.
Başlangıçta koyu bir günahkâr yaşamı sürmüş pek çok ermiş vardır, günah da ermişliğe götüren
bir yol işlevi görebilir, günah da kötülük de. Güleceksin ama, belki dostum Pablo da gizli bir ermiştir diye düşündüğüm oluyor çokluk. Ah Harry, evimize varmamız için pek çok pislik ve saçmalık içinden bata çıka yürümemiz gerekiyor! Üstelik bize yol gösterecek kimsemiz de yok, tek kılavuzumuz yüreğimizdeki özlemdir."
Son sözleri yine usulcacık söylemişti Hermine. Ardından odayı huzur taşan bir sessizlik kapladı; güneş batmak üzereydi ve kitaplığımda duran pek çok kitabın sırtındaki altın yaldızlı yazıları hafiften parıldatıyordu. Hermine'nin başını ellerimin arasına aldım, alnına bir öpücük kondurdum, başını başıma yasladım, bir an yanak yanağa, kardeş kardeş oturduk. Hep böyle kalabilsem, bugün hiç sokağa çıkmasam, dünyalar benim olurdu. Ne var ki, Maria büyük balodan önceki bu son gece benimle buluşacağına söz vermişti.
Ama Maria'ya giderken yolda onu değil, Hermine'nin söylediklerini düşündüm hep. Bana öyle geldi ki, bütün bunlar Hermine'nin değil, benim kendi düşüncelerimdi. Hermine o güçlü sezgisiyle bendeki düşünceleri soluyarak kendi içine aktarmış, sonra da onları yine çıkarıp bana sunmuştu; dolayısıyla,
söz konusu düşünceler belli bir biçim kazanmış ve yeni düşünceler kılığında karşıma dikilmişti.
Duygusallıklara karşı değildim hiç, yanıp kavrulmuş yüreğimde hâlâ biraz duygu gibi bir şey hissedebildiğim için seviniyor, Tanrıya şükrediyordum. Böylece eski meyhanedeki anılara dalmıştım, eski kaba sandalyelere, duman ve şarap kokusuna, alışılmışlığın, sıcaklığın ve bütün bunlarda benim için esen yurt havasının pırıltısına kaptırmıştım kendimi. Veda güzel şey, yumuşak bir havaya sokuyor insanı.
Öte yandan, son zamanlar bütün bu eğlenceler yüzünden yaşadığım tatsızlıklar aklıma geldi: İçimden yükselen direnişler ve tutukluklar, büyük, tıklım tıklım ve gürültülü mekânlara ayak atmaya karşı isteksizlik, yabancı atmosfere, zevk düşkünü insanların dünyasına ve dansa karşı bir öğrenci çekingenliği.
Filmde daha sonra Musa, Sina Dağı'na tırmandı; Yehova, çöl gibi kasvetli ve kayalık bir yerde kasvetli bir kahramanı andıran Musa'ya, fırtına, bora ve şimşek aracılığıyla On Emir'i bildirdi; bu
sırada Musa'nın değersiz kavmi dağın eteğinde altından bir buzağı yapmış, vur patlasın çal oynasın eğlenmeye koyulmuştu. Bütün bunlara tanık olmak, bir vakit çocukluğumuzdan içeri bir başka dünyanın, insanüstü bir şeyin ilk ağaran sezgisini taşıyıp getirmiş kutsal anlatıların, anlatılardaki kahramanların ve gösterdikleri mucizelerin, yanlarında getirdikleri sandviçleri sessiz sedasız yiyen minnettar bir seyirci topluluğu önünde giriş ücreti karşılığında sergilendiğini görmek, tuhaf ve inanılmaz bir şeydi. Çağımızın o devcileyin tapon malından ve mevsim sonu kültür satışından küçük ve hoş bir örnekti bu. Tanrım, bu kepazeliği önlemek için, günümüzdeki tüyler ürpertici ve yarım yamalak ölüm yerine Yahudilerin ve bütün diğer insanların da o zamanlar Mısırlılarla hemen sulara gömülüp adam gibi bir ölümle ölmesi uygun olurdu. Neyse işte!
Sağdan soldan bir teklifsizlikle itilip kakıldım, kızlar tarafından şampanya içilen bölmelere buyur edildim, palyaçolar omuzlarıma vurup benimle sen diye konuştu. Tüm önerileri geri çevirip tıklım tıklım salonlarda güç bela vestiyere kadar ilerledim, fişi alıp, belki çok geçmeden bu curcunaya katlanamaz olur, çekip gidebilirim diyerek titizlikle cebime yerleştirdim.
İlk gördüğüm sandalyeye çöktüm, tümüyle yabancı insanların arasında bulunuyordum; servis yapan garsondan bir kadeh şarap aldım, böyle gürültülü patırtılı eğlencelere katılmanın benim gibi yaşlı birinin işi olmadığını anlamıştım. Boynumu büküp kadehimdeki şarabı içmeye koyuldum, kadınların çıplak kol ve sırtlarında dolaştırdım gözlerimi; pek çok maskeli kişi önümden rüzgâr gibi esip geçti, bana çarpıp toslamalarına ses çıkarmadım, kucağıma oturmak ya da benimle dans etmek isteyen birkaç kızı hiçbir şey söylemeden uzaklaştırdım yanımdan. Aralarından biri, "Suratsız moruk," dedi benim için ve haklıydı. Biraz moral bulmaya ve keyfimin yerine gelmesine çalıştımsa da, şaraptan tat alamadım, ikinci kadehi zor içtim. Ve giderek Bozkırkurdu'nun arkamda dikilmiş, bana dilini çıkardığı gibi bir duygu içimde yerleşmeye başladı. Ne yapsam boştu, yanlış bir yerde bulunuyordum. Doğrusu iyi niyetle kalkıp gelmiştim baloya; ama burada yüzümün gülmesi olanaksızdı, çevremde çın çın öten sevinç çığlıkları, kahkahalar ve bütün o çılgınca davranışlar bana aptalca ve yapmacık görünüyordu.
Sıcaklığıyla sarhoş olmuş, "Seninle bir kez daha dans etmeyi ne çok isterdim," dedim. "Birkaç adım gel benimle Maria; senin güzel kolun gönlümü fethetti, bırak onu biraz daha tutayım! Ama Hermine çağırdı beni. Kendisi cehennemde."
"Tahmin etmiştim. Hoşça kal Harry, seni unutmayacağım." Maria veda edip gitti. Yaz gülünün öylesine olgun ve dolgun kokusunda veda vardı, güz vardı, yazgı vardı.
Alçak tavanlı salonun bir köşesine sıkıştırılmış bara yöneldim. Delikanlının taburesinin yanı başında dikilip viski söyledim. Viskiyi yudumlarken, delikanlıyı yandan gördüm bu kez; bana öylesine tanıdık ve cana yakın geldi ki, uzak zamanlardan bir resim gibiydi adeta, geçmişin sessiz tozdan örtüsünün değerli kıldığı bir resim. Vay canına, bir anda bir şimşek çaktı kafamda: Hermann'dı bu, benim gençlik dostum Hermann! 
"Hermann! " diye seslendim duraksayarak.
Delikanlı gülümsedi. "Harry? Buldun beni ha? "
Hermine'ydi, kendisini sadece biraz değişik bir kılığa sokmuş, hafifçe makyaj yapmıştı. Pek zeki yüzü modaya uygun dik yaka içinden tuhaf ve solgun bakıyordu; elleri frakın geniş ve siyah yenleriyle beyaz manşetlerinden şaşılacak kadar küçük, ipekten siyah-beyaz erkek çoraplı ayakları uzun ve siyah pantolondan şaşılacak kadar narin ve nazlı dışarı fırlamıştı.
"Beni kendine âşık etmek için giyeceğin kostüm bu muydu Hermine? "
Evet der gibi başını salladı. "Baloda şimdiye kadar birkaç kadını âşık ettim kendime. Şimdi sırada sen varsın. Ama önce bir kadeh şampanya içelim."
Zaman zaman, böyle bir gülümseme, böyle bir çocuksu ışıltı genç insanların harcıdır ya da üyelerinde güçlü bir bireyselleşme ve ayrımlaşmaya izin verilmeyen halklara vergidir ancak, diye geçirmiştim
kafamdan. Ne var ki bugün, bu mutlu gecede kendim, Bozkırkurdu Harry bu gülümsemeyle ışıldamıştı; kendim bu masallara özgü, bu derin, çocuksu mutluluk içinde yüzmüş, topluluktan,
müzik ve ritimden, şarap ve şehvetten oluşan bu tatlı düşü ve sarhoşluğu kendim yaşamıştım.
İçimdeki zaman duygusu yitip gitmişti, bu mutlu esriklik kaç saat ya da kaç dakika sürdü bilmiyorum.
Ruhum Hermine'nin gözlerinden bana bakıyordu adeta, bu bakışlar karşısında gerçek tümüyle çöktü, yıkıldı.
"Sizi bugün biraz ağırlayabilmekten, sevgili Harry, kıvanç duyuyorum. Yaşamaktan sık sık bezgin düştüğünüz günler oldu, bu dünyadan çekip gitmeye baktınız, öyle değil mi? Bu zamana, bu dünyaya, bu gerçeğe sırt çevirip kendinize daha uygun gördüğünüz bir başka gerçek içinde, zamanın yer almadığı bir başka dünyada yaşamayı özlediniz. Özlediğiniz şeyi yapın şimdi sevgili dostum Harry, sizi bunu yapmaya davet ediyorum. Bu başka dünyanın gizli olduğu yeri, aradığınız dünyanın kendi ruhunuzun dünyası olduğunu biliyorsunuz çünkü. Özlemini çektiğiniz o gerçek, yalnızca kendinizde yaşıyor. Ben size kendi içinizde var olandan başka bir şey veremem, ruhunuz-dakinden bir başka resim galerisini buyur edip çıkaramam önünüze. Size sunabileceğim tek şey, söz konusu adımı atmanız için bir fırsat, bir ilk vuruş, bir anahtardır. Kendi dünyanızı görebilmenize yardım edebilirim, o kadar."
Pablo, elini yeniden renkli ceketinin cebine sokarak yuvarlak bir ayna çıkardı.
"Bakın: Şimdiye kadar kendinizi hep böyle gördünüz! "
Pablo, küçük aynayı gözlerimin önüne tuttu. O anda bir çocuk şiirinden bir dize geldi aklıma: "Aynacığım, aynacığım elimde." Aynada bir hayal gördüm, biraz silik ve puslu, korkunç, kendi içinde devingen, kendi içinde fokurdayıp kaynayan bir hayal: Kendimi, Harry Haller"i gördüm aynada ve bu Harry Haller'in içinde Bozkırkurdu'nu, yolunu şaşırmış ve korkuyla bakan güzel ve ürkek kurdu gördüm, gözleri bazen hain hain, bazen mahzun parıldıyordu. Bu kurt hayali, sürekli bir devingenlikle Harry'nin içinden akıp gidiyordu, bir ırmağa karışan ve onu bulandırıp altını üstüne getiren değişik renkte bir çay gibiydi tıpkı, iki hayal birbiriyle boğuşuyordu, acıyla dolu, biri diğerini yiyip yutarak, bir biçim kazanmaya yönelik gerçekleşememiş bir özlemle dolup taşarak. Yarı biçim kazanmış, akış halindeki kurt hayali o güzel ve ürkek gözleriyle aynadan mahzun mahzun bana bakıyordu.
Kişiliğiniz, içine kapatıldığınız bir hapishanedir.
"İnsanın sözde her zaman bir birlik ve bütünlüğü içerdiğine ilişkin o yanlış ve sakıncalı görüşü biliyorsunuz. Şunu da biliyorsunuz ki, insan bir yığın ruhtan, pek çok ben'den oluşur. Sözde bütünlüğünü dağıtıp parçalayarak kişiliği pek çok ben'e ayırmak delilik sayılır, bilim şizofreni diye niteler bunu. Belli bir çokluğun belli bir düzen ve gruplandırma olmaksızın denetim altına alınamayacağı düşünülürse, bilim bu tutumunda haklıdır. Ancak, pek çok alt ben'in birkezliğine, bağlayıcı, yaşam boyu varlığını koruyacak bir düzene sokulabileceği inancında da haksızdır; bilimin söz konusu yanılgısı da bazı tatsız sonuçlara yol açıyor; taşıdığı değer, olsa olsa devletçe işe alınan öğretmen ve eğiticilerin çalışmalarını basite indirgeyerek düşünme ve denemelerden kendilerini uzak tutmalarını sağlamasıdır. Söz konusu yanılgının bir diğer sonucu da, aslında şifa bulmaz derecede aklından zoru olan pek çok insana 'normal', hatta sosyal açıdan üstün kişiler gözüyle bakılması, öte yandan aslında dâhi pek çok insanın kaçık sayılmasıdır.
Bir öğretmen edasıyla, "İşte size yaşam sanatı," dedi adam sonunda. "İleride kendiniz yaşamınızın oyununa dilediğiniz biçimi verebilir, onu dilediğiniz gibi canlandırabilir, karmaşık duruma sokabilir ve zenginleştirebilirsiniz, bu sizin elinizde.
Şaşılacak şekilde -öylesine inanılmayacak gibi, öte yandan öylesine aşinaydı ki, ürperdim- burada gençliğimin kokusunun, çocukluk ve delikanlılık dönemimdeki havanın karşıdan bana doğru esip geldiğini hissettim, damarlarımda söz konusu zamanların kanı dolaşmaya başladı. O günlerden bu yana ne yapmış, ne düşünmüş, nasıl bir yaşam sürmüşsem hepsi gerilerde kalmış, yine eskisi gibi gencecik biri olup çıkmıştım. Daha bir saat, daha birkaç dakika önce sevginin, isteğin, özlemin ne olduğunu çok iyi bildiğimi sanmıştım, ama bunlar yaşlı bir adamın sevgisi ve özlemiydi. Oysa ben yine genç biriydim, içimde duyumsadığım şey, içimde bir kor gibi yanan ateş, büyük bir güçle beni önüne katıp sürükleyen bu özlem, mart ayında esen ılık bir rüzgâr gibi buzları çözüp eriten bu tutku körpeydi, yeni ve gerçekti. Aman Tanrım, unutulmuş ateşler nasıl da birden alevlenmişti gönlümde, gerilerde kalan sesler nasıl da yükselip kabararak, nasıl da hüzün vererek yankılanmaya başlamıştı! Kan nasıl titrek bir alevle yanmaya, ruh nasıl bağırıp çağırarak ezgiler söylemeye koyulmuştu! On beş-on altı yaşlarında bir çocuktum, kafamın içi Latinceyle, Yunancayla ve şairlerin güzel dizeleriyle, düşüncelerim özlem ve hırsla, hayallerim sanatçı düşleriyle dolup taşıyordu; ne var ki, sevgi ateşi, cinsellik açlığı, şehvetin insanı yiyip bitiren sezgisi bütün bu alev alev ateşten çok daha derin, çok daha güçlü ve korkunç şekilde yanıyor, içimde çırpınıp duruyordu.
Tüm yaşamım, birazcık mutluluğum ve sevgim de bu kaskatı ağza benzemişti: Biraz kırmızılık, ölü bir yüze sürülmüş.
Çeviren: Kamuran Şipal / YKY Yayınları
<end>

<start>
Geceleri uyuyamıyorum çoğu zaman,
Yaşam acı veriyor,
Şiir yazıp kelimelerle oynuyorum o zaman,
Kötüsüyle ve iyisiyle,
Kurumuşuyla ve dolgunuyla,
Açılıyorum onların parıltılı denizinde.
Uzakta, palmiyeli adalar yükseliyor maviden,
Mis kokulu rüzgar esiyor sahilde,
Ve bir çocuk oynuyor renkli kabuklarla,
Yeşil kristalde kar beyazı bir kadın yüzmekte.
Denize yağan renk sağanağı
Ruhumun üstüne de yağmakta; 
Şehvetle akıyor, matem içinde donuyor,
Dans edip koşuyor, kaybolup duruyor,
Sade elbiseler giyinip kelimelerden,
Sürekli ton, şekil ve yüz değiştiriyor,
Çok eski görünüyor ve yine de geçmişle dolu.
Çoğu ise anlamıyor bunu,
Düşlerimi deliliğe yorup beni yitik görüyorlar,
Tüccarlar, redaktörler, profesörler beni gözlüyorlar –
Fakat diğerleri, çocuklar ve kadınlar,
Herşeyi bilip seviyorlar beni, onları sevdiğim gibi,
Çünkü onlar da bu resimli dünyadaki kaosu görüyor,
Çünkü onlara da tanrıça peçesini ödünç veriyor.
<end>

<start>
Yurdum nerede olsa gerek? 
Benim yurdum küçüktür, 
Bir yerden bir yere gider, 
Alır yüreğimi götürür, 
Acı verir, huzur verir; 
Benim yurdum sensin.
<end>

<start>
dalların kucağında sallanıyor
yorgun rüzgar uykusunda.
kankırmızı bir çiçek bırakıyor elim..
güneşte kavrulup dağılmaya.
çok çiçek gördüm
açan ve sonra kuruyan; 
mutluluk ve acı geçip gider..
koruyamaz onları insan.
saçtım ben de
yüreğimin kanını hayata; 
pişman olur muyum bilmem
yorgunum, bildiğim bu yalnızca.
<end>

<start>
Bu dünyaya gelmeden önce
Bana nasıl yaşayacağım gösterildi.
Endişe vardı, keder vardı
Sefalet vardı, acının yükü vardı.
Beni ele geçirecek olan bağımlılık vardı, esir alan yanılgı vardı.
Beni gürleten ani öfke vardı, nefret ve kibir vardı, gurur ve utanç.
Fakat ışık dolu ve güzel düşlere dair günlerin mutlulukları da vardı, yakınmanın daha baskın olmadığı ve daha baskın olmadığı derdin, ve her yerde nimetlerin kaynağının aktığı.
Sevginin, hala yaşamakta olana, göçüp gitmiş olanın saadetini armağan ettiği, insanın, bütün beşeri ıstıraplardan arınmış, kendini yüce ruhların seçilmişi olarak gördüğü.
Bana kötülük ve iyilik gösterildi, bana noksanlarımın bolluğu gösterildi.
Bana beni kanatan yaram gösterildi, bana meleklerin yardımseverliği gösterildi.
Ve ben böylece müstakbel yaşamıma bakarken, bir varlığın sorusunu işittim, bunları yaşamaya cesaret edebilir miydim, çünkü karar saati artık gelmişti.
Ve tekrar tüm kötülükleri değerlendirdim - 'yaşamak istediğim hayat budur! ' - diye cevap verdim kararlı bir sesle. 
Böyleydi yeni hayata adım attığımda
Ve kaderimi sessizce kabul ettim. 
Böylece doğmuştum bu dünyaya.
Yakınmıyorum, çoğu zaman hoşuma gitmese de, çünkü henüz doğmamışken ona razı oldum.
<end>

<start>
Ey sen geçmişi yücelten 
Araştıran görünüşü, yüzeyini ırkların, 
kendini sergileyen hayatı, 
Ey sen insanı politik bir varlık olarak algılayan, 
toplantılarda, hükümdar ve dinadamı olarak, 
Ben, Alleghani-dağlarının yerlisi, davranıyorum insana 
kendisi nasılsa kendi içinde kendi şartlarında, 
çok ender görünen damarını sıkıyorum hayatın, 
(çok gurur duyması insanın kendisiyle) , 
şimdiye değin yapılanların taslağını çiziyorum 
Ben, Kişiliğin şarkıcısı, kurguluyorum geleceğin tarihini.
Walt Whitman 
(31 Mayıs 1819 - 26 Mart 1892, A.B.D.) 
('Inscriptions”dan) 
Çeviren: İsmail Aksoy
<end>

<start>
Bir kadın bekliyor beni, her şey bulunuyor onda, hiçbir eksiği yok
eğer seks yoksa ya da ıslaklığı yoksa doğru erkeğin hala eksiktir her şey.
Seks dahil her şeye
bedenlere, canlara, anlamlara, kanıtlara, saflığa, inceliklere, sonuçlara, 
çığlıklara
şarkılara, emirlere, sağlığa, gurura, analığın gizine, doğuştan gelen süte
Bütün umutlara, iyiliklere, bağışlanmışlara
bütün arzulara, aşklara, güzelliklere ve dünyanın tatlarına
bütün devletlere, yargıçlara, tanrılara, dünyayı anlamış insanlara
onun parçasıymış gerekçesiymiş gibi dahildir seks
Tanıdığım her erkek utanmaksızın bildiğini itiraf eder cinsiyetinin tadını
ve her kadın bilir ve itiraf eder kendininkini
Şimdi duygusuz kadınlardan uzaklaştırıyorum kendimi
kalmaya gidiyorum beni bekleyen kadına, 
doyduğum sıcakkanlı kadınlara
görüyorum beni anladıklarını ve reddetmediklerini
değer verdiklerini bana-güçlü bir koca olabilirim onlara
Benden eksik yanları yok
Güneşle ve esen rüzgarla bronzlaşmış yüzleri
Kutsal, yumuşak ve güçlü vücutları
biliyorlar nasıl yüzeceklerini, kürek çekmeyi
ata binmeyi, güreşmeyi, ateş etmeyi
Nasıl koşacaklarını, öldüreceklerini, çekilmeyi, 
yol almayı, direnmeyi, savunmayı
mükemmel hepsi sakin ve berrak sahipler dişiliklerine
Sıkıca çekiyorum sizi kendime ey kadınlar
izin veremem gitmenize, yeterliyim ben size
Ben sizler içinim sizler de benim ve
yalnızca benim iyiliğim için değil bu
başkalarının iyiliği için de
Uykularınızı daha yüce kahramanlar, şairler kaplamış
ve izin vermiyorlar kimsenin dokunmasına
ama yalnızca ben dokunabilirim size
Bu benim ey kadınlar- kendi yolumu çizdim
Acımasızım ben, sert, geniş ve inatçıyım
-ama sevdiğim için
artık gerekenden fazla incitmeyeceğim sizi
Akıyorum size, sıkarak kaba gücümle sıhhatli
kız ve erkek çocuklar getirmek için bu ülkeye
Hiç bir yakarışı dinlemeden, kendimi güçlendiriyorum yeterince
ve biriktirdiğimi size geri vermeden
kararlıyım geri çekilmemeye
Gizli ırmağına akarım senin
içine ilerleyen binlerce yılı sarıyorum
sahip olduğum en önemli şeyimi
ve Amerika'yı aşılıyorum sana
Sana akan damlalarımdan vahşi ve atletik kızlar
yeni sanatçılar, müzisyenler ve şarkıcılar yetişecek
senden döllediğim bebekler sırası geldiğinde bebekler dölleyecekler
Ben mükemmel erkekler isteyeceğim aşkımın tohumlarından
Çiftleşmelerini bekleyeceğim başkalarıyla
benim seninle çiftleştiğim gibi şimdi
Fışkıran yağmurlarımın meyvelerini sayacağım
sana geldiğimde yağmurların meyvelerini saydığım gibi şimdi
doğumda, yaşamda ölümde ve ölümsüzlükte arayacağım aşkın ürünlerini
öylesine severek yetiştiriyorum ki onları şimdi.
<end>

<start>
Yoldan geçen yabancı! sana nasıl istekle baktığımı bilemezsin, 
Sen aradığım erkeksin, ya da aradığım kadın, (sanki bir düş görüyorum.)
Bir yerde, tatlı bir yaşamgeçirmiş olacağız seninle, 
Herşeyi hatırlıyorum, hepsi yeniden canlanıyor gözümde, yanyana yürüyoruz, 
        akıcı, sevgi dolu, içi dışı tertemiz, olgun, 
Benimle büyüdün sen, küçük bir oğlan ya da küçük bir kızdın benimle, 
Ben yemek yedim seninle, ben uyudum seninle, senin vücudun senin olarak 
        kalmadı yalnızca, benim vücudumu benim olarak bırakmadı yalnızca, 
Gözlerinin, yüzünün, etinin tadını veriyorsun bana, birlikte yürüyoruz, 
        karşılığında sakalımın, göğsümün, ellerimin tadını alıyorsun, 
Seninle konuşmasam da bir şey değişmiyor, tek başıma oturduğum, ya da gece tek 
        başıma uyandığım zamanlar seni düşünüyorum, 
Bekliyorum, seninle gene buluşacağız, kuşkum yok bundan, 
Seni hiçbir zaman yitirmemeye bakıyorum.
<end>

<start>
Hayat dolu şimdi, yoğun, görünebilir, 
Ben, kırk yaşında Birleşik Devletler’in sekseninci yaşında, 
Yüzyıl sonra ya da yüzlerce yüzyıl sonraki birine bunlar 
Henüz doğmamış olan seni arıyor bu dizeler.
Bunları okuduğunda görünebilir olan ben görünmez olurum, 
şimdi sensin, yoğun, görünebilir, şiirlerimi gerçekleştiren, 
beni arayan, 
Yanında olduğumu ve senin yoldaşın olduğumu düşünüp 
çok mutlu olacağını kurguluyorsun; 
Say ki yanındayım. 
(Yanında olmadığım konusunda çok emin olma.)
Walt Whitman 
(31 Mayıs 1819 - 26 Mart 1892, A.B.D.)
“Calamus”dan
Çeviren: İsmail Aksoy
<end>

<start>
Kalabalıkta, arasında erkeklerle kadınların, 
Farkına varıyorum birinin seçtiğine beni 
gizli ve kutsal işaretlerle, 
Benden başkası kabullenmiyor O’nu, babası bile, eşi, kardeşi, 
çocuğu bile benden yakın değil O’na. 
Bazıları şaşırmış, O değil - O tanıyor beni. 
Ah sevgili ve kusursuz eşit adam, 
Düşündüm ki keşfedersin beni böyle zayıf, dolaylı işaretlerle, 
Ve aynı işaretlerle tanıyacağım ben de seni karşılaştığımızda.
Walt Whitman 
(31 Mayıs 1819 - 26 Mart 1892, A.B.D.) 
”Calamus”dan
Çeviren: İsmail Aksoy
<end>

<start>
Ey Kaptan! canım Kaptanım! korkulu yolculuğumuz sona erdi
Bütün tehlikeleri atlattı gemi, kavuştuk isteğimize kavuştuk, 
Liman şuracıkta, bak, çan sesleri geliyor, sevinç içinde halkımız, 
Gözler dümdüz ilerleyen teknemizde, teknemiz gururlu, korkusuz;
Ama ey yürek! yürek! yürek! 
            Ey kanayan kırmızı damlalar, 
            Orada- güvertede Kaptanım yatıyor, 
            Buz gibi olmuş, ölmüş.
Ey Kaptan! canım Kaptanım! ayağa kalk, çanları dinle, dinle; 
Ayağa kalk -bayrak senin için çekildi- senin için dolup taşıyor kıyılar, 
Herkes seni çağırıyor, yerinde duramıyor kalabalık, herkes seni görmek istiyor;
Gel Kaptan! sevgili babacığım! 
            Koluma daya başını, koluma daya! 
            Bu bir düş, bu bir yalan, böyle güvertede, 
            Senin buz gibi olman, ölmen.
Kaptanım ses vermiyor, dudakları soluk, cansız, 
Babam kolumun dokunuşunu duymuyor, nabzı atmıyor artık, 
Gemi demirledi, güvenli, görev sona erdi, tamam, 
Korkulu yolculuğundan, şanlı gemi, amacına ulaşmış olarak dönüyor;
Sevinin ey kıyılar, çalın ey çanlar! 
            Ama ben üzüntülü adımlarla, 
            Kaptanımın yattığı güvertede dolaşıyorum, 
            Buz gibi olmuş, ölmüş.
<end>

<start>
Geleceğin şairleri! geleceğin söylevcileri, şarkıcıları, çalgıcıları! 
Bugün doğrulayamaz beni, ne istediğimi, neden yana olduğumu bilemez,anlatamaz bugün,
Ama siz, yeni bir döl, katışıksız, atletik, bu toprağın yetiştirdiği çocuklar,
gelmiş geçmiş döllerin en büyüğü,
Kalkın! çünkü siz doğrulayacaksınız beni.
Ben gelecek için yalnızca bir iki aydınlatıcı sözcük söylerim,
Karanlıkta bir an ileri atılıp yolu gösterir, gene geri çekilirim.
Ben, yavaş yavaş, salına salına yürüyen, ama hiç durmayan bir insanım,
arada bir size kaçamak bir göz atar, sonra hemen başımı çeviririm,
İnandırmayı, anlatmayı size bırakıyorum,
En önemli şeyleri sizden bekliyorum.
<end>

<start>
Sessiz sabırlı bir örümceği,
İzledim küçük bir çıkıntının üzerinde duruyordu bir başına,
İzledim çevreleyen sonsuz boşluğu keşfederken,
İplikçikler fırlattı dışarıya, iplikçikler, iplikçikler, kendinin dışına,
Hiç dolaştırmadan onları, hiç usanmadan hızlanarak.
Ve sen ey ruhum duruyordun,
Çevrilmiş, çözülmüş, uzayın sonsuz okyanuslarında,
Durmadan düşünerek, tehlikeye atılarak, fırlayarak, çabalıyorsun
dünyaları birleştirmeye,
Gereksindiğin köprü kurulsun, tutsun saldığın yumuşak demir,
Attığın ağın lifleri sarılsın bir yere, ey benim ruhum.
<end>

<start>
Amerika'nın şarkısını duyuyorum, çeşit çeşit şarkılar duyuyorum.
Ustaların şarkıları, herkes kendi şarkısını söylüyor, sevinçli, güçlü,
Doğramacı kendi şarkısını söylüyor, önündeki tahtayı ya da direği ölçerken,
Duvarcı kendi şarkısını söylüyor, işe başlarken ya da paydos ederken,
Kayıkçı kayığını anlatıyor, tayfa güvertede söylüyor şarkısını,
Kunduracı örsün başında oturmuş söylüyor,şapkacı ayakta söylüyor,
Oduncunun şarkısı, çiftçi çocuğun şarkısı sabah tarlaya giderken
	ya da öğle paydosunda ya da gün batarken,
Ananın tadına doyulmaz şarkısı ya da iş gören genç kadının
	ya da dikiş diken, çamaşır yıkayan kızın,
Herkes kendi şarkısını söylüyor, başkasınınkini değil.
Gün günün olanı söylüyor - gece genç arkadaşlar, sağlıklı, sevecen,
Ağız dolusu, uyumlu, gür şarkılarını söylüyorlar.
<end>

<start>
Bitirirken, benden sonra nelerin geleceğini bildiriyorum.
Bütün bütün açılmadan daha sayfalarım,
Söylemiştim sesimi coşkuyla yükselteceğimi, nelere
kavuşacağımızı açıklayacağımı söylemiştim, anımsıyorum.
Amerika kendisinden bekleneni gerçekleştirince,
Yüz milyonlarca örnek insan yürümeye başlayınca bu
Devletler? de,
Bütün ötekiler birbirinden ayrılıp örnek insanlara katılınca,
Doldurunca Amerika? yı eksiksiz anaların dölleri,
Bana gelecek, benim olacak amacına varma sevinci.
Ben hiç duralamadan ilerledim, yılmadan, kimseden bir
şey beklemeden,
Bedenin şarkılarını söyledim, ruhun şarkılarını söyledim,
savaşın, barışın şarkılarını söyledim, yaşamın, ölümün
şarkılarını söyledim,
Doğumun şarkılarını söyledim, birçok doğumlar olduğunu
gösterdim.
Herkesi, herkesi çağırdım yanıma, sağlam adımlarla
ilerledim; 
Doludizgin tadını çıkarırken yaşamın, fısıldıyorum:
Hoşça kalın! 
Genç kadının elini tutuyorum, genç erkeğin elini
tutuyorum, son olarak.
Bildiririm, doğaya uygun insanlar gelecek,
Bildiririm, adalet her şeyin üstünde,
Bildiririm, pazarlıksız özgürlük, eşitlik,
Bildiririm, doğruluk değerlendirilecek, ağırbaşlılık değerlendirilecek.
Bildiririm, bu Devletler? in benzerliği yalnız bir tanesi
benzerliklerin,
Bildiririm, çok daha geniş, büyük bir Birlik, sımsıkı,
çözülmez bir Birlik,
Bildiririm, yeryüzünün bütün eski küçüklüklerini, politikalarını
hiçe indirecek parlaklıklar, üstünlükler,
büyüklükler.
Bildiririm, bağlılık, sonsuz olacak diyorum, çözülmez
olacak,
Aradığınız arkadaşı bulacaksınız diyorum.
Bildiririm, bir erkek, ya da bir kadın gelecek, belki de
sizsiniz o, (Hoşça kalın!) 
Bildiririm, yüce birey, doğa gibi akıcı, tertemiz, sevmesini,
acımasını bilen, tepeden tırnağa silahlı.
Bildiririm, bir yaşam, bolluk içinde, duygulu, korkusuz,
Bildiririm, bir son, dünyasını kolayca, mutluluk içinde
değiştiren.
Bildiririm, sayısız genç insan, güzel, dev gibi, sıcakkanlı,
Bildiririm, sayısız yaşlı insan, doğayla sarmaş dolaş,
büyük bir soy.
Ey gittikçe çoğalarak, gittikçe daha hızlı – (Hoşça kalın!) 
Ey çevreme toplananlar,
Çok, pek çok şey görüyorum, seziyorum, bu kadarını
ummuyordum,
Ben ölüyorum, öyle görünüyor.
Çabuk ol boğaz, sonunun geldiğini bildir,
Selamla beni – selamla günleri bir daha. Çınlasın sesin bir
daha.
Sarsıcı, elektrikli çığlıklar atarak, atmosferi çekerek
ciğerlerime,
Sağa sola bakarak, her gördüğümü yutarak, kucaklayarak,
Hızla hızla ilerleyerek, çok kısa bir süre duralayarak,
Anlaşılmaz örtülü haberler vererek,
Sıcak ışıklar, tertemiz tohumlar saçarak toprağa,
Kendim de bilmeyerek onların içindekini, gene de
görevimi yerine getirerek, sorup öğrenmeye cesaret
edemeyerek,
Tohumların büyüyüşünü yüzyıllara, yüzyıllara bırakarak,
Savaşlardan çıkan birliklere yönelerek, üstüme aldığım görevi
anlatarak onlara,
Kadınlara fısıltılarımı bırakarak, neden hoşa gittiklerini
iyice açıklayarak,
Genç erkeklere sorunlarımı sunarak – oyun oynamıyorum
ben – beyinlerini çalışmaya çağırarak,
Öylece ölüyorum, kısa bir süre sesim çıkıyor, görünüyorum,
karşı duruyorum,
Sonra uyumlu bir yankı, duygulu, canlı bir yankı, (ölüm
beni ölümsüzleştiriyor gerçekten,) 
Sonra en güzel görüntüm, artık görünmeyen, yıllar yılı
buna hazırlanmıştım.
Başka ne var? neden yavaşlıyor, duruyor, neden büzülüyor,
sakınıyor, ağzımı açıyorum? 
Ayrılırken söylenecek başka bir söz mü var?
Şarkılarım sona eriyor, ayrılıyorum onlardan,
Perdenin arkasından, saklandığım yerden çıkıp ilerliyorum,
ben, kendim, yalnız başıma geliyorum size.
Arkadaş, kitap değil bu,
Buna dokunan, bir insana dokunur,
(Gece mi? ikimiz burada yalnız mıyız?) 
Tuttuğunuz ben? im, sizi tutan ben? im,
Sayfalardan çıkıp kollarınıza atılıyorum – ölüm beni
çağırıyor.
Ah, parmaklarınız uyutuyor beni,
Soluğunuz çiy gibi yağıyor üstüme, nabzınızın atışı
kulağımın dibinde ninni söylüyor,
Tepeden tırnağa sarılmış, yutulmuş gibiyim,
Ne kadar hoş, yeter.
Yeter, ey hazırlıksız, gizli işler,
Yeter, ey akıp giden şimdiki zaman – yeter, ey geçmiş.
Sevgili arkadaş, her kim olursan ol, şu öpücüğü geri çevirme,
Onu sana veriyorum, beni unutma,
Bütün gün çalıştıktan sonra dinlenmeye çekilen bir insan
gibiyim,
Her türlü değişikliğin tadına varıyorum, girdiğim bütün
kalıpları seviyorum, yenileri bekliyor beni kuşkusuz,
Bilinmeyen bir küre, umduğumdan çok daha gerçek, çok
daha yakın, uyandırıcı ışıklar salıyor çevreme, Hoşça kalın! 
Söylediklerimi unutmayın, gene geri dönerim belki bir
gün,
Sizi seviyorum, yalnızca maddelerden ayrılıyorum,
Bedeninden çıkıp gitmiş bir insanım, başarıya ermiş,
ölmüş bir insan.
<end>

<start>
Yoldan geçen yabancı! sana nasıl istekle baktığımı bilemezsin,
Sen aradığım erkeksin, ya da aradığım kadın, (sanki bir düş görüyorum.) 
Bir yerde, tatlı bir yaşamgeçirmiş olacağız seninle,
Herşeyi hatırlıyorum, hepsi yeniden canlanıyor gözümde, yanyana yürüyoruz,
akıcı, sevgi dolu, içi dışı tertemiz, olgun,
Benimle büyüdün sen, küçük bir oğlan ya da küçük bir kızdın benimle,
Ben yemek yedim seninle, ben uyudum seninle, senin vücudun senin olarak
kalmadı yalnızca, benim vücudumu benim olarak bırakmadı yalnızca,
Gözlerinin, yüzünün, etinin tadını veriyorsun bana, birlikte yürüyoruz,
karşılığında sakalımın, göğsümün, ellerimin tadını alıyorsun,
Seninle konuşmasam da bir şey değişmiyor, tek başıma oturduğum, ya da gece tek
başıma uyandığım zamanlar seni düşünüyorum,
Bekliyorum, seninle gene buluşacağız, kuşkum yok bundan,
Seni hiçbir zaman yitirmemeye bakıyorum.
Çev: Mehmet Fuat
<end>

<start>
İşkillenme sakın, gocunma benden! ...Ben tabiat kadar ateşli,
     tabiat kadar hovarda, ben Whitman dedikleri herifim.
Güneş senin üstünden el çekmedikçe, bil ki el çekmem senden,
Nehirler vazgeçmedikçe senin için çağlamaktan, bırakmadıkça
           ağaçlar senin için uğuldamayı, bil ki senin için çağlayacak,
           senin için uğuldayacak sözlerim.
Kadınım,söz kesilmiş say aramızda! ...Diyeceğim, beni gönlünce
            karşılamak için hazırlığa koyul şimdiden! ...
Ben gelinceye dek sabırlı ol, uslu otur emi! ...
Ayrılmadan şöyle iyice bi bakayım da gözlerine, beni akıldan
            çıkarmayasın, unutmayasın beni…
Çev.:Can Yücel
<end>

<start>
Dayan be kardeşim, dayan be bacım! ...
Devam ateşe! ... Hürlük uğruna bu, kıran kırana! ...
Hürlük dediğin pes etmez öyle bir iki bozgunla; hürlük dediğin
             pes etmez zaten
Halkın ilgisizliği, nankörlüğü ve döneklik edenler hep bir yana…
Pes etmez öyle tekmeye,yumruğa, topa, tüfeğe, ceza kanunlarına…
Bel bağladığımız, inandığımız şey o… Var olagelmiş… O oldum
           olası… O dört iklim dört köşe…
Ne gel gel  etmiş, ne gelirim demiş, oturmuş ışığa karşı öyle
           huzur içinde, dosta düşmana karşı
Sabır taşı öyle beklemiş, beklemiş eşref saati.
Çev.:Can Yücel
<end>

<start>
Tek insanın şarkısını söylüyorum, herkesten ayrı,basit bir insan,
Gene de Demokratik kelimesini, yığınlar kelimesini kullanıyorum.
Tepeden tırnağa bütün vücudun şarkısını söylüyorum,
Ne yalnız yüz, ne de yalnız beyin değerlidir ilham perisi
      için, ben vücut bütüniyle çok daha değerlidir diyorum,
Erkeklerin yanı sıra kadınların şarkısını söylüyorum.
Duygu, heyecan, kuvvet yüklü hayatın,
Neşeli, en hür hareketler için, tanrısal yasalara uyarak yaratılmış,
Yeni İnsan’ın şarkısını söylüyorum.
Çeviri: Memet Fuat
<end>

<start>
Kendimi övüyorum, kendimi anlatıyorum,
Bende olanlar sizde de olacak,
Çünkü bendeki her atom benim olduğu kadar sizindir de.
Sere serpe ruhumu çağırıyorum,
Eğilip koyveriyorum kendimi yeşeren yaz çimenini gözleyerek.
Dilim, kanımın her atomu, bu topraktan oluşma, bu havadan,
Burada doğmuş ana babalardan doğma, onların da ana babaları
	burada doğmuş, onların da, onların da,
Ben, otuz yedi yaşımda bugün, sağlık içinde başlıyorum,
Ölünceye kadar durmama umuduyla.
İnançlar, mezhepler ara verdi,
Geri çekilip öylece kaldılar, ama hiç unutulmayacaklar,
Ben hem iyinin, hem kötünün limanıyım, ne pahasına olursa
	olsun izin veriyorum konuşmaya,
Denetlenmeyen doğa, özgün enerjisiyle.
Çeviren: Memet Fuat
<end>

<start>
Oy reis, koca reis, alnımızın akıyla döndük seferden.
Savuşturup onca belâ, onca fırtınayı, sonunda murada erdin.
İşte liman, bak, çanlar çalıyor, bayram ediyor ahali,
Gördüler pupa yelken geliyor, gözüpek, gözü yeşil yelkenli.
Neyleyim, neyleyim ki ama...
	Bu kan damlalarını nideyim? 
		Gayri uzanmış güverteye reis,
			Soğumuş ellerini mi öpeyim?
Oy reis, koca reis, kalk da şu çanları dinle bari! 
Baksana, senin bayrağın çekilen, senin şarkın söyledikleri! 
Senin için bu çiçekler, senin için toplaştılar sahillerde,
Seni çağırıyorlar, bak, senin adın geziyor dillerde! 
Gel, reis ağacığım benim,
	Kolumun üstüne yatırayım seni.
		Çoktan öldüğünü unuttum ama,
			Bu kan damlalarını nideyim?
Reis cevap vermiyor sözüme, dudakları söylemez olmuş,
Ağam kolumu duymuyor bile, ne yüreği ne kalbi kalmış.
Sağ salim demir attı gemi, bitti artık sona erdi sefer,
Savuşturup onca belâyı, kazanılan bir güzelim zafer.
Bayram etsin sahil, çalsın davullar! 
 	Yalnız bırakın beni gideyim! ...
		Reisin yattığı güvertenin üstünde
			Böyle dolaşmayıp da nideyim?
1865
Çeviren: Can YÜCEL
<end>

<start>
Yabancı, yolunun üstünde bana rastlar da, konuşmak
istersen, niçin benimle konuşmayasın? 
Ya da ben niçin seninle konuşmayayım?
<end>

<start>
Düşümde gördüm, yenilmez bir kent gördüm, bütün
dünyanın saldırılarına karşı koyuyordu,
Arkadaşlık Kenti? ydi düşümde gördüğüm kent,
Orada hiçbir şey sağlam, sağlık içinde bir aşka üstün tutulmuyordu,
orada her şeye aşk öncülük ediyordu,
Ne zaman bakarsanız bakın, o kentteki insanların hareketlerinde
açıkça belli oluyordu bu,
Bakışlarında, sözlerinde açıkça görülüyordu.
<end>

<start>
Kadınlar oturuyor, ya da oradan oraya gidip geliyorlar,
kimi yaşlı, kimi genç,
Gençler güzel – ama yaşlılar gençlerden de güzel.
<end>

<start>
Boyun eğme düşüncesi, inanmak, bağlanmak,
Şöyle uzakta durup baktığım zaman, insana inanmayanların
önderliğinde giden insan yığınlarında, bana son
derece dokunan bir şey var.
<end>

<start>
Bir ananın iki oğlu, 
Bir amalın iki qolu. 
O da ulu, bu da ulu 
Azə rbaycan - Türkiyə .
Dinimiz bir, dilimiz bir, 
Ayımız bir, ilimiz bir, 
Eşqimiz bir, yolumuz bir 
Azə rbaycan - Türkiyə .
Bir millə tik, iki dövlə t 
Eyni arzu, eyni niyyə t. 
Hə r ikisi cümhuriyyə t 
Azə rbaycan-Türkiyə .
Birdir bizim hə r halımız— 
Sevincimiz - mə lalımız. 
Bayraqlarda hilalımız 
Azə rbaycan - Türkiyə .
Ana yurdda - yuva qurdum, 
Ata yurda könül verdim. 
Ana yurdum, ata yurdum 
Azə rbaycan - Türkiyə .
<end>

<start>
Bu gün ben seni gördüm
Selam vermek istedim
Yüzünü yana çevirdin
Söyle,yıllardan beri
Kalbimiz beraber duydu 
Beraber vurduğu yılları
Peki,ne çabuk unuttun
Beş yıl gözümden akan o kanlı yaşları
Bir selama değmedi mi? 
Hiç yüzüme bakmadan yanımdan  nasıl geçtin
Sen aşkın selamını korkuya mı değiştin
Yoksa sen kendi yeminine sözüne sadık kalmadın mı? 
O kadar yakın iken bu kadar uzak oldun
Tatlı gülüşlerimiz, acı feryatlarımız
Bir selama değmedi mi? 
Kaygılı-kaygısız anlarımız
Bir selama değmedi mi? 
Yalnız şimdi anladım ah sen daha benim için
Ulaşılmaz bir çiçeksin
Yaşanmış günlerim tekrar geri dönmeyeceksin
Kop ey tufan, es ey yel, Hazan oldum döküldüm
Tam beş yıl kalbimde
Beslediğim sevgi, bir selama değmedi
Bir günlük hasretime dayanamayan gülüm
Peki ne oldu bu hasret bir selama değmedi mi? 
Gittin, arkandan baktım can ayrıldı canımdan
Sen nasıl sorumsuzca geçtin yanımdan
Ah çektim,üstümdeki yapraklar titredi gülüm
Senin kalbin titremedi
Arkanada bakmadın
Neden senin yolunu sevgi kesmedi? 
Kazancımız söyle bu mu? 
Söylenmemiş o selam elvedamız mı oldu? 
Sen bana zulm ettin bana zulum yakışır
Bir selama değmeyen aşka ölüm yakışır
<end>

<start>
Torpağım üstünə kölgə lə r salan 
Mə nim varlığımın cilası-bayraq. 
Zə fə rdə n doğulmuş 
Göytürkdə n qalan 
Qurdbaşlı  bayrağın balası bayraq.
Üçrə ngli bayrağın kölgə sində mə n 
Qaraca torpağı və tə n görmüşə m. 
Zə fə r güllə rini dövri-qə dimdə n 
Bayraq işığında bitə n görmüşə m. 
Bayraq mə nliyimdir, bayraq kimliyim, 
Bayraq-öz yurduma öz hakimliyim.
Harda ə cdadımın ayaq izi var, 
Bu zə fə r bayrağım orda dikə lsin. 
Keçdiyi yerlə rdə dağlar, yamaclar 
Onun hüzuruna salama gə lsin. 
Tarixdə n qə dimdir, zamandan qoca 
Mə nim bayrağıma sancılan hilal. 
Alə mə nur saçdı tarix boyunca 
Mə bə dlə r başma tac olan hilal.
Daim ucalasan! Savas günündə 
Ə sgə r silahıyla sə ni tə n görüm. 
Yalnız zə fə r çalmış şə hid önündə 
Sə ni alqış üçün ə yilə n görüm.
Aprel,1998
<end>

<start>
ALLAHDAN QANAD İSTƏ DİM 
(son variant)
Allahdan qanad istə dim, 
Allah mə nə xə yal verdi. 
Bu qanadlı xə yal mə nə 
Yaşamağa macal verdi.
Allahdan fə rə h istə dim, 
Allah mə nə kə də r verdi. 
Bu kə də rim, qə də rimə 
Tamam başqa qə də r verdi.
Allahdan ağıl istə dim, 
Allah mə nə ürə k verdi. 
Bu ürə k mə nim ömrümə 
Qə m üstündə n qə m gə tirdi.
Allahdan dözüm istə dim, 
Allah mə nə qə zə b verdi. 
Mə n Allahdan rə hm istə dim, 
Mə nə bollu ə zab verdi.
Mə n Allahdan haqq istə dim, 
Zülmünü gen-bol eylə di. 
Ə zabların kotanına 
O, sinə mi yol eylə di.
1998-1999
<end>

<start>
Sevdinsə …Beş il, on beş il nə dir, 
Bütün ömrün boyu gözlə yə cə ksə n. 
Nə boyda zülm etsə sevgili sə nə , 
Sevdinsə …'hə r zülmə döz', - deyə cə ksə n. 
Sevdinsə …Kölgə yə dönüb hə r zaman 
Sə n onu hə r yerdə izlə yə cə ksə n.
Sevdinsə …qə m içib, də rd udacaqsan, 
Onu unutmağı unutacaqsan. 
Zə rə rin xeyirdir, xeyirin zə rə r, 
Sevdinsə …Günahın içində hə qsan. 
Onu unutmağa çalışsan, ə gə r. 
Sə n özün özünü unudacaqsan.
Sevdinsə …qanqalı gül bilə cə ksə n. 
Hə r ə sə n yarpağa kövrə lə cə ksə n. 
Sevdinsə …nə dünə n, nə də bu günsə n, 
Sevdinsə …hə mişə sə n gə lə cə ksə n. 
Sevdinsə …bir ömrün ilk sabahısan, 
Dünyanın ə n böyük xeyirxahısan.
1980
<end>

<start>
PEYĞƏ MBƏ RİMİZ
Yolunun yolçusuyuq, ey ulu Peyğə mbə rimiz, 
Adı şə fqə tlə , işıqla dolu Peyğə mbə rimiz.
Qurumuş torpağa bir an toxunarkə n nə fə si, 
Gülə döndə rdi o saə t kolu Peyğə mbə rimiz.
Bu da bir möcüzə ! Meydan oxuyarkə n sağa sol, 
Sağa döndə rdi imansız solu Peyğə mbə rimiz.
Ulu Qurani-Kə rimdə n gözümüz aldı işıq, 
Bizə göstə rdi müdam düz yolu Peyğə mbə rimiz.
Bulub haqqın yolunu Bə xtiyar oldum necə mə n, 
Belə zə ngin elə di yoxsulu Peyğə mbə rimiz.
29 yanvar,1990
<end>

<start>
İBADƏ T
Artıq dönüb dövran, də yişib zaman 
Gə lmə k istə yirə m haqqa sə cdə yə , 
İmdad istə mə kçün indi tanrıdan 
Hə r gecə ə llə rim uzanır göyə :
- İlahi, qə lbimi açıram sə nə , 
Çin eylə sə n mə nim röyalarımı. 
Diz çöküb önündə gə ldim sə cdə nə , 
Qə bul et sə n mə nim dualarımı.
İbadə t! Allahla pünhani söhbə t, 
İbadə t - öz arzum, öz niyyə timdir. 
Amma bacarmadım, yaş ötüb.. fə qə t 
Mə nim dualarım ibadə timdir.
Allaha duama, namaz yerinə 
Başqa cür ibadə t, başqa yol - dedim. 
Qol, boyun! Bağlıdır biri-birinə . 
Boynun öz yüküdür sınmış qol - dedim.
'Çoxdur günahları ömür yolunun' 
Neylə rə m bu sözü mə nə el desə ? 
Mə n nə yə gə rə yə m sınımış qolumun 
Yükünü, cövrünü boynum çə kmə sə ?
Yaman üstə lə di günah tövbə ni, 
Ruh da nə fsimizdə yox olmuş bizim. 
İlahi, o qə də r unutduq sə ni, 
Bə sirə t gözümüz tutulmuş bizim, 
Durdu üzümüzə günahlarımız, 
Bə ndə lik etmə di tanrıya bə ndə . 
Sə ni yaxşı gündə unutduq, yalnız 
Düşdün yadımıza dara düşə ndə .
Dünyanın qə ribə oyunları var, 
Dünə n aldananlar aldadır bu gün. 
Dünə n sə ni danıb rütbə alanlar 
Sə ni tə bliğ edə n molladır bu gün.
Ya Rə bbim, sə n özün kömə k ol bizə , 
İşıq saç qaranlıq ürə yimizə . 
Biz bu var dünyada yaşarkə n yoxuq, 
Sə n yox ikə n varsan, biz varkə n yoxuq. 
Bizə bir kə ramə t bə xş elə yoxdan, 
Tanıyaq yolunu, qılaq sə cdə ni. 
Ey gözə görünmə z, ey yeri pünhan, 
Könül gözümüzlə biz görə k sə ni.
Bizim qə lbimizə nur ver, ilahi, 
Bizi haqq yoluna döndə r, ilahi. 
Sə nin kömə yinə möhtacıq bu gün, 
Eşit fə ryadımı, eşit nalə mi. 
Bizim də rdimizə ortaq et bu gün 
Bizim də rdimizə lal-kar alə mi.
Özün görürsə n ki, bu gen dünyada 
Haqqımız tapdanır hə r addım başı. 
Tə klə ndik, ə l açaq indi biz yada? 
axı, göz yaşımız ə ridir daşı. 
Dözdük bu on ili, dözə rik yenə , 
Başqa bir hikmə tdir tə ntidə n mə ni: 
Mə ə ttə l qalmışam sə nin sə brinə , 
Sözüm küfdürsə , ə fv et sə n mə ni.
Qaldı yad ə lində namus, arımız, 
Millə t unudulmuş, xalq unudulmuş. 
Bir loxma çörə kçün övladlarımız 
Özgə qapılarda didə rgin olmuş.
Də yanə t, lə yaqə t qalmadı bizdə , 
Hə r gün gə lmə lə rlə dolur mə mlə kə t. 
Öz doğma, öz halal və tə nimizdə 
Gə lmə sahibkara ə l açır millə t.
Fə hlə maaşını alammır nə də n? 
On qat artıq alır yad oğulları. 
Bizim ac fə hlə nin göynə rtisində n 
Göyə rir gə lmə nin gömgöy dolları.
Bu millə tverilə n quru və də yə , 
Yaddan gə lə n paya şükran edilmiş. 
İçilə n bol suya, bomboş mə də yə 
Udduğu havaya şükran edilmiş.
Doğma mə mlə kə tdə , doğma diyarda 
Bu xalqı hə yansız qoyma, Allahım, 
Cırıq çadırlarda, şaxtada, qarda 
Donan körpə lə rə qıyma, Allahım.
Hamı yalanlardan cə zanə gə lmiş, 
Riyalar, boyalar basıb ölkə ni. 
Bir qarın çörə yə möhtac edilmiş 
Bu xalqın üstünə çə k öz kölgə ni.
Elə hey sabaha baxdıq bu gündə n 
İşartı görünmür, qarşı dumandır. 
Ə n adi, ə n kiçik haqqımızla sə n 
Bizi imtahana çə kmə , amandır.
Gə l bu imtahandan sə n qurtar bizi, 
Ya Rə bbim, ağıl ver, kamal ver bizə . 
Çoxdan unutmuşuq düşmə nimizi, 
Düşmə n kə silmişik bir-birimizə .
Yol bir olmalıdır, ə qidə birsə , 
Neçə tə riqə tə bölünmüşük biz. 
Ailə də tirə lik - didişmə dirsə , 
Millə tdə tirə lik - fə lakə timiz!
Və tə n bir, millə t bir, yollar cürbə cür, 
Ə qidə - ağ yalan, mə qsə d - kürsüdür. 
Köhnə bayatıya, köhnə sə s-küyə 
Tə zə ad verdilə r, ünvan verdilə r. 
Gözə kül üfürüb uca kürsüyə 
Ə qidə paltarı geyindirdilə r.
Tarix sə hnə sində n qorxuram silə 
Biri-birimizə bu nifrə t bizi. 
Ə fv et suçumuzu, bizə rə hm elə , 
Bu də rin uçrumdan xilas et bizi.
Nə hiylə tanıdı, nə tə lə millə t, 
Sə nin anan ölsün, a belə millə t.
Bizi endirdilə r göylə rdə n yerə , 
Qaytar tariximin qızıl çağını. 
İlahi, hökmünlə qaldır göylə rə 
İslam bayrağını, türk bayrağını.
1-3 yanvar,1999
<end>

<start>
Ben sükuta göçmüşüm, sükut benim oylağım.(1) 
Ben hayale göçmüşüm, 
Hayal- arzularımı hakikata götüren 
Elimdeki bayrağım. 
Hayal gökte kanadım. 
Yerde çapan Kırat’ım, 
Denizdeyse yelkenim. 
Sükut- mabedim benim! 
Bıkmışım bu dünyanın hayli küylü sesinden 
Sanırım kurtarmışım yerin cazibesinden. 
Yerde her şey ölçülür, her şeyin bir haddi var. 
Yerde deryaların da öz cezri var, meddi var. 
Yerin kanunlarına baş eğmeyen hayalim 
Benim sonsuz aşkımı sonsuzluğa taşıyor. 
Sükutumla kol kola orda rahat yaşıyor 
Bu hayatın şartı yok. 
Varla yokun dünyada benim için farkı yok.
Kavuştuğum sükutu ama işitirim ben 
İşittiğim bu sükut daha güçlü seslenir 
Dünyanın ses küyünden. 
Belki benim içimde çarpışan fikirlerin 
Gür sesidir bu sükut. 
Arzumun karşıdaki engellere vurduğu 
Darbesidir bu sükut. 
Hayal, sükut, muhabbet- şeref yolum, şan yolum 
Allah’ın dergâhına beni götüren yolum. 
Sükutu anlamayan ebedi gaflettedir. 
Bir çerçeve içinde hangiyse bir haddedir. 
Sükutun feryadını işitenler, duyanlar 
Sonsuz ibadettedir. 
Nisan 2001
(1)   Oylağım: Meskenim
(Türkiye Türkçesi’ne Dipnotlarla Aktaranlar: Seriyye Agayeva, Bayram Gündoğdu)
<end>

<start>
Od almazdı bir zaman bu derdimden o derdim.
“Ben çıkmaya tepe yok, yüce bir dağ isterdim.”*
Birce diki çıkmaya şimdi ferasetim yok.
Ayak üstte durmaya bir lahza takatim yok.
Kuvvetimi yitirip ben kendimi danmışım(1) 
Ömrü günü harcayıp, şan şöhret kazanmışım.
Şimdi şan şöhretimden nârazıyım yoksa ben? 
Meğer bu değil miydi geceleri eriten
Gündüzleri öğüten zahmetimin meramı? 
Meğer kazanmadım mı bu adın hesabına
Bu günkü ihtiramı?
Ben içeri girince ayağa kalksalar da,
Meclislerin başında beni oturtsalar da
Her şey benim gözümde şimdi başka renk alıp.
Tanıdığım bu dünya benim gibi kocalıp.
Şimdi kendi içimde batıp unutulmuşum,
Artık kendim için de ben gereksiz olmuşum.
Mart 2001
* 60. Yıllarda yazdığım “Dağda şelale gibi” şiirimden mısra.
(1)   Danmışım: İnkâr etmişim.
(Türkiye Türkçesi’ne Dipnotlarla Aktaranlar: Seriyye Gündoğdu, Bayram Gündoğdu)
<end>

<start>
Tarihini uğuldadan dağ mehinde,
Guşlarının ceh-cehinde,
Yurddağların kederinde, ferehinde
Seni duydum,
Ana yurdum! 
Füzulinin ‘ah’ sesinde,
Üzeyirin neğmesinde,
Elesgerin nefesinde
Seni andım, ana yurdum.
Menim andım - ana yurdum!
<end>

<start>
İdrakte yol açmış geceden gündüze Allah.
Güldürmesen öz gönlünü, gülmez yüze Allah.
Dünyaya şafaklar gibi Tanrım sepelenmiş,
Kalbin gözü yanmazsa, görünmez göze Allah.
Allah! Biliriz cisim değil, ya nedir Allah? 
En yüksek olan hakta, hakikattedir Allah.
Dondunsa Tekâmül ve güzellikler önünde,
Derket, bu taaccübde, bu hayrettedir Allah.
Bildik, biliriz, gizlidir insandaki kudret,
Herkes onu fehmetmese, acizdir o, elbet.
İnsanın ezel borcudur insanlığa hürmet,
İnsanlığa hürmette, liyakattedir Allah.
Gerçek de şu ki: Gizlidir her zerrede vahdet.
Bir zerre iken külle kavuşmak ulu niyet.
Gördüklerimiz zahiridir, batna nüfuz et.
Batındaki, cevherdeki fıtrattadır Allah.
Fıtrat da yatar sözde, sözün öz yükü fikrim,
Seçmiş, seçecek daima tüyden tüyü fikrim.
Ben bir ağacım, yaprağı sözler, kökü fikrim,
Sözlerde değil, sözdeki hikmettedir Allah.
İnsan! Tepeden-tırnağa, sen arzu, dileksin.
Nefsinde doyumsuz, fakat aşkında meleksin
Zulmün yüzüne hak denilen silleni çeksen,
Sillende mühürlenmiş o gayrettedir Allah.
Cahil İner alçaklığa, öz kalbine inmez,
Vicdandan eğer dönse de, hayrından o dönmez.
Zulmette, cehalette, adavette görünmez,
İlgarda, sadakatte, muhabbettedir Allah.
<end>

<start>
Dövr eleyen ganımdır
Kürüm, Arazım menim.
Külekler mizrabımdır,
Ağaclar sazım menim.
İlk andım Vetenimdir,
Men hem odam, hem suyam.
Bu torpagdan yarandım,
Bu torpağa borcluyam.
Ağ zirveli dağlarım
Eyilmez bağım, menim.
Tarihden de gedimem
Bilinmez yaşım menim.
Hoşbehtem ki, Vetenim
Azerbaycandır menim!
<end>

<start>
Biz yaxın olmuşuq qedimden yaxın.
O qeder yaxın ki, bizim dağların
Kölgesi düşübdür sizin dağlara.
Men efsus demirem öten çağlara.
Baxşının kamanı bizi ağladıb,
Cabbarın cehcehi sizi ağladıb.
Babam baban ile dost olub, ancaq
Dostluqdan bir kelme danışmazdılar.
Biri-birimize diş qıcardaraq
Dostqludan deyirik o ki var.
Nedir bu eyhamlar, bu atmacalar,
Yine şeytan girib araya belke?
Deyirem kenardan barmaq basan var
Köz tutan o köhne yaraya belke
Torpaq isteyirsen indi sen menden
Bu nece qardaşlıq, yoldaşlıq oldu? 
Özge torpağına göz dikdiyinden
Senin neçe defe gözün oyuldu? 
Sene ders olmadı yine de bunlar,
Yoxsa tökülmeli artıq qanın var? 
Mene üzevari qardaş deyirsen
Ancaq altdan-altdan iyneleyirsen
Eyyami-qedimden sade dilem men
Baş aça bilmedim hiylelerinden
Eger düşmensense hiyleden el çek
Açıqca davalıq meramın olsun.
Menimle min ildir kesdiyin çörek
Aldığın kirvelik haramın olsun!
Hardan senin oldu bizim Qarabağ? 
Adı sahibini demirmi aşkar? 
Xoşluqla vermezler torpağı ancaq
Qanla möhürleyib, zorla alarlar.
Hele göz dikmisen Naxçıvana da.
Tebriz de, Serab da belke seninmiş? 
Vartazar yaşayan bütün ölkeler
Yani bütün dünya öz veteninmiş? ..
Günahım nedir ki, qanqal kimi sen
Bütün yer üzüne sepelenmisen? ..
Arxını selime bend eyleme gel
Bu, qan davasıdır, bu, qan davası.
Xeberimiz yoxdur yamaqmış deme
Serçe yuvasına qartal yuvası? 
Yatır bu torpaqda ecdadım menim
Şerefim, şöhretim, öz adım menim
Ceddimin yatdığı ulu torpağı
Sinesi servetle dolu torpağı
Men sene pay verim? 
Men qul, sen ersen? 
Sen meni bu qeder axmaq bilirsen?
İsa bulağının zümzümesini,
Cabbarın, Seyidin, Xanın sesini,
Dalğalı "Qarabağ şikestesini"
Babek türbesini neceepay verim?
Oğuz neslindenem er oğlu erem
Özge bağçasından bir gül dermerem
Doğma torpağımdan çerek vermerem
Eger dardasansa seneb 'hay' verim!
'Dığalar' yine de yolunu azmış,
Menden "yuxarıya" şikayet yazmış
Neçe yol vermişem, görünür az'mış,
İsteyir men ona yine pay verim!
<end>

<start>
İmandan, gümandan, esen külekten
Bu millet bir nice yere bölündü.
Biri öbürünü iğnelemekten
Sanki çevrilerek akrebe döndü.
Bu ona şer atar, o buna bühtan
Allah kendi yetsin feryadımıza
Bıkıp kendimizi damgalamaktan
Şimdi de geçmişiz ecdadımıza.
İyiyi dışarda arıyoruz biz
Farkını bilmeden boşla dolunun
Savaş meydanından çekilmeğimiz
Adına yazılmış koç Köroğlu’nun:
“Yiğitlik on imiş, dokuzu kaçmak”
Bizim kimliğimiz bu imiş ancak?
Kendini küçültmek nerdendir bizde? 
Nedir kendimize bu şer, bu bühtan? 
Bizim aşağılık düşüncemizde
“Öküz olmaz imiş ev danasından.”
“O altın götürüp ülkeden” diye
Bühtan da yamadık Resulzade’ye.
Ama bir ayarı olur yalanın
Gel dünü bu güne satma sen bu gün
Kendi baştan başa altın olanın
Neyine gerekmiş altın, bir düşün.
Sen Allah, taş atma sen billur suya,
Gün gelir, vicdanın kınayar seni.
Amandır, koymayın karşı karşıya
Gelin Neriman’la Resulzade’yi
“Babek soy köküyle bizden değilmiş
Hatai İslam’ı ikiye bölmüş
Fetalı Allahsız, Vagif baz idi
Falansa azıcık kumarbaz idi
Geceli gündüzlü Hadi dem idi
O ayyaş, bu fersiz, o bigam idi
Biri garazkârdı, biri hasisti
Bu ondan iyiydi, o bundan pisti
Nâtavan böyleydi Hacer şöyleydi
Büyükler önünde o, bir köleydi
Rahmet demiyoruz ama bir kere
Milleti yücelten rahmetlilere
Bir soran yok mudur peki, sen nesin? 
Söyle, bu millete ne getirmişsin? 
Sen bühtan attığın bu büyüklerin
Yüzde biri kadar ne iş görmüşsün?
“Divan şairleri” yaramaz bize
Yoktur uyarlığı zamanımıza
Fikret’in oğlu da vazgeçti dinden
Gitti öz yurdundan, öz vatanından,
Hamit eserleri batı taklidi
Akif de, Fazıl da bir dindar idi”
“Doğudan Batıya ferman gönderen
Atalar ne kadar cephe yardılar
Batının önünde Fatihlerimiz
Bu gün yeni nesli utandırdılar.”
Kendini küçülten ey Türk, bir düşün
İncele tarihi bir de derinden.
Niçin utanmıyor batılı bu gün
Atasının haçlı seferlerinden?
Yadların önünde kekelemekle
Dedeni, nineni lekelemekle
Niye geçmişini sen danıyorsun? 
Ulu şöhretini kıskanıyorsun,
Sözün doğruysa da deme arkadaş
Birine Turancı, birine yoldaş
Öyle bile olsa söyleme kardaş
Birine gasbıkâr, birine ayyaş
O vakitten sular akmış durulmuş
Çok şeyler değişmiş, bu ki sır değil.
Farklı düşünceler her zaman olmuş
Yarın da olacak, zaman bir değil,
Zirveden dereyi görmen ile sen
Övünme, bu değil uzak görenlik
Dereden zirveyi gör, deyim ahsen! 
İşte, buna derler erlik, erenlik,
Bugünün gözüyle sen düne baksan
Geçmişe yargıda yanılacaksan,
Evvel özümüzü görek, anlayak
Bize akıl verip o ulu tanrı
Hiç görebildik mi biz on yıl gabak
Bu gün gördüğümüz bu oyunları?
Çok şey ummadık mı biz atalardan? 
Bu günkü dertlere biz yâdız meğer
Bizden öncekine kulp tokmak asan,
O kulptan kendimiz azadız meğer?
Neriman kim idi? : vaktinin oğlu! 
O vakit düşünemezdi o bizim gibi
Sor öz vicdanından sanki bu yurdu
O senden, ya benden az mı severdi?
Gelin ataları ata sayak biz
Ulu mezarlara taş atmayak biz
Zaman hükmeyledi, dünya değişti
Bizden arkadaki ileri geçti
Dünya göz göresi şer atar bize
Biz de şer atarız öz dedemize
Ulu Atalara yol gösteririz
Nerde ayrılsak da burda biz biriz.
Hakkı ayaklarız biz hak adına
Dil uzun, el kısa, fikir derbeder
Ya Rab! Bu dünyada öz ecdadına
Çirkef atan var mı bu millet kadar?
<end>

<start>
Ne hız ellerini üzdün dünyadan
Balanı tek koyup nereye gittin? 
Nasıl yok oluyormuş bir anda insan
Sanki bu dünyada hiç yok imişsin..
Güneş gurup etti… oda karardı…
Bir anda yok oldun sen hayal gibi.
Şimdi düşünürüm senden ne kaldı..
Gönlünde hatıran kara hal gibi…
Beni boya başa yetirdin anne
Bize borçlu bildik her zaman seni
Sen beni dünyaya getirdin anne
Bense yola saldım dünyadan seni…
Sen bana beşikte ninni çalmışsın
Bugün ninni çalsam sana ben de mi? 
Senin şirin şirin ninnilerini
Sana gaytarayım cenazende mi?
‘Uykun şirin olsun’ diyerdin bana
‘Uykun şirin olsun’ deyim mi sana
Gerek ben basına dönüm dolanım,
Beni hayat için hep uyutanım,
Söyle ölümçün
Nasıl uyutayım seni ben bugün?
Bu nasıl dünyadır anlayamam ben,
Cilvesi cürbecür, rengi cürbecür
Dün öz nefesiyle seni işiden
Bugün buza dönüp, tasa dönüptür
Bu nasıl dünyadır…
İnsanoğlunun
Hayali göktedir kendi yerdedir…
Sağken omuzunda hayatın yükü
Ölende ceseti çiyinlerdedir…
Bu nice dünyadır bu nice dünya
Ölüm hakikat hayatı rüya
Derdimin gamımın ortagı sendin
Niye yüz çevirdin ya niye benden? …
‘Derdin bana gelsin’ hani diyerdin
Niye dert ekledin derdime ya sen
Annem, kimse seni darıltmamıstır,
Ben seni
Ben seni darıltan kadar.
Şimdi kime açsam derdimi bir bir
Kim benim derdime yanar sen kadar? 
Evin her yerinde görülür yerin
Gözüm ahtarcıdır anne ey anne
‘Ninem’ ‘hani’ diyor küçük azerin
Ne cevap verem ana ey ana
Bilmem bilmem bilmem bu ölüm nedir
Hayat var iken
Nefesin ey anam hala evdedir
Kendin yer altinda taşa dönmüşsün
Bugün yedin oldu…
Annem yedi gün,
Bizimle beraber ağlar odalar
Sana
Yalniz sana
Sana demek için
Gönlümde ne kadar bilsen sözüm var…
Annem ısmarlandın anne topraga
Bu ölüm sineme çekti dağ benim
Sen benim arkamda benzerdin dağa
Sanki de arkamdan uçtu dağ benim…
Ömrü başa vurdun altmış yaşında
Altmışın üstünde durup yaşında
Artık senin için durudgu zaman
Benim çün dolaşır
Gün olur akşam…
Vakit geçer sen benden uzaklaşirsin
Ben sana günbegün yakınlaşırım…
<end>

<start>
İşitince ata yurtta depremi
Aktı yaşım,döndü başım Türkiyem
Her derdimin kederimin ortağı
Can kardeşim kan kardeşim Türkiyem
Var mı kaza,var mı bela de bunca? 
Seninleyiz biz ki ömür boyunca
Kaderini bez uzakdan duyunca
Gözlerimden aktı yaşım Türkiyem
Öz hükmü var her zamanın her anın.
Yaman gününde yanındayız biz senin
Ana yurtta vatanımsın,vatanım
Vatanımda vatandaşım Türkiyem
Tarih boyu bu ehdimiz bozulmaz
Türk milleti har olmamış, har olmaz
Her beladan Türkün beli kırılmaz
Sen ey benim can sırdaşım Türkiyem
<end>

<start>
Sen mene hesretsen, men sene hesret
Bitmezmi hesretin ömrü, ay Balaş? 
Galmışıg Vetende Vetene hesret
Nece vetendaşıg, nece vetendaş
<end>

<start>
Eslimi, neslimi tanıyıram men,
Garışıg deyilem, özümden hürkem.
Sen kimsen, sen nesen, özün bilersen,
Men ilk gaynaşımdan türk oğlu türkem!
Sübutdur, delildir, ağlın giblesi,
Deyişe bilersen adımı ancag.
Canım çıhanadek gelbimin sesi,
Türkem - gerçeyini pıçıldayacag.
Oğuzdan töredim, türk oğlu türkem,
Poladdan kövreyem, demirden berkem.
Alçalda bilmezsen meni, anadan,
Men bu görkemimle dünyaya görkem.
<end>

<start>
Birbirine benzese de
Yel başkadır, külek başka
Itrı da hoş, rengi de hoş
Gül başkadır, çiçek başka.
Her diki yokuş bilme gel
Her meyi meyhoş bilme gel
Her uçanı kuş bilme gel
Kuş başkadır, böcek başka.
Her derdine ortak benim
Her ağrını ten bölenim
Sen çekensin, Ben gelenim
Gemi başka, yedek başka.
Hakkın yolu öz yolumdur
Eğilmeyen düz yolumdur,
Hayırla şer sağ solumdur
Şeytan başka, melek başka.
Bir dileğe ben calandım
Kah kazandım, kah talandım.
Ömrüm boyu haçalandım
Akıl başka, yürek başka.
Dilek oldu benim adım
Pervazlandı kol kanadım
Yetmedi sabrım, inadım
Amel başka, dilek başka.
<end>

<start>
Dil açanda ilk defa ‘ana’ söylerik biz
‘Ana dili’ adlanır bizim ilk dersliyimiz
İlk mahnımız laylanı anamız öz südüyle
İçirir ruhumuza bu dilde gile-gile.
Bu dil – bizim ruhumuz, eşgimiz, canımızdır,
Bu dil – birbirimizle ehdi-peymanımızdır.
Bu dil – tanıtmış bize bu dünyada her şeyi
Bu dil – ecdadımızın bize goyup getdiyi
En gıymetli mirasdır, onu gözlerimiz tek
Goruyub, nesillere biz de hediyye verek.
Bizim uca dağların sonsuz ezemetinden,
Yatağına sığmayan çayların hiddetinden,
Bu torpağdan, bu yerden,
Elin bağrından gopan yanığlı neğmelerden,
Güllerin renglerinden, çiçeklerin iyinden,
Mil düzünün, Muğanın sonsuz genişliyinden,
Ağ saçlı babaların aglından, kâmalından,
Düşmen üstüne cuman o gıratın nalından
Gopan sesden yarandın.
Sen halgımın aldığı ilk nefesden yarandın.
Ana dilim, sendedir halgın aglı, hikmeti,
Ereb oğlu Mecnunun derdi sende dil açmış.
Üreklere yol açan Füzulinin sen’eti,
Ey dilim, gudretinle dünyalara yol açmış.
Sende menim halgımın gahramanlığla dolu
Tarihi verağlanır.
Sende neçe min illik menim medeniyyetim
Şan-şöhretim sahlanır.
Menim adım, sanımsan,
Namusum, vicdanımsan! 
Milletlere halglara halgımızın adından
Mehebbet destanları yaradıldı bu dilde.
Bu dil – tanıtmış bize bu dünyada her şeyi
Bu dil – ecdadımızın bize goyup getdiyi
En gıymetli mirasdır, onu gözlerimiz tek
Goruyub, nesillere biz de hediyye verek.
<end>

<start>
Gözümde göllendi, güllendi yaşlar
Dağıldı başımdan dostlar, tanışlar
Bedbahtlık- yüreğe çapraz dağ çeken
Tekliğin zamanda ikiz kardeşi
Teklik – gönül sıkan, teklik bel büken
Dünyanın en büyük, en ağır taşı!
Yalan bin boyalı, gerçek boyasız
Yalan-kıpkırmızı, gerçek- ak olur
Yalan kışkırıkçı, yalan hayasız
Gerçekse her zaman utancak olur.
<end>

<start>
Bir şehirde birleşir 
İki kıta
Birinin başlangıcıdır,
Birinin sonu…
Sol tarafında debdebeli geçmişinden yadigar kalen,
Başı göklere yücelen
Camileri, burçları, kaleleri; 
Durur bin yıldan beri.
Sağ tarafında
Modern evler, bankalar, oteller…
Türkoğlu
Gözlerinden sualler yağa yağa,
Kâh sağa bakar, kah sola.
İstanbul geçmişin vakurlu, şanlı,
Bu günü özüne yad,
Geleceği dumanlı…
Bugün
Bir ayağı Avrupadadır,
Bir ayağı Asya’da
Turkün.
<end>

<start>
Öz doğma şeherinde
Sen kimin heykelini
İsteyerdin ucala
O heykelin yerinde? 
- Koroğlunun,
- Babekin,
- Yoh, dostum, yoh, bilmedin! 
Men isterem tarihe
Bu günden de iz gala.
O heykelin yerinde
O heykeli yıhanın
Tunc heykeli ucala…
<end>

<start>
Bas açmadim ömrüm boyu ben yazik
Iblisinden, meleginden dünyanin
adem satti bir elmaya cenneti
tora düstü keleginden dünyanin
Ne güzeldir, yürek genis, söz açik
Yasamadim bir sevdami yarimcik.
Azap adli degirmenden narin cik
Geçeceksin eleginden dünyanin
Arzum için bir meleyen cüyürdüm
o tepeden bu tepeye yüyürdüm
niye korkum kefeninden? Ne gördüm
Besiginden, beleginden dünyanin
Biz çzümüz özümüzden öç aldik
geçen güne gelen günü bac aldik
ömrümüzün yarisinda gocaldik
Sillesinden köteginden dünyanin
Gönül üzgün, hayal küskün derbeder
özün söyle zulm olar mi bu kadar? 
Yedekleyip arkasinca sürüder
Berk yapissan eteginden dünyanin.
Gönül düstü bin arzunun izine
Bilemedik egrisi ne düzü ne? 
Simdi kefen örüyoruz özüne
Öz külünden, çiçeginden dünyanin.
<end>

<start>
Türk oğlu tarih boyu,
Hayırdan şerden geçip,
Zaman Türk’ü koruyup
Türk asırlardan geçip.
Türk deyip ta gadimden
Tarihe öz sözünü
Savaş meydanlarında
Yetiştirdi özünü
Tarihle bir yaştadır
Bizim tarih yaşımız
Neden seni korkutur,
“Tanrı Türk’ü Korusun”
Duamız, alkışımız.
Ben anlamıyorum,
Türk oğlu isen özün
Türk’ün korunmasından
Niye korkuya düştün?
Tanrı Türk’ü Korusun,
Atılan taş mı sana? 
Bizim bu alkışımız
Yoksa kargış mı sana?
Eylül 2001, Bakü
<end>

<start>
Ömrün fasılları tez geldi geçti.
Yazı verimlidir, kışı verimsiz
Bir gün gördüm ki, güçten düşmüşüm.
Yıllar öz atını sürdü eğersiz.
Ülkü olan yere baş koyan yıllar
Gamlı gözlerime yaş koyan yıllar
Ey yaşım üstüne yaş koyan yıllar,
Nere kaçarsınız benden habersiz?
Ey ömür! Görünür artık sahilin,
Elin kısıldıkça uzanır dilin.
Ömürden verdiğim yetmiş üç yılın
Zehiri yeterli, balı yetersiz.
Öz omuz yüküdür herkesin yaşı
Derdi – sırdaşıdır, fikri – yoldaşı,
Dönüp mizacıma kahır gözyaşı.
Sevinç de, keder de, geçmez kahırsız.
Fikirler selinde akandan beri
Ayıramadım ben hayırdan şerri
Dökülmüş ömrümün yaprak yılları
Bahçesi virane, bağı çepersiz
Gönül o gönüldür, koca yaşımda,
Fikirler kaynaşır yine başımda
Yine hücumdayım söz savaşımda,
Sözüm teperlidir(1) , özüm tepersiz.
<end>

<start>
Arazın
bu tayı Vetenim,
o tayı Vetenim.
Veteni görmeye amanım yoh menim.
Bu nece vetendir? 
Görmedim üzünü,
Çatsam da bu yaşa
Ömrümde bir defe.
Bes salam vermezmi
Gardaş da gardaşa? 
Bu gemim, bu derdim dağlardan aşırdı,
Arazın suyuna garışıb ahıram.
Füzuli hesretle gürbetden Vetene bahırdı,
Men ise…
Vetenden Vetene bahıram.
<end>

<start>
Halg yolunda candan keçen erenleri
‘Halg düşmeni’ damğasıyla
Lekeleyib mehv etdiler.
Hagg adõna haggı yıhıb sürütdüler.
Bozu ağdan seçenleri
Zindanlarda çürütdüler.
<end>

<start>
Ne yönüm görünür, ne de sahilim,
Mene zülm edene penahım dedim.
Meni yaradana menim gatilim,
Amma gatilime allahım dedim.
<end>

<start>
Veten eşgi her eşgiden ezeldir,
Menim elim, menim dilim gözeldir.
Öz canımdır, öz anamdır Vetenim,
Azerbaycan, men seninem, sen menim.
Bu torpagdan güvvet alıb boy atdıg,
Veten üçün biz yaşadıg, yaratdıg.
Bülbül ötmez gülüstansız, çemensiz,
Biz de köksüz budaglarıg Vetensiz.
<end>

<start>
Genç Osman dediğin bir küçük uşak, 
beline bağlamış ibrişim kuşak, 
Askerin içinde birinci uşak, 
Allah allah deyip geçer genç Osman...
Genç Osman dediğin bir küçük aslan, 
Bağdatın içine girilmez yastan, 
her ana doğurmaz böyle bir aslan, 
Allah Allah deyip geçer genç Osman...
Bağdat'ın kapısını Genç Osman Açtı, 
Düşmanın cümlesi önünden kaçtı, 
Kelle koltuğunda üç gün savaştı, 
Allah Allah deyip geçer Genç Osman...
<end>

<start>
-Genç Osman Destanı-
İptida Bağdad'a sefer olanda
Atladı hendeği geçti Genç Osman
Vuruldu sancaktar kaptı sancağı
İletti bedene dikti Genç Osman
Eğerleyin kır atımın ikisin
Fethedeyim düşmanların hepisin
Sabah namazında Bağdad kapısın
Allah Allah deyip açtı Genç Osman
Sultan Murat eydür gelsin göreyim
Nice kahramandır ben de bileyim
Vezirlik isterse üç tuğ vereyim
Kılıcından al kan saçtı Genç Osman
Kul Mustafa karakolda gezerken
Gülle kurşun yağmur gibi yağarken
Yıkılası Bağdad seni döğerken
Şehitlere serdar oldu Genç Osman
<end>

<start>
Çünkü dilber bana meylin yoğ idi
Ezelinden ikrar vermiye idin
Muhabbettir güzelliğin nişanı
Uğrun uğrun bakıp gülmiye idin
Hani benim ile yiyip içtiğin
Yiyip içip ak göğsünü açtığın
Simden sonra fayda etmez kaçtığın
Soyunup koynuma girmiye idin
Siyah zülfün mâh yüze etmiş perde
Sen uğrattın beni bin türlü derde
Ben kendi hâlimde gezdiğim yerde
Arayıp bergüzâr vermiye idin
Kul Mustafa'm eydür canadır kastım
Çok ağlattı beni gözleri mestim
İncitme sevdiğim severim dostum
İncitirsem güzel olmıya idin
<end>

<start>
Eğer sorarsan halimden
Bir cansız ölüyüm şimdi
Aldanıp gönlüm alal'dan
Divâne, deliyim şimdi
Geceler girer düşüme
Başım erişmez yaşıma
Buyruk değilim başıma
Bir beyin kuluyum şimdi
Benim çektiğim kim çeker
Gözlerim kanlı yaş döker
Bulanık bulanık akar
Dağların seliyim şimdi
Ben yâre n'ettim n'eyledim
Aşkın deryasın' boyladım
Yüzümü türap eyledim
Geçenin yoluyum şimdi
Kul Mustafa eydür coştum
Aşkın deryasına düştüm
Çok şükür yâre buluştum
Âleme uluyum şimdi
<end>

<start>
Kuşlar içinde bir ak kuş
Eşim yok deyi çağırır
Bu çarh-ı gerdun elinden
Sinem çâk deyi çağırır
Kumru eder canım hasta
Gönül dosta gider dosta
Ömrüm geçer bir kafeste
Kurtar Hak, deyi çağırır
Kartal eder dünya fani
Alır bir gün tenden canı
Kendi kanadımdır beni
Vuran ok, deyi çağırır
Bülbül eder ben söylerim
Hafiften mânâ anlarım
Öten kuşları dinlerim
Enelhak deyi çağırır
Leylâ'm eder Mecnun sayrı
Düştüm âşinadan ayrı
Baykuş yapılardan gayrı
Viran çok deyi çağırır
Deli gönül kaldı gamda
Zira bazıları nemde
Kul Mustafa iyi demde
Yâran çok deyi çağırır
<end>

<start>
Sabâ selâm eyle gül yüzlü yâre
O mübarek hatırcığı hoş mudur
Ben bendesi ayrı olalı gözden
Kadrin bilmezlerle hâli hoş mudur
Cânân bizim kıymetimiz bilmedi
Bu çeşmimden akan yaşı silmedi
Çok zamandır bir selâmı gelmedi
Bilmem o zalimin bağrı taş mıdır
Mustafa'm da yollarını gözetir
Rakip açmış zülüflerin düzetir
Olur olmaz sitemlerin bizedir
Adülarla bâde içmek iş midir
<end>

<start>
Sevdasını başımızda
Görür nazlanı nazlanı
Sülün gibi karşımızda
Yürür nazlanı nazlanı
Gözümden akan kan gibi
Güzellere sultan gibi
Hublar üstünde han gibi
Durur nazlanı nazlanı
Âşıkı mest eder sözün
Bin kan eder elâ gözün
Kâkülüyle ol mah yüzün
Burur nazlanı nazlanı
Mustafa metheder seni
Terk ediben gitme beni
Takip boynuma zülfünü
Sürür nazlanı nazlanı
<end>

<start>
Kalktı yelken eyledi Murat Reis, 
Baş başa düşmana varırım demiş.
Vaktinize hazır olun gaziler, 
Ya ser verir, ya ser alırım demiş.
Biz şaşırttık ol düşmanın yolunu
Kimse bilmez gazilerin halini, 
Hazır edin kumandanın birini, 
Alırım yedekte sürürüm demiş.
Türk pirleri eydür, kurtarın bizi
Biz de dedik Allah kurtarır sizi.
Ölenimiz şehit, öldüren gazi, 
Gün bugünkü gündür ururum demiş.
Kul Mustafa’m daim söyler özünden
Gaziler de cenk eylemiş yolundan, 
Koyuverin Türk’ü bilek demirinden
Boyuna küffarı vururum demiş.
<end>

<start>
Yücesi dumanlı boranlı dağlar
İncitmen sunamı yol verin gitsin! 
Eyyamı şitada bahara erişsin
Eline bir deste gül verin gitsin!
Uğratman sunamı kışa, borana
Kader kısmet durulmadı çare ne
Eşinden ayrılıp giden ceylâna
Düzelin a dağlar yol verin gitsin!
Mustafa'm der cemaline doyulmaz
Seni görmeyince takatım gelmez
Dostum gurbet elde yolun bulunmaz
Bir takım kılavuz kul verin gitsin!
<end>

<start>
Bugün ben bir güzel gördüm
Yeşiller giymiş ağ üzre
Bir bakışta aklım aldı
Dururken ben ayağ üzre
Mah yüzüne mi bakılır
Bakanlar yanıp yakılır
Her söyledikçe dökülür
Leblerin balı yağ üzre
Beni mesteden canıdır
Zülfü gönüller damıdır
Her biri birer haramidir
Kirpikleri kapağ üzre
Der Mustafa geldi ise
Hak inayet kıldı ise
Ferhat dağı deldi ise
Koyam ben dağı dağ üzre
<end>

<start>
Gele dilber gel Allahı seversen
Gel ağlatma beni eller içinde
Ne acayip olur şu halk-ı alem
Söyleşirler bizi diller içinde
Bunca zaman hasretinden gülmedim
Böyle zalim olacağın bilmedim
Çok yerleri gezdim amma görmedim
Bencileyin geda kullar içinde
Bedir olur doğar artık dulunmaz
Akar çeşmim yaşı bir dem silinmez
Umarım ki şunda asla bulunmaz
Sencileyin gonce güller içinde
Mustafa söyler sözünü saz ile
Süregür devranı şevkce şaz ile
Kırmızılar giy de salın naz ile
Ko ben görüneyim çullar içinde
<end>

<start>
Kara gözlü dilber lebin lezzeti
Sükker midir şerbet midir bal mıdır
Dökülmüştür ak gerdanın üstüne
Kakül müdür sırma mıdır tel midir
Kudretinden eğnine hulle biçilmiş
Gerdanına siyah benler saçılmış
Hüsnünün bağında çiçek açılmış
Lale midir sümbül müdür gül müdür
Gönlümdür aşk ile arayup süzen
Ağyar olur yarin ardınca gezen
Söyledikçe kara bağrımız ezen
Ağız mıdır dudak mıdır dil midir
Alçakları koyup yüksekte uçmak
Rakib-i naşiye sırrını açmak
Yadlara meyledip fakirden kaçmak
Adet midir kanun mudur yol mudur
Mustafa der acep gördüğüm düşü
Dilbere meyletmek aşıkın işi
Yolunda harcolan gözümün yaşı
Derya mıdır ırmak mıdır göl müdür
<end>

<start>
Canım sen güzel olmağa
Sana bir ben gerek bir ben
Âşıkın gönlün almağa
Sana bir ben gerek bir ben
Ben hocamdan okurum da
Bülbül gibi şakırım da
Al yanağın çukurunda
Sana bir ben gerek bir ben
Mustafa'm der çaresi ne
Merhem eyle yarasına
İki kaşın arasına
Sana bir ben gerek bir ben
<end>

<start>
Seni terk eylesem kaşları keman
Vefası olmayan yârdan nem kaldı
Cefalım yok mudur göğsünde iman
Divane eyledin arda nem kaldı.
Ayrılasın bencileyin eşinden
Bir dem sevda gitmez olsun başından
Bu ayrılık kıldı beni işimden
Arayıp gezerim kârda nem kaldı.
Akar gözyaşlarım bir dem silinmez
Kapuda kul oldum adım bilinmez
Ko serim sağ olsun yâr mı bulunmaz
Kadrimi bilmeyen yârda nem kaldı.
Kul Mustafa der ki severim candan
Gözlerim doludur kan ile nemden
Sevdiceğim farığ olduysa benden
Çıkayım gideyim şunda nem kaldı.
<end>

<start>
Arzıhâl eylesem ettiğin cevri
Muhabbet arzolur yüze gelince
Âşık öldürmekte akranın yoktur
Bir dem işve ile nâza gelince
Kaşların çatarsın gözün süzersin
Her bakışta ciğerciğim üzersin
Yâdlar ile yiyip içip gezersin
İstiğnâ satarsın bize gelince
Kaşların yay olmuş kirpikler oktur
Korkarım sevdiğim âşıkın çoktur
Peyitaht altında akranın yoktur
Keman kaşın ile göze gelince
Sen de mi öğrendin cefâ kılmayı
Hançer alıp dertli sînem delmeyi
Tenezzül etmesin bize gelmeyi
Ya koçulur musun size gelince
Kul Mustafa eydür bekler yolunu
Rakipler de dermiş gonca gülünü
Yâd eller de koçmuş ince belini
Ya koçulmam derdin söze gelince
<end>

<start>
Gece gündüz uyku girmez gözüme
İntizarım ela gözlü yar deyu
Gündüz hayalimde gece düşümde
Selamı çok bir efendim var deyu
Ben bilirim yar sevgisi candandır
Yarsız bana fena dünya zindandır
Benim ulu korkum hemen şundandır
Gayrılara gönül vere yar deyu
Ne mümkündür yüzüm yardan döndürem
Yeri göğü aşk oduna yandıram
Bir sırdaşım yoktur yare gönderem
Var cananın hatırını sor deyu
Kul Mustafa kulluğunu bilmez mi
Varıp dostun bahçesine girmez mi
Dilber bize bir destimal vermez mi
Ağladıkça çeşmin yaşı sil deyu
<end>

<start>
Yalnızım gecenin ıssızlığında, 
Taşlı bir yol ışıldar durur siste 
Çevre suskun, kulak vermiş Tanrı’ya, 
Yıldızlar konuşur birbirleriyle.
Gökyüzünde görkemli bir şölen var! 
Toprak, mavi bir ışıkta dinlenir.. 
Kimi bekliyorum, aradığım ne? 
Yüreğimi böyle daraltan nedir
Beklediğim hiçbir şey yok yaşamdan, 
Geçmişten de pişmanlık duymuyorum; 
Özgürlük ve huzurdur aradığım! 
Unutmak ve uyumak istiyorum!
Ama benim uyumak istediğim 
O soğuk uykusu değil ölümün... 
Yaşam da uykuya dalsın içimde, 
Usul usul inip kalkarken göğsüm;
Gündüz gece, tatlı ezgileriyle 
Bir ses türküsünü söylesin aşkın 
Yeşil dallarıyla ulu bir meşe 
Eğilsin üstüme ve hışırdasın
<end>

<start>
Umut sana göre rüya olsa,
Yalan sana göre gerçekse,
İnanma sen övgü ve boş iknalara,
Fakat inan, inan benim aşkım gerçektir!
Böylesine aşka nasıl da inanmaz,
Bakışlarım hiçbir şey saklayamaz.
Seni seven ikiyüzlülüğü göze almaz,
Senin gibi bir meleğe, bunu yapamaz
1831
<end>

<start>
Hem sıkıntı hem hüzün ve yok el uzatacak kimse
     İçinin daraldığı bu dakikalar...
İstekler! ...Boşuna ve sonsuzca istemenin yararı ne? ...
     Ve yıllar geçmede, en güzel yıllar!
Sevmek...fakat kimi? Değmez emeğine bir an için, 
     Ve yok olanağı sonsuz bir aşkın.
Kendi ruhunda da kalmamış izi geçmişin: 
     Yitirmiş anlamını sevinçlerin, acıların...
Tutkular mı? Gönlün o tatlı ağrısı da
     Mantığın sözü önünde silinip gidecektir; 
Ve yaşam, çevrene soğuk bir dikkatle baktığında
     Boş ve aptalca bir şakadan başka nedir...
(1840)
<end>

<start>
Ateşli bir ruhla doğdum ben, 
Severim birlikte olmayı dostlarla; 
Ve geçirmek zamanı hızla, 
Şişenin arkasında bazen.
Gözüm yok gürültülü bir ünde, 
Yalnız aşktır ısıtan yüreğimi; 
Çınlayan lirin o titrek sesi
Kanımı kaynatır bir de.
Fakat tam ortasında eğlencenin, ikide bir, 
Üzülüyor, acı çekiyor ruhum; 
Gürültüsünde azgın sarhoşluğun
Bir kurt yüreğimi yemektedir.
(1829)
<end>

<start>
Kaygıyla bakıyorum bizim kuşağa! 
Geleceği ya boş ya karanlık görünüyor.
Böyleyken, bilincin ve kuşkunun yükü altında
Eylemsizlik içinde kocuyor.
Zenginiz biz, ta beşikten beri
Babalarımızın yanlışlıkları ve akılsızlıklarıyla! 
Yaşam üzüyor bizi; dümdüz amaçsız bir yol gibi, 
Bir şölen gibi yabancı bir bayramda.
Utanç verici bir umursamazlığımız var iyiye ve kötüye, 
Solup gidiyoruz kavgaya girmeden daha; 
Yüz kızartıcı korkaklarız tehlikeyi görünce
Ve iğrenç tutsaklarız iktidar karşısında.
Cılız bir yemiş gibiyiz, erkenden olgunlaşan, 
Okşamayan gözleri ve beğenileri, 
O öksüz yabancı gibi, çiçekler  arasında asılı duran, 
Ve düşüp giden, onların açma mevsimi.
Kuruttuk aklımızı yararsız bilimlerle, 
En içten umutlarımızı ve o soylu sesi
Gizledik kıskançlıkla en yakınlarımızdan bile
İçimizde alaya alınmış tutkuların güvensizliği.
Henüz varıyorken tadına mutluluğun, 
Genç güçlerimizi koruyamadık; 
Duygunluk korkusuyla her sevinçli duygunun
Özünü sonsuzca çıkardık.
Şiirsel imgeler, sanat yapıtları
Tatlı bir çoşku vermiyor bize; 
Göğsümüzdeki yarasız gömüyü ve son duygu kırıntısını
Koruyoruz açgözlülükle.
Sevgimiz de raslantısal iğrentimiz de, 
Kurban vermiyoruz ne kine ne aşka, 
Kanımızın kaynadığı an bile
Gizemli bir soğukluk egemen onda.
Sevmiyoruz atalarımızın görkemli eğlencilerini, 
Uçarılıklarını, ölçülü ve çocukça; 
Alaylı bir bakışla süzüp gerileri
Koşuyoruz, mutsuz ve silik tabuta.
Sevimsiz ve unutulmaya yazgılı bir kalabalık halinde
Geçeceğiz gürültüsüz ve izsiz, dünyadan.
Çağlara ne bir verimli düşünce, ne de
Deha ürünü bir yapıt bırakmadan.
Çocuklarımız horgörüyle anacaklar bizi, 
Aşağsayarak anacaklar, bir yargıç ve yurttaş sertliğiyle.
Aldatılmış bir çocuğun acı alayı gibi
Savruk ve batkın babası üstüne!
(1838)
<end>

<start>
Hayır, sanma ki acınmaya değer biriyim ben, 
Şimdi sözlerim dolu olsa da kederle, 
Hayır! Tüm amansız acılarım benim
Çok daha büyük yıkımların önsezileridir sadece.
Gencim! Fakat sesler kaynaşıyor yüreğimde
Ve ne kadar çok isterdim Byron a ulaşmayı; 
Ruhumuz bir onunla, acılarımız da öyle
Ne olur, yazgılarımız da bir olsaydı! ...
Onun gibi unutuş ve özgürlük arıyorum, 
Ve onun gibi ruhum çocukken tutuştu daha, 
Dağlarda batan günü, köpüren suları seviyordum
kapılır giderdim yeryüzü ve gökyüzü fırtınalarına.
Onun gibi dinginlik aramaktayım, boşuna, 
Her yerde tek bir düşüncedir izleyen beni; 
Korkunç bir geçmiş, geriye baktığımda, 
Ve yok yakın bir can, baktığımda ileri!
(1830)
<end>

<start>
Tören-merasimli tuhaf gökyüzünde; 
Uyuyor toprak,ışıldayan mavilikte,
Öyle bana zor ve acı olanda ne? 
Beklediğim şey ne? Beni üzen ne?
Artık hayattan hiçbirşey beklemiyorum; 
Geçmişe hiç mi hiç üzülmüyorum, 
Özgürlüğü ve huzuru arıyorum,
Uykuya dalıp unutulmayı istiyorum.
Ama soğuk mezar uykusu haricinde; 
Öyle uyumayı isterdimki ebediyette, 
Hayatın kudretini uyutarak göğsümde, 
İnip yükselerek ruhum göğsümde sessizce.
Özenle baksın bu sese tüm gün ve gece; 
Aşk şarkısı söylesin bana tatlı bir sesle, 
Çevremde ebedi bir yeşil olsun diye, 
Eğilsin ve fısıldasın bana meşe.
<end>

<start>
1 
Affet! Bir daha görüşmeyiz, 
Tokalaşmayız hiç bundan böyle. 
Affet! Gönlün bir kuş kadar özgür... 
Lakin bulamaz o saadeti yine. 
Bilirim, bin bir ıstırapla, 
Çoktan ölenin peşinde, 
Burkulacaktır o gönlün, 
Adımı her duyduğunda!
2 
Sözler vardır, manası yıpranmış, 
Hor görülür, mağrur yığınlarca. 
Gel gör ki, unutulmazlar, 
Tıpkı bir can gibi kaynaşır gönül ile. 
Geçmiş tabuta gömülse de, 
Aziz bu sesler özünde, 
Yalnız iki kişiye manalıdır 
Ve yalnız o ikisi irkilir o söz ile.
3 
Seninle henüz beraberdik. 
Mahşer bir hiçtir tek bir an önünde. 
Duyguları ansızın tüketmişiz. 
Yaktık, kana kana tek buseyle.
Affet! Hayıflanma bilinçsiz. 
Kısa bir aşkın peşinde. 
Ayrılmak zor gibi geliyordu, 
Buluşmamız imkansız gibi yine! 
1832
Çeviren: Melaike Hüseyin
<end>

<start>
(Byron a Öykünerek)
Başkalarının ayaklarına kapanmışken
    Senin bakışlarında anımsadığım; 
Onları okşayıp severken
    Eski günlerin aşkıyla acılıydım; 
Bellek denilen güçlü şeytan
    Öyle canlandırdı ki geçmişi, 
Yineliyorum durmadan: 
    Sevdiğim bir tek, bir tek kişi!
Alıp gidecek seni eller, 
    Türkücün unutulacak; 
Sürükleyecek seni hayaller
    Yaban illere, yurdumdan uzak; 
Bir gemi hızla götürecek
    Bilinmez bir ülkeye beni; 
Denizde dalgalar yineleyecek: 
    Sevdiğim bir tek, bir tek kişi!
Kendi kargaşasına dalmış dünya
    Bilmeyecek kimdi sevilen böyle, 
Nasıl üzüldüğümü anısıyla
    Onca yıl nasıl acı çektiğimi de; 
Nereye gidersem gideyim
    Bulmak için eski dinginliği, 
Fısıldayacak hep yüreğim: 
    Sevdiğim bir tek, bir tek kişi!
(1833)
<end>

<start>
Hayır! İlgi beklemiyorum ben
Hüzünlü sayıklamalarına ruhumun, 
Alışkınım el çekmeye isteklerimden
En uzak günlerinden beri çocukluğumun, 
Yazdıklarımdan da bir şey beklemem
Fakat isterim ki yıllar sonra, 
Kısa, fakat isyancı bir ömürden
Bir iz kalmış olsun onlarda.
Kim bilir belki günün birinde, 
Tüm sayfaları hızla geçerken, 
Takılıp kalacaksınız bu dizelere, 
Mırıldanarak: haklıymış, gerçekten; 
Belki o sevinçsiz şiir uzun süre
Durduracak üstünde bakışlarınızı, 
Bir mezar taşının yol üstünde
Durdurması gibi bir yabancıyı! ...
(1830)
<end>

<start>
Açın şu zindanımı, 
Verin gün ışığını, 
Kara gözlü dilberi, 
Kara yeleli atı. 
Bir kere nasip olsa 
At binmek gök ovada. 
Hayatı, özgürlüğü 
Tıpkı bir yabancıyı 
Yakından görebilsem.
Verin bir ahşap kayık. 
İskemlesi köhne, çürük. 
Fırtına görmüş bezli, 
Gri, yıpranmış yelkenli. 
O zaman tek başıma 
Açılır denizlere, 
Umursuz yapayalnız, 
Engin deryada ıssız, 
Coşkulu fırtınada, sevinirdim 
Azgın dalga kaprisine.
Heybetli saray verin. 
Çepeçevre bahçeleri yemyeşil. 
Ağaçların gölgeleri altında 
Kehribar sarısı üzüm yetişsin. 
Fıskiyesi durmaksızın 
Mermer salonunda çağlasın. 
Cennet hayalleri içinde, 
Suyun serin buğusuyla 
Uyutup uyandırsın beni.
1832
çeviri:
Melaike Hüseyin
<end>

<start>
Helak oldu şair! Haysiyet esiriydi.
İftiraya kurban gitti.
Göğsünde bir kurşun, intikam arzusuyla,
Mağrur başı eğik şimdi! ..
Şair ruhu kaldıramadı,
Aciz itham ayıbını.
Alem yargısına baş kaldırdı.
Yalnızdı hep... ölü şimdi! 
Öldürüldü! Neyine hıçkırıklar.
Boş övgü korosu kime? 
Acınacak gerekçelere
Kader fermanı devrede! 


Ey, acgözlü kalabalıkla, taht çevresini saranlar.
Özgürlüğün, Deha, Şerefin cellatlığını yapanlar.
Kanun gölgesinde sinsice bekleşirken sanırsınız,
Karşınızda adalet yok, hak hep sussun istersiniz! 

Lakin, vardır tanrı adaleti de. 
Bilesiniz fuhuş sırdaşları! 
Korkunç bir adalet bekler sizi.
Altın şıngırtısına duyarsız,
O düşünce, icraatı bilendir! 
İşte o an kırıcı lafların,
Size bu kez yararı dokunmaz.
Ve o anda bile tüm kara kanınızla
Ulu, şair kanı yıkanamaz! 
1837

(Rusça aslından çeviren:
Melaike Hüseyin)
<end>

<start>
Kutsal mabet kapısında
Avuç açmıştı sadakasına.
Cılız, can çekişen bahtsız sefil,
Aç ve susuz... ve ıstırabında.
Dilendiği bir tek lokma ekmek,
Bakışında canlıydı ıstırap,
Biri ise, uzattığı o eline
Bir taş bastı, çekinmeden, fakat.
Ben tıpkı o, yalvardım aşkına
Acı gözyaşlarım ve özlemimle.
Ve tıpkı o, en pak duygularım
Kandırılmış oldu, sonsuza dek, seninle!
1830
Çeviren: Melaike Hüseyin
<end>

<start>
Hayır böyle tutkuyla sevdiğim sen değilsin
Güzelliğinin parıltısı etkilemiyor beni.
Sende, geçmiş yılların acılarını seviyorum
Ve yıkılıp giden gençliğimi.
Sana baktığımda kimi zaman,
Dalıp gittiğimde gözlerine,
Gizemli bir konuşmaya dalmışımdır,
Seninle değil ama, yüreğimle.
Konuştuğum, sevgilisidir genç günlerimin,
Başka çizgileri arıyorum seninkilerde…
Çoktan susmuş dudakları, canlı dudaklarında senin,
Sönmüş gözlerin ateşini, senin gözlerinde…
Türkçesi: Ataol Behramoğlu
<end>

<start>
Seviyorum seni çelik hançerim,
Parlak ve soğuk arkadaşım.
Bir Gürcü, öç gününde dövdü seni örste,
Özgür Çerkez, kanlı bir savaşa biledi.
Zambak bir el taşıdı seni bana
Ayrılık anında, anmalık olarak; 
Ve ilk kez kan değildi üstünden akan
Acının inciden gözyaşlarıydı, parlak.
O kara gözler, dikilen üstüme,
Gizemli bir tasayla doluydular; 
Çeliğin gibi senin, titrek bir alevde,
Ansızın bulanıyor, parlıyordular.
Aşkın dilsiz güvencesi ve yol arkadaşımsın sen,
Seni hep örnek olarak göreceğim; 
Değişmeyeceğim ben de, ve ruhum hep
Senin gibi sert kalacak, demirden dostum benim.
Çeviren: Ataol BEHRAMOĞLU
<end>

<start>
O şarkı söylerken erir sesler
Öpücük dudakta nasıl erirse.
Bakarken o, ışıldar gökler
Tapılası gözlerinde.
Yürürken tüm devinimleri
Ve tüm kıpırtıları, konuştuğunda,
Öylesine duyguyla, anlatımla dolu ki
Ve öylesine olağanüstü bir yalınlıkla…
Türkçesi: Ataol Behramoğlu
<end>

<start>
……………………….Sie liebten beide doch keiner
……………………….Wollt’es dem andern getehn (Heine)
İncelikle sevdiler birbirlerini uzun zaman
Derin bir tasayla, çılgınca, isyancı bir tutkuyla! 
Kaçınıyorlardı itiraftan ve karşılaşmaktan,
Düşman gibi; boştu ve soğuktu konuşmaları da.
Suskun ve gururlu bir acı içinde ayrıldılar,
Bazen ve ancak düşte gördüler yitik sevgiliyi.
Öldüler sonunda, mezar ötesinde buluştular…
Fakat orada da tanımadılar birbirlerini.
Çeviren: Ataol Behramoğlu
<end>

<start>
Erkeklerimiz, genel olarak, öyle kaba saba ki, onlarla oynaşmak akıllı bir kadın için katlanılmaz bir şey olsa gerek.
-Kadınlar ancak tanımadıklarına âşık olurlar
Ne garip şey şu insan kalbi, özellikle kadın kalbi!
Hoşça vakit! Evet, doğrusunu isterseniz, insan ruhunun yalnızca mutluluk istediği, yüreğin birini büyük bir güçle, bir tutkuyla sevmeye ihtiyaç duyduğu dönemi atlatmışım ben. Şimdilik, bütün isteğim sevilmek, hem de az kimse tarafından: Arasıra, bir tek sürekli bağlılığın yeteceğini bile düşünmüşümdür kalbin acınacak bir alışkanlığı!
Bir nokta hep acayip görünmüştür bana: Şimdiye kadar sevdiğim hiçbir kadının esiri olmadım; tersine, onların iradeleri ve kalpleri üstünde tartışılmaz bir egemenlik kazandım, hem de hiç kendimi zorlamadan. Neden? Hiçbir zaman hiçbir şeye yeterince değer vermediğimden mi, onların beni elden kaçırmamak için durmadan korkmalarından mı? Yoksa güçlü bir organizmanın etkisi mi bu? Yoksa, kendi başına buyruk bir kadına rastlamamamdan ötürü mü?
Doğrusunu isterseniz, kendi başına buyruk kadınlardan oldum bittim hoşlanmamışımdır, alt edemem
onları; hem zaten onların alanı değil ki bu.
Evet, bir zamanlar iradesi çetin bir kadın sevmiş, asla altedememiştim onu. Düşman olarak ayrılmıştık; ona beş yıl sonra rastlamış olsaydım, başka türlü ayrılırdık belki.
Kadınlar! Kadınlar! Kim anlar onları ki? Gülüşleri bakışlarıyla çelişir, sözleri umut verir, kandırır, öte yandan sesleri uzaklaştırır bizi. Bir an bakarsın, en gizli sırrımızı sezmişlerdir, bir an geçmez en belirgin ipuçlarından bir şey çıkaramazlar. Şu prensesi ele alalım, mesela. Daha dün gözleri bana değdiğinde ateş gibi yanıyordu, bugünse bakışları tatsız, soğuk...
Vera kızararak sözünü tamamladı:
-Senin kölen olduğumu bilirsin; hiçbir zaman isteklerine karşı duramadım... Bu yüzden de cezamı
çekeceğim. Benden nasılsa bıkacaksın. Ben de onurumu koruyayım... Kendi adıma istemiyorum bunu, biliyorsun! Yalvarırım, eskisi gibi boş kuşkularla, yapmacık soğuk tavırlarla işkence etme bana. Belki de yakında öleceğim. Her geçen gün biraz daha güçsüz kaldığımı hissediyorum... Buna rağmen öbür dünyayı değil, seni düşünüyorum... Siz erkekler bir bakışın, bir el sıkışın ne tatlar verdiğini bilmezsiniz... Bense, yemin ederim, senin sesini dinlerken, öyle derin, öyle garip bir mutluluk duyuyorum ki en ateşli öpüşler bu mutluluğun yerini tutamaz.
Çoğu zaman kendi kendime sorarım, neden baştan çıkarmayı aklımdan bile geçirmediğim, evlenmeyi düşünmediğim bir genç kızın aşkını kazanmak için böylesine üsteliyorum? Neden bu kadınca cilveler? Vera, beni Prenses Meri'nin en çok sevebileceği erkekten fazla seviyor: Onu ele geçirilmez bir güzel olrak görseydim, belki de herhangi bir ilişki kurmanın güçlüğü bana çekici gelirdi. Gelgelelim, ortada öyle bir durum yok! Anlaşılan, benimki, gençliğimizin ilk yıllarında acıdan acıya sürükleyen, kadından kadına koşturan duraksız sevilme ihtiyacı değil. Ta ki bize katlanamayan bir kadına rastlayıncaya kadar koşarız, o zaman gerÇek bağlılık başlar; o gerçek ve sonsuz tutku; matematik deyimleriyle, bunu belli bir noktadan boşluğa indirilen bir çizgi diye adlandırabiliriz: Bu sonsuzluğun sırrı yalnız amaca ulaşmanın imkânsızlığında yatar, yani sona vardırmanın imkânsızlığında.
Geri dönerken, üzücü konuşmayı yenilemek istemedim, ama sorduğum sudan sorulara, yaptığım
gelişgüzel şakalara kısa karşılıklar verdi, dalgındı. Sonunda,
-Hiç sevdiniz mi? diye sordum.
Dikkatle gözlerimin içine baktı, başını iki yana salladı ve yine düşünceye daldı: Besbelli bir şey söylemek istiyor, yalnız söze nereden gireceğini kestiremiyordu. Göğsü inip inip kalkıyordu... O anda ne olsun istersiniz... Muslin elbise kolları pek korumaz insanı; bu yüzden bileğimden çıkan bir kıvılcım onun bileğini de sardı. Hemen hemen bütün tutkular böyle başlar; çoğu kere, bir kadının bizi fiziksel ya da moral özelliklerimiz yüzünden sevdiğini sanarak kendimizi büyük ölçüde aldatırız. Tabii ki onlar kutsal ateşi karşılamak için hazırlarlar yüreklerini, yumuşatırlar: Yine de, meseleyi çözümleyen ilk dokunuştur.
Gezintiden döndüğümüzde genç prenses, zoraki bir gülümsemeyle,
-Bugün çok iyiydim, değil mi? diye sordu.
Ayrıldık.
Kendinden hoşnut değil; bana soğuk davrandığından ötürü kızıyor kendine... ilk zafer, asıl zafer bu işte! 
Yarın gönlümü almak isteyecek. Bunları ezbere biliyorum işin can sıkıcı yanı da bu ya.
Sonunda geldiler. Arabalarının sesini işittiğimde pencere kenarında oturuyordum: Yüreğim titredi... Bu da nesi? Aşık mı oldum acaba? .. Öyle budala bir yapım var ki, benden beklenir.
Öğle yemeğini onlarda yedim. Yaşlı prenses, beni tatlı tatlı süzüyor, kızının yanından da hiç ayrılmıyor.. Kötü! Öte yandan, Vera, genç prensesi kıskanıyor; işleri amma da karıştırdım! Erkeğini paylaştığı sandığı kadını çileden çıkarmak için nelere başvurmaz kadınlar? Hiç unutmam, bir keresinde, sırf başka bir kadına aşığım diye bir kadın âşık olmuştu bana. Kadın kafasından daha çelişkili bir şey yoktur; kadınları herhangi bir şeye inandırmak güçtür: Onları öyle bir noktaya getirmelisiniz ki kendi kendilerini inandırsınlar. Onların önyargılarını çürütme usulleri de çok ilginçtir: Diyalektiklerini çözebilmek için bütün mantık kurallarını altüst etmeniz gerektir. Sözgelimi, sıradan bir örnek:
Bu adam beni seviyor, ama ben evliyim: demek ki onu sevmemeliyim.
Şimdi de kadınların yöntemi:
Evli olduğum için onu sevmemeliyinı; ama o beni seviyor, demek ki...
Burada bir sürü nokta sıralanabilir, çünkü mantık durur, artık sözü geçen dildir, gözlerdir ve sonra da, eğer varsa, yürek konuşur.
Bu yazdıklarımı bir kadın görse ne olurdu? "iftira! " diye haykırırdı öfkeyle.
Şairler şiir yazalı, kadınlar da onları okuyalı beri (bunun için de kadınlara içten bir teşekkür borçluyuz)  melek olarak nitelendirilmeye öylesine alıştılar ki, aynı şairlerin Neron'u bile para uğruna yarı tanrı katına çıkardıklarını unutarak büyük bir safiyetle kendileri de inandılar melekliklerine.
Kadınlardan böylesine kinle bahsetmek, benim gibi gözü dünyada onlardan başka hiçbir şey görmeyen birine düşmezdi; ben onların uğruna iç rahatlığımı, amaçlarımı, hayatımı feda etmeye hep hazırdım. Belki de bir öfke anında, gururum kırıldığı için, ancak tecrübeli gözlerin değerlendirebileceği o büyülü örtüyü çekip atmak istiyorum üstlerinden. Hayır, hayır, onlar için bütün söylediklerim şunun sonucu:
Aklın serin gözlemleri. Kalbin acı deyişleri.
Kadınlar, bütün erkeklerin kendilerini benim tanıdığım kadar iyi tanımalarını istemeliler, çünkü onlardan duyduğum korkuyu yeneli beri, onların küçük zaaflarını anlayalı beri yüz kat daha çok seviyorum onları.
Bazan kendimi çok küçük görüyorum... Belki de başkalarını küçümsemem bu yüzdendir. Soylu
davranışlarda bulunamıyorum. Kendi gözümde gülünç olmaktan korkuyorum. Benim yerimde başka birisi olsa genç prensese yüreğini ve servetini hemen sunuverirdi, ama "evlenme" kelimesinin benim üstümde gizemli bir etkisi var. Bir kadını ne kadar seversem seveyim, kendisiyle evlenmek zorunda olduğumu bana hissettirirse... Ne aşk kalır, ne bir şey! Yüreğim taş kesilir ve hiçbir şey onu eski sıcaklığına getiremez. Bu fedakarlığın dışında her fedakarlık istenebilir benden. Yirmi kere hayatımı ya da namusumu ortaya koyabilirim, ama özgürlüğümü asla! Neden bunca değer veriyorum ona? Bana ne iyiliği dokunuyor? Kendimi neye hazırlıyorum? Gelecekten ne bekliyorum? .. Aslında hiç. Bu benimki, içten gelen bir korku, silinmez bir önsezi.
Ben daha çocukken, ihtiyar bir kadın annemin falına bakmış. Benim "kötü bir evlenme sonucunda öleceğimi" söylemiş. Beni çok etkilemişti bu: Ruhumda evlenmeye karşı sonsuz bir isteksizlik  uyandı. Yine de, bir şey, falın doğru çıkacağını gösteriyor, ama ben bunun mümkün olduğu kadar gecikmesi için elimden geleni yapacağım.
*
-Vasiyetnamenizi hazırlamış mıydınız? diye sordu Werner ansızın.
-Hayır.
-Ya ölürseniz? 
-Mirasçılarım kendiliklerinden ortaya çıkarlar.
-Yani, son bir veda yazısı yollamak istediğiniz bir dostunuz yok mu? 
Başımı salladım.
-Yani, kendisine hatıra olarak bir şey bırakmak isteyeceğiniz tek kadın da mı yok bu dünyada? 
-Size açılmamı mı isterdiniz doktor? diye sordum, insanın sevgilisinin adını anarak öldüğü ya da sevgili bir dostuna pomatlı yahut pomatsız bir tutam saç bıraktığı yılları çoktan geride bıraktım ben. Yakın bir ölüm aklıma gelince yalnız kendimi düşünüyorum: Bazıları bunu bile yapmazlar. Yarın beni unutacak, daha kötüsü, hakkımda yalanlar uyduracak dostlardan, başkalarını kucaklarken bir ölüye karşı kıskançlık uyandırmamak için arkamdan gülecek kadınlardan bana ne? Hayatın kasırgası içinden birkaç fikirle çıktım ben, duygu aramayın. Uzun süredir kalbimle değil kafamla yaşıyorum zaten. Kendi tutkularımı ve davranışlarımı dikkatle inceliyorum, ilgiyle, ama hep dışarda kalarak. Benliğimde iki kişi barınıyor: Bunlardan biri, kelimenin tam anlamıyla yaşıyor, öbürü ise
onu yargılıyor. Birinci, belki de bir saate kadar sizden ve dünyadan ayrılacak, ötekiyse... Öteki ne
olacak? ...
Uşağım, Werner'in geldiğini söyledi, iki tane not uzattı bana: Biri Werner'den, öteki... Vera'dan.
Birinciyi açtım; şöyle diyordu:
"Her şey mümkün olduğu kadar iyi halledildi: Parçalanmış ceset getirildi; kurşun, göğüsten çıkarıldı. Herkes bu ölümün bir kaza sonucu olduğuna inanıyor; yalnız bölge kumandanı kavganızı duymuş olacak ki başını salladı, ama bir şey demedi. Aleyhinize hiçbir delil yok; rahat uyuyabilirsiniz... Becerebilirsiniz... Hoşça kalın."
Uzun bir süre ikinci notu okuyamadım... Vera ne söyleyebilirdi bana? ... içimde kötü bir önsezi vardı. îşte, her kelimesi aklıma bir bir kazılan mektubu:
"Birbirimizi bir daha hiç görmeyeceğimize kesinlikle inanarak yazıyorum sana. Yıllarca önce senden ayrılırken yine aynı şeyi düşünmüştüm; ama kader beni ikinci bir kere denemek istedi. Bu sınavı başarıyla atlatamadım: Zayıf yüreğim alıştığı sese boyun eğdi yine. Beni bu yüzden küçümsemezsin, değil mi? Bu mektup hem bir ayrılış mektubu olacak hem bir açıklama: Seni seveliberi içimde biriken şeyleri açıklamak zorundayım gibi geliyor. Seni suçlayacak değilim hangi erkek olsa böyle davranırdı; sen, beni kendi malın olarak, sevinçlerinin, tedirginliğinin, üzüntülerinin, durmadan değişen bu duyguların kaynağı olarak gördün; bunlarsız hayat sıkıcı ve tekdüze olurdu. Bunu ta baştan beri biliyordum; ama mutsuzdum, ben de bir gün davranışımı değerlendirirsin umuduyla, şartlara göre değişmeyen sevecenliğimi anlarsın umuduyla kendimi feda ettim. O zamandan bu yana çok vakit geçti. Senin ruhunun bütün gizli kapaklı yanlarını kavradım... ve anladım ki umudum boşunaymış. Çok buruldum tabii! Ama aşkım, yüreğimle öylesine birleşmişti ki, o da karardı, ama sönmedi.
Bir daha karşılaşmamacasına ayrılıyoruz; senden başka kimseyi sevmeyeceğimi bilmelisin: Ruhun olanca hazinesini, gözyaşlarını ve umutlarını senin uğrunda tüketti. Seni bir kere sevmiş olan kadın, başka erkekleri küçümsemeden.edemez, onlardan daha iyisin diye değil, yok canım! Ama senin yaradılışında kendine özgü bir şey var, gururlu, esrarlı bir şey. Ne söylersen söyle, altedilmez bir güç var sesinde. Hiç kimse senin gibi durmamacasına sevilmek isteyemez: Kimsede kötülük bunca çekici değildir; kimsenin bakışı böylesi bir mutluluk vaat edemez, kimse üstünlüğünden bu derece ustalıkla yararlanamaz, üstelik kimse gerçekten senin kadar mutsuz olamaz, çünkü kendini aksine inandırmaya bu kadar çaba göstermemiştir.
Şimdi, buradan alelacele gidişimin nedenlerini anlatacağım: Senin için önemsiz şeyler, çünkü yalnız beni ilgilendiriyor.
Bu sabah, kocam odama geldi ve Gruşnitski'yle tartışmanızı anlattı. Herhalde yüzüm çok bozulmuş olacak; çünkü uzun uzun beni inceledi. Bugün dövüşeceğini ve buna benim sebep olduğumu düşündükçe az kalsın bayılacaktım; delireceğimi bile sandım... Ama şimdi mantığım çalıştığı için sağ kalacağından eminim: Bensiz ölmen imkânsız bir şey, imkânsız! Kocam, uzun süre odada dolaştı durdu. Bana ne söylediğini bilmiyorum, ne karşılık verdiğimi hatırlamıyorum şimdi... Yalnız seni sevdiğimi söyledim. Bir de şunu hatırlıyorum: Konuşmamızın sonuna doğru bana feci bir hakaret ederek odadan çıktı. Arabanın hazırlanması için emir verdiğini duydum... Uç saattir pencerenin başında senin dönmeni bekliyorum...
Biliyorum hayattasın, ölemezsin sen! ... Araba neredeyse hazır... Allahaısmarladık... Bittim ben, ama ne zararı var? Beni hep hatırlayacağını, seveceğini demiyorum, yalnız hatırlayacağını bir bilsem...
Allahaısmarladık... Biri geliyor... Bu mektubu saklamam gerek...
Meri'yi sevmiyorsun, değil mi? Onunla evlenmeyeceksin? Bak, benim için bu fedakârlığı göze almalısın: Senin uğrunda her şeyimi kaybettim..."
Zamanımızın Bir Kahramanı
<end>

<start>
Yalnızım gecenin ıssızlığında,
Taşlı bir yol ışıldar durur siste; 
Çevre suskun,kulak vermiş Tanrı´ya,
Yıldızlar konuşur birbiriyle.
Gökyüzünde görkemli bir şölen var! 
Toprak,mavi bir ışıkta dinlenir..
Kimi bekliyorum,aradığım ne? 
Yüreğimi böyle daraltan nedir?
Beklediğim hiçbir şey yok yaşamdan,
Geçmişten de pişmanlık duymuyorum; 
Özgürlük ve huzurdur aradığım! 
Unutmak ve uyumak istiyorum!
Ama benim uyumak istediğim
O soğuk uykusu değil ölümün..
Yaşam da uykuya dalsın içimde,
Usul usul inip kalkarken göğsüm;
Gündüz gece,tatlı ezgileriyle
Bir ses türküsünü söylesin aşkın..
Yeşil dallarıyla ulu bir meşe
Eğilsin üstüme ve hışırdasın..
Çeviren: Ataol Behramoğlu
<end>

<start>
Her şey ama her şey için minnettarım sana:
Hırsın gizli ızdırapları için,
Gözyaşlarının acısı ve öpücüğün zehri için,
Düşmanların intikamı, dostların iftirası için
Bir çölde erittiğin ruhumun yangını için
Hayatta aldanmış olduğum her şey için.
Sadece öyle yap ki, bundan sonra
Sana daha fazla minnet duymayayım.
<end>

<start>
söylesem ah söyleyebilsem derdimi
mehtap bir gecede açabilsem sana kalbimi
göreceksin seninle dolu
desem, diyebilsem ki seviyorum seni
çılgınca aşığım sana
ama demem, diyemem
çünkü aramızda dağlar, denizler
ve benim o kahrolası gururum var
bu böyle sürüp gidecek
sen, seni sevdiğimi bilmeyecek, öğrenmeyeceksin
ben her gece yıldızlara seni sevdiğimi söyleyeceğim
sana asla...
çünkü aramızda dağlar denizler
ve benim o kahrolası gururum var
<end>

<start>
Parlıyor altın işlemesi hançerimin.
Gövdesi kusursuz ve sağlamdır.
Gizemli direnci çeliğinin
Doğunun savaşçılığındandır.
Dağlarda bir dağlıya çalıştı yıllarca
Hizmetine karşılık ücret beklemedi.
Açtı birçok göğüste birçok korkunç yara
Deldi birçok çelik giysiyi.
Eğlenirken bir köleden de uysaldı, ama
Çınlardı bir söz kırdı mı onurunu.
O günler, oymalı, zengin bir süs ona
Yabancı, utanç verici bir giysi olurdu.
Onu,yiğit bir Kazak, Terek nehri ötesinde
Soğumuş ölüsünden almıştı sahibinin.
Sonra, fırlatılmış, yatıp durdu uzun süre
Gezici dükkânında Ermeninin.
Şimdi öz kınlardan, savaşta hırpalanmış,
Yoksundur zavallı yoldaşı kahramanın.
Altın bir oyuncak halinde, şerefsiz ve zararsız
Parlayıp duruyor üstünde duvarın.
Artık özenli, alışkın bir elle
Onu silen, okşayan kalmadı.
Ve dua ederek şafaktan önce
Okumuyor kimse üstündeki yazıtı.
Şair! İşte bu gevşek çağda sen de
Böylesin! Yitirdin önemini! 
O altınla değiştirdiğin kudrete
Dünya saygıyla kulak verirdi.
Güçlü sözcüklerin ölçülü sesiyle
Savaşçı ateşlenirdi savaşa.
Tütsü dua saatine nasıl gerekliyse
Kadeh şölene nasıl, gerekliydin halka.
Şiirin tanrısal bir ruh gibi, kalabalığın üzerinde -
Uçup dururdu ve soylu düşünceler, yankılanan -
Çınlardı o çan gibi,halkın bayram ve yıkım günlerinde -
Kurultay kulesi üstünde çalan.
Şimdi yalın ve onurlu bir dil sıkıyor bizi, yalnız; 
Eğleniyoruz parlak pullar ve aldatılarla.
Yıpranmış bir güzellik gibi, ki yıpranmış dünyamız
Alışkındır kırışıklıklarını gizlemeye allıklar altında.
Ey alay edilmiş peygamber,yeniden uyanacak mısın? 
Ya da intikam çağrısına hiçbir zaman -
Altın kınlardan çıkarmayacak mısın
Kılıcını, hakaret pasıyla kaplanan? ...
Çeviren: Ataol BEHRAMOĞLU
<end>

<start>
"Bana çiçek getirin, dünyanın bütün
çiçeklerini buraya getirin! "
Köy öğretmeni Şefik Sınığ'ın son sözleri.
Dünyanın bütün çiçeklerini diyorum
Bütün çiçekleri getirin buraya,
Öğrencilerimi getirin, getirin buraya,
Kaya diplerinde açmış çiğdemlere benzer
Bütün köy çocuklarını getirin buraya,
Son bir ders vereceğim onlara,
Son şarkımı söyleyeceğim,
Getirin getirin...ve sonra öleceğim.
Dünyanın bütün çiçeklerini diyorum,
Kır ve dağ çiçeklerini istiyorum,
Kaderleri bana benzeyen,
Yalnızlıkta açarlar, kimse bilmez onları,
Geniş ovalarda kaybolur kokuları...
Yurdumun sevgili ve adsız çiçekleri,
Hepinizi hepinizi istiyorum, gelin görün beni,
Toprağı nasıl örterseniz öylece örtün beni.
Dünyanın bütün çiçeklerini diyorum,
Afyon ovasında açan haşhaş çiçeklerini
Bacımın suladığı f....................
<end>

<start>
Binlerce yerin var senin öpülesi
Binlerce adım gezilesi gözlerin
Şifalı otlarından Hippokrates'i....................
<end>

<start>
Seni bekliyordum yağmur, küçük yağmur
Ekinlerim için değil, kendim için
Hani ellerinle bende yeşerttiğin
O yağmur kokulu düşün....................
<end>

<start>
Derdim nedir bilir misin?
Ey garip ibibik kuşu.
Söylesem bölüşür müsün,
Ey garip ibibik kuşu?
Yaz sıcağında duyduğum,
Vadilerin içli sesi.
Gölgesinde uyuduğum
Sükun dolu yaz öğlesi
Nerede gümüş şadırvan,
Bol gölgesinde çı....................
<end>

<start>
Benim sevincim de bir başka sevinçtir
Bir kızkardeşim var salınmış bahçede
Duvağını kendi dikmiş bir gecede
Adı, diyelim ki bade....................
<end>

<start>
Ben,gamlı,donuk kış güneşi,
Çıplak dallarda,sessiz dinleniyordum.
Köyleri,yolları,dağı taşı
Isıtıyor,avutuyordum.
Bir köy gördüm ta uzaktan,
Dağlar ardında kalmış,bilmezsiniz,
Kar örtmüş,göremezsiniz karanlıktan,
Yanlızlıkta üşür  üşür de çaresiz,
Ben gördüm bu köyü,damlarının altında,
Çocukları kızamuk döküyor,
Gözleri, göğüsleri, yüzleri, ah bırakılmış tarla,
Gelincikler arasından öyle amsum bakıyor.
Habersiz hepsi, kızamuktan ve ölümden,
Kirli yüzlerinde açar ölümden habersiz,
Ve, düşmüş bir gül oluyorlar birden,
Bebekler ölüyor, ölümden habersiz.
Ali'lerin kızı Emine'yi gördüm,
Öldü...Yusuf'ların Kadir öldü,emmisinin Durdu öl....................
<end>

<start>
Haziran ağaçlarının oralarda
Çocukların derisi yanmakta
Güneşli şapkalar altında
Orada ceviz ağaçları altında
Serin uykusunu yaprakların
Biri toprak üstünde uyumakta
Orada üvezler altında şimdi
Fransız devrimini okumakta....................
<end>

<start>
Ben bir kayayım, bir kaya
Vadilerin açtığı dağ yollarında
Rüzgarlar, sert rüzgarlar, acı rüzgarlar
Yıpranmam ne yönden esseniz de
Yağmurları gelen geçen mevsimlerin
Eksilmem ne kadar yağsanız d....................
<end>

<start>
Yerden alıp o gülü
Hangi gülü? 
Bir topçu neferinin
Sakaryalı yaz toprağında
Sıcak kan gülü.
Alıp koklamak o gülü
Hangi baharda? 
Türkçenin özgür kırlarında
Türkülerde bu....................
<end>

<start>
Sevgi sözcüğünü türettim
Ayışığını buldum sıcak bozkır sekisinde
Kara ipek saçlarını gecenin.
Çınar ağacını güz sözlüğünden
Gölgesi bile Türkmen
Sevgi sardı dört yanımı dal yoprak.
Kırmızı alıç boncuğunu
Al....................
<end>

<start>
Benim bebem anacığım hani, 
Gül bezlere sardıcağım hani, 
Akşam yattı sabah baktım
Ermişleri, el depmeleri, solucağı hani.
El veriyor el veriyor....................
<end>

<start>
Mavi elişinden bir deniz yaptım
Yeşil tekneli bir kayık yüzdürdüm
Maviliği öptüm, denizi öptüm
Yelkenleri rüzgar rüzgar gezdirdim
Yeşil elişiler bahçe oldul....................
<end>

<start>
Bu gecenin güzelliğini kimse söyleyemez
Tek tek saydığım yıldızlardan başka
Yıldızlar aşkımızın dostları
Duydularsa o....................
<end>

<start>
Bu yağmur, bu güzel bu serin yağmur. 
Yağıyor bu sabah sanki içimde. 
Dokunma gözlerim yağmur doludur, 
Bulutlar içimin derinliğinde.
Çimenler ıslanır, yollar ıslan....................
<end>

<start>
Denize Karşı insan
Karadeniz dediğin deniz değil insan
Gelir vurur Akçaabat pazarına.
Güneşe bırakılmış balık ağlarıyla
Kayıklarıyla kum/ara çekilmiş
Denize karşı insan! 
Kalabalık, güzel, çalışkan, 
iner çam direkli gemilerle.
Karadeniz dediğin mavi değil yeşil, 
Çocuk dudaklarını yakan incir, 
Yaprak tütün boyatmış mısır yeşil, 
Dağ taş karanlık fındık yeşil, 
Gözleri zeytin koyu yeşil, 
Yeşiloğlu yeşil Tanrı torunu yeşil.
Deniz gelmiş Akçaabatta durmuş
Kimin için bu deniz? 
Ağlarımız, bir yıldız düşmüş içine, 
Düşmüşüz çoluk çocuk peşine, 
Fındık dallarını aralayıp baktığımız
Oh -dediğimiz
Yırtık ağlarımızdan can balığını yitirdiğimiz
Bizim için bu deniz.
Irmak dağlardan dolana dolana, 
Kimin için bu ırmak? 
Tomruklar iner kara ormanlardan, 
Alabalık tutar bir yaz günü
Gözleri sulara düşen çocuklar.
Oh -dediğimiz, 
Yonttuğumuz o daldır, yüzer, yitik, 
Bizim için bu ırmak.
Gece gündüz büyür fındık dalları, ....................
<end>

<start>
Eksiklerim çoktur benim
Ben temiz bir dal değilim
Hep karanlık bir köşem var
Bilirim Tanrım bilirim.
Günah işlerim günboyu
Hep bulanır arı suy....................
<end>

<start>
Samsun'a ayak basmış Kahraman bugün, 
Çayır, çimen yeşermiş zafer yolunda 
Davul zurna sesinde şahlanır düğün, 
Gönlüm coşup öter bir bahar dalında
Ata'nın rüyasına gelincikler sun, 
Emek bahçelerinin güzel gülünü 
Biz so....................
<end>

<start>
Gül diyorsam,durmadan
Bilinçaltı bahçemde bir
Ezik gül kaldığından belki
Çocukluğumun mayıs dalından
Kimbilir?
Gül diyorsam bir zama....................
<end>

<start>
Mutluluğunuz geçici, süreksiz
Gümüş çatallarla, gümüş kaşıklarla
Sofranız dağılmış, sofranız sessiz
Uzakta bir deniz, gözlerinizden
Lacivert gözleri gelip geçer bir kadının
Gelip geçer kadın ile deniz
Beyaz eller alnınıza değip geçer
Uyuşur sinirleriniz, aşıksınız....................
<end>

<start>
Tam bana göre bu hava
Bekliyorum kar yağacak
Bulutlar indi inecek
Bekliyorum yollar kapanacak
Kurt sürüleri derin ormanlardan
Bekliyorum peşime düşecek
Bir ışık görüyorum ileride<....................
<end>

<start>
Vatan denizleri! Mavi, zengin kırlar, 
Rüyamda büyük kadırgalar yüzen, 
Akdeniz! Bayraklar, ünlü bahadırlar, 
Bir çiçekli destan havasında gezen.
Bağ bozumu kokan, tatlı İzmir, 
İlyada, Odisse! Güller açan bir çağ, 
Şiirden, destandan örülmüş bir devir, 
Hür bir sonsuzluktan yaşamaya veda.
Kadifekale'den ....................
<end>

<start>
Bu sandıklar.. Bu sandıklar.. Bu sandıklar..
Kadınların kağnıların yağmurunda
En güzel ağırlığıdır bağımsızlığın.
Hafifler şimdi umut, bir güvercin olur,
Geçer yağlı geçidinden namluların.
Bakın çocuklar bizim ilk dersimiz bağımsızlık,
Çiz fındık, çiz zeytin, çiz üzüm,
Çarşamba ovası. İşte! 
Buğday çiz, elma çiz, incir çiz,
Oğullarımız, kızlarımız gider, gelir işte.
Biz işleriz,....................
<end>

<start>
Emdiniz arılarım elma çiçeklerini,
Doldurdunuz bahçenin bütün peteklerini
Şimdi, tutun baharın, tutun eteklerini,
Gökte vızıldayarak uçun, ....................
<end>

<start>
Muhmur dağın başında bir duman, bir duman,
Mustafa Kemal'in başında daha bir duman
Dağ düşünür gündüz gece başından duman gitmez,
Mustafa Kemal düşünür gündüz gece başından duman gitmez,
Dağların başında duman eksik olmaz,
Soy yiğidin başından duman eksik olmaz.
Mahmur dağının dumanlarına baktı da dedi.
Mustafa Kemal, Köroğlu olmak ne güzel şu dağlarda,
Tutmak gece gündüz denizlerin yolunu, yol vermemek, 
Üşümek, ateş yakmak, yola düşmek ne güzel,
Bölmek orta yerinden gemilerin getirdiği güneşi,
Bir sana bir bana vermek ne güzel!
Çakal dağının eteğine vardı ki....................
<end>

<start>
Bakla tarlasında gelincik açmış
Kırmızı, kırmızı incecik açmış
Güneşi beklemiş doğuncak açmış
Gel topla gel topla al gelinciği
Bakla tarlasında sarıçiç....................
<end>

<start>
Geniş bozkırlar üstünde çocukluğum geçmiştir, 
Onlar ne sabahlardır, onlar ne gecelerdir. 
Hangi çiçeğe, hangi ota sorsanız akrabam çıkar, 
Dostum çıkar, kardeşim çıkar, se....................
<end>

<start>
Bozkırda rastlarım, her adımda yokluğa, hiçliğe, 
Bizi suya, havaya çeviren değişikliğe, 
Orada tattım gökyüzünden en derin boşluğu, 
İçimde, bakarken düşen yıldızların sarhoşluğu, 
Orada yanık toprakta bir tohum buldum, 
Götürüp bir başka yanık toprağ....................
<end>

<start>
Bense yaşamak istedim geniş bozkırlarda, 
Yaşamayı ölüme birleştiren tek bir baharda, 
Esip gider seher yeli, uyuyan güllerin rüzgârı, 
Düşüncelerim hasad gününde böyle sapsarı, 
Olmaya yüz tutan kalbimdir dalında kızaran, 
Üstümde, geniş gün örtüsüyle ....................
<end>

<start>
Çocukluk Aşkı
Düşün, düşün ki anne ben daha çok küçüğüm, 
Ilık ellerimden tut, beraber götür beni, 
Oyuncakçıda büyük mavi bir gemi gördüm, 
İşlenmiş, dalgaların köpüğüyle yelkeni.
Şu renk renk toplara bak, anne, ne güzel renk renk 
Dönüyor içimde bir bayram yeri dönüyor, 
Yuvarlanıyor gönlüm şu uçan toplara d....................
<end>

<start>
Ben bir gün bu dağ köyünde, 
Görülecek en güzel şeyleri gördüm. 
Vâdiden geçen demiryolu, 
Pırıl pırıl parlıyordu, 
Irmak kıyısında bir istasyon, 
Marşandizi ağırlıyordu.
Ben bir gün bu dağ köyünde 
Duyulacak en güzel sesi duydum, 
Rüzgâr, yüzyıllık ağaçların kalbinden, 
Meşelerin, köknarların, pınarların 
Gizli sazlarından haber verdi, 
Yitmiş ormanların acısını dinledim, derinden.
Ben bir gün bu dağ köyünde 
Bakılacak en güzel şeye baktım. 
Dağ havasında, geniş yapraklı ümitlerin üzerine 
Yattım, gökyüzünün altına ....................
<end>

<start>
İnandır beni dünya
İnandır yaşadıklarıma
Güçlüydüm
Uzaklardan gelir uzaklara gider sonbaharlara şaşırmazdım
Yüzümün gizli yerlerine ansızın binlerce resmiyle yağan bir harf
Bir harf vurdu beni dünya
İncecik bir çınar yaprağı düştü üstüme sarsıldı kalbim
Toprağa yağmur düşüyordu ah nasıl düşüyordu
Bir harf durmadan durmadan üşüyordu
Uzaklardan gelir uzaklara giderdim artık yıkıldım
Ben bu yıkılışı yağmurlardan öğrendim
Akşamı önüme bırakıp giden adam haklıydı
Kentler ayrıntıydı haritalar ayrıntıydı
İçinde tükendiğim şu hain hayatta
Herkesin yalnızlığı duvarda asılıydı
Nasıl söylesem dünya nereye bakıp söylesem
Çekinerek yaşadığım yılları her akşam
Çekinmeden ateşe attığımı nasıl söylesem
Ben sana emanetim bırakma beni
Dağıtma yüzümün menekşelerini
Bu şarkıyı yalnız bitirmek istemiyorum bunu nasıl söylesem
O harf yanlış denizlerde boğulurken
Ben doğru bir kelime olamam
İnandır beni dünya
Yıllar geçti ve birşey kaybetmedim hayretimden
Herkes bir saat alsa da çoğalmaz zaman
Ve ben bazı şeyleri açıklayamam
Yetmezken birimizin açtığı boşlukta yalnız kalmaya
Neden kapansın göğsümde taşıdığım bu güzel yara
Kader kimi seçerse kaptan o olsun
Ben hangi pazartesiyi beklediğimi bilmiyorum
<end>

<start>
Ey benim 
Mavi soluklarıyla saçlarımı dağıtan
Küçük karanfilim
Gidiyorum
Öyle başını yana çevirip
Ağlama
Şarkı söyleyen kuşlarla
Acıları tanımayan renklerden geçip
Ellerimde
Sabah denizden topladığım bir demet çiçekle
Dönerim belki
<end>

<start>
Sana bakmak toprağa bakmak kadar güzeldi
Sert şarkılar vardı yanaklarında
Sabahın sisini dalgın atlara yükledim
Senin şehrine vardım saçlarını aradım boşuna
Sen yoktun bir şey yoktu
Bütün dillerde yalan söyledim sana inanmak için
Sen gittin tarih bitti milat neyi açıklayabilir
Sana bakmak toprağa bakmak kadar güzeldi
Ne vardı bir de bahçeler vardı
Bahçeye resimler düşmeye devam ediyor
Kimi eski bir denize çizilmiş
Kimi her yanı haziran bir trene
Kimi bir kelimeye
Bir resimde isa akşama bakıyor
Bir resimde tarihçiler eliboş dönüyor kadınların verdiği sözlerden
Bir resimde yüzlerce anahtar var hiç kapı yok
Bir resimde telefon çalıyor açıyoruz ve yağmur
Islanıyor zaman
Bir resimde yedi kişiyiz aramızda en güzel ölüm gülümsüyor
Çiçektik çok
Hatırlar mısın
Hatırlarsın
Geçtik dünyanın arasından
Geçtik bu küçük omuzlarımızla
Maviler giymiş ağlayan meleklere
Tarifsiz kadınlara
Düşmüş bayraklara gecikerek
Geçtik dünyadan bağışla bizi
Yaptıklarımız için
Yapmadıklarımız için
Elimizi
Dilimizi
Tanrım
Bağışla bizi
Kimsenin olmayan bir yoldan geçerken
Kimsenin olmayan bir resmini gördüm hayatın
Büyük dalgınlar vardı
Cevapsızlar
Hiç deniz görmeyenler
Kimseye bir şey sormayanlar vardı
Kaybedenler
Hayatın büyük ırmağında
Vardı ve akıyordu
Sonra kimse kalmadı
Hiç kimse
Bağırmak için
Yalvarmak için
Çünkü herkes gitti
Çünkü herkes gider
Geceler var bir de iyi geceler
İyi geceler bayım hiç yittiniz mi
En az bir defa yitmeli insan
Nasıl geçti yıllar telefon beklerken mi
Şarkılar bitti şarkılar bitti
Bir şey söylemedin kadınlar için
Devrimler için bir şey söylemedin
Yıldızlar için
İyi geceler bayım
Yine birisi ağlamış bak yeryüzü ıslak.
İçinde yalan olmayan bir cümle söyle bana
İçinde amerika olmayan bir cümle söyle
İçinde zulüm olmayan bir cümle
İhtiyacım var buna
Çok hırpalandım zeytin ağacı
Çok hırpalandım sevgilim
Bu vakitsiz değişen haritalardan
Kederli göklerden mübarek çocuklardan kapanmış çiçeklerden
Geldi geçiyor dünya
Elimi tut
Bir cümle söyle
İçinde yalan olmayan bir cümle
Göklere bakma anında dünyadan çıkma anında
Söyleyip kaybolayım söyleyip varolayım
Bir cümle bir cümle bir cümle
Lailaheillallah
<end>

<start>
Saate baktım yirmibeş yaşındayım
Geç kalmadım tanrım yeniden inanmaya
Aşka geç kalmadım
Ardında yıkık şehirler ve leylaklar bırakan
Bir cümle dudaklarımı geçip beni ihlâl etti
Saate baktım müthiş bir yenilme vaktindeyim
Sevgilim
Ben nerede yağmur yağarsa orada şemsiye kırmanın kitabıyım
Ve en güzel cümlen sensin
Saate baktım buzlar ve çiçekler arasındayım
Gömleğim asyaya düşerken
Beni yanlışsız sakla bu son görünüşüm
<end>

<start>
Ben bir çocuğum gözlerim mavi
Gökyüzüyle kardeşim
Biliyor musunuz
Üzülünce ağlarım
Gökten de yağmur yağar
Ne sanıyorsunuz
<end>

<start>
Dinle Gambito söyleyeceklerim var
Kalmadı artık
Dağlara yaslandığımız akşamlar
Babamızın dönmesini beklerken 
İşaretlediğimiz zamanlar
Kalmadı kalmadı
Pencereden bizi gözetleyen ağaçlar
Şimdi saklanmıştır bütün kapılar Gambito
Üşüyoruz kimseler aldırmıyor
Ellerimiz sevgili ellerimiz
Onlar bile yabancı
Hey Gambito biz kimiz
Seni alıp giden
Beni alıp giden 
Kim böyle her akşam
<end>

<start>
Biriniz bir kaç yıldız taksın gökyüzüne
Biriniz çay hazırlasın
Biriniz akşam olsun
İçinizde atların öldüğü müzik susunca
Biriniz çocukluğuna sarılıp kuyuya insin
Biriniz onun uzattığı şiiri okusun
Ağlamak gerekiyorsa biriniz ağlasın
Biriniz akşam olsun yeniden
Biriniz yağmuru dansa kaldırsın
<end>

<start>
Bu kağıttan gemiyi bırakıyorum
Bu kağıttan denize
Bakıyorum bakıyorum da bitmiyor
Ne çok çizik atmışız yüreğimize
Dünya ne ki dünya ne ki
Beyaz olan her şey biraz mavi
İstesen de istemesen de
Bakarsın bir el tutmuş elini
Bilemez kimse
Allah dilediği gibi serper çiçeklerini
Ve çakar çivilerini dilediği gibi
Bir can olup öylece kaldığımız an
Bir müzik olup sustuğumuz sesinle söyle bana
Bir çocuğun elleri bırakılır mı hiç bırakılır mı
Sana bakıyorum
Çevirme yüzünü ben yabancı değilim
Seninle bakıyorum bu büyük boşluğa
Sana bakıyorum şarkılara bakıyorum
Sis oldu şarkılar elini arıyorum
Kalbim dünyanın ilk aşığının kalbi gibi
Ve ruhum paramparça
Sis oldu şarkılar elini arıyorum
Bilemez kimse beyaz olan herşey
Bazen bir cümleyi bitiremiyorum
En son ölüm gelir
Yine de erken deriz
Derinlikler için bir yol vardı
Bilmiyorum her şey bitti mi
Bu kağıttan gemiyi bırakıyorum 
Bu kağıttan denize
Sevgilim sevgilim
Böyle yalnız mı gidecektim
Cennetteki evimize
<end>

<start>
Git ve defterimi kapat artık ihtiyar süpürge
O çocuk öldü bugün
Destanı yazılmayacak belki Sita'yı sevmedi diye
Ama atlar yavaşlayacak
Bir çiçek toprağa geri dönecek
Hıçkırarak
Rüzgârı beklerdi gece sabırla 
Gelsin ve dualarımı alıp götürsün diye
Rüzgâr gelir ve o ağlayarak dua ederdi
Sessiz
Sıcak 
Gözyaşlarının döküldüğü küçük avucunda
Şafakla birlikte gelen kuş
Yıkanırdı
Ve öterdi üç kere
İç çekip durma karşımda ihtiyar süpürge
Beni perişan etme
Sana ne demişsem onu yap
O çocuk
Bugün
Kalbimizin inceliği susturuyor bizi
<end>

<start>
Annem yok
Onun için çok ağladım
Ama bu değil
Size söyleyeceğim
Bir yıldızım vardı
Annemin öldüğü gün benim olmuştu
Her gece buluşur
Annemden söz ederdik sessizce
Dün gece görünmedi yıldızım
Söz vermişti geleceğine
Artık daha hüzünlüyüm balıklardan
Daha güçsüzüm
Anladım sonra
Aramızda uydular var
Ağla sevgili yıldızım
Yeryüzündeki dostun da
Ağlıyor bak burada
<end>

<start>
Bütün kervanlar göçtü yükleri bendim
Ellerim uykuda kaldı
Sabaha bıraktığın karanfilleri aldım
Bir düşten uyanıp bir düşe uyurken
Ruhumu yumuşatan buğunla bekleyerek
Yeşil elma yer dua ederdin
Duanı aldım
Dünyadan geçişime ekledim
Bana uymayan mevsimlerin sızısından
Bana uyan bir atla kaçarken sorardım neydi dünya
Neydi iplik iplik giyinmek kaderimi
Bir ıhlamur ağacını katmayı denerken saçlarıma
Günahı ve sevabı aynı umuda bölen şüphesiz saçlarıma
Bir tutam aşkla ıslanmış yüzün düşünce
Haritalara kilitlenmiş denizlerin büyüsüyle
Yanılgısına koşan çılgın kelebek
Sorardı kanatlarına yüzyılın dalgın suçunu
Kanat yanar kelebek düşer bitmezdi hayat
Bitmezdi papatyaların ve cama çizilmiş çocukların
Birşeylere dönüşmeyen kesintisiz devrimi
Büyük sorular gördüm büyük aynalarda
Bir ateşe düşmekmiş yaşamak bildim
Bütün kervanlar göçtü yükleri bendim
<end>

<start>
Yani ben ölmeli miyim anne
Şarkılar söylemeden
Yeryüzünü bilmiyorum gökyüzünü bilmiyorum
Uçurtma uçurmadan ve daha yürümeden
<end>

<start>
Başka kılan bizdik ikimizi
Hani bir akşam durup göğe bakmıştık hayatın ortasında
Ne gördüğümüzü söylememiştik kimseye
Kimse de umurumuzda değildi hayatın o saatinde
Ellerimiz günah içinde kalmıştı
Sonra gidip yıkamıştık Allahın rahmetinde
Nereye gitsek birbirimize varıyorduk hatırla
Yolları kimin çizdiğini öğrenmedik hiç
Ama bilmiyor da değildik
Doğudan batıya ben
Kuzeyden güneye sen
Ne çok güneş vardı hatırla ne çok
Seni gördüğümde ırmak kıyısında
<end>

<start>
Ah her şey burada kalıyor demek
Bu içimizi ısıtan güneş
Özenle kurduğumuz evler
Aşk için büyüdüğümüz günler
Yorgunluklarımız
O aziz acılarımız savaşlar
Demek hepsi 
Burada kalıyor öyle mi
Boşuna yaşadık desene
Özgür bir yürek olmaktı en güzeli
<end>

<start>
Geçenlerde bir şüphe
Düşüverdi içime
Ya ölürsem bu gece
Bu şüphe kıldan ince
Bir şey koydu içime
Uyumadım o gece
Fakat ben öleceğim
Ne kesin bir gerçek bu
Bana öğretti gece
<end>

<start>
Ömrümüz kısa biliyor
Aramızdan ne kadar çok menekşe geçerse o kadar iyi
Ellerini çektin ve karanlığımız başladı
Biraz ışık için
Geçmiş yanılgıları ve telefonları yaksam
Bir karınca bir akşama girerken
Hiçbir ülkede gölgesi olmayan ağacın
Topraktan önce göğsüme dolan sırrını
Herkes kendi üzerine yıkılacak duvarını ararken
Ateşten bir emanet olarak sana bıraksam
Ömrümüz kısa biliyorsun
Belki de geldi sıram
<end>

<start>
Elinde kuşlarla gelip ağlayan çocuk
Seni kaybettim
Sen ki bir çizgi kadar inceydin
İşte benim kaderim
Bulur ve kaybederim
Irmakları geçtim bir baştan bir başa senin için
Dualarla gökyüzünde aradım seni
Nerdesin
<end>

<start>
Bir ben kalsam yeryüzünde
Yine de
Şarkımı söyleyeceğim
Milyarlarca adam üzerime yürüse
Yine de
Şarkımı değiştirmeyeceğim
<end>

<start>
Her doğan çocuktan izler taşıyorum
Yorgun, ağlayan, susamış
Tarihin gecikmiş sabahı öncesinde
Başları yastıklarından kaymış
Uyuyan
Çevresinde meleklerin kanat çırpışlarından bir serinlik
Çocuklardan
İzler taşıyorum
Önce ben tanıyorum onları
Gözlerinden bir bakışta ben anlıyorum ne haldeyseler
Onlarla ağlıyorum
Onlarla ağlamak güzel
Elbiselerinde yağmur ıslaklığı
Allahım bu çocuklar
Aydınlığı, inceliği, rüzgârı bu ülkenin
Utanıyor onları gören, aynada kendisini görünce
Onlar ki
Umurlarında değil insanlar
Yürüyorlar
Onlar ki
İnsanlara aldırmadan
Beyaz bir şarkı söylüyorlar
Elbiselerinde yağmur ıslaklığı
Yüreklerinde güneş sıcaklığı
Allahım bu çocuklar
Elimde onları bekleyen
Çiçekleri alsınlar
<end>

<start>
Kimsenin olmayan bir yoldan geçerken 
Kimsenin olmayan bir resmini gördüm hayatın
Büyük dalgınlar vardı
Cevapsızlar
Hiç deniz görmeyenler
Kimseye bir şey sormayanlar vardı
Kaybedenler
Hayatın büyük ırmağında
Vardı ve akıyordu
Sonra kimse kalmadı
Hiç kimse
Bağırmak için
Yalvarmak için
Çünkü herkes gitti 
Çünkü herkes gitti
<end>

<start>
Çocuktum her şeyi anladığımı sanıyordum
Sonra büyüdüm
Bombaların ve bankaların dağlardan ve ırmaklardan
Fazla olduğunu gördüm
Bahçıvanlar generallerden
Menekşeler mermilerden daha azdı
Yenilmişti dünya
Duanın özgürleştiren rüzgarı çekilmişti yüzlerden
İnsanlar doğa değil yönetmelik kokuyordu
Nükleer artıklar ve çok uluslu yalanlarla
Kirlenmişti yüzümüz
Teknolojinin o yok edici
O gri gölgesi düşmüştü yüzlere
Yenilmişti yüzümüz
Ve görüntü aynıydı bütün aynalarda
Herşey çok açıktı
Herkes kimsesiz
Herkes birşeyin yoksuluydu
Hepimiz aynı anda yenilmiştik
Ve şarkılarımız kederliydi
Yanlış bir zamanda mı yaşıyordum
Çekip gitsemi idim
Ne yanlış bir zamanda yaşıyordum
Ne de çekip gidecek bir yer vardı
Heryer aynıydı, kaldım
Sürekli çağıran ve ayırım yapmayan toprak
Nasıl olsa beni de çağıracaktı
Masal dünyanın bittiği yerde başlar
Biliyorum eski zamanlarda değiliz artık
Ve masallar böyle anlatılmaz
Biliyorum ben hiç masal yazmazdım
Dünya sisteminin hepimize anlattığı masal
Kötü olmasa bu kadar
Biliyorum bir karınca türküsünden
Daha hafif olacak sesim
Biliyorum insanların birbirine olan
Yabancılığı büyüyecek dünya küçüldükçe
Biliyorum telefonlar oldukça
İnsanlar birbirini görmeyecek
Biliyorum birbirimizi hiç görmeden öleceğiz
Her şey için tek şey diliyorum
Allahın gülleri yakamızı bırakmasın
<end>

<start>
Kim ne olmak istiyorsa onu olsun mu bu şiirde
biriniz birkaç yıldız taksın gökyüzüne
biriniz çay hazırla....................
<end>

<start>
Şehirde sonbahar sokaklarda çocuk
Kimi üç yaşında kimi beş
Kağıttan mendil satıyor gibiler
Ama değil
Para istiyor gibiler
Hayır değil
Hep aç gibiler
O bile değil
Gece neredeydiler rüya gördüler mi
En son ne yediler bilmek istemezsiniz
Hem sizin işiniz var öyle değil mi
Toplantı başlamak üzere ve daha trafiktesiniz
Bu hep böyle yıllardır ve böyle kalmayı sürdürecek
Siz bir süre sonra çekip gittiğinizde de
Trafik ve toplantılar devam edecek
Ama çocuklar biraz farklı
Gözlerine biraz derinden baktığımda
Eksilen şeyler görüyorum büyük şeyler
Ama sadece bu değil
Varil bombaları değil sadece
Kayıp babalar değil
Dünyada geriye doğru
İnsanlığın biriktirdiği her şeyden biraz
Biraz dedimse çok fazla çünkü ölçemiyorum
Artık olmayan şehirlerinde
Artık olmayan anılar
Kedilerin sesi bahçelerinin kirazı
Ödev yaparken dalıp ağzına aldıkları kurşun kalem
Artık ödev yok kalem yok heryer kurşun
Her şey yıkık ve delik deşik zaman bile
Gören var mı şimdi
Çocuğun bir sınıfta kalkan parmağını
Gören var mı
Bir zam....................
<end>

<start>
Nerde boş kağıt bulursam 
Şiir yazıyorum 
Resim yapıyorum 
Karalıyorum...
Nerde boş ağaç....................
<end>

<start>
Allah uzak değildir
Zaman hızlı geçer yalnızca
Unutulanlar vardır
Dünya biterken telaşla hastanelere uğrayıp
Hayata açılmayan bir sokağın adresini sorarlar
Işıksız ve şarkısız b....................
<end>

<start>
Bir çocuk artık insanlara inanmayıp
Ormandaki....................
<end>

<start>
birazdan kıyamet başlıyacak
başlasın
geldik gidiyoruz bağışla bizi 
büyük uykular gördük rüyada 
hayra yorduk herşeyi 
herşey dediğin nedir ki 
sen bilirsin kalbimizi 
durur unut....................
<end>

<start>
Bahar geldiğinde ben yaşlanmıştım
Kaybolan bir müzikle yıkanıyordum yorulunca
Ne varsa unutmuştum
Göklere yerlere ve sözlere ait ne varsa
Baharın geldiğini anladığımda
Tek bir ....................
<end>

<start>
Azaldı günlerim biliyorum
Kelimelerim azaldı
Bilsen sonsuz dikkat ediyorum
Senden başka şey konuşmamaya
Yeni şarkılar yen....................
<end>

<start>
Bir kum tanesiyim ama
Çölün derdini taşıyorum
Rüzgâr
Her sa....................
<end>

<start>
Yüzbin mihnet ile bir bağ yetirdim
Yemedim meyvesin el aldı gitti
Ağlar gözyaşımı Ceyhun eyledim
Çalkandı dünyayı sel aldı gitti
Yüzbin dert çekmişim bin dahi gerek
Çok ömür ister ki bir dahi görek
Yârim elden aldı o zalim felek
Hoyrat dost bağından gül aldı gitti
Nazlı yâre kem haberim geliptir
Dostlar ağlar düşmanlarım gülüptür
Dediler ki Dertli Emrah oluptur
Kimi kazma kimi bel aldı gitti
<end>

<start>
Yar senin elinden hastayım hasta
Hastayı görmeye yar safa geldin
Elinden ayvası, koynunda narı
Canımın cananı yar safa geldin
Yar senin kaşların kemenin bendi
Melekler bürümüş, huridir kendi
Bir su ver içeyim, yüreğim yandı
Bulgan dağından kar safa geldi.
Eskiden görürdüm haftada ayda
Artık bundan sonra geldin ne fayda
Azrail göğsümde, canım hayhayda
Gözyaşı dökmeye yar safa geldin.
Emrah'ın sevdiği Selvi sen misin
Sağ eli sinemde gezdiren misin
Ağır cenazemi götüren misin
Namazım kılmaya yar safa geldin
Erciş'li Emrah'ın bu türküsünün öyküsünü sizlerle paylaşmak istiyoruz...
Van'ın şirin ilçesi Erciş'te doğup büyümüş olan Emrah, gönlünü, güzeller güzeli Selvi Han'a kaptırmıştır. Gözü, Selvi Han'dan özge bir şey görmez olur. Gelgelelim, o sıra, Şah Abbas Van'ı kuşatır. Kuşatmanın başladığı günlerde, Van Kalesi dışında bir bağ kurdurur. Yıllar geçer, Van'ı elegeçiremez. Bir gün, bir bilgesi Şah Abbas'a:
- Bu kentte Abdurrahman Gazi varken, sen bu kaleyi alamazsın, der. Şah Abbas:
- Kim ola ki bu Abdurrahman Gazi? diye sorar. Bilge:
- O, ermiş bir kişidir, der.
Şah Abbas; Abdurrahman Gazi'nin ermişliğini sınamaya kalkışır. Bir kuzu ve bir köpek kestirir; ikisinin de kızarttırıp Abdurrahman Gazi'ye armağan olarak yollar. Abdurrahman Gazi, kuzuyu alıkor ve ötekini Abbas'a geri götürmelerini söyler, Şah Abbas'ın adamları:
- Bu yaptığınız hem töreye aykırıdır, hem de Şahımız gücenir, diyecek olurlar. Bunun üzerine Şah Abbas, kuzu gibi kızartılmış köpeğe:
- Hoşt köpek, doğru sahibine! der,
Köpek canlanır ve koşa koşa Şah Abbas'ın otağına gider. Bunun üzerine Şah Abbas:
- Ko desinler Şah Abbas'ın bağı var, diyerek kuşatmayı kaldırır. Ancak Erciş'li Emrah'ın sevdiceği Selvi Han'ı da, kendi rızası olmaksızın İran'a götürür.
O günden öte, Emrah'a aşıklık görünür; elde saz, yol görünür. Emrah dolaşır da dolaşır... Aşkından türküler yakar.
Aradan yıllar geçer, Selvi Han'ın İran'a götürüldüğü yıl doğan kız çocukları gelinlik çağına geldiklerinde, Emrah da güçten kesilir; yatağa düşer. Son çare olarak hasta yatağında bir name (mektup)    yazıp, sabah yeliyle sevdiceğine yollar:
Bad-ı saba, yarim hey Mevla'yı seversen
Eğlen hele bir dur seher yeli
Bir emanetim var sana vereyim
Götür nazlı yare ver seher yeli
Sen seher yelisin esersin yakın
Her sabah her seher zülfüne dokun
Yarim uykusuzdur uyartma sakın
Uyana kadar dur seher yeli
Sen seher yelisin estin yüceden
Dokunursun pencereden bacadan
Selvim uykusuzdur dünkü geceden
Sağında-solunda gez seheryeli
Emrah'ındır kurdurayım sazları
Fikrime düşmüştür Selvi sözleri
Karadır kaşları, ela gözleri
Var murada sen er seheryeli...
Erciş'li Emrah; bu nameyi rüzgarla yolladıktan sonra; 'Şah eğer kendine layık bir şahsa son soluğunda olsun Selvi'mi bana getirir. Getirmezse, ben bu dünyada murada ermedim; o da iki cihanda murada ermesin der.
Mektup menzile ulaşınca Şah. Selvi'ye:
- Ey Selvi Han, madem ki Emrah ölüm de döşeğinde, son dileğini yerine getirelim. Hadi, atla ata. Hem söyle; Emrah'a ne hediye götürelim? diye sorar. Selvi Han:
- Ey Şah'ım; bana yetiştirmiş olduğun bahçeden elma, ayva ile nar; bir de -Yüreği yangındır- Bulgarı dağından kar götürelim, cevabını verir.
Hediyeler alınır, atlara atlanıp, Erciş'in yolu tutulur. Tam Emrah'ın evine yaklaşıldığında Şah, Selvi'ye:
- Emrah eğer gerçek bir aşıksa, biz kapısını çalmadan geldiğimizi anlasın. Hem de, kendisine getirdiğimiz hediyeleri bilsin, der.
İşte o sıralarda, ecelle pençeleşmekte olan Emrah, yatağında şöyle bir doğrulup, anasından bağlamasını ister. Anası:
- Ay oğul, gittin gideceksin; bağlamayı n'edeceksin? deyince Emrah:
- Anacığım; gelinin gelmiştir; ver şu sazı hele de onlara bir sesleneyim der ve başlar çalıp çığırmaya:
Yar senin elinden hastayım hasta
Hastayı görmeye yar safa geldin
Elinden ayvası, koynunda narı
Canımın cananı yar safa geldin
Yar senin kaşların kemenin bendi
Melekler bürümüş, huridir kendi
Bir su ver içeyim, yüreğim yandı
Bulgan dağından kar safa geldi.
Eskiden görürdüm haftada ayda
Artık bundan sonra geldin ne fayda
Azrail göğsümde, canım hayhayda
Gözyaşı dökmeye yar safa geldin.
Emrah'ın sevdiği Selvi sen misin
Sağ eli sinemde gezdiren misin
Ağır cenazemi götüren misin
Namazım kılmaya yar safa geldin
<end>

<start>
Bade içerler nazınan
Sohbet ederler sazınan
Kırk ince belli kızınan
Selvi han bağdadır bağda
Selvi han bahçaya girdi
Çiçekler selama durdu
Mor menevşe boynuneydi
Gül kızardı hicabından
Ben Emraham düştüm raha
Yüzün çevür gıble gaha
Müjdeler olsun Emrah'a
Selvi han bağdadır bağda
<end>

<start>
Bugün ben bir güzel gördüm 
Bakar cennet sarayından 
Kamaştı gözümün nuru
Onun hüsnü cemalinden 
Salındı bahçeye girdi
Çiçekler selama durdu
Mor menekşe boyun burdu
Gül kızardı hicabından
Bahçenin kapısın açtım
Sanırsın cennete düştüm
Yar ile tenha konuştum
Bir gül aldım yanağından
Bahçenin kapısı güldür
Yanında öten bülbüldür
Sefil Emrah sana kuldur
Bağışla geç günahından
<end>

<start>
Seherde uğradım ben bir güzele 
Dedim sarhoş musun söyledi yoh yoh 
Ağ elleri boğum boğum kınalı 
Dedim bayram mıdır söyledi yoh yoh
Dedim ala nedin dedi gözümdür 
Dedim şeker nedir dedi sözümdür 
Dedim alma nedir dedi (y) üzümdür 
Dedim öpeyim mi söyledi yoh yoh
Dedim İnci nedir dedi dişimdir 
Dedim kalem nedir dedi kaşımdır 
Dedim onbeş nedir dedi yaşımdır 
Dedim daha var mı söyledi yoh yoh
Dedim ölüm nedir dedi aynımda 
Dedim zulum nedir dedi boynumda 
Dedim turunç nedİr dedi koynumda 
Dedim ver ağzıma söyledi yoh yoh
Dedim sırma nedir dedi telimdir 
Dedim İnce nedir dedi belimdir 
Dedim Emrah nedir dedi kulumdur 
Dedim satar mısan söyledi yoh yoh
<end>

<start>
Bir (y) iğit gurbete çıksa 
Gör başına neler gelir 
Sılası fikrine düşer 
Yaş gözüne dolar gelir
Kalemnen çekilmiş kaşlar 
Gözümden akıttım yaşlar 
Yuvasın terk eden kuşlar 
Yuvam diyer döner gelir
Emrah diyer servi boyun 
Hürü melem midir soyun 
Sürüden ayrılan koyun 
Kuzum diyer meler gelir
<end>

<start>
Ağalar gurbetten geldim 
Geldim ki nazanım gitmiş 
Sılam bana hor göründü 
Salınıp gezenim gitmiş
İçmişim ezel şarabı 
Yine kavuştur yarabbi 
Destinde aşkın kitabı 
Okuyup yazanım gitmiş
Hasret içtim elde bade 
Oldu efganım ziyade 
Ördek uçtu kaldı ada 
Göllerde yüzenim gitmiş
Bir dahi saz almam ele 
Mailim ben tatlı dile 
Top zülfünü ince bele 
Tarayıp düzenim gitmiş
Bir dahi içmeyem bade 
Kuzum seni vermem yade 
Süt beyaz üstüne sade 
Giyinip tozanım gitmiş
İstemem bahçeyi bağı 
İçirdiler bana ağı 
Beyaz fese penhe bağı 
Bağlayıp gezenim gitmiş
Bu dünya böyle kalırsa 
Küffardan öç alınırsa 
Va'de gelüben ölürsem 
Mezarım kazanım gitmiş
Dün gece gördüm düşümde 
Civan duruyor karşımda 
Tarihim mezar taşımda 
Okuyup yazanım gitmiş
Emrah eder nedir bela 
Baba düştüm gurbet ele 
Yine saz alayım ele 
Eyveh ki nazanım gitmiş
Emrah der ki hele hele 
Baba kalk gidelim yola 
Bir daha saz almam ele 
Sazımı düzenim gitmiş
<end>

<start>
Baktım selvi bağı susmuş uyumuş
Otağı yıkılmış bülbülü ağlar
Hoyrat bir yel esmiş silmiş süpürmüş
Nergis boynun bükmüş güller kan ağlar
Ayrıldım Selvi'den hastayım hasta
Başım yastıkdadır kulağım seste
Almışlar kuşumu inler kafeste
Ruhunu yitirmiş bir güzel bağlar
Hem ağlarım hem inlerim yürürüm
Ruhumu ardınca çeker sürürüm
Gece düşte gündüz şurda görürüm
Selvi der de ağaçlar peçeli dağlar
Emrah yar acısı daima canda
Gönül melül mahzun dideler kanda
Şah geldi götürdü sevdası bende
Gönülde ah değil sevdası çağlar
<end>

<start>
Katar katar olmuş giden turnalar
Sizler bilirsiniz hallerimizi
Sılada sevdiğim öz anam atam
Daha gözlemesin yollarımızı
Pişirir kebabı meze ederler
Artırır az derdim taze ederler
Gündüz akşama dek ceza ederler
Akşam da bağlarlar ellerimizi
Ben de Emrah idim kendi ilime
Şahin kuşu kondururdum koluma
İpek şedde kuşanırdım belime
Şimdi kendir sıkar kollarımızı
<end>

<start>
Uca dağların başından 
Perim güle güle gelir 
Ondört onbeş nazeninnen 
Elin vermiş ele gelir
Yeriyip terliyip izi 
Humarlanıp ala gözi 
Deriptir deste nergizi 
Terin sile sile gelir
Emrah diyer üç-ce bayram 
Olam gözlerine hayran 
Ya maraldır ya da ceyran 
Düşüp çölden çöle gelir
<end>

<start>
Çığrışır bülbüller gelmiyor bağban
Hoyrat dost bağından gül aldı gitti
Türlü mihnet ile bir bağ bezettim
Yari ben besledim el aldı gitti
Yüz bin mihnet çektim bir daha gerek
Hayli ömür ister bir daha görek
Yari elden aldı o kara felek
Aktı gözüm yaşı sel oldu gitti
Nazlı yardan kem haberler geliyor
Dostlarım ağlıyor düşman gülüyor
Dediler ki sefil Emrah ölüyor
Kimi kazma kürek bel aldı gitti
<end>

<start>
Bad-i seba sen Mevla’yı seversen
Eğlen hele bir dur seher yeli 
Bir emanetim var sana vereyim 
Götür nazlı yare ver seher yeli
Sen seher yelisin esersin yakın 
Her sabah her seher zülfüne dokun 
Yarim uykusuzdur uyartma sakın 
Uyana kadar dur seher yeli
Sen seher yelisin estin yüceden 
Dokunursun pencereden bacadan 
Selvim uykusuzdur dünkü geceden 
Sağında-solunda gez seheryeli
Emrah'ındır kurdurayım sazları 
Fikrime düşmüştür Selvi sözleri 
Karadır kaşları, ela gözleri 
Var murada sen er seheryeli...
Erciş'li Emrah'ın bu türküsünün öyküsünü sizlerle paylaşmak istiyoruz...
Van'ın şirin ilçesi Erciş'te doğup büyümüş olan Emrah, gönlünü, güzeller güzeli Selvi Han'a kaptırmıştır. Gözü, Selvi Han'dan özge bir şey görmez olur. Gelgelelim, o sıra, Şah Abbas Van'ı kuşatır. Kuşatmanın başladığı günlerde, Van Kalesi dışında bir bağ kurdurur. Yıllar geçer, Van'ı elegeçiremez. Bir gün, bir bilgesi Şah Abbas'a:
- Bu kentte Abdurrahman Gazi varken, sen bu kaleyi alamazsın, der. Şah Abbas: 
- Kim ola ki bu Abdurrahman Gazi? diye sorar. Bilge: 
- O, ermiş bir kişidir, der.
Şah Abbas; Abdurrahman Gazi'nin ermişliğini sınamaya kalkışır. Bir kuzu ve bir köpek kestirir; ikisinin de kızarttırıp Abdurrahman Gazi'ye armağan olarak yollar. Abdurrahman Gazi, kuzuyu alıkor ve ötekini Abbas'a geri götürmelerini söyler, Şah Abbas'ın adamları:
- Bu yaptığınız hem töreye aykırıdır, hem de Şahımız gücenir, diyecek olurlar. Bunun üzerine Şah Abbas, kuzu gibi kızartılmış köpeğe: 
- Hoşt köpek, doğru sahibine! der, 
Köpek canlanır ve koşa koşa Şah Abbas'ın otağına gider. Bunun üzerine Şah Abbas: 
- Ko desinler Şah Abbas'ın bağı var, diyerek kuşatmayı kaldırır. Ancak Erciş'li Emrah'ın sevdiceği Selvi Han'ı da, kendi rızası olmaksızın İran'a götürür.
O günden öte, Emrah'a aşıklık görünür; elde saz, yol görünür. Emrah dolaşır da dolaşır... Aşkından türküler yakar.
Aradan yıllar geçer, Selvi Han'ın İran'a götürüldüğü yıl doğan kız çocukları gelinlik çağına geldiklerinde, Emrah da güçten kesilir; yatağa düşer. Son çare olarak hasta yatağında bir name (mektup)    yazıp, sabah yeliyle sevdiceğine yollar:
Bad-ı saba, yarim hey Mevla'yı seversen 
Eğlen hele bir dur seher yeli 
Bir emanetim var sana vereyim 
Götür nazlı yare ver seher yeli
Sen seher yelisin esersin yakın 
Her sabah her seher zülfüne dokun 
Yarim uykusuzdur uyartma sakın 
Uyana kadar dur seher yeli
Sen seher yelisin estin yüceden 
Dokunursun pencereden bacadan 
Selvim uykusuzdur dünkü geceden 
Sağında-solunda gez seheryeli
Emrah'ındır kurdurayım sazları 
Fikrime düşmüştür Selvi sözleri 
Karadır kaşları, ela gözleri 
Var murada sen er seheryeli...
Erciş'li Emrah; bu nameyi rüzgarla yolladıktan sonra; 'Şah eğer kendine layık bir şahsa son soluğunda olsun Selvi'mi bana getirir. Getirmezse, ben bu dünyada murada ermedim; o da iki cihanda murada ermesin der.
Mektup menzile ulaşınca Şah. Selvi'ye: 
- Ey Selvi Han, madem ki Emrah ölüm de döşeğinde, son dileğini yerine getirelim. Hadi, atla ata. Hem söyle; Emrah'a ne hediye götürelim? diye sorar. Selvi Han: 
- Ey Şah'ım; bana yetiştirmiş olduğun bahçeden elma, ayva ile nar; bir de -Yüreği yangındır- Bulgarı dağından kar götürelim, cevabını verir.
Hediyeler alınır, atlara atlanıp, Erciş'in yolu tutulur. Tam Emrah'ın evine yaklaşıldığında Şah, Selvi'ye: 
- Emrah eğer gerçek bir aşıksa, biz kapısını çalmadan geldiğimizi anlasın. Hem de, kendisine getirdiğimiz hediyeleri bilsin, der.
İşte o sıralarda, ecelle pençeleşmekte olan Emrah, yatağında şöyle bir doğrulup, anasından bağlamasını ister. Anası: 
- Ay oğul, gittin gideceksin; bağlamayı n'edeceksin? deyince Emrah: 
- Anacığım; gelinin gelmiştir; ver şu sazı hele de onlara bir sesleneyim der ve başlar çalıp çığırmaya:
Yar senin elinden hastayım hasta 
Hastayı görmeye yar safa geldin 
Elinden ayvası, koynunda narı 
Canımın cananı yar safa geldin
Yar senin kaşların kemenin bendi 
Melekler bürümüş, huridir kendi 
Bir su ver içeyim, yüreğim yandı 
Bulgan dağından kar safa geldi.
Eskiden görürdüm haftada ayda 
Artık bundan sonra geldin ne fayda 
Azrail göğsümde, canım hayhayda 
Gözyaşı dökmeye yar safa geldin.
Emrah'ın sevdiği Selvi sen misin 
Sağ eli sinemde gezdiren misin 
Ağır cenazemi götüren misin 
Namızım kılmaya yar safa geldin
<end>

<start>
Kömür gözlüm ateşine düşeli
Didem kan-yaş döker dilim dad eyler
Garip yerde yad ülkede sevdiğim
Bana senden özge kim imdad eyler
Ta ezelden oldum gamlar düşgünü
Ben feleğe minnet etmem üç günü
Yarim ne beklersin elin köşkünü
Felek ya dağıtır ya barbad eyler
Yatamadım nazlı yarin dizine
Doya doya bakamadım yüzüne
Uyma Selbi'm uyma eller sözüne
Seni mennen meni sennen yad eyler
Ayrılık şerbeti ölümden acı
Gel söyle sevdiğim nedir ilacı
Kendine mülk sanma tahtınan tacı
Felek ne umdurur ne abad eyler
Gine rengin aldı dağlar lalesi
Yıkılmış yapılmaz gönlün kalesi
Emrah’ın çektiği aşkın belası
Ne alır canımı ne azad eyler
<end>

<start>
Bir sabah uğradım göl kenarına
Sunam beni gördü yüzmeğe durdu
Çalındı çırpındı çıktı kenara
Ela gözlerini süzmeğe durdu
İstedim kendimi bu göle atam
Elimi uzatıp yavruyu tutam
Bir hayal eyledim sarılıp yatam
Vefasız gönlümü üzmeğe durdu
Emrah şahin almış bugün yalçını
Yel estikçe döker bele saçını
Arzıhal eyledim visal bacını
İnci dişlerini dizmeğe durdu
<end>

<start>
Ağam lütfeyle Mevla'yı seversen
Gel ağlatma beni iller içinde
Hakk'ı alem cümle bizi söyleşir
Dasıtan (destan)  eylendik diller içinde
Ben seni seveli her giz gülmedim
Akıdup çeşmimin yaşın silmedim
Çok gülistan gezdim amma görmedim
Sencileyin gonca güller içinde
<end>

<start>
Merhamet kıl Şah'ım öldürme bizi
Feleğin devrinde amanımız var
Pir elinden bile badeler içtik
O yar ile ahdu peymanımız var
O yar menim elde küllü varımdır
Namusumdur gayretimdir arımdır
Alem bilir Selvi senim yarımdır
Bizim pir elinden dermanımız var
Kayguya kanığız kargıştan beri
Ölümden pervazsız dönmeyez geri
Gönülde durdukça gül yüzlü peri
Bizim her zahmanda seyranımız var
Bize Emrah derler Karakoyunlu
Hem Karakoyunlu yiğit oyunlu
Arap at üstünde sergen boyunlu
Küroğlu'ndan açık fermanımız var
<end>

<start>
Bir nazenin bana gel gel eyledi
Varmasam incinir varsam incinir
O nazik elinden ince belinden
Sarmasam incinir sarsam incinir
Kaşları mihraptır gözleri harami
Lisanından döker Tanrı kelamı
Gelir bin naz ile verir selamı
Almasam incinir alsam incinir
Nereden nereye sevdim o yari
Ateş-i hicranı yandırdı narı
Emrahi der şunda giden nigarı
Sevmesem incinir sevsem incinir
<end>

<start>
Ben bir siyah arap olsam
Giysem karayı karayı
Yitirdim nazlı yarimi
Bulsam arayı arayı
Irak yollar yakın olsa
Her güzelde hakkım olsa
Dostum Lokman Hekim olsa
Sarsam yarayı yarayı
Darı düşürsem ardıma
Bir ateş düştü yurduma
Benim unulmaz derdime
Bulsam çareyi çareyi
Emrah'ım da okur yazar
Hak kalemin kimler bozar
Ayna almış perçem dizer
Zülfün tarayı tarayı
<end>

<start>
Zülüflerin rişte rişte
Aklım aldın bir görüşte
Ya hurisen ya ferişte
Gel ki sarılalım Selbi
Zülüflerin tutum tutum
Arasına güller katım
Bir gece sarılım yatım
Gel ki sarılalım Selbi
Zülüflerin burma burma
Sallanıp karşımda durma
Ölürsem sen kanlım olma
Gel ki sarılalım Selbi
Zülüflerin deste deste
Topla sal al yanak üste
Naz olmaz sevecen dosta
Gel ki sarılalım Selbi
Zülüflerin lüle lüle
Düştük yine dilden dile
Emrah gitse gelmez yola
Gel ki sarılalım Selbi
<end>

<start>
Hey ağalar dad gaziler
Dağa kar düştü kar düştü
Gurbet ilde yad ülkede
Yada yar düştü yar düştü
Gidin deyin anasına
El değmesin sunasına
Han Selvi'nin sinesine
Bir çift nar düştü nar düştü
Emrah'ım gamdan seslendim
Karlı dağlara yaslandım
Emek verdim bağ besledim
Güle har düştü har düştü
<end>

<start>
Ezel bahar yaz ayları gelende
Döküldü güzeller yar hanesine
Yiğit de güzelden nasip alanda
Maşallah dediler bir tanesine
Güzeller içinde bir cana benzer
Dili şeyda dişi mercana benzer
Koynunda memeler fincana benzer
Göz düşer Selvi'nin nar danesine
Güzeller dizildi yoldan geçmeye
Bir güzel eğildi suyun içmeye
Sarraflar yığıldı kıymet biçmeye
Bin tümen yetmedi yar sinesine
Sefil Emrah eydür karadır bahtım
Bahar seli gibi kaynadım aktım
Anamı atamı yurdum bıraktım
Katıldım Selvi'nin bar hanasina
<end>

<start>
Evvel bahar yaz ayları gelende
Açılmış bahçende nar memelerin
Versen de ağzıma emsem
Bal ile yoğrulmuş yar memelerin
Açma göğsün açma rakip bakıyor
Yar senin atışin beni yakıyor
Tenin misk ü amber olmuş kokuyor
Al benim yağlığım sar memelerin
Ecel kuşu gelip başa konanda
Tenim çıkıp teneşirde yunanda
Biçare Emrah da bir gün ölende
Mezarım taşına sür memelerin
<end>

<start>
Esme seher yeli esme
Değer tellere tellere
Bozulsun fikrimin bendi
Akar ellere ellere
Yardan ayrılan yüz gülmez
Sayrı olan sözün bilmez
Yar adını desem olmaz
Düşer dillere dillere
Sefil Emrah okur yazar
Hak kelamın kimler bozar
Ayna almış zülüf düzer
Benzer güllere güllere
<end>

<start>
Ellerin kırılsın hey naşi hoyrat
Sana kimler dedi boz menevşeyi
Nazik eller ile devşir cemeyle
Ak sinen üstüne diz menevşeyi
İki suna gördüm indi bu bağa
Onlar sayesinde bağa nur yağa
Derer deste eder sokar yanağa
Aşk ile devşirir kız menevşeyi
Menevşe gül kokar dostun bağından
Lale rengi gelir al yanağından
Taramış zülfünü dökmüş sağından
Zülüfleri değer yüz menevşeyi
Menevşe açılır bahar yaz olur
Niçin boynun eğri ömrün az olur
Seni devşirenin gamı şaz olur
Sıdk ile devşirip diz menevşeyi
Nice Süleyman'lar tahta erişti
Tahta erişmedi bahta erişti
Emrah'ım bir fena vakte erişti
Dahi kokamayız biz menevşeyi
<end>

<start>
Dinleyelim dağ başında figanı
Görelim ne demiş o Leyla Leyla
İkimiz de oturalım diz be diz
Biz de hu diyelim hu Leyla Leyla
Felek çakmağını üstüme çaktı
Beni bu unutulmaz derde bıraktı
Vücudum şehrini odlara yaktı
Yandım ateşime su Leyla Leyla
Felek kemendini eyledi çengel
Yara varam desem koymuyor engel
Ölürsem sevdiğim üstüme sen gel
Gözün yaşı ile yu Leyla Leyla
Daim dilimizde Hakk'ın kelamı
Uğra dost yanına eyle selamı
İsmimi sorarsan Emrah gulamı
Daim aklımızda o Leyla Leyla
<end>

<start>
Çarşamba gecesi çeşme başında
Gözüm bir alagöz ceyrana düştü
Ataşlı okunu vurdu bağrıma
O da yandı canım amana düştü
Gözel çok gözeldi hem ehli-dildi
Sıdk'ınan say saydı göynümü bildi
Başını buladı (salladı)  gözünen güldü
Gül budandı gonca gümüna düştü
Bir bölük sonalar inmişler düze
Sırma kaftan elvan görünür göze
Buhağın altından tuş geldi bize
Ay-gızıl memeler gerdana düştü
Emrah kimse yarin bu değer öğmez
Zora gelse de zorbaya bağ eğmez
Arası meydandır uç uca değmez
Aklım o meydanda seyrana düştü
<end>

<start>
Bugün dört güzelin seyrine vardım
Biri gelme dedi biri gel dedi
Dedim aşık olup size dem edem
Biri çalma dedi biriğ çal dedi
Birisinin adı Ayşe'dir Ayşe
İkisinin adı Nergis Menevşe
Biri dedi gelin salah ateşe
Biri salma dedi biri sal dedi
Sefil Emrah eder burda kalayım
Bu fena derdime derman bulayım
Her yanaktan bir çift buse alayım
Biri alma dedi biri al dedi
<end>

<start>
Bizim sahraların başı
Pare pare duman şimdi
Kavuşması bir hoş olur
Ayrılması yaman şimdi
Gülün çevresi har m'ola
Çektiğim ah ü zar m'ola
Acap bizi sorar m'ola
O kaşları keman şimdi
Arasam yari bulurdum
Yoluna kurban olurdum
Bir gün görmesem ölürdüm
Gör n'eyledi zaman şimdi
Ördek çalkanır göllerde
İsmim söylenir dillerde
Kalmışım gurbet illerde
Dağlar başı duman şimdi
Benim aşnam şimdi çıkar
Çıkar da yollara bakar
Emrah'ı odlara yakar
Boyu serv-i revan şimdi
<end>

<start>
Seherde uyanmış gözleri mahmur
Dedim sarhoş musun söyledi yoh yoh
Ağ elleri boğum boğum kınalı 
Dedim bayram mıdır söyledi yoh yoh
Dedim inci nedir dedi dişimdir
Dedim kalem nedir dedi kaşımdır
Dedim on beş nedir dedi yaşımdır
Dedim daha var mı söyledi yoh yoh
Dedim duman nedir dedi aynımda
Dedim zulüm nedir dedi boynumda
Dedim gül memeler dedi koynumda
Dedim ver ağzıma söyledi yoh yoh
Dedim pişen nedir dedi zulümdür
Dedim zulüm nedir dedi ölümdür
Dedim Emrah nedir dedi kulumdur
Dedim satar mısın söyledi yoh yoh.
<end>

<start>
Geldi geçti erenlerin kervanı 
Kervanı nur, seyranı nur, eli nur
Ellerinde Yaradan’ın fermanı 
Fermanı nur, erkânı nur, yolu nur
Dokuz kat melaik Mevla’ya tapar
Onların şövlesi gökleri yakar
Cennet bahçesinde dört pınar akar
Pınarı nur, akarı nur, gölü nur
Sefil Emrah derki erler himmeti
Her olur olmaza etme mihneti
Çok derindir erenlerin sohbeti
Sohbeti nur, dudağı nur, dili nur
<end>

<start>
Ben bu iskelenin süryanisiyim
giden gider
bana kalır güneşin kızıllığı
herkesi uğurlayan o uğurlanmaz hüzün
ayırmaz kıyısından içimdeki korsanı
Yalamadır rotası
ipi kopuk bir kavmin
suyu görünce yekten hain hain gülümser
çünkü karda iz tutan bir yüzü yoktur suyun
göç denen çingeneden aşinalığı siler
İki alem arası
bu zalim arasattan
bahar denilen savruk melek de geçen bazan
terli avuçlarında tuttuğu şu uyruksuz
ağır gülü unutur gider dalgınlığından
Artık kalın halatlar yalnızca ruhum için
dalgalar çekip onu sanki benden alacak
tükendi pörsük hayat
pösteki sayar gibi
geriye ne kaldı benden başka salacak.
<end>

<start>
Gelen kim
böyle yekten?
hurucunda takım taklavat
temiz peşkir
bir tutam saç
mushaf ve bir bağ başak
Çaylak!
sen misin!
tamir edecek dülger
ruhundan hasar görmüş
bu şehrin hayatını?
<end>

<start>
Burada vakitler durgun bir göle civilenmis
kugular ilk kuguyu yuzup duruyor hala
bir yaprak sararınca tüm tabiat titriyor
ölüme kef geliyor,çünkü her yan musalla
Çekilsin ardımsıra sürgüsü dış kapının
zaten köklerim ayırık incinmez ayrılıktan
sevsinler aqnneleri gitmeyen oğulları
onlar için ortaya koysunlar kişmiş ve safran
Gecenin rahlesinde yağmurdan bir risale
göğün atı kişniyor huysuslanıyor ruhum
denize bakan yerde dudağı nardan beter
çekip o ince kızı sevmeye gidiyorum.
<end>

<start>
Açılırda şafak defteri
kalın divitler düşer ince yapraklarına
gün başlar akreplerde çırak tedirginliği
bir ayağı uçuruma uyanır
gözlerinde ceylan kalmış kim varsa
ödüne iğne gibi dokunur durur hayat
kanlı toynaklarıyla süreğe çıkan barbar
deşer temiz kanını yayına kiriş için
Biter dağların uzun rüyası
mert ölür pas tutar mavzerleri
pirinç beşiklerde palazlanan ihanet
yürür ergen  güllerin en toy damarlarına
onların ahşaplarda incecik işlemeli
ellerinden kül kalır ve birazcık da kına
Sen aşk obasındansın tayın kırılgan
kaygısız kursağını tahnitlemeden korku
içindeki ardıçta şeceren kurumadan
geldiğinden hevesli dö de git aramızdan.
<end>

<start>
İçindeki denizlerde
masallarını avlayan korsanlara vuruldun
sualini abes buldu müneccimler
ezberlenmiş uçurumların kenarında oynuyordum
gece sır tutan ağzıyla ağaran günü öptüğünde
solmuş bir gülün izi kaldı senden
nisanları isyana çağıran 
Nuhun yarası kadar derin
Meryem gibi sakladığın yerlerinde
çıbanlar çıkaran aşkı
kilitledin kalbinin karanlık odalarına
bir bir yırtttın hayal perdelerini
çözülmedik kendin kalınca bulmacanda
takvimlerin yabancısı parmakların
şimdi uslanmadan geriye sayıyor günleri
kehribar bir tesbihin tanelerine dokunur gibi.
<end>

<start>
Son çırağı ben idim
ortasında yedi göbek çınarı
sulayarak büyüten arastanın
İri,pençeliydi elleri ustamın
demiri haddeden geçirirken
kızıla çalan muzdarip yüzü
hazandaki güller kadar inceydi
inceydi;döl tutmamış bir ömrü
ateşte eriterek avutan kırgın beden
Göğsümde koca bir gök taşırdım ben
çerçilerin boncuk sattığı çarşılardan
elimde atıp vurmaz bir sapan
avlanırdım hışmımdan naçar düşmüş dallarda
ustam bazen çok uzak bir yerden gelsin diye
günün dalgın ipini dolardım makaraya
Bir gün devrildi arastaya
kocaman,ağır gölgesi çınarın
benden kaçan onca kuş meğer dallarına konarmış ustamın.
<end>

<start>
Hem yaralı hem yakını bir yaralının
kırıldı kuş sesinden direkleri dünyanın, kaldım eşikte sübyan
kaldım cümle ovayla temmuzun köklerinde, yaşlanmış ağaçlara dert oldum.
Kimi görsem dedim işte burdayım, iki ince boynumun arasında
kimi görsem dilim buruk, kelimeler ölümlü, sesim anadan üryan.
Yürüdüm benle birlik ağır bir halk yürüdü
suya baktı ağırdı, güze düştü ağırdı, yola vurdu ağırdı.
Bir sabah dünya boşken kalkıp sordum kendime: neyin var taşınacak? 
şu kırık dal sesinden, şu tökezleyen ırmak gürültüsünden başka
neyin var sen gidince aklı sende kalacak!
Şehirden Erzurum kitaplardan Krişna
üzerime uzattım gerneştikçe yorgun düşen evleri, hiç yaşlanmadı akşam
hiç yaşlanmadı bana bütün ana dillerden kar toplayan çocuklar.
Kurutulup saklanmış bir hayatım yok diye beni boşladı kışlak
indim aşağılara, ilk seferde dürülmüş sancak gibi açık kaldı maceram.
Hangi kavşakta dursam çatallı bir acıyım.
dağınık bir toy yeri, emanet bir elbise, bir ince kopuz sesi.
Yok yerlere yön oldum; her hayrata okuttum bu şaşkın kitabeyi
ki çözülsün insanların insanlara dokunduğu sınırda neden ellerim çolak
ve neden baktığımda büyüyor ölü balık gözleri.
Yurtsuz Marek* beni çiz benden başka göçmen yok
boştu varlığın evi iki ince boynumla salındım ortalıkta.
Bak nasıl da oturuyor üstüme sararmış otlakların uzaktan görünüşü
trampetler çalınca toz kalkan bir kasaba gibi duruyor yüzüm
soyuldu her bir yanım günlere yapışmaktan, hâlâ sütten kesilmedi bu yara.
*Marek Brzozowski. Göç temasını işleyen Polonyalı bir ressam.
(Dergah Dergisi, 174)
<end>

<start>
Gitti son ulak;gözü titrek
bir mühür gibi hurucunda taşıyarak
şehrin çarşılarında bingün bir arya
üşüttü mangal yüreğini taş konakların
ilkin alıcı kuşlar düştü
sonra elleri bahçevanların
uzun bir kış başladı
oturduk yeni eşkalimize çalıştık.
<end>

<start>
I.
Evin dantel işleyeni uyanıyor
kına ve kuş sesiyle hafifletiyor şilteleri
göğe bir ferahlık yayılıyor aralandıkça
araladıkça ergen kızlar ağustos pencerelerini
II.
Günü solduruyor bir 'arkası yarın'ın
odada unuttuğu uzak hayatlar
ne var şu Marry'nin kahkahasında
boynumda kıldan
terden ve köpükten yara açacak kadar
Ne ağlıyor ne göğsünü dövüyor
kızıl saçlı 'yurttan sesler korosu'
çiğnedikçe çürüyor ırlaması ağzında
kış çarşılarına kar yağıyor
hani bize yükseklerden seslenip duran huma?
III.
Kısa dalga
bin ikiyüz metrede
bir zangoç çana dokunuyor
'Demirbank iyi günler diler'
<end>

<start>
Kalbinin durağında eyleşmeden geçiver
verimli kuluçkada peydahlanan balçığın
tahammülsüz atların sırtına bindirildi
bırak da can çekişsin bir alabalık gibi
ruhun kirli sularda gözeyi anımsama
künyende tabiatı hatırlatan ne varsa
rendele hafiflesin boynundaki ağırlık
çocukluğunun masal küresinden sökülmüş
ülkelerini bir bir geçir madeni ipten
ve bu afyonlu çağın mabedinde tesbih çek
güle ve aşka veda
güle ve aşka veda
güle ve aşka veda.
<end>

<start>
Hele gelsin otursun bir bir saysın kendini
bakalım batan neymiş şu serçenin diline
suyu süzerek içmiş kesilmiş yemelerden
annesi bile küsmüş mızmız efendimize
b
Babamın cebi cimri lunaparkta bekliyor
hucum ediyor göğsüm nazlının neşesine
birkaç çiçek verdiye yalvarıp duruyorum
vilayet bahçesinin çakırkeyf bekçisine
devlet devlet olalı böyle barış görmedi
iki yüz arasında ne sınır var ne siper
biz daha tanımadık kaşı kalkık günleri
öpüyor dilimizi sır tutan ağır küpler
gülmeyin akasyalar ayıp diye bişey var
ketum dudak çözüldü koptu dünyanın gemi
biz sizide biliriz hergün yaprak yaprağa
içimden hiç gelmiyor alıp gitmek gövdemi
ancak şu cadı akşam,onun kılıncı başka
belletmeden kesiyor eldeğmemiş ipeği
avutmaya yetermi ateşe düşen mumu
canından bezdirdiği annemin gözbebeği
Nasıl anlatılır ki içimdeki misafir
dünyayı dar ediyor bende konakladıkça
üstelik bu sandığın kilidi utangaçlık
boncuk boncuk terliyor hafif aralandıkça.
<end>

<start>
Geçiyor üstünden gözucuyla
görkemli yurtlukların,yapma bahçelerin
bir alım uçuşunda,bir alay; sanki
ovalar titreten kumandanı cemşid'in
Varıp indiriyor kanatlarını
konar gibi bir çayıra usulca
incecik çatısı şehre meydan okuyan
çözülüyor desenlerin yumuşak kucağında
Bir sır var bu eprimiş kilimi
bahar şenliğine çeviren kök boyasında
uzak bayırlardan belki,inatla gelip
onda toz olduğuna bakılırsa.
<end>

<start>
Ey sulara serinlik veren… 
Karanlık tapınaklarının ateşini insanların ruhuyla besleyen bir çağa geldik. 
Bir çağa geldik ki belleksiziz. 
Hafızamızı değil, yalnızca bedenimizi terletiyor alevlerin yalımı. 
Heybemizde darı yok; kırbamızda su kalmamış; elimiz hançere yakışmıyor artık. 
Güneye dönüyoruz, ama aklımızı bir türlü alamıyoruz kuzeyden. 
Karışık bir kafa için dua okuyacak dilimiz kekeme. 
Kekeme dilimizi çözmek için bize dua edecek kim varsa kayıp… 
Kayıp bir ahaliyiz biz. 
Buraya gelirken yollara işaret koymaya akıl erdiremedik. 
Eski bir alışkanlık arıyoruz, üstü örtülmemiş bir iz, bir emare. 
Bir emare, belki bize hatırlatır, bülbül kafesinden bir göğsümüz olduğunu. 
Ama hiçbir can alıcı işaret çarpmıyor gözlerimize. 
Gök çadır olmaktan vazgeçmiş, yer taş kesmiş sanki. 
Ne yağmur bize merhamet bahşediyor, ne toprağı çatlatan çiğdemle yandaşlık kurabiliyoruz. Ancak birbirimizin kanını akıtarak anlayabiliyoruz canlı olduğumuzu. 
İnsan oluşumuzla en büyük aşinalığımız bu. 
Sıcak kana dokununca diyoruz ki, “tamam, demek burası hâlâ dünya! ..” 
Dünyanın dönüşü başımızı döndürmüyor artık. 
Çünkü dönüp bakmıyoruz akıp duran bulutlara. 
Çünkü boynumuz kalın. 
Ve hiç kimse yüz vermiyor bu tür çocukça oyunlara. 
Biz dünyayı işvekar bir çengi gibi düşünüyoruz; böyle kuruluyor aramızdaki bağ. 
Yani biz, birbirimizin teninden yükselen buharı soluyarak çiziyoruz yörüngemizi. 
Bu sırnaşık rotadan çıkarsak, içimize düşecek kuşkudan ödümüz kopuyor. 
Ödümüz kopuyor, aşk deyince Hallac’ı anmaktan. 
Çünkü biz, ancak ayarı bozuk bir altın için yüzüyoruz birbirimizin derisini. 
Nedir aşka düşmek? Aşk için ölmek ne? 
Yabancıyız bu şavkı kalp çatlatan, hesabı ağır sorulara. 
Bize düşen kurnazca gülümsemek… 
Kurnazca gülümsüyoruz, zülfüne çiğ düşünce tedirginlikten rengi atan eski evlerin mahremiyetine. 
Utandıkça, alnındaki terden perçemleri sırılsıklam olan o mahcup damarımız çatlayalı çok oldu. 
Nerede bir masumiyet görsek, hemencecik çelik kasamızın şifresi geliyor aklımıza. 
Sırrı çözülmüş bir dünyada tek sırrımız bu kaldı. 
Daha akşamdan uykumuzu kaçırıyor o kasada saklı duran ne varsa! 
Gündüzleri göğsüne keçe çalıp, geceleri uykuda efendilerini arayan dervişlerin avuçlarını dayadıkları kurnalar bize kuru. 
Bizimkisi, gözenekleri losyonla ferahlayan fazla beyaz, fazla sarkık bir deri. 
Derimizin altında, eşyaya can atan bir vaşak bileyip duruyor dişlerini. 
Onu doyurmazsak, bizim hayatımızı yem etmesinden korkuyoruz… 
Korkuyoruz ölümün bizi yarı yolda bırakmasından. 
Çünkü yaşadığımız çağın çetelesinde her şey buraya ait, her şey balçığımıza zimmetli.
Biz hesap adamıyız; çeklerini imzalamadan ölen birinin ruhunu mahkeme edecek kadar. 
Ve elbette adaleti, hissemize dünyadan biraz daha yer kazandırsın diye istiyoruz. 
Yani biz istiyoruz ki, gövdemiz külçelerle ağırlaşsın; bu şan, bu şerefle çıkalım çarşılara. 
Bu yüzden hiçbir tahammülümüz yok hiçbir oyun bozana. 
Bizi bir tek hırkaya çağıranın aklından kuşku duyuyoruz. 
Onu hekimlere gönderiyoruz, haznesinden grafikler çıkaran makinalara… 
Ey kaderimizin sahibi… 
Artık içimiz bütün rüzgarlara açık. 
Ne bir sınır, ne bir elek var dünyayla aramızda. 
Bizi saklı tutan perdeyi yine biz yırttık; makasımız hâlâ keskin, ama iğne yok yanımızda. Şimdi yakarıyoruz: 
Bizi dünyadan sen sakla! 
Yani biz, bir bardağa dökülen suya bakınca, her seferinde: “ey su, nasıl da berraksın” diyebilelim, hayretle. 
Bir çocuk konuşunca herkes sussun; “bu nasıl güzel tanışıklık” diye geçirsin içinden. 
Belki böyle böyle yeniden iz tutar ayaklarımız. 
Serinleten bir patika az şey mi, bu ateş ormanında! 
Az şey mi, dünya kapımızı çalınca, göğsümüzün gürültüyle çarpmaması…
<end>

<start>
Şair ölünce dostları
Çırpılmış ağaç gibi beklediler başında
Keşke bir taşlık olsaydı da şu kendinden yetimi
Götürüp üzerine uzatsaydık, dediler
Çünkü sığ göllerden kalmaydı, severdi kara büklerin uğultusunu..
Li Po’ya benzerdi bizim ustamız
Yeltenmediyse de sarhoşken ırmaktaki ay’ı öpmeye
Ay onı öpsün diye çiğ düşmüş yapraklara paylaştırdı yüzünü
Ressamdı, kara kalem çalışırdı ilkbaharı nedense
Nedense çıplak çizerdi insanı, memeler haylaz, göbek sokulgan
Sonunda o da gitti bu pastel bu yağlıboya dünyadan..
Ey yüzü pazar günlerini andıran
Yalnızdın, çarşılara inmezdin, pazen ve patiskadan sayardın halkı
Ne ağır bir ikindiydi yaşamak sakladın söylemedin kimseye
Biz de söylemeyiz kimi akşamlar eski bir yeryüzünde uyuya kaldığını
Hep bir yenilgiden dönerdin işte yenildin mutlusun muhakkak
Ağzın lekelenmedi insandan, Tanrı neyi yargılayacak.!
<end>

<start>
Üstümde biçilmiş ekinlerin kokusu
beni mahsul sanıyor üstümde uçan kuşlar.
Oysa “yaz bitmiş yazıt bırakmaksızın,” düşmüş kantarların dili
oturmuş güzü ayıklıyor akrabam çıplak çalılar.
Çatladı çatladı çatladı toprak
güneş hep demirdendi, bitkiler hep ölümlü, çark etti marifetim.
Seni sarı çiçeklerle konuşturan hayretin dili bende
niçin hiç çözülmedi cennetin bahçelerine inen efendim?
Burada bir boşluğa kapı yaptılar beni
kansız düşmüş yapraklarla desteklendi eşiğim.
Bu kırık buğdayların, bu sararmış otların arasında
kıpırdasam hemen anlaşılıyor, kaç uçurum çıktığım ve kaç gökten indiğim.
<end>

<start>
Kendimi üflüyorum kendi cansız közümden
bir kır dumanı gibi bitkin bir ırmak gibi kendime sokularak 
kalk diyorum dünya bir yanardağla öpüşüyor uzaklaş
Oysa bende açılan sakin bir derviş gözü ne varsa yapışıyor
nefes alan karınca, esneyen çocuk dili, piyanodaki parmak 
uzanıp kirpiklerime asılıyor sudan hafif ne varsa.
Dokundukça dağılan bir hatırayım, al ipekte besmele
ve bir eşik, aşkla dudak arasına çekilmiş
sormadım hiç hangi yanım öbüründen tedirgin hangi yanım karanlık
sormadım hiç bir kız mıdır yaşmak mıdır bana teslim edilen 
Dönüp bakıyorum da uzak bir komşu gibi akranım olan bana 
bana ait çözülmemiş tek düğme benden başka öldürülmüş bahçe yok
Geceleri takvimlerden devrilen günleri okşuyorum
ve her sabah kalkınca yollara yol diyorum, kuşlara kuş, suya su
Çünkü bu hain dilim bir oymak kadar yaşlı hafızamı aldatır
evi barktan ayırır, kızı kızana salar, yurttan toplar çadırı
Çünkü benim kabilem bir avdan döner gibi yorgun bakar yüzüme
unutur bir çiçeğin adıyla solduğunu.
Hayret nasıl büyüyorum toprağım küçüldükçe
birkaç kendim oluyorum, aya çarpan yüzümü toplamaya çıkarken
aya çarpan yüzümü toplamaya çıkarken
birkaç renge ayrılıyor menekşe, birkaç kafes açılıyor aynı kuştan dışarı
Sınırlarım uzadıkça uzuyor 
bir kıyıda alnımı buluyorum ötekinde alnımın izlerini
her yamaçta yaygımın bir parçası gözlerimin değdiği her yer beni öpüyor
Kendimi üflüyorum kendi cansız közümden
çünkü kendimden başka savrulacak bir kır yok tütecek gam yok burda.
Saatler günler aylar; oturmuş bekliyorum bu nabzı yorgun ateşi
bir öksürsem ağzımdan vitrinler dökülecek
sonra yanmış çıralar, ispirto fitilleri ve gevşek bakır teller
bir öksürsem gölge vurmuş dağlar kadar ıssız kalacak göğsüm.
<end>

<start>
Ne etsem berabere bitmedi o yılgın maç
Herkes bende kalanı küçük bir sıyrık sanır
Sen aklıma düştükçe içim nasıl izdiham
Terkedilmiş bir evin ilk günü kadar ağır.
<end>

<start>
Eskiden dünyada, görünüşte dağınık ama iç dünyaları derli toplu insanlar vardı. Oysa şimdikilerin dış görünüşleri derli toplu ama iç dünyaları dağınık.
İnsansız kaldığımızda ruhumuzun yırtılacağını biliyoruz. “Yalnız kalmak istiyorum” demek için bile bir insana ihtiyacımız var. Bu yüzden ortak mekânlar oluşturup yan yana geliyoruz. Şakalar yapıyor, sırlarımızı anlatıyoruz birbirimize. Ama birden bir kurt düşüyor içimize. “Bir şey eksik” diyoruz. “Bir şey eksik ama ne? ”…
Hevesle dokunuyoruz raflardaki yeni çıkmış kitaplara. Kitaplar okuyoruz durmadan. Bizimle hiç tanışmayan, bizi hiç tanımayan bir yazarın yolculuğuna eşlik ediyoruz; içimizde kocaman bir düş coğrafyası açılıyor. Ancak son yaprağı da bitirip, kitabı kapatınca, yapayalnız kalıyoruz o coğrafyanın ortasında. Bütün cümlelerin tamam, bir tek cümlenin eksik olduğunu hissediyoruz.
Düşünüyoruz, eksik olan ne? …
Ders çalışıyoruz geceler boyu. Dem tutması hiç eksilmiyor ocağın üstündeki çayın. Küllükler bir boşalıp bir doluyor. Okulu bitirirsek her şeyin yoluna gireceğine inanıyoruz. İnanıyoruz ki, şu koridorlardan, ay başında beklenen harçlıklardan, sıkıcı anfilerden kurtulduğumuzda her şey yoluna girecek. Okulun uzaması ödümüzü koparıyor neredeyse. Nihayet gülümseyerek bakıyoruz, duvarlara öylesine asılmış, buruşuk imtihan sonuçlarına. Yumruğumuzu sıkarak, “bitti” diyoruz, “işte bitti, şükürler olsun.” Fakat birden kaçıyor hevesimiz. Bir şeyin hiç bitmediğini, hiç bitmeyeceğini anlıyoruz. Kafamızı kurcalıyor bu eksilik. Bitmeyenin ne olduğunu soruyoruz kendimize hücumla. Hevesimiz kursağımızda kalıyor. Bir eksikle ayrılıyoruz koridorlardan…
Cebimiz para görürse, hayatın yoluna gireceğini düşünüyoruz. Kapılar aşındırıyoruz bu yüzden. Dil döküyoruz boyunları yağdan kaybolmuş, gözleri karanlık bir kuyudan bakan patronlara. Bütün becerilerimizi sıralıyoruz, beceremediklerimizi bile. Nihayet gözüne giriyoruz, bize kuşkuyla bakan ketum cebin. Müjdelerle koşuyoruz ev halkına, arkadaşlara. Herkese söz verdiğimiz ilk maaşla, yine herkese az buçuk bir şeyler alıyoruz. Kuyruğu doğruluyor böylelikle işimizin. Ama bir sabah işe giderken, o malum kuşku oyuyor içimizi. Asıl eksik olanın işimiz olmadığını, başka bambaşka bir şeyin eksik olduğunu hatırlatıyor uyuklayan belleğimize.Yırtınmaya başlıyor belleğimiz: “Bir şey eksik, ama ne? …”
Âşık oluyoruz o kocaman eksiği telafi etmek için. Geceler boyunca yıldızları sayıyoruz, uykumuza veda ediyoruz aşk için. Bütün çıkarcılığımız bitiyor aşk kapıyı çalınca. Gözlerimiz cennetten koparılmış bir parça gibi bakıyor hayata. Dilenciye merhamet ediyoruz mesela, cebimizi sebil gibi açıyoruz herkese. Herkesten bize dua etmesini istiyoruz: aşk için. Öylesine kırılgan, öylesine çaresiz bekliyoruz ki sevdiğimizi, gecikmesi akla hayale gelmedik endişeler doluşturuyor içimize. Ve şu hain endişe: Acaba aşk bitti mi? Birden bütün kalabalığın arasında onu görüyoruz. Yeniden dönmeye başlıyor dünya. Irmaklar yeniden akıyor. Göğsümüzde hesapsız bir ferahlık, “hoş geldin” diyoruz. Gelin görün ki günlerin cenderesine nasıl sıkışıyor bir yerimiz. Aşkın bile telafi edemediği bir şeyin eksik kaldığını kavrıyoruz dehşetle. Bitkinlikle soruyoruz: “aşk değilse ne? …”
Sonra annelerimize dönüyoruz yeniden. Dünyadaki en korunaklı sığınağımıza. Bütün yaşadıklarımızı, bütün yaşayacaklarımızı bir kenara bırakıp, onun ocağındaki aşı yudumluyoruz iştahla. Tam karşımıza geçip hevesle bizi seyrediyor anne. Göğsünden hayata uğurladığı kırlangıcı. Hevesi azalmasın diye, daha bir kocaman alıyoruz lokmaları ağzımıza. Gizli bir oyun başlıyor anneyle çocuk arasında. Çok iyi hatırlanan, çok eskilerde kalmış. Sonra yumuşak yataklar seriyor altımıza. Gece, bir girip bir çıkıyor odamıza merakla: acaba yorganı tekmeleyip üstümüzü açtık mı? Mahsus üstümüzü açıyoruz azcık; gelip nizama sokuyor yorganı, kafamızı yastığa gömüyoruz, yeşil yosuna sokulan kuğunun başı gibi. Ama birden, bizim aralanmasın diye can attığımız bir sorunun üstü açılıyor, yılan gibi kıvrılıyor yorganın içinde. İniltiyle dökülüyor ağzımızdan cümleler: “Allah’ım, bir şey eksik ama ne? …”
Sonra gelecek günlerimizi boyadığımız tablonun renkleri karışıyor birbirine. Hep kaçtığımız o soruyu soruyoruz kendimize:
“Yoksa eksik olan biz miyiz? …”
<end>

<start>
Pek çok insan bir yazarın yerinde olmayı düşünür. Onun tıpkı bir sihirbaz maharetiyle sözcüklere görünmez gömlekler giydirmesi; cümlelerini birer merdiven basamağı gibi kullanıp insan ruhunun karanlık bir yerlerine inmesi; hep düşünüp de adını bir türlü koyamadığımız bir varoluş sancısına bıçak gibi dokunması; ya da hiç beklemediğimiz bir yerde saçlarımızı diken diken eden cüretkâr bir hükme varması bizi fazlasıyla şaşkına çevirir. Ve ona ait bir metni her okuduğumuzda kendimize şunu sorarız: Kimdir bir yazar? Sözcüklerini birer yem olarak kullanan bir okur avcısı mı? Aklımız ve düşlerimiz arasında kumar oynayan ve hangisinin kazanacağını daha başından beri bilen hilekâr bir kumarbaz mı? Bizi bütün ayrıntılarımıza kadar gözlemleyen hayatımızı mürekkebine katık eden usta bir hırsız mı? Yoksa canı pek sıkıldığı için düzenimizi altüst ederek keyif çatan bir oyun bozan mı? Kim bilir belki de hepsi. Ama gerçek şu ki hiç birisi değil! ..
Bana öyle geliyor ki insanlar içerisinde en talihsiz yazgı yazarın yazgısıdır. Herkesin hayatını herkesin aşklarını herkesin gülüşlerini uzaktan seyreden ama bir türlü insan oyununa katılamayan gerçek bir beceriksizdir o. Çok istemesine rağmen bir dünya vatandaşı olamamış dünyanın herhangi bir gününü dünyadaki herhangi birisi gibi yaşayamamıştır. Kuşkusuz denemediği bir durum değildir bu; ama her seferinde hayat tarafından paramparça edilmiş her seferinde kendi beceriksizliğinin kollarına geri döndürülmüştür. Garip bir oyundur yazarınkisi: O “kendi beceriksizliğimin ipuçlarını bulabilirim” umuduyla başkalarının hayatını derinden seyre dalmış; o uzun dalgınlık sırasında insan hakkında yeni pek çok şey öğrenmiş; ama insan hakkında öğrendiği her yeni şey beceriksizliğini daha da bir artırmıştır. Yaklaştıkça uzaklaşmış tanıştıkça yabancılaşmıştır insana. Ve obeceriksizlik yüzünden dünyaya katılamadığı için içinde büyüyen dehşetli arzunun üstünü örtmeye insanlardan üste çıkmayaonları şaşırtmaya neredeyse mahkûm olmuştur. Eğer bir asker olsa büyük bir kahramanlık göstermeye yeltenecekti kuşkusuz. Ama onun elinde başka bir silah vardır: Kalem…
Ve kalem bir yazarın anaforunda sözcükleri yeniden karıştırıp yeni baştan önümüze sürdüğünde bu sefer dehşet sırası bize gelmiş; yazar dediğimiz o “öç alıcı” bize katılamamanın bizden biri olamamanın hesabını bize ödetmeye başlamıştır artık. Şimdiye kadar kendimizden bile sakladığımız sırlarımız; bizi utançtan yerin dibine geçirecek tutkularımız; gülümseyen dişlerimizin arasındaki kanlı kindarlık; her şeyi yıkmak isteyen ama bir otu bile yerinden edemeyen korkaklığımız ve öteki sayısız hallerimiz “şu aramızdaki beceriksiz” tarafından nasıl da yüzümüze vurulmuştur. Sıkıca örttüklerimizin üstünü açtığı ve bizi ruhumuzun aynasının karşısına diktiği için ondan nefret etmemiz gerekir belki de! Ama biz de en az onun kadar kurnazız: Ondan nefret edip hakikati kabul etmek yerine hayranlık beslediğimizi söyleyip onu ikinci kez yenilgiye uğratmayı daha akıllıca buluruz. “Ne güzel yazmışsın” deriz ona; “Nasıl oluyor da bütün bunları biliyorsun? ” Yazarı şu bize katılamayan beceriksizi bu sefer de hayranlığımızın gölünde boğar ruhumuzu pazara çıkarmasının bedelini fazlasıyla ödetiriz ona…
Belli ki yazarla okur arasında ancak iki kurnaz arasında oynanabilecek dönüşümlü bir oyun oynanmaktadır. Nihayetinde yazar sözcüklerini okur hayranlığını ortaya sürmüştür. Şimdi her ikisi de bu tahripkâr sınırda durup birbirlerinin gücünü denemeye başlamışlardır. Bu sınırda taraflardan biri diğerine bir şekilde teslim olacaktır: Yazar ya okurun hayranlığına sırtını dönerek yeniden kendi karanlığına kendi sözcüklerinin ancak yalnızlıkla elde edilen ateşine geri dönecek ya da hayranlık tarafından teslim alınarak öylesine bir memnun ediciye dönüşecektir. Ya yeniden kendi tutunamamışlığına dönüp insanı tekrar be tekrar rasat edecek ya da her seferinde okurun gözlerinin içine bakan bir hayranlık dilencisi haline gelecektir. Okur elbette yazarını hayranlığına esir etmek için can atmaktadır; o her şeyi satın almaya her şeye dokunmaya her şeyi kendisine mal etmeye fazlasıyla alışkındır zaten! Onun en mutlu olacağı an yazarın kaleminin göze hoş desenler çizen bir şablona evrildiği andır. Çoğu okur yazarı kendisine hovarda etmek ister ve çoğu kalem hırsızı okuruna hovardalık etmeyi yazarlık sanır! ..
<end>

<start>
Çoğumuz, babamız henüz hayattayken onun yüzüne bir kere bile dikkatle bakmayız. Baba, “baba” demeye başladığımız günden itibaren sürekli karşımızda duran bir alışkanlıktır. Yıllarca babamızdan değil, bir alışkanlıktan bahsederiz: Annemize, “babam bugün niçin gecikti? ” diye sorarız; kardeşimize, “babam yine su istiyor,” der ve dertleniriz; bazen de,”babama hangi yalanı uydursam,” diye planlar kurarız kafamızda. Baba, her seferinde, bize biraz uzak, biraz yabancı birisidir. Her gün elbiselerini giydirip sokaklara saldığımız o” biraz” yabancının, zamanın karşısında nasıl da eriyip gittiğini fark etmeyiz bile. Oysa ilkin ve hep onun elbiseleri yaşlanır, ilkin ve hep onun saçları ağarır, ilkin ve hep o öksürür. Bir alışkanlığın perde gerisinden baktığımız o yüzde zaman, çizgilerden, girintilerden ve çıkıntılardan yeni bir yüz yapar; bunu da fark etmeyiz. İçimizden az buçuk dikkat kesilenler bilirler ki, baba, gözaltlarındaki torbalarda yorgunluk biriktiren kederli göçmenidir evimizin. Bir an gelir, gözaltlarındaki torbaların bağcığını gözlerinin feriyle bağlayamaz olur artık. O iki bağcık da, hiç ummadığımız bir vakitte, hiç ummadığımız bir yerde çözülüverir. Çözülüverir ve babamız, bizden sakladığı bütün yorgunlukları orta yerde bırakıp, kederli yüzünü terk eder. Biliyor musunuz? Babamız bir gün gerçekten ölür!
Babamız bir gün gerçekten ölür, ama biz, onun ölümünü bile birden değil parça parça kavrarız. Eve geç kaldığımızda duyduğumuz tedirginlik, yerini garip bir boşluğa bırakır mesela; Annemiz, “babanız duymasın “ demez olur. Ütü masasında eksik bir giysi vardır artık. Sabahları ceketini tuttuğumuz telaş, akşamları kapısını açtığımız yorgunluk bizi terk etmiştir. Yaşarken bir alışkanlığa kurban giden babamızı, öldüğü günden sonra tekrar toplamaya, bir arya getirmeye başlarız. Onun, yırtık bir resim gibi günlerimizin şurasına burasına dağılmış ne çok yüzü varmış meğerse. Haber izleyen, kızan, surat asan bıyık altından gülen baba yüzlerinin hepsi de neredeyse bir tek kavşakta birleşmektedir ama: Evde. Bizim babamız bir ev adamıdır. Aslınca onlarca yıl hâkimi değil, mahkûmu olmuştur yaşadığı evin. Son bir gayretle yaşadığı konağı ve toprakları terk etmeye çalışan Tolstoy’un deliliğine soyunamayacak kadar karısı ve çocukları tarafından teslim alınmış, inceden inceye tutkusuzlaştırılarak vasat bir adama dönüştürülmüş ve hayatının yeknesaklığı içinde bir gün, kefen parasını biriktirmiş olmanın huzuruyla evine veda etmiştir.
Artık içimizden hiç kimsenin, bize veda eden babanın yerine baba olamayacağını, vaktin çıkıp çıkmadığını onun sesiyle soramayacağını anladığımızda, çaresizce bir şey yaparız: Kendimizi babamızın hiç ölmediğine, şeceremizin hiç dağılmayacağına inandırmak için, onun en sevdiğimiz fotoğrafını büyüterek, annemizin ya da en büyük kardeşimizin odasındaki duvarın yerine konduruveririz. Konduruveririz ve o resme bakarken ilk kez babamızın yüzüyle yüzleşiriz. Böylelikle ilk kez, babamızın gözlerinde bir göç öncesinin alınganlığını görürüz; saçlarının fazlasıyla beyazlaşmış olduğunu görürüz. Görürüz ki, onun alnı yaşadığımız coğrafyanın kaderiyle aynıdır. Sanki hiç mola verilmemiş bir savaşın cephe yerine benzeyen bu alın aslında bizzat hayatın alnıdır. Onu yeniden aramıza çağırmakla, yüzünü her gün görebileceğimiz bir yerde ağırlamakla, bir süreliğine de olsa, ölü babamızla ilk kez içtenlikle baba-evlat haline geliriz. Konuk ettiğimiz insanlara anlatırız onu, kim olduğunu soran çocuklara; öyle ki, onun kim olduğunu sormayanlara içlendiğimiz bile olur. Duvarda, bazı yanlarını yeni yeni hatırladığımız, çerçeve içinde bir babamız vardır artık.
Ama gün gelir, mevsimler duvardaki fotoğrafı da soldurmaya başlar. Babamızın gözaltlarını tutan o incelmiş bağcıklar, bir kere daha unutkanlığımız tarafından kopmaya terk edilir. Aramıza heyecanla çağırdığımız sevgili ölümüzün yüzü, mahkûm olduğu çerçevenin içinde tekrar bir gölgeye, bir alışkanlığa dönüşür. Bir evden bir eve taşınırken, eşyalarımızın arasında can çekişir durur; yeni evimize uygun olup olmadığını düşündürecek kadar uzaklaşır aramızdan. Nihayet, yeni evlerimiz, bu yakışıksız yabancının resmini duvarları için uygunsuz bulmaya başlar. Yeni evlerimizin duvarları, su kenarlarını, tarlaları, yorgun işçi tulumlarını, bir memurun çantasını, bir askerin kaputunu, bir kasketin alınlığını ve bütün o eski alışkanlıkları kabul etmez olur artık. Bir gün, biz yine fark etmeden, duvardaki yerinden de devrilir babamız; ikinci kez ölür! ..
<end>

<start>
Yazgının kalpsizliği karşısında, hayatları allak bullak olmuş insanların tarihi hazindir. Onlar ne yapmışlarsa düşle gerçek arasında sağlam bir köprü kuramamış, kurduklarını zannettikleri her seferinde, o köprüyü geçmek isterken, kendilerini talihsizliğin ırmağında çırpınırken bulmuşlardır. Ancak düş kurmanın albenisi, az buçuk yüzme bilenleri yeniden kıyıya çekmiş, yeniden sahte bir köprü kurdurmuş, yeniden kaderin dalgalarıyla baş başa bırakmıştır.
Bir gülşene varayım derken nasiplerine çalılık düşmüş bu insanların hemen hemen hepsinin ortak özelliği, bir türlü büyüyememiş olmalarıdır. Kocaman bedenlerinin içinde, dinlediği masallardan vazgeçmeyen bir çocuk onları esir almış, kendisine ölesiye bağlamıştır.
Her neye bulaşmışlarsa mutlaka sonunu getireceklerini sanmışlar, fakat her seferinde kendi sonlarını hazırlamaktan başkaca bir şey becerememişlerdir.
Dokunduğu ne varsa yoluna koyan o mucizevi kuşun teleğini hiçbir zaman ellerine geçirememiş; bu yüzden ne cinleri, ne de kötü ruhlu karanlık güçleri saf dışı bırakamamış, kendi masallarında kendi muratlarına eremeden, hüzünbaz bir oyunun kurbanı olmuşlardır. Hayatın bir masal olmadığını, orada bir yenen bir de yenilenlerin bulunduğunu, bazı mutlu sonların ancak bazı mutsuz sonlar sayesinde gerçekleştiğini kabullenmek istememişlerdir.
İçlerinde ki çocuğun onları avutacak yeni bir masalı kalmadığında, perçemleri keskin bir kılıç gibi alınlarına düşmüş, önlerini kalın bir sis bürümüş, artık gerçeği az buçuk kavramaya başlamışlardır. 
Hayatın yüz vermediği insanların tarihinden bize kalan, kimsenin yazgısının dışına taşamayacağıdır. Her hayat, ancak kendi kader evini dolduracak kadardır. O evin ötesi başka hayatlara, başka kaderlere tahsis edilmiştir. Adımlarımız bir kere bile sınırı geçemeyecek, buna asla müsaade edilmeyecektir. Zaferler ve başarılar hak edenlerin değil, nasip edilenlerindir. İstesek de, izin verilmeyen bir kalbe giremeyecek, kursağımıza pay edilmemiş bir yemişi çiğneyemeyeceğiz. Evet, belki her yenilgiden sonra yeniden yeniden denemeliyiz. Nasibimize yenilginin düştüğünü öğrenebilmek için bile buna değer. Hem zaten bunun bilgisine ulaşmak bir zafer değil midir…
<end>

<start>
Kadın mükemmeliğe erişti 
Ölü 
Bedeni bir zafer gülümsemesi takınmış 
Bir Yunan gerekliliği yanılsaması 
Tuğunun kakmalarında akmakta, 
Çıplak 
Ayağı konuşuyor adeta: 
Yol buraya kadardı, artık bitti. 
Her ölü çocuğa beyaz bir yılan dolanmıs. 
Artık boşalmiş, 
Küçük süt fışkırtıcılarina da birer tane. 
Katlayıp kaldırmıs onları geri vücuduna 
Bozulmaya yüz tutan bir bahçede 
Gece çiçeklerinin tatlı, 
Derin boğazından gelen kokular kanarken 
Kapanan bir gülün yaprakları gibi. 
Ayın üzülmesine gerek yok, 
Kemikten kapşonunun içinden bakıyor. 
Böyle şeylere alışkındır o. 
Karalıklarını takırdatıyor ve peşinden sürüklüyor.
<end>

<start>
Önce, istediğimiz gibi biri misiniz bakalım? 
Takma gözün, 
Takma dişlerin, koltuk değneğin, 
Askın, çengelin, 
Takma göğüslerin
Ya da bir eksiğin olduğunu gösteren dikişlerin 
Var mı? 
Yok mu? 
Öyleyse ne verebiliriz sana? 
Ağlama. 
Aç elini. 
Boş mu? -Boş. Al sana onu dolduracak,
Çay getirecek, 
Baş ağrılarını geçirecek ve ne dersen yapacak 
Bir el. 
Evlenir misin? 
Garantisi var,
Kapar açık kalmışsa gözlerin 
Ve eriyip gider kederinden. 
Yeni bir parti çıkarmak üzereyiz tuzdan.
Bakıyorum çırılçıplaksın. 
Bu elbiseye ne dersin —
Siyah ve sert biraz, ama iyi oturdu üzerine.
Evlenir misin? 
Su geçirmez, dayanıklı her şeye, ateşe, 
Damı delip geçen bombaya. 
İnan bana, bunun içinde gömerler seni mezara.
Kafana gelince, kusura bakma ama, kafan boş.
Tam sana göre biri var elimde. 
Gel şekerim, çık dolaptan. 
Evet, ne dersin buna? 
Kâğıt gibi bembayaz başlangıçta,
Ama yirmi beş yılda gümüş, 
Altın olur elli yılda. 
Canlı bir bebek neresinden baksan. 
Dikiş diker, yemek yapar, 
Konuşur, konuşur, konuşur.
Çalışır durumda, hiçbir eksiği yok.
Açılmış yaran varsa, yara lapası. 
Gözün varsa, bir görüntü gözüne. 
Evlât, bu senin için son kurtuluş fırsatı. 
Evlenir misin, evlenir misin, evlenir misin?
<end>

<start>
Ama enine olmayı tercih ederdim. 
Ben kökünü toprağa batırmış bir ağaç değilim 
Taşları ve o ana sevgisini emen 
Bu yüzden büyüyemiyorum parlak yapraklara her nisan, 
Bir çiçek tarhının güzelliği de olamadım ne yazik ki 
Sanki özenle boyanmıs ve kendi payına düşen hayranlarını kabul eder gibi, 
Pek yakında bütün yapraklarından birer birer döküleceğini bilmeden. 
Benimle karşılaştırılırsa, ölümsüz sayılır bir ağaç 
Ve bir çiçek o kadar uzun boylu değildir belki, ama kalkişmanın anlamını bilir, 
Bense ömrünü bir ağacın, cesaretini istiyorum bir çiçeğin.
Bu gece, yıldızların o sonsuz incelikte ışıkları altında, 
Ağaçlarla çiçekler serin kokularını serperlerken havaya. 
Aralarında yürüdüm, hiçbiri farkıma varmadan. 
Uykuya dalmadan düşünürüm de bazen 
Ben de onlar gibiyim aslında – 
Düşüncelerim bulanır sonra. 
Uzanıp yatmak, daha doğal geliyor bana.
Sınırı olmayan sohbet yürürlüğe girdiği zaman, gökle aramızda. 
Ve son kez uzanıp yattığımda bir gün ben asıl o zaman yararlı olacağım:
O gün ağaçlar bana bir kez olsun dokunabilecek ve benimle ilgilenecek vakti olacak çiçeklerin
<end>

<start>
Gene yaptım, gene yaptım işte.
On yılda bir kere
Beceririm bunu ben –
Bir çeşit ayaklı mucize, tenim
Bir Nazi abajuru kadar parlak, 
Sağ ayağım
Kağıt üstüne ağırlık, 
Yüzüm hiçbir özelliği olmayan, halis
Yahudi keteni, en incesinden.
Kaldır o örtüyü
Sevgili düşmanım.
Korkuttum mu yoksa?
Göz ve burun oyuklarımla, otuz iki dişimle? 
Sasımış soluğum
Yok olur gider bir günde.
Pek yakında, evet pek yakında
Mezar inimin yediği etim
Gene üstümde olacak eve gittiğimde.
Bir kadın olacağım yine, yüzümde gülümseme.
Otuzundayım daha.
Kedi gibi dokuz canım var hem de.
Bununla üç etti.
Ne pis iş bu
Silip, yok etmek her on yılı böyle.
Milyonlarca lif, milyonlarca.
Ağızlarında fındık fıstık çatur çutur, itişip
Kakışıyor kalabalık, görmek için ellerimin, ayaklarımın
Açığa çıkarılışını.
Baylar, bayanlar! 
Böyle striptiz görmediniz.
Bunlar ellerim.
Bunlar da dizlerim.
Bir deri bir kemiğim belki,
Ama, aynı kadınım işte, tıpatıp aynı.
İlk kez olduğunda on yaşındaydım ben.
Kazaydı.
İkincisinde, işi bitirmeye
Ve bir daha dönmemeye öyle kararlıydım ki.
Kapatmıştım kendimi,
Sallanıyordum deniz kabuğu gibi.
Seslenmek, durmadan seslenmek, bir de ayıklamak
Zorunda kaldılar üstüme inciler gibi yapışmış kurtları.
Ölmek, 
Herşey gibi, bir sanattır, 
Bu konuda yoktur üstüme.
Öyle ustaca yaparım ki cehennem gibi gelir.
Öyle ustaca yaparım ki gerçekmiş gibi gelir.
Bir talebim olduğunu bile söyleyebilirsiniz.
Öyle kolay ki bir hücrede bile yapabilirsiniz.
Öyle kolay ki yaparsınız ve kımıldamazsınız.
Benim canıma okuyan
Aynı yere, aynı surata, 
Aynı şaşkın, hayvansı
'Bu bir mucize! Mucize! '
Haykırışlarına güpegündüz
Görkemli bir dönüş yapmak.
Bir bedeli var
Yaralarıma bakmanın, kalp atışlarımı
Dinlemenin bir bedeli var –
Tıkır tıkır çalışıyor işte.
Bedeli var, hem de ne bedeli var, 
Bir sözcüğümün ya da bir dokunuşumun
Ya da kanımdan bir damlanın
Ya da saçımın bir telinin ya da bir parçasının elbisemin.
Ya, işte böyle, Herr Doktor.
İşte böyle, Herr Düşman.
Beni siz yarattınız.
Ben sizin kıymetli eşyanız.
Eriyip bir çığlığa dönüşen
Som altından bebeğiniz.
Dönüyor, yanıyorum.
Yüksek alakalarınızı küçümsüyorum sanmayın.
Karıştırıp durduğunuz
Küller, küller –
Et, kemik, yok orada başka bir şey –
Bir kalıp sabun, 
Bir alyans, 
Bir de altından diş dolgusu.
Herr Tanrı, Herr Şeytan
Aman dikkat
Aman dikkat
Ben diriliyorum, kalkıyorum işte
Küllerin arasından kızıl saçlarımla
Ve insan yiyorum, hava solurcasına.
<end>

<start>
Gel bakalım, her şeyden önce sen bizim istediğimiz gibi biri misin? 
Takma göz, takma diş veya koltuk değneği
Kullanıyor musun? 
Belinde korse veya kolunda bir kanca mı var? 
Takma göğüsler veya plastik bir penis?
Dikiş izleri bir şeylerin eksik olduğunu mu gösteriyor? Hayır, hayır mı? O halde
Biz sana ne ikram edebiliriz? 
Ağlamayı bırak.
Aç avucunu
Boş mu? Boş. Al sana bir el
Seninkini doldurmaya istekli ve
Sana çay taşımaya ve baş ağrılarını kovmaya
Ve ona söylediğin her şeyi yapmaya
Bununla evlenir misin? 
Garantisi var,
Her şey sona erdiği zaman göz kapaklarını indirmeye
Ve acıyla dağılmaya.
Kendi mamulümüz, tuzdan yapıyoruz biz bunları.
Görüyorum ki çırılçıplaksın.
Şu takım elbiseye ne dersin -
Siyah ve kolalı, ama üstünde fena durmadı
Bununla evlenir misin? 
Su geçirmez, sarsılmaz, yangına
Ve damdan düşen bombalara karşı çift kaplama.
Yemin ederim evladiyelik bu, seni mezara kadar götürür
Kusura bakma ama senin kafanın içi boş biraz
Ama üzülme bunun da bir çaresi bulunur bende.
Gel buraya güzelim, çık dışarı dolaptan.
Evet, söyle bakalım, ne diyorsun buna? 
Başlangıçta boş bir sayfa gibi çıplak.
Yirmibeş yıl içinde gümüşleşecek.
Ellisinde, altın.
Canlı bir oyuncak bebek, hep elinin altında.
Dikiş diker bu, yemek bilir.
Konuşabilir bu, konuşabilir bu, konuşabilir.
Çalışır vaziyette, hiçbir yerinde bir kusur yok.
Sen yaralıysan, bu kara merhem.
Sende göz varsa, bunda da endam.
Evlat, çölden önceki son kasaban bu senin.
Evlen bununla, evlen gitsin bununla, evlen gitsin.
<end>

<start>
Yapma, yapma, artık yapma 
Bunu bana, ayakkabı kara. 
İçinde yaşadığım bir ayak olarak 
Otuz yıl boyunca, zavallı bir beyazlık, 
Güçlükle nefes almaya cesaret ettiğim veya hapşırmaya. 
Babacım, seni öldürmek zorundaydım. 
Ben bir fırsat bulamadan önce sen öldün – 
Misketle doldurulmuş gibi ağır bir çanta dolusu Tanrı, 
Ürkütücü heykel, ayak baş parmağı 
Bir San Fransisko fok balığı kadar kocaman. 
Ve acayip Atlantikte bir kafa 
Fasülye yeşilinin mavinin üstüne yağdığı yerde 
Güzel Nusret'ten uzak sularda. 
Seni iyileştirmek için dua ederdim. 
Ach, du. 
Alman dilinde; Polonya kasabasında 
Silindirin altında ezilip dümdüz edilmiş 
Savaşlarla, savaşlarla, savaşlarla. 
Ama kasabanın adı çok sıradan dedi 
Polonyalı arkadaşım 
En az bir iki düzine kadar vardır aynısından. 
Demek ki hiç bilemeyeceğim 
Nereye koyduğunu ayağını, kökünü saldığını, 
Seninle hiç konuşamadım. 
Çene kemiğime sıkıştı kaldı dilim
Sesim bir kablonun içinde kısıldı.
Ich, ich, ich, ich. 
Zorlukla konuşabiliyordum.
Her Almanı sen sandım. 
Ve bu lisan kırıcı 
Bir makina, sanki bir makina 
Bacasından atıyor beni bir Yahudi gibi 
Dachau, Auschwitz, Belsen'e bir Yahudi gider.
Yahudi gibi konuşmaya başladım. 
Belki de bir Yahudi'yim ben. 
Tirol'ün kar'ı, Viyana'nın açık renkli birası 
Ne çok saf ne de gerçek. 
Çingene kadın anam ve tuhaf şansımla 
Ve Tarot kutumla, ve Tarot kutumla. 
Gerçekten belki de Yahudi'yim ben. 
Ben Sen'den hep biraz korktum, 
Senin Nazi Hava Kuvvetleri'nden, agularından, 
Ve jilet gibi bıyığından 
Ve ari gözlerinden, parlak mavi. 
Panzer-adam, Panzer-adam, Ey Sen – 
Allah'la boy ölçüşen bir gamalı haç 
Öylesine karasın, gökyüzünden hiçbir çığlık sızmaz içeri. 
Her kadın bir faşiste tapar, 
Suratta çizme, senin gibi bir 
Acımasızin, acımayan acımayan kalbi.
Kara tahtanın önünde duruyorsun, babacım, öylece 
Bendeki resminde, 
Ayağın yerinde çenede bir çatlak ince 
Ama bunun için daha mı az şeytan? Değil, hayır değil 
Kırmızı temiz kalbimi ikiye bölen 
Kara adam daha beyaz hiç değil 
Seni gömdüklerinde on yaşındaydım. 
Yirmisinde ölmeye çalıştım 
Dönmek için geriye, geriye, geriye sana 
Kemikler bile idare eder sandım.
Ama beni çıkardılar çuvaldan, 
Ve parçalarımı zamkladılar birbirine tek tek.
O zaman anladım ne yapmam gerektiğıni. 
Senin bir maketini yaptım. 
Meinkampf bakışlı, kara giysiler içinde 
Bir adam raflara ve vidalara aşık. 
Ve evet dedim, kabul ediyorum. 
İşte babacım, sonunda ben bittim. 
Kara telefonun hattı kökünden kesildi, 
Sesler kablolardan kıvrılarak geçemez artık. 
Bir adam öldürseydim, iki adam öldürmüş olacaktım –
Kendisini sen olarak tanıtan 
Ve bir yol boyunca kanımı içen vampir, 
Yedi yıl boyunca, doğrusunu istersen. 
Babacım, artık sırtüstü yatabilirsin. 
Şişko kara kalbine bit tahta parçası saplı olarak 
Köylüler zaten seni hiç sevmemişlerdi. 
Mezarına topuk vuruyorlar, üstünde dans ediyorlar şimdi. 
Hep biliyorlardı zaten senin sebep olduğunu bütün kötülüklere. 
Babacım, babacım, adi herif, bitirdin beni.
<end>

<start>
Gümüşüm ve aynen. Yok önyargılarım.
Ne görürsem ben, yutarım aniden.
Tam olduğu gibi, sevgiyle ve nefretle puslanmamış
Zalim değilim ben, doğrusözlü yalnız —
Küçük tanrının gözü, dort-köşeli.
Çoğu zaman zıt duvarda düşünceye dalarım.
O pembedir, çillerle. Ona o kadar uzun süre baktım
Sanırım bir parçasıdır kalbimin. Fakat o titreşir.
Yüzler ve karanlık ayırır bizi yeniden ve yeniden.
Şimdi bir gölüm ben. Bir kadın eğilir üzerime.
Erişebilecek yerlerimi araştırarak o gerçekten nedir diye.
Sonra o yalancılara döner o kadın, mumlara ya da aya.
Arkasını görürüm onun, ve onu içtenlikle yansıtırım
O bana gözyaşlarıyla ve ellerden bir koşuşmayla karşılık verir.
Ben önemliyim ona. O gelir ve gider.
Onun yüzüdür her sabah karanlığın yerine geçen.
İçimde genç bir kızı boğdu o benim. ve içimde yaşlı bir kadın
Yükselir ona doğru, berbat bir balık gibi, günbe gün.
<end>

<start>
İşte yine yaptım
Her on yılda bir 
Böyle bir tane beceririm
Bir tür ayaklı mucize, tenim 
Bir Nazi lamba siperliği kadar parlak, 
Sağ ayağım
Tüy kadar hafif 
Yüzüm ifadesiz, incecik 
Yahudi kumaşından.
Çözün kundağı 
Ah, sevgili düşmanım. 
Korkutuyor muyum? –
Burnu, göz bebekleri, 32 dişi yerli yerinde mi? 
Acı nefesi 
Ertesi gün yok olacak.
Yakında, çok yakında 
Vahim bir öldür gücü 
Evimde, etimde olacak
Ve ben işte gülümseyen bir kadın. 
Daha sadece otuzunda. 
Ve kedi gibi dokuz canlıyım.
Bu Üçüncü Sefer. 
Ne lüzumsuzluk 
On yılda bir imha.
Bu ne çok iplik. 
Çekirdek yiyen kalabalık 
İtişir içeri görmek için
Ellerimi ayaklarımı çözmelerini – 
Muhteşem soyunmalar. 
Baylar, bayanlar
Bunlar ellerim benim, 
Bunlar dizlerim. 
Bir deri bir kemik olabilirim, farketmez,
Ben de onlardandım, tek tip kadın işte 
İlk seferinde on yaşındaydım. 
Kazaydı.
İkinci seferinde istedim 
Bitirip gitmeyi ve hiç daha dönmemeyi. 
Üstüstüme kapaklandım.
Tıpkı bir midye gibi. 
Tekrar tekrar bağırmaları gerekti çağırmaları 
Ve üstümden ayıklamaları inci gibi parlak yapışkan 
Solucanları
Ölmek 
Bir sanattır, herşey gibi. 
Özellikle iyi yaparım.
Bir ölürüm ki, cehennemden gelir gibi olurum. 
Bir ölürüm ki, adeta hakikaten olurum. 
Sanki gider gibi bir davete.
Bunu yapmak çok kolay bir hücrede 
Ölmek ve kımıldamamak 
Ölüyü oynadığım tiyatroda sıranın gelmesi gibi
Güneşli bir günde geri gel 
Aynı yere, aynı yüze, zalim 
Eğlenen çığrışlara:
‘Mucize! ’ 
İşte bu yere yıkar beni. 
Ama bir bedeli var.
Yara izlerime bakmanın, bir bedeli var. 
Kalbimi dinlemenin —- 
Hakikaten çalışıyor.
Bir bedeli var, çok büyük bir bedeli var. 
Bir sözün, veya bir dokunuşun. 
Ya da biraz kanımı akıtmanın.
Bir tutam saçımın veya elbisemden bir parçanın. 
Eee, Herr Doktor. 
Eee, Herr Düşman.
Sizin eserinizim ben, 
Paha biçilmez, 
Altın topu bebeğinizim
Bir çığlığa eriyen 
Dönüyorum ve yanıyorum. 
Gösterdiğiniz alakaya aldırmadığımı sanmayın.
Kül, kül – 
Külü eşele bak. 
Etten kemikten eser yok—-
Bir kalıp sabun 
Bir nişan yüzüğü 
Altın bir diş.
Herr Tanrı, Herr Şeytan 
Savulun 
Savulun.
Küllerin arasından 
Doğrulurum kızıl saçlarımla 
Ve çıtır çıtır adam yerim.
Çeviren: Enis Akın
<end>

<start>
Bir yangın başlattım ben; bıktığımdan artık
eski mektupların beyaz renkli yumrukları ve öldüren gevezeliğinden
çöp kutusuna epey yaklaştığımda.
Benim bilmediğim neyi biliyorlardı ki sanki? 
Kaçak bir araba gibi pak su sevdasının sırıtarak uzaklaşmasıyla
tüm kum taneleri
tek tek gözler önüne serildi
Ben hilekâr değilim.
Aşktan, bıktım artık aşktan
İçinde nefret taşıyan karton kutulardan, tutkalın renginden
ambalajlardan
Aptal, kırmızı ceketli adamların gözlerine ve posta damgalarının
tarihlerine bakmaktan.
Bu yangın can yakabilir ya da sönebilir bir anda; fakat acımasızdır daima
Bir gözlük kabını
açabilir parmaklarım 
-Kırık ve bozuk, dokunma- 
yazıyor olmasına rağmen üzerinde.
İşte yazıma uygun bir son.
Eğilen, korkuyla diz çöken dinç kancalar ve gülümsemeler, gülümsemeler
En azından güzel bir yer olacak artık, tavan arası. 
Yüzeyin altında oltaya takılmış,
tek bir gözüyle yakamozları seyreden
bir bu arzu, bir o arzu arasındaki kutup bölgesinde 
dolaşıp duran ahmak bir balık olmayacağım en azından.
Bu yüzden, uçuracağım yaşlı kuşları evimden
Daha güzel onlar benim vücutsuz baykuşumdan.
Yükselip uçarak kör gözleriyle
avutuyorlar beni.
Havada çırpınırlarken siyah ve parıldayan
kömür melekleri gibi görünüyorlar
Ve söyleyecekleri hiçbir şeyleri yok 
biri dışında kimseye.
Şahit oldum buna ben.
Bir tırmığın arkasıyla
insan kokan o mektupları tanelerine ayırdım
Yelpaze gibi serdim onları
Çivit, tuhaf rüyalarda ve
Bir cenin içinde varlığını sürdüren
Sarı marullar ve Alman lahanalarının ortasına
Ve siyah kenarlarıyla bir isim
Çürüyor ayakuçlarımda
Salep çiçeği
Köklerin ve usanmışlığın,
solgun gözlerin ve rugan seslerin yuvasında duruyor! 
Ilık yağmur yalnızca saçlarımı yağlandırıyor, söndürmüyor hiçbir şeyi.
Ağaçlar gibi alev alıyor damarlarım.
Köpekler dışkılamaya devam ediyorlar. Böyle bir şey işte bu.
Bilindik bir patlama ve yırtılmış bir poşetten sızıp hiç durmayan bir feryat
Ölü bir gözüyle,
Tıkanmış ifadeleriyle durmaksızın devam ediyor 
Anlatıyor bulut parçacıklarına, yapraklara, suya ölümsüzlüğün ne olduğunu
Havayı boyayarak.
Ölümsüzlük işte bu.
Çeviren: H. Karataş
<end>

<start>
Ölüm çok güzel olmalı,
yumuşak, kahverengi toprakta yatmak,
birinin başının üzerinde çimlerin dalgalanması, ve sessizliği dinlemek.
Dünün olmaması, ve yarının olmaması.
Zamanı unutmak, hayatı affettmek, barışta olmak…
<end>

<start>
“İzimi süren bir panter var:
Bir gün beni öldürecek olan; …
…Adımlarını durdurmak için yüreğimi fırlatıyorum,
Susuzluğunu dindirmek için kan saçıyorum; 
… O yiyor, ama yine de ihtiyacı yüzünden yiyecek arıyor,
Mutlak bir adaklığa zorluyor…
…Panter merdivende
Yukarı çıkıyor.”
<end>

<start>
Böyle şeyler oluyor işte böyle rüzgarlar
Bu güz balkonu beni çağırıyor
Neyi dağıtıyor elin akşamda
Ben saçlarımı topluyorum ırmakları da
Sonra gidip bir şiirin önünde soyunuyorum
Bir çocuğu öpüyorum adı sevişmek oluyor
Her şey bizden ayrı 
Her şey biz varken yan yana oluyor
Bu oluşa biraz keder ekliyorum
Ellerinde bir ağaç
Ellerinde telaşlı bir ağaca bakıyorum
Sen oturup şeftali yiyorsun
Otlar diyorum yürüyor görmüyorsun
Sıkıntılı bir yağmur geçiyor pencerelerden
Kendime sesleniyorum ses vermiyor
Ah sevgilim aramızda bir iğne 
Beni sana dikiyor
<end>

<start>
Sokaklar gökyüzü insin diyedir aşağı
Çocuklar oynasın diye
Sokaklar pencereler baksın diyedir birbirine
Dertleşsin diye
Önce yüzüyle eskir evler
Yavaş yavaş kaybeder beden ısısını
Sesi yetmez olur da odalara
Bahçelere zor atar kendini
Suskunlaşır kapılar, pencereler uykulu
Dört duvarın sohbetidir oda
Evler hâlâ konar göçer çadırı çoğumuzun
Ölümü büyüttüğümüz ipek kozalar
Öyle daralttık ki içimizi
Bir saksılık toprağa yer yok
Herkesin kendini gösteriyor pusulası
Ağaç kendi göğünü biliyor sadece
Ve tüm yolculukların sonunda
Oteller kolayca terkedilir de
peki ya evler...
Gonca Özmen / Çıkın Dergisi Haziran 2001 sayısı
<end>

<start>
Usulca geçtim yüzünü 
Ardında dağlar vardı 
rüzgârlar 
Kurt izlerinde uluyan zemheriler vardı
/ Çık git yüzünün inkarı olmaya... /
Zaman can çekişiyor şimdi 
Göçüğü altında eski aşkların 
Yüzün derin bir kılıç izi aklımda 
Daralır kör akrebin parantezi kadar 
Sürgit yanılsamadır 
dönüp geldiğim 
Kimin kıyısında dursam artık 
Bir rengin usul usul dağılışı gibiyim
/ Unutma, kırmızı olur aşkbatımları /
İnsan kendine eskir 
Zaman, sık yıkanan iç çamaşırlarda 
Zaman ki uzaklıktır ağrılı 
Vedasız çekip gitmesidir bir günün 
Bir sigaranın sessiz tükenişi dumanlı 
Ve gizli aşklara sığınaktır 
deniz kabukları
/ Dön gel, sonsuz uzaklık olmaya... /
<end>

<start>
Çamurdan oyuncaklarda dağıldı çocukluğum
Başağın su sıkıntısında
Hep ağrıdı yüzüme kazınan bozkır
Ellerimde buhran, sesimde tenha
Kimse işitmedi çan çiçeğini
Topraktaki yangını bilmedi tohum
Kırmızı soluğunda alev alev bir ırmak
Ünlemsiz hayatları dolaştı durdu
Yaban bir kederde kaldı akşamın eğrisi
Beyazımda hırçın bir tarih bu yüzden
(Hem sadece beyazı anımsanır kadınların) 
Bu yüzden az pencereli çok yalnızlıklar
Sonbahar üşümeleri ve saklandığım kuytular
<end>

<start>
Sular varken eski sular 
Bana kaldı bir akşamı söylemek 
Bir dalgınlıktan geldim ben bir dalgınlıktan
Gittiğim kime kalırsa
Çağırır evlerden uzun sesler
Getirilir biri uykuda 
Her şey kendine gizlenir neden
Gizlendiğim kime kalırsa
Paslı bir kapandır insan paslı bir kapan 
Çalışır saat ölünün kolunda 
O bitmez sıkıntıyım neden 
Sıkıldığım kime kalırsa
Dönsem havada dönsem
Döndüğüm kime kalırsa
<end>

<start>
Beni böyle uzun sev
Gölü delirt
Tutuştur suyun kanını
Gitmeni yalanlayan kuşlar bul
Bir küflü yorgunluk
Zamansız bir deniz kaldı 
Gecenin avuçlarında
Hem varım sanki yokum
Beni böyle ıslak sev
Gizimi dağıt
Kuşlar demiştik kuşlar
Kal öyle
Öyle rüzgarlı
Ahşap bir kapı
Açılıyorum sana
Gonca Özmen / Adam Sanat Dergisi Ocak 2001 sayısı
<end>

<start>
Çünkü annem bir yorgun zorunluluk
Yüzünde içi çiçekli eski kutu duruşu
Neydi unuttuğu mutfağa girip çıkarken? 
Dalgınca boyayıp duruyordu kirli göğü
-Annem yelkovanın bıkkın dönüşü
Tek katlı evlerde mutluluklar aradı. Yok. 
Çok çocuklu evlerde cıvıltılar istedi.Yok.
Çukur yerlerinde geçmişin titreyişi
Toz suretinde yapışmış anılar duvara
- Annem bir tekerlemeydi odalarda
Geçkin yazlarla soldu ahşap düşleri
Eski bir telaşın dinmez sancısında
Ağlardı annem gülmek gibi dururken
Küçülür incelirdi aya baktıkça
-Annem balkıyan bir göl gülümsemesi
Bir kuşun uçuverişi gibi kolay ölümler çağı
Rahat yataklarda dikeni batar gecenin
Örterken annem yıllanmış perdesini
Babam bir ünlemdi akşamla uzayan
-Annem ki deltaların yazılmamış tarihi
<end>

<start>
Her kuyuda saçlarını kesen bir kadın oturur
Hırpalanmış güllerin, uğultusunda eti, henüz çiğ
Sabahın dilsizliğini öğrenmiş gibi erken
Ve buğulu bir Modigliani tenhası boynunda
-Ah eşiğim! Eşiğimde kaç ölü sevişme
Eşik ki en dar yolculuktur kadında
Mühürlüydü yüzünün okunmamış mektubu
Tepeden tırnağa dağılıyordu çatısız bir hayal
Hangi yanımdı bu kadın böylesine ırak? 
O soyunan bir orman, bense bunaltı akşama
-Ah çıkmazım! En çingenesi mevsimlerin
Ne ki her bahçede azarlanmış rüzgârım
Suçüstüyüz tüm yenik bağışlamalardan
Ağırlaşan çıplaklıktan odalar dolusu
Freud'su bir leke uzar diye derisinde aynanın
Annemin bocalaması hep göğüs uçlarında
-Ah cinnetim! Söktüm rahmimden göğü
Lanetli bir kısrağım ancak hiçlikte soluyan
Gonca Özmen / Adam Sanat Dergisi Ağustos 2001 sayısı
<end>

<start>
Bu senin için olmak ya da olmamaktır, 
Bu senin için yaratmak ya da yaratmamaktır.
Kaba bir güldürüdür, kendi gölgenin arkasındaki tüm varoluşsal sorunlar.
Ve evren senin 
küçük not defterindir, ve yaratıcısısın sen onun. 
Yaz içine öyleyse, yaratılışın cennetini. 
Ya da yazma onu.
Sen, sensin sorun olan. 
Ne istiyorsun? Bir rivayetten, 
bir diğer rivayete yürürken?
Bir bayrak? 
Ne iyiliği dokundu bugüne dek bayrakların? 
Hiç korudular mı bir kenti bir bombanın şarapnelinden?
Ne istiyorsun? 
Polis? 
Hiç bilir mi polis, küçük yeryüzünün nerede gebe kalacağını
gelen rüzgarlardan?
Ne istiyorsun? 
Egemenlik, küller üstünde? 
Kendi ruhumuzun efendisi, kendi sürekli değişen varlığımızın, 
efendisi olduğun halde?
Terket öyleyse, 
Yer senin değil çünkü, ne de süprüntü tahtlar senin. 
Sen özgürlüğüsün yaratmanın, 
sen yaratıcısısın yolların. 
Ve sen karşı tezisin bu devrin. 
Ve terk et! 
Yoksul bir dua gibi, 
Yalınayak, kayaların yolundaki bir ırmak gibi, 
Ve gecikmiş, bir karanfil gibi…
Sen, sensin sorun olan. 
Terket varlığını kendi kendine, öyleyse, 
Çünkü, daha genişsin sen halkların ülkelerinden, 
Daha geniş giyotinin alanından. 
Terket varlığını kendi kendine, öyleyse, 
Çekil kalbinin bilgeliğine…
Yönel öyleyse Golgotha’ya, 
Ve tırman benimle,…
Ne istiyorsun? 
Kendi ruhunun efendisisin sen, 
Sürekli değişen varoluşumuzun efendisi. 
Közün efendisisin sen, 
Alevin efendisi.
Ne kadar geniş devrim, 
Ne kadar dar yolculuk, 
Ne kadar büyük düşünce, 
Ne kadar küçük devlet!
1983
<end>

<start>
Bir Filistinli Yaranın Güncesi
1 
Anılardan muafız biz
El- Kermil içimizde
Celile’nin otları kirpiklerimizde
Bir nehir gibi ona uzanaydık deme bana
Öyle deme! 
Memleketin etindeyiz biz… Memleket de içimizde! 
2
Yavru güvercinler gibi değildik haziran öncesi
Aşkımızın prangalar arasında parçalanmayışının
budur sebebi
Biz yirmi yıldır ey bacım
şiir yazmıyoruz ama
savaşmaktayız savaşmakta
3
Gözlerine düşen o gölge
haziran ayından
alınları güneşle kuşatmaya gelen
bir ilahi şeytan! 
Bir şehit rengidir o
bir dua tadı
O ki öldürür ya da yaşatır
Her iki durumda da ah ki ah! 
4
Gözlerinde gecenin başlangıcı
O uzun gecenin sonundan bir damlaydı yüreğimde
Bizi şu saatte bu mekânda birleştiren
dönüş yoludur
çöküntü çağından
5
Bu gece o sesin
bir bıçak, bir yara, bir sargı
kurbanların sessizliğinden gelen bir uyku
Nerede benim ailem
Sürgün çadırından çıktılar
ve yeniden tutsak oldular
6
Aşk sözcükleri paslanmadı ama sevgilim
esarete düştü benim-Ey aşk, ey aşkım benim
Rüzgârın silip süpürdüğü balkonları
evlerin eşiklerini
günahları bana yükleyen aşk! 
Günlerden bir gün
kalbim sadece gözlerini alabilmişti senin
Ve şimdi vatanla zenginleşti kalbim! 
7
Tarlakuşunun sesini
işgalcilerin cehresinde
parıldayan bir hançere dönüştüren nedir, biliriz
Kabristan sessizliğini
bir festivale, hayat bahçelerine
dönüştüren nedir biliriz
8
Sen şarkı söylerken
balkonların koptuğunu gördüm duvarlardan
dağın yamaçlarına kadar uzanmaktaydı alan
Dinlediğimiz müzik değildi
Göremiyorduk sözcüklerin rengini
Odadaydı bir milyon kahraman! 
9
Kanımda, onun çehresinden bir yaz
ve müstear bir nabız
Eve döndüm utana utana
yığılıp kaldı yaramın üstünde şehit
Doğum gecesinin sığınağıydı
İntizardı
Ve ben bir bayram devşiriyorum onun anısından! 
10
Çiğ ve ateş, gözleridir onun
Kendisine fazla yaklaştığımda şarkılar söyler
Sessizlik ve dua an’ı, buharlaşır kucağında
Ah, dilersen şehit diye adlandır onu
Genç mi gençti barakadan ayrıldığında
Geri geldi sonra
Geri geldi
bir ilahi çehre! 
11
Bu toprak emer şehitlerinin derisini
buğday ve yıldız vaat eder yaza
Tapın bu toprağa! 
Tuz ve suyuz biz onun bağırsaklarında
savaşan bir yarayız bağrında
12
Kanın boğazımda ey bacı
Gözlerimde ateş
Kurtuldum halife kapısında şikâyetten
Tüm ölenler
ve gündüz eşiğinde ölecek olanlar
kucakladılar beni, bir bomba yaptılar benden! 
13
Ahbapların evi metruk
İliklerine kadar çevrilmiş Yafa
Beni aramaya koyulan
sadece kendi alnını bulabildi benden
Bu ölümü bana bırak ey bacı
bu yitip gitmişliği bana bırak
ki bozgunun üstüne bir yıldız öreyim ondan
14
Ey mağrur yaram
Ne benim vatanım bir bavul
ne de ben bir yolcu! 
Ben âşık, toprak maşuk! 
15
Anılara daldığımda
nedamet otları yeşerir alnımda
hasretini çekerim uzak bir şeyin
Özleme teslim olduğunda
benimserin efsanelerini kölelerin
Sesimden çakıl taşları
kayadan nağmeler yapmayı yeğlerim ben! 
16
Alnım gölge taşımaz
Göremem gölgemi
Tükürürüm ben
geceleri alınları aydınlatmayan yaraya! 
Gözyaşını bayrama sakla
sevinçten ağlayacağız sadece
Alanda
düğün ve hayat koyalım adını ölümün! 
17
Yarayla büyüdüm ben
Geceleri nasıl çadıra dönüştüğünü
asla söyleyemedim anneme
Ne kaynağımı yitirdim, ne adresimi, ne de ismimi
Onun eski püskü giysilerinde
bir milyon yıldız görmemin budur sebebi! 
18
Sancağım siyah
Liman bir tabut
Sırtım bir köprü
Ey içimize yıkılan dünyanın sonbaharı
Ey içimize doğan dünyanın ilkbaharı
Çiçeğim kırmızı
Liman açık
Kalbim bir ağaç! 
19
Lisanım bir su şırıltısı
kasırgalar ırmağında
Güneşin aynaları ve buğday
savaş alanında
Belki yanlış ifade ettim kimi zaman
ama-tevazu bir yana – harikaydım
kalbimi sözlükle değiştirdiğim an! 
20
İkiz olduğumuzu anlamamız için
düşman lazımdı mutlaka
Meşe kökünde oturmamız için
rüzgâr lazımdı mutlaka
Çarmıha gerilen efendi
yarasını yitirmiş, ödlek bir çocuk olurdu
çarmıh tahtında büyümeseydi! 
21
Bir sözüm daha var sana
henüz söylemedim
Ay’ı işgal ediyor balkondaki gölge
Memleketim bir destan
Ben çalgıcıydım orada
oldum bir çalgı teli! 
22
Arkeolog taşları inceleme derdinde
kendi gözlerini arıyor efsane harabelerinde
Kendi kendini kanıtlama derdinde:
Gözleri olmayan basit bir yolcuymuşum ben! 
Bana ilişkin tek bir harf dahi yokmuş medeniyet kitabında! 
Ama ben usul usul dikiyorum ağaçlarımı
Ve de söylüyorum aşk şarkımı! 
23
Hezimetin sırtında taşıdığı yaz bulutu
Serabın ipine seriverdi
Sultanlar neslini
Cinayet gecesinde öldürülen ve dirilen ben
İşte iyice yapıştım toprağa! 
24
Sözü eyleme dönüştürme vaktim geldi benim
Toprak ve tarlakuşu aşkımı kanıtlama vaktim geldi
Bu zamanda gitarı parçalar sopa
Ben, bir ağaç peyda oldu olalı ardımda
Sararıp durmaktayım aynada!
Mahmud DERVİŞ
Türkçesi: Lütfullah Göktaş
<end>

<start>
Gözlerin bir diken
yüreğe saplanmış,
çıldırasıya sevilen,
işkencesine dayanılamayan.
Gözlerin bir diken,
rüzgârdan koruduğum,
ötesinde acıların, gecelerin,
derinlere sapladığım.
Kandiller yanar ışığınla,
geceler dönüşür sabaha.
Bense unuturum birden,
- göz rastlar rastlamaz göze-,
yaşadığımız bir vakitler
kapının ardında
yanyana.
*
Şakırdın sanki konuşurken.
İsterdim konuşmak ben de.
Dudaklarda hayır mı kalmıştı ki,
O bahar gibi dudaklarda!
Sözlerin
güvercin gibi
yuvamdan
uçtu gitti.
Kapımız,
sonbahar kadar sarı
basamakları ardından
fırladı gitti
canının çektiği yere.
Aynalar oldu paramparça,
yığıldı içimize
acı üstüne acı.
Topladık sesin küllerini
getirdik bir araya.
Böylece söyler olduk
acılı türküsünü yurdumuzun.
Hep birlikte sazın bağrına
ektik bu türküyü,
evlerin damlarına taş fırlatır gibi
fırlattık attık bu türküyü,
alın, dedik,
sancıdan kıvranan kalplere.
Oysa her şeyi unuttum ben şimdi.
Ya sen, ya sen, sevgili,
sesini kimselerin bilmediği! 
Belki de gidişindir senin
ya da susmandır
sazı paslandıran.
*
Dün seni limanda gördüm,
yapayalnız, yolluksuz yolcu.
Bir yetim gibi sana doğru koşuyordum,
arıyordum sanki yaşlı anamı.
Nasıl, nasıl, yemyeşil bir portakal ağacı
kapanır bir hücreye ya da bir limana,
nasıl saklanır gurbet elde
ve yemyeşil kalır? 
Yazıyorum not defterime:
Limanda durakaldım...
En dondurucu kış kadar soğuk gözler gibiydi dünya,
doluydu portakal kabuklarıyla ellerimiz.
Ve hep çöl, ve hep çöl, ve hep çöldü ardım.
*
Seni yalçın dağlarda gördüm,
kuzularınla, kovalanan çoban kızı.
Sen benim bahçemdin,yıkıntılar ortasında.
Bendim o yabancı, bendim kapını vuran.
Ey gönül! Ey gönül! 
Kapı kalbimin üzerinde yükseliyordu,
pencere, taşlar ve çimento
Kalbimin üzerinde.
*
Seni su testilerinde gördüm,
buğday başaklarında,
yıkık dökük, parça parça, unufak.
Hizmet ederken gördüm gece kulüplerinde,
sancıların şimşeklerinde gördüm ve yaralarda.
Bağrımdan koparılmış ciğer parçası sensin.
Dudaklarıma ses olacak yel sen.
Ateş ve akarsu sensin.
Gördüm seni bir mağaranın ağzında
yetimlerinin çamaşırlarını iplere asarken.
Gördüm sokaklarda seni ve ateş ocaklarında,
kaynayan kanında güneşin.
Ve ahırlarda...
Ve bütün tuzlarında denizin.
Ve kumlarda...
Toprak gibi güzel,
yasemin gibi,
ve çocuklar gibi.
*
Ve ant içerim ki,
bir mendil işleyeceğim yarına kadar,
gözlerine sunduğum şiirlerle süslü
ve bir tümceyle, baldan ve öpücüklerden tatlı:
'Bir Filistin vardı,
bir Filistin gene var! '
*
Gözleriyle Filistin,
kollardaki, göğüslerdeki dövmelerle Filistin,
adıyla sanıyla Filistin.
Düşlerin Filistin'i ve acıların,
ayakların, bedenlerin ve mendillerin Filistin'i,
sözcüklerin ve sessizliğin Filistin'i
ve çığlıkların.
Ölümün ve doğumun Filistin'i,
taşıdım seni eski defterlerimde
şiirlerimin ateşi gibi.
Kumanya gibi taşıdım seni gezilerimde.
Koyaklarda çağırdım seni bağıra bağıra,
inlettim senin adına koyakları:
Sakının hey
kayaları döve döve şarkımı koparan şimşekten! 
Benim gençliğin yüreği! 
Benim beyaz kanatlı atlı! 
Benim yıkan putları! 
Kartalları tepeleyen şiirleri benim eken
tüm sınırlarına Suriye'nin! 
Zalim düşmana bağırdım, ey Filistin, senin adına:
'Ölürsem, ey böcekler, vücudumu didik didik edin! '
Karınca yumurtasından kartal çıkmaz hiçbir vakit,
yalnız yılan çıkar zehirli yılanlardan! 
Ben barbarların atlarını iyi bilirim.
Bir ben dururum onların karşısında,
bir ben,
gençliğin yüreğiyim her daim,
yüreğiyim beyaz kanatlı atlıların.
Mahmud DERVİŞ
Çevirenler: A. KADİR - Süleyman SALOM
<end>

<start>
Selâmlarım, kucaklarım seni 
Ne demeli bilmem, 
nerden başlamalı, nasıl bitirmeli, 
geçip giderken durmadan günler? 
İki şeyim var burda benim, sürgünde: 
içine kuru ekmek koduğum bir çanta 
ve ara sıra içimi döktüğüm, 
kinimi tükürdüğüm bir defter.
Nerden başlamalı 
söylenmiş sözlere, söylenecek sözlere? 
Çekilenler bir kucaklaşmayla unutulacak mı? 
Çekilenler unutulacak mı bir el sıkışmayla? 
Sürgün dönecek mi evine? 
Göklerden yağmur yağdıracak mı? 
Tüyler çıkartacak mı yeniden 
kaybolmuş kuşun kanatlarında, 
ezilmiş kuşun?
Nerden başlamalı? 
Selâmlarım, kucaklarım seni.. 
Ve...
Diyorum ki radyoya: 
Ona söyle, ben iyiyim. 
Kuşa diyorum ki: 
Git ona doğru, 
unutma beni, söyle ona: 
İyiyim, 
İyi. 
Gözlerim hep ışığa dönük. 
Ay hep yukarlarda. 
Parçalanmadı bugüne dek eski rubam, 
yırtıldı bir iki yeri yamadım. 
Bir süre götürür beni.
Yirmi yaşında bir delikanlıyım, 
bir düşün, yirmi yaşında, 
bütün delikanlılar gibi. 
Of anam, of, 
hayatı sırtlamışım, 
taşırım bütün insanların taşıdığı yükü, 
çalışırım bir lokantada, 
tabakları yıkarım, 
kahve hazırlarım müşterilere. 
Kederli yüzümü çıkarır, 
takarım güler yüzümü, 
kaçmasın diye rahatları..
İyiyim. 
Yirmi yaşındayım. 
Bütün delikanlılar gibiyim.
Cıgara içiyor, duvara dayıyorum sırtımı, 
ıslık çalıyorum güzel kızlara, 
öbür delikanlılar gibi. 
Aman kardeşler, aman, 
kızlar ne güzel, 
aman ne güzel! 
Hiç çekilmez bu hayat kızlar da olmasa.
Ekmeğin var mı, dedi arkadaşım, 
karnım acıktı, dedi, 
ekmeğin var mı? 
«Kardeşler, insan aç olunca 
ne kadar yüce! »
İyiyim, 
İyi. 
Kara ekmeğim var. 
Bir sepet de sebzem.
Mektuplar dinledim radyoda. 
sürgünlerden mektupları. 
sürgünlere mektupları. 
Dediler: İyiyiz, 
hepimiz iyi. 
Babam nasıl? 
Eskisi gibi seviyor mu 
dua etmesini. 
çocukları. 
toprağı, 
zeytin ağaçlarını. 
Erkek kardeşlerim nasıl?
Memur olabildiler mi? 
Bir gün babam ne demişti: 
Çocuklarımın hepsi öğretmen olsunlar, 
defter kitap alırım onlara dişimden keser, 
köyümüzde kimsenin okuması yazması yok. 
Kız kardeşimiz nasıl? 
Büyüdü mü? 
Taliplisi var mı? 
Nenem nasıl? 
Hep kapı önünde mi oturur gene? 
Dua eder mi bizim için? 
Evimiz ne âlemde, 
yıpranmış eşiğimiz, ocağımız, kapılar?
Mektuplar dinledim radyoda, 
sürgünlerden mektupları, 
sürgünlere mektupları. 
Hepsi iyiler.
Ben iyi değilim ama. 
Bir kuşku içimi kemirir yer. 
Radyo bana bir haber vermedi sizden, 
acı da olsa 
tek bir haber.
Gece, ey ana, 
yırtıcı, aç bir kurt, 
kovalar durur yabancıyı habire, 
kavaklarsa tutar rüzgârı, hiç bırakmaz. 
Ey ana, 
suçumuz ne? 
Ölürüz iki kez:
Bir kez hayatta, 
bir kez ölümde. 
Bilir misin gözlerimi yaşla dolduran ne? 
Bir gün hasta düşersem, ey ana, 
yıkılırsa bir gün vücudum acılarla, 
ne dersin, saklar mı gece 
buralara sığınmış birinin anısını, 
bir daha yurduna dönmemiş birinin? 
Ne dersin, anar mı gece 
mezarsız bir ölüyü, bir sığınığı?
Ey kavaklık, hatırla, 
bir insandı 
gölgende vurulup öldürülen. 
O da bir insandı, der misin bilmem, 
korur musun cesedimi kargaların açlığından?
Ana, canım ana, 
bu satırları yazdığım ana, 
hangi postacı getirecek sana bu mektubu? 
Kara yolları kapalı, 
hava yolları kapalı, 
deniz yolları kapalı. 
Ufuk gibi.
Anam, babam, kardaşlarım, dostlarım, 
belki sağsınız, 
belki ölü. 
Belki nerde olduğunuz belli değil, 
benim gibi.
insanın ne değeri olabilir, 
evsiz barksız, 
yersiz yurtsuz, 
bayraksız, 
ne değeri?
(Çev.: A. Kadir - Afşar Timuçin)
<end>

<start>
Her zaman
Ayak seslerini duyarız gecede yaklaşan,
Ve kapı sırra kadem basar odamızdan,
Her zaman,
Bulutlar gibi süzülüp giden.
Her gece yatağından
Senin mavi gölgen mi onu uzaklara götüren? 
Senin gözlerin ülkelerdir ve ayak sesleri geliyor,
Sardı bedenimi kolların
Ayak sesleri, ayak sesleri
Ah Şahrazad
Gölgeler niçin kurtuluşumu resmeder? 
Gelir ayak sesleri girmez içeri.
Bir ağaç ol,
Görebileyim gölgeni.
Bir ay ol,
Görebileyim gölgeni.
Bir hançer ol,
Görebileyim gölgeni gölgemde,
Küller içinde bir gül.
Her zaman,
Ayak seslerini duyarım gecede yaklaşan,
Ve sen yerim olursun sürgündeki,
Zindanım olursun.
Öldürmeye çalış beni
İlk ve son olsun
Yaklaşan ayak seslerinle
Öldürme beni.
<end>

<start>
Kekikten ve karamış taştan
O eller için
Bu çığlık
Unutulmuş ve yapayalnız
Ahmed için.
Gelip geçen bulutlar
Yurtsuz ve yabancı koydu beni
Ve yalnız dağlar cesaret ediyor
Beni bağrına basmaya
Kıraç bir toprakta.
Doğuyorum yine o eski yaralardan
Sokuluyorum toprağa
Bütün ayrıntılarını görünceye dek
Doğuyorum yine
Denizin taştığı yıl
Kül olmuş kentlerden
Kendimi yapayalnız bulduğum.
Ahmed'di o deniz
Kurşunlar arasından köpük köpük
Bir kamptı öfkeyle büyüyen
Yağan kekikti üstümüze
Ve savaşçılara
Ellerine ayaklarına baktı Ahmed
Unutulmuş trenlerin
Anılarıyla büyüyen
Kimsenin karşılamadığı
Kimsenin el sallamadığı
Yaseminlerle.
Ayakta dikildi yapayalnız
Kendini dinlediği gecelerde
Hakkın hasretini çekerek
Yirmi yıl
Yirmi yıl o yer senin bu yer benim
Dolaştı bir kimliği sora sora
Yalnız yanardağların yanıtladığı.
Ben Arap Ahmet'im
Dedi
Ben kurşunlar
Ben portakallar
Ve düşler.
Benim çadırımdır Tel Zaatar
Anayurt benim
Sürüp giden o yolculuk anayurda
Doğu'dan ta Batı'ya
Bilendi bütün kılıçlar
Ahmed tanımaya başlarken
Ellerini ayaklarını
Süzülen bir yıldız gibi
Bakıp bakıp Hayfa' ya.
Ahmed'di seçilen kurban
Kentler asfalt organlarını
Bırakıp arkalarında
Düştüler peşine Ahmed'in
Öldürmek için.
Doğu'dan ta Batı'ya
Cenaze törenini hazırlıyorlardı.
Giyotinlerden giyotin beğenip.
Ben Arap Ahmed
Gelsin kuşatmacılar! 
Benim kal'am gövdem
Gelsin kuşatmacılar! 
Ateş hattıyım ben
Kuşatacağım onları
Çünkü göğsüm
Sığınaktır halkıma
Gelsin kuşatma!
Uzanmış suyun karşısına
Küçük ayrıntılar arasında geziniyorum
Derken dağılmaya başlıyorlar
Akşamla birlikte
Yitiyorum
Uzaklardan gelen
Çıngırak seslerinin içinde.
Kanayan yerlerimden
Anlıyorum yaşadığımı.
Ayak bastığım her yol
Kaçınıyor benden
Kaçıyor
Gönül verdiğim her kent
Ceketimi fırlatıyor bana.
Şiirlere sığınıyorum
Düşlere
Anlıyorum çok geçmeden
Düşlerime kadar girmiş bıçaklar.
Bir mum yakıyorum
Kapanmayan yaramdan.
Bu gece
Bütün çakıl taşları soluyor
Ve damarlı.
Uzaklardaki güzel karım
Sessizliğin senin
Eritti bu ölgün geceyi
Banklar ve ağaçlar
Donup kaldı gölgende.
Hatırla beni
Kendimi unutmadan önce.
O kayalar mektubumdur
Yeryüzüne.
Yükseleceğim
Meyve küfelerinden
Denizden
Yükseleceğim yoksulun şarkısından
Onların şarkısından:
Yaşayacağız! 
Yaşayacağız! diyen.
Kekikten ve taştan Ahmed
Yükseleceksin
Hayır! diyerek
Derinden esvap yapacak
Kırlardan gelen köylüler
Zalimleri ortadan kaldırmaya.
Bir çiçek olacak yumruğun
Bir bomba
Her gün hayır! demek için kalkan.
Kılıçlardan kesik kesik gövden
Yeniden yapılacak
Doğacak güneşlerden
Ve dalgalarla nikâhlanacak
Giyotin altında
Hayır! diyeceksin
Hayır!
Akan kanımda öleceksen
Yeniden doğmak için
Un çuvallarından.
Geleceğiz ses vermek için sesine
Bizi çağırdığın zaman
Ve ölümün çehresi
Yitip gidecek sözlerimizden.
Eli ölümün
Savurup atacak bizi
Yalın bir yurda doğru
Yasemin bir düşün beklediği.
Kuşlar bana bıraktı şarkılarını
Ve ben koştum
Yürek atışına tarlaların.
Kanımın derinliklerine in
Derinliklerine in
Derinliklerine ekmeğin
Yalın bir yurdumuz olsun
Yasemin bir düşün beklediği.
Her günkü Ahmed
Saf ve Basit Ahmed
Nasıl kaldırdın ayrılıkları
Meyveyle taş arasında
Kurşunla geyik? 
Arap Ahmed, diren! 
Kuşatma altında gezeceğiz
Ulaşıncaya dek kıyısına
Ekmeğin ve dalgaların.
Öleceğiz düşü uğruna
Bir yurdun
Ve bekleyen yaseminlerin.
Onda Güz'ün eğrileri var.
Kandaki şiirdir Ahmed.
Dağlar gibi kırışık yüzü
Yankısı çağıran seslerin
Birleşen gövdelerin.
Ey tanınmayan Ahmed
Nasıl yaşadın aramızda
Tam yirmi yıl
Hâlâ belli belirsiz yüzün
Hep çizgilerinde dolaştığımız
Tanınmayan yüzün
Ey ormanlar
Alevler kadar gizli Ahmed
Bize yüzünü tanıt
Söyle son sözünü
Dağılacağız sessizlikte
Geri adım atacağız
İşitsin diye ölüler sözlerini
Yaşayanlar
Belki tanır diye çizgilerini.
Ahmed
Ahmed kardeşim
Kahramanca ölümünü bekliyoruz
Ne zaman? 
Ne zaman? 
Ne zaman?
<end>

<start>
Türk diline kimse bakmaz idi, 
Türklere hergiz gönül akmaz idi. 
Türk dahi bilmez idi bu dilleri, 
İnce yolu ol ulu menzilleri.
Bu Garibname eğer Gönül geldi bile, 
Kim bu dil ehli dahi mana bile,
Yol içinde birbirini yermiye, 
Dile bakıp manayı hor görmeye, 
Ta ki mahrum kalmaya Türkler dahi, 
Türk dilinden anlayanlat ol haki.
<end>

<start>
Güzel senden ayrılalı
Hayli zaman oldu gel gel
Bak gözümden akan yaşım
Âb-ı revan oldu gel gel
Böyle m'olur küsüp gitmek
Seni seveni terk etmek
Haram oldu yemek içmek
İşim figan oldu gel gel
Kurulu yaydır basılmaz
Gönül yârindan kesilmez
İçmeyince dert eksilmez
Boş kadehler doldu gel gel
Kul Aşık eder varmağa
Halinden haber almağa
Yetiş namazın kılmağa
Seni seven öldü gel gel
<end>

<start>
Her kim bana ağyar ise
Hak Tanrı yâr olsun ona
Her kancaru varır ise
Bağ u bahâr olsun ona
Bana ağu sunan kişi
Şehd ü şeker olsun işi
Kolay gele müşkil işi
Eli erer olsun ona
Acı dirliğim isteyen
Tatlı dirilsin dünyada
Kim ölümüm ister ise
Bin yıl ömür olsun ona
Her kim diler ben hâr olam
Düşman elinde zâr olam
Dostlar şâd ü düşmanı
Dost mâşuk yâr olsun ona
Ardımca taşlar atanı
Hak tahta ağdırsın onu
Önüme kuyu kazanı
Güller nisâr olsun ona
Her kim diler ise benim
Ol dostumdan ayrıldığım
Gözlerinden hicâp gitsin
Dizâr iyân olsun ona
Bu Muhlis oğlu Paşa’nın
Güldüğün istemeyenin
Ağladığın isteyenin
Gözüm pınar olsun ona
<end>

<start>
A bülbülüm garip garip
Ötme beni ağlatırsın
Varıp yâdlar arasında
Yatma beni ağlatırsın
Bülbül gibi zardır işim
Akıttım çeşmimin yaşın
Hışımlanıp hilâl kaşın
Çatma beni ağlatırsın
Aşık olan neyler malı
Ağlamaktır anın kârı
Sevdiğim karşımdan bari
Gitme beni ağlatırsın
Der ki Aşık sana kuldur
Ezelden bildiğin haldir
Ya azat eyle ya öldür
Satma beni ağlatırsın
<end>

<start>
Divaneyim aklım kalmadı serde
Bir kaşları keman aldı da gitti
Aşkın deryasına açuben yelken
Bir kıyas ummana daldı da gitti
Yarin şehrine uğrarsa yolum
Yüz şurup payine arzedem halim
Ahdinde durmadı şol kanlı zalim
Beni ferdalara saldı da gitti
Zalim felek yine gösterdi işler
Gözlerimden akar kan ile yaşlar
Yüreğimdeki yareler işler
Gamzesi sinemi deldi de gitti
Barekallah ne hoş yaraşır allar
Leblerinden akar sükkerle ballar
Der Aşık eğnime aldığım şallar
Hayali gözümde kaldı da gitti
<end>

<start>
Benden mi bana bu elem
Aşktan mı yoksa derd ü gam
Bunca bela cevr ü sitem
Bilsem nedendir bilmezem
Canan olursa ger nihan
Kalmaya canda zerre can
Buluban bu sözü ıyan
Bilsem nedendir bilmezem
Aşkın yürekte yarası
Pes olmuşam avaresi
Ya Rab bu derdin çaresi
Bilsem nedendir bilmezem
Daim dilefgar olduğum
Şüride vü zar olduğum
Talib-i didar olduğum
Bilsem nedendir bilmezem
Aşık'ta bu hayret nedir
Maşuktaki şevket nedir
Derviş buna hikmet nedir
Bilsem nedendir bilmezem
<end>

<start>
Ey padişah! Ey padişah! 
Çün ben beni verdim sana, 
Genç ü hazinem kamusu
Sensin benim önden sona.
Evvel dahi bu akl u can 
Seninleydi asl iken; 
Ahır gerü sensin mekan
Uş varırım senden yana
Senden sana varır yolum, 
Sana seni söyler dilim, 
İlla sana ermez elim, 
Bu hikmette kaldım tana
Bu hikmeti kim ne bile, 
Bilse dahi gelmez dile; 
Bu ah ile bu zar ile
Gözüm yaşı nice dine!
Dursam seninle dururam, 
Baksam seninle görürem
Her kancaru kim yürürem, 
Gönlüm yönü senden yana.
Sensin bana can u cihan, 
Sensin bana genc-i nihan, 
Sendendürür assı, ziyan; 
Ne iş gelir benden yana.
Söz söyleten dilimde sen, 
Hükmeyliyen içimde sen, 
Alıveren elimde sen
Cümle işim önden sona.
Şöyle yakın olmuş iken, 
Görmez seni bu can u ten
Kim geçiser bu perdeden, 
Kim mani olur hükmüne?
Aşık sana tuttu yüzün 
Unuttu cümle kendözün
Cümle sana söyler sözün
Söz söyleten sensin yine.
<end>

<start>
Be güzel senin derdinden
Dün ü gün gezer ağlarım
Ah eyleyip inleyüben
Göz yaşı döker ağlarım
Çağırırım Gani deyi
Unutmasın beni deyi
Kimi görsem seni deyi
Yüzüne bakar ağlarım
Aşık'ım uğradım derde
Düştüm bu söyünmez oda
Hak kadı olduğu yerde
Sinimden çıkar ağlarım
<end>

<start>
Dilim bülbül oldu öter
Ahım cana kılur eser
Türlü türlü yemiş biter
Mamur oldu bostanımız
Geçenler n'etti n'eyledi
Her birisi bir ad koydu
Leyla ile Mecnun gibi
Söyleniser destanımız
Aşk ile başım hoşdürür 
Kande varsam yoldaşdürür
Yıl on iki ay sarhoşdürür
Aşktan içmiştir canımız
Muti olduk aşk haline 
Bakmadık dünya malına
Girdiler erenler yoluna
Tamam oldu imanımız
Ne kaşadır ne gözedir
Meylimiz güzel yüzedir
Daima solmaz tazedir
Bu bizim gülistanımız
Kim buldu derman ecele 
Görsek geri kim ki gele
Dahi gideriz ol yola
Menzildedir kervanımız
Aşık Paşa'm nice nice 
Devlet anın ol göz aça
Bizden dahi gelüp geçe
Bu yalancı devranımız
<end>

<start>
Söyler isem bu derdi ben
Sırrım cihana faş olur
Sakin olup oturursam
Sağmaz yüreğim baş olur
Seyrim daim senden sana 
Seyranlarım senden yana
Sultandürür aşkın bana
Süvar ü hem yoldaş olur
Sen tınma Aşık ol erür 
Sayruyu sağı ol görür
Serkeşleri yoldan sürür
Sakinlere ferraş olur
<end>

<start>
Dünyayı gezdim dolaştım
Ayrılık gibi dert olmaz
Tatlı canımdan usandım
Ayrılık gibi dert olmaz
Kaçan döndüm yâre baktım
Çözümden kanlı yaş döktüm
Gezdim her belayı çektim
Ayrılık gibi dert olmaz
Hilal kaşı keman değil
Zülfü ahir zaman değil
Be yarenler yalan değil
Ayrılık gibi dert olmaz
Kullar başına gelmesin
Kimse göz yaşın silmesin
Hak, düşmanıma vermesin
Ayrılık gibi dert olmaz
Bana inanmayan varsın
Aşık'ın yüreğin yarsın
Neler çektiğini görsün
Ayrılık gibi dert olmaz
<end>

<start>
Her seher efendim yolun beklerim
Şakı bülbül var uyandır yarimi
Muhabbetin can içinde saklarım
Şakı bülbül var uyandır yarimi
Anın hüsnü gülün kimse dermesin
Kemlik satan muradına ermesin
Gaflet uykusunda rakip görmesin
Şakı bülbül var uyandır yarimi
Der ki Aşık güzel dilin aşkına
Mert isen erkanla yolun aşkına
Yılda bir açılır gülün aşkına
Şakı bülbül var uyandır yarimi
<end>

<start>
Ulu ulu kervan geçen
Yollar gibi inilenin
Karlı karlı dağlar aşan
Seller gibi inilerim
Yücesinden er haykırmaz
Sığın, geyiği böğürmez
Kuş uçmaz kulun yüğürmez
Dağlar gibi inilerim
Canım karılığa düşmüş
Kaynadı ciğerim taşmış
Hocasından ayrı düşmüş
Kullar gibi inilerim
Hayalin benden dolundu
Ah ile bağrım delindi
İçinden beyi alındı
İller gibi inilerim
Yapıdan düşmüş bozulmuş
Top tüfek vurmuş ezilmiş
Kil'selerde haç yazılmış
Taşlar gibi inilerim
Miskin Aşık bilmez n'ider
Evliya gayretin güder
Subha değin tespih eder
Diller gibi inilerim
<end>

<start>
Yüce dağlar duman olmaz
Çeşmim yaşı revan olmaz
Değme kişiye kul olmaz
Ben gönlümü bilmez miyim
Engine saldım özümü
Hakk'a döndürdüm yüzümü
Çekmezem nâdan sözünü
Ben gönlümü bilmez miyim
Arslan gibi çalar çarpar
Kaplan gibi yola bakar
Gökte buluttan nem kapar
Ben gönlümü bilmez miyim
Der ki Aşık yari gözler
Yaktı derunumu közler
Beş padişahlık yer özler
Ben gönlümü bilmez miyim
<end>

<start>
Yeryüzünü gezen kişi
Senin gibi bulmayıser
Seni seven sevday olup
Kend'özüne gelmeyiser
Seni seven n'ider işi
Tün gün akar gözü yaşı
Paşam, seni goren kişi
Niçin deli olmayıser
Derdin senin cana rahat
Senin sözün kand ü nebat
Vaslın senin âb-ı hayat
İçen anı ölmeyiser
Kim ki senden cüdâ olup
Hasretinden şeydâ olup
Derdin anda peydâ olup
Rengi nasıl solmayıser
Âşık yürür şûri ile
Eğlenemez hûri ile
Muhlis aşkı nûru ile
Esrükdür hod bilmeyiser
<end>

<start>
Küçücükten bir yar sevdim
Ne öptüm ne kucabildim
Ne meclisinde oturdum
Ne bir bâde içebildim
İnandım yarin andına
Beni kul etti kendine
Dolaştım kakül bendine
Ne kurtulup kaçabildim
Gönül olamaz sevmesin
Çatma kaşını eğmesin
Ben dilberimin düğmesin
Ne çözdüm ne açabildim
Aşık gider doğru yola
Bülbülün arzusu güle
Ne getirebildim ele
Ne yardan vazgeçebildim
<end>

<start>
Sabah sabah esen seher yelleri
Benim sevdiğime benden aşk eyle
Irmak olup akar çeşmim selleri
Benim sevdiğime benden aşk eyle
Hayalleri gözlerimden ayrılmaz
Akar bu çeşmimin yaşı durulmaz
Bir derde uğradım derman bulunmaz
Benim sevdiğime benden aşk eyle
Yavru şahan idim uçtum yuvadan
Ahım inmez oldu daim havadan
Unutmasın beni dahi duadan
Benim sevdiğime benden aşk eyle
Aşık eder dünya gelmez aynıma
Abdal olup post çekeyim eğnime
Tanrı emaneti olsun boynuma
Benim sevdiğime benden aşk eyle
<end>

<start>
Dünyanın ağırlığı
      aşktır.
Yalnızlığın yükü 
      altında, 
Hoşnutsuzluğun yükü
      altında, 
o ağırlık
       taşıdımız o ağırlık
aşktır.
Kim öyle değil diyebilir? 
       Düşlerde
o ağrılık sürtünür
       bedene, 
düşüncelerde
       bir mucize
yaratır, 
        hayalinde
kıvranır
      insan olup
doğuncaya dek-
       saydamlıkla yanıp tutuşan
yüreğinden bakınır-
       çünkü yaşamın yükü
aşktır,
ama biz taşırız onu
yorgun argın, 
        dinlenmek zorundayız
artık
        aşkın kucağında, 
dinlenmeliyiz
        kolları arasında aşkın.
Dinlenmek olmaz
        aşk olmadan; 
uyku yoktur
       görülmezse
aşk rüyaları-
       çıldırsan da, üşüsen de
kafandan çıkmasa da
       meleklerle makineler, 
son dilek
       aşktır
-acı olamaz o, 
       inkar edemez
kendini tutamaz
       inkar edilirse:
Öyle ağırdır ki yükü.
      -vermek zorundadır
çünkü düşünceler gibi
      geri çevrilemez de
verilir
      yalnızlıkta
ölçüsüzlüğünün
      mükemmelliğinde.
Sımsıcak gövdeler
      birlikte ışıldılar
karanlığın içinde, 
      el uzanır
bedenin
      tam ortasına, 
ten ürperir
mutlulukla
ve can sevinçle belirir
      göze-
evet, evet
      işte buydu
beni istediğim, 
      hep isterdim bunu, 
hep istedim bunu, 
      dönmek istedim
içinde doğduğum
      bedene.
<end>

<start>
Tanrılar kendi gövdeleri üstünde hora tepiyorlar
Yeni çiçekler açıyor Ölüm'ü unutarak
Göksel gözler kuruntunun yürekvuruğu ötesinde
Şen şakrak Yaratıcı'yı görüyorum
Bandolar dünyalara marşlar çalmak için kalkıyor
Bayraklar ve flamalar aşkınlık içinde dalgalanıyor
Sonsuzluk içinde en sonunda çok gözlü bir görünüm kalkıyor
Yapıttır bu! Bilgidir bu! İnsanoğlunun sonudur bu!
<end>

<start>
Kendini bilmez bir yığın cahil cühela
korkak ve cansıkıcı herif kalkıp şiire saldırıyorlar.
Şiirin nasıl yaratıldığını bilmeden.
Bu düdüklerin  yoluna bir şiir çıksa
onu tanımadan geçip giderler.
Geçip gitseler gene iyi, güpegündüz ırzına geçerler
onun
POLİTİKACILAR İÇİN
Benim Şiirim çılgınlıktır, meleksel çılgınlık! 
Tamam mı? 
Benim şiirimin, kimin kime ateş etmesi gerektiği
konusundaki materyalist önerilerle
hiç bir ilgisi yoktur.
Birey, düşgücünün gizleri...
bir başka deyişle, koşullara sığmayan can, 
böylesi bilinçlikler için satılığa çıkarılmamıştır.
Evren yepyeni bir çiçektir.
Ve Amerika keşfedilecektir.
<end>

<start>
Milyon kere milyon gözlü bir canavardır o.
Tüm fiilleri ve kendi kendi içinde gizlenmiştir o.
Elektrikli yazı makinalarında mırıldanır
Kendine bağlı bir elektrik gücüdür o, kendi telleri
Olduğu zaman
Geniş bir örümcek ağıdır
Ve ben örümcek ağının son milyonuncu sonsuz uzantısı
                          üstünde  bir tasalı kişi
Yitik, ayrık, bir solucan düşünce, bir kendi kendisi
Çin'in milyonlarca iskeletinden biri
Özel yanlışlıklardan biri
Ben allen ginsberg bir ayrık bilinç
Tanrı olmak isteyen ben
Sonsuz Uyum'um en küçük titreşimini duymak isteyen ben
Titreyerek ateşteki uçucu müzik tarafından yokedilmesini  bekleyen ben
Tanrı'dan tiksinen ve ona bir ad veren ben
Sonsuzluk yazı makinasından yanlışlar yapan ben
Ben, mahvolmuş ben
Ama evrenin öbür ucundan milyon gözlü adsız bir örümcek
Sonu olmayan bir ağ örüyor kendinden
Canavar olmayan canavar elmalarla, kokularla, 
Demir yollarıyla, televizyonlar, kafataslarıyla yaklaşıyor
Bir evren ki kendi kendini yiyor, bir evren ki kendi kendini içiyor.
Kafatasının kanı
Göğsü kıllı tibetli yaratık ve karnının üstündeki Zodyak
Eğlenmesini bilmeyen bu adaklık kurban
Aynadaki yüzüm, ipek saçlar, gözlerimin altında çizgiler halinde
Birikmiş kan, emici, bir kokuşuk, bir kokuşkan uçarılık
Bir hırıltı, bir zırıltı, sonsuzluk içinde bir bilinti ki
Tüm Evrenlerin gözünde bir sürüngen
Varlığımdan kurtulmaya çalışarak, Göz'e girmeyi beceremeden
Kusuyorum, trans halindeyim, gövdem çırpınıyor, miğdem
Buruluyor ağzımdan sular geliyor, burda Cehennem'deyim
Örümcek ağları üstündeki çıplak yaşamsız mumyaların sayısız
Kurumuş kemikleri, Hayaletler, bir Hayaletim ben
Müzikte bağırıyorum durumumu, odaya, yakınımda kim varsa ona, 
Bağırıyorum, siz, Tanrı mısınız siz? 
Hayır, Tanrı olma mı istersiniz? 
Cevap yok mu? 
Her zaman bir Cevabın olması mı gerek? Cevap verin, 
Sanki benim elimde Evet ya da Hayır demek
Tanrıya şükürler tanrı değilim! Tanrı'ya şükürler Tanrı değilim! 
Ama girebilmek için Birlik'in Evet'ini özlüyorum
Dalabilmek için evrenin her köşesine, hangi koşullar altında olursa olsun
Bir Evet, var... bir Evet varım, yaşıyorum... bir evet siz
Varsınız yaşıyorsunuz.... bir Biz
Bir biz
Ve bir Şu olmalı, ve bir Onlar, ve bir Cevapsız Şey
Borulardır o, 
Multiple Scelorosis'dir o, 
Umudum değildir o
Sonsuzluktaki ölüm değildir
Sözüme dikkat
Bir Hayalet Tuzağı, Sıkkım ya da Tibet'te bir rahibin dokuduğu
renk renk binlerce ipliğin bir birleşik biçimi
Örülmüş, gerilmiş, ruhsal bir tenis raketi
Bakınca, uçucu ışık dalgalarının yayıldığını görüyorum
Milyarlarca yıl gibi teller üstünden akıyor parlak enerji
Tellerin kumaşı tılsımla değiştiriyor renklerini
                  biri öbürüne Doğru tıpkı, sanki
Hayalet Tuzağı
Evren'in küçük bir örneğiymiş gibi
Bilinç birbirine bağlayan makinanın algılayan parçası
Dışarda, Zaman içinde Gören'e doğru dalgalarını salıyor
Kendi görünümünü küçük bir örnekte sunuyor
bir kez - ama her zaman için
Dikkatlice yenileyerek aşağı doğru sonsuz değişiklerle
Ve bu her parçada aynı her yerde aynı
Gerçek Başlangıç'tan bu yana uzayın derinliklerinde kendi kendini
Çoğaltan bu enerji - ya da görünüm
Bir 'O' ya da bir 'Aum' olabilir
Kendi öz Görünümü'nün modeli üstünde kendi kendini kuşatmış
bu bir tek Sözcük'ün çeşitlemelerini çekerek 
En uzak Nebula ve en geniş Astrolojilerin dalgalarında dışa
doğru dönüyor
Yüklü, kendi kendine sadık kalması için, bir Fil derisi üstüne
Çizili Mandala'da 
Ya da gülümseyen bir düşsel Fil'in böğründeki resmin fotoğrafında 
Fil'in görünüşü her ne kadar yersiz bir şakaysa da-
Bir Ateş Şeytanınca tutulmuş bir İşaret olabilir bu. 
ya da bir geçicililik canavarı
Ya da boşluktaki karnımın fotoğrafında 
Ya gözümde 
Ya da haç çıkaran rahibin gözünde
Ya da kendisine kendi gözünde bakan ve ölen
Ve gerçi bir göz ölse de                                                       
                                                          Ve gerçi benim gözüm 
ölse de                                                                        
                        Milyon gözlü canavar, Adsız, Cevapsız, Benden-saklanan, 
sonsuz varlık 
Kendi kendisini doğuran Yaratık 
En küçük bir davranışıyla titreten, bütün gözleri aynı anda ayrı ayrı yerlere 
bakan 
Tek ve Tek-Olmayan kendi yönünde kıpırdanan
Daha sonrasını bilemem
Ve ben bu canavarın betimlemesini yaptım 
Ve bir gün bir başkasını göstereceğim
Bir Cryptozoid duyganlığı bu
Sürünüyor ve dalgalanıyor denizin dibinde
Kenti teslim almaya geliyor
Her bilinci yok ediyor
Evren kadar ince, karışık
Kusturuyor beni
Çünkü göze görünmesini kaçıracağımdan korkuyorum
Nasıl olsa beliriyor
Nasıl olsa beliriyor aynada
Deniz gibi aynadan da yıkanıp geçiyor
Sonsuz dalgalanmalar bu
Aynayı temizleyince çekiliyor ve Bakan'ı boğuyor.
Yeryüzünü boğuyor yeryüzünü boğduğunda da
Kendi kendi içinde boğuluyor
Müzikle dolu bir ceset gibi açıklara doğru yüzüyor
Kafasında bir çocuk gülüşü
Karanlık denizde bir ölüm çığlığı 
Kör bir heykelin dudaklarında bir gülümseme 
O orda
Benim değil
Kendim için kullanmak isterdim onu
Kahraman olmak için
Ama bu bilince satılık değil o 
Her zaman kendi yolunda ilerliyor
Tüm yaratıkları bitirecek
Geleceğin radyosu olacak 
Zaman içinde kendi kendini duyacak
Dinlenmek istiyor
Kendi kendisini görmekten, kendi kendisini duymaktan yorgun
Başka bir içim istiyor bir başka kurban
Beni istiyor
Bana akıl veriyor
Bana varoluş nedenini veriyor
Bana sonsuz cevaplar veriyor
Ayrık olmak için bir bilinç ve görmek için bir bilinç 
Ya bir olacağım ya da bir Başkası, alın yazım bu, 
Hem ikisiyim hem de hiçbir değilim demek
Ben olmasam da kendi kendiyle uğraşabilir o
Cevapsız bir Çift'tir o
Elektrikli yazı makinalarının üstünde vınlıyor o
Parçalı bir sözcük yazıyor
Yazdığı parçalı bir sözcük
<end>

<start>
Amerika her şeyimi verdim sana, şimdi bir hiçim
17 Ocak 1956 ve iki dolar yirmi-yedi sent.
Kendi kafam bile destek değil bana.
İnsanlarla savaşı ne zaman sona erdireceğiz Amerika?
Al şu atom bombanı kıçına sok.
Kafam bozuk, Amerika, bir de sen üstüme varma,
Kafam yerine gelene dek şiir miir de yazmayacağım.
Söyle bana Amerika ne zaman melekleşeceksin sen?
Ne zaman anadan doğma olacaksın
Ne zaman bakacaksın mezarlıktan Amerika?
Ne zaman milyonlarca troçkistine yakışır olacaksın?
Amerika, kitaplıkların niçin gözyaşı ile dolu?
Amerika, Hindistan'a yumurtaları ne zaman yollayacaksın?
Amerika bu senin kılı kırk yarmalarından bıktım artık.
Ne zaman süpermarket'e gidip, şu güzel gözlerim için
                              gerekenleri alabileceğim?
Amerika, her şeyin bir yana, eksiksiz olan bir sen varsın
                              bir de ben, öbür dünya değil.
Şu makinalarına da dayanasım kalmadı Amerika, bil.
Bende bir ermiş olma isteği uyandırdın.
Bu tartışmayı çözmek için bir başka yol olmalı.
Burroughs şimdi Tanca'da, sanmıyorum ki geri dönsün
                             Korkunç bir şey olurdu bu.
Sen de korkunç musun Amerika yoksa bir oyun mu bu?
Saplantımdan döneceğimi sanıyorsan aldanıyorsun.
Öyle üstüme varma Amerika, ne yaptığımı biliyorum ben.
Amerika, erikler çiçek döküyor.
Aylardır gazete okuduğum yok, her gün 
                            cinayetten birisi Kodesi boyluyor.
Amerika, Wobblie'lere tutkunum ben.
Küçükken komünisttim Amerika, özür mözür de dilemiyorum
                            şimdi her fırsatta esrar çekiyorum.
Günlerce evde oturup iş olsun diye kilerdeki gülleri seyrediyorum.
Chinatown'a gittiğimde kafayı çekiyorum ölesiye,
                            ama hiç kimselerle yatamıyorum.
Bu işin içinde bir şamata olduğunu sanıyorum.
Ah! Sen beni Marx okurken görmeliydin Amerika.
Ruh doktorum hiçbir şeyin yok diyor.
Hiçbir şeyim yok gerçekten, Tanrı' ya yakarma dahil.
Mistik görünümlerim ve kozmik titreşimlerim var yalnız.
Amerika, daha sana Max Amcam Rusya'dan döndükten sonra
                            ona yaptıklarından söz açmadım.
Sana sesleniyorum Amerika.
Heyecanlarının daha Time eliyle yönetilmesine göz yumacak mısın?
Ben Time'a tutkunum Amerika
Her hafta bir tane alıp okuyorum
Köşebaşındaki şekercinin yanından geçerken kapağı beni gözlüyor
Onu Berkeley Halk Kitaplığı'nın bodrum katında okuyorum.
Sana hep sorumluluktan söz ediyor. İş adamları ciddi.
Film yapımcıları ciddi. Herkes ciddi, ben hariç.
Zaman zaman Amerika ben değil miyim diye düşündüğüm oluyor.
Yeniden kendi kendimle konuşmaya başladım işte.
Asya bana karşı ayaklanıyor Amerika.
Bir metelik talihim yok.
En iyisi ulusal kaynakları inceleyip, onlara dönmek.
Ulusal kaynaklarım, biliyorum, iki parça esrar,
                  binlerce cinsiyet organı, saatde 1400 mil hızla giden
                  bir özel basılmaz edebiyat ve yirmibeşbin tımarhane.
Cezaevlerinden ve beşbin güneş ışığı altında saksılarda
Yaşayan fakir fukaradan sözetmiyorum.
Fransa'daki kerhaneleri kaldırdım, şimdi sıra Tanca'da.
Katolik olmasına katoliğim ama gene de Başkan olmak istiyorum.
Amerika senin bu alık ve çılgın havanda nasıl kutsal bir yakarma yazabilirim?
Dörtlüklerime Henry Ford gibi devam edeceğim,
                  yazdıklarım onun çıkardığı otomobiller kadar
                  kişisel, üstelik her biri değişik cinsiyetten.
Amerika dörtlüklerimi peşin para 2500 dolardan satarım sana,
                  eski dörtlüklerimi de 500 eksiğine alırım.
Amerika Tom Mooney'i serbest bırak.
Amerika İspanyol cumhuriyetçilerini kurtar.
America Sacco ve Vanzetti ölmemeli. Amerika ben Scottsboro çocuklarıyım.
Amerika, yedi yaşımdayken anam hücre toplantılarında götürürdü beni,
                  orda bize leblebi satarlardı, bir karneye bir avuç leblebi
                  beş sent ve söylev beleşti
                  herkes bir melekti orda Amerika ve işçiler karşı iyi
                  duygularla doluydu herkes içtendi Amerika ve bilemezsin
                  parti 1833'de nasıl iyiydi ve Scott Nearing ne hoş
                  bir ihtiyardı Bloor Ana bir seferinde nasıl da ağlatmıştı
                  beni bir kez İsrael Amter'i görmüştüm  orda. 
                  Her biri birer casus olmalıydı onların.
Amerika biliyorum gerçekten savaşmak istemiyorsun.
Amerika onlar rus haydutları biliyorum.
Ruslar onlar Ruslar ve Çinliler. Ve Ruslar. Ve Ruslar.
Rusya bizi canlı canlı gövdeye indirmek istiyor.
                  Lüpletmek istiyor. Gücünde çılgına dönmüş Moskof.
                  Elimizden  arabalarımızı ve garajlarımızı almak istiyor.
Chicago'yu ele geçirmek istiyor. Onun kızıl Reader Digest'a  İhtiyacı var.
                  Bizim otomobil fabrikalarımızı Sibirya'ya taşımak istiyor.
           Benzin istasyonlarımızı o büyük iğrenç bürokrasi yönetsin istiyor.
                  İyi bir şey değil bu.
O kızılderililere okuma yazma öğretmek istiyor.
                  Onun güçlü kuvvetli zencilere ihtiyacı var.
                  Bizi günde on-altı saat çalıştırmak istiyor.
                  İmdat.
Amerika bu iş ciddi.
Amerika ben bunları televizyona bakarak çıkarıyorum.
Amerika doğru mu bunlar ?
Hemen çalışmaya başlasam iyi olacak, öyle görülüyor.
Ama orduya yazılmak istemiyorum, ne de fabrikalarda tasviye tekerleği çevirmek,
miyobun biriyim, üstelik kafadan çatlak.
Amerika dönsün çark. Nasılı masılı yok. Şu oğlan omuzlarımızla dönsün.
(Ferit Edgü ve Orhan Duru'nun çevirisiyle)
<end>

<start>
Seninle ilgili neler geçiyor aklımdan, Walt Whitman, 
başağrısıyla yürürken kenar mahallerde ağaçların altından, 
ürkekçe seyrederek dolunayı.
Açgözlü bitkinliğimle satın alacak imgeler aranırken neon
meyve süpermarketine uğradım, senin siparişlerini düşleyerek! 
Şu şeftalilere bir bak ya da şu alacakaranlıklar! Aileler tam
takım alışverişte: Koridorlar, kocalarla dolup taşıyor! Avakadoların
içinde kadınlar, domateslerin içinde bebekleri! ya sen, Garcia Lorca, 
senin ne işin vardı karpuzların orada!
Gördüm seni, Walt Whitman, çocuksuz, yalnız, koca obur, dolaptaki
etlerin arasında dolanırken ve dikizlerken tezgahtar çocukları.
İşittim seni birşeyler sorarken: Kim katletti bu domuz pirzolalarını? 
Muzlar kaça? Sen, Meleğim misin benim?                                         
                                   İzleyerek seni dolandım parlak konserve 
yığınları arasında
ve dükkan dedektifi takip etti hayalimde.
Beraberce adımladık koridorları bu ıssız düşümüzde, 
enginarları tadarak, dondurulmuş lezzetlerin her birinden aşırıp
kasaya hiç uğramadan.
Nereye gidiyoruz, Walt Whitman? Bir saate kalmadan kapanacak
kapılar. Sakalın hangi yönünü gösteriyor gece? 
(Dokunuyorum kitabına ve süpermarket serüvenimizi düşlüyorum, 
 bir garip hissediyorum kendimi.) 
Issız sokaklarda mı yürüyeceğiz bütün gece?  Gölgeler gölgeler
ekliyor ağaçlar, tek ışık yok evlerde, bir başımıza kalacağız ikimiz de. 
Mavi arabalar geçerken yanımızdan sesiz klübelerimize doğru yol
alacak mıyız dersin, yitik sevgi Amerikasını düşleyerek? 
Ah, sevgili atam benim, kır sakallı, aylnız ve yaşlı cesaret hocası, 
nasıl bir yerdi senin Amerikan, küreklere asılıp terk ettiğinde
buraları Charon ve sen dumanlar içindeki sahile çıkıp izlediğinde
geminin kayboluşunu karanlık sularında Lethe'nin?
<end>

<start>
Benim Şiirim çılgınlıktır, meleksel çılgınlık! 
Tamam mı? 
Benim şiirimin, kimin kime ateş etmesi gerektiği 
konusundaki materyalist önerilerle 
hiç bir ilgisi yoktur. 
Birey, düşgücünün gizleri... 
bir başka deyişle, koşullara sığmayan can, 
böylesi bilinçlikler için satılığa çıkarılmamıştır. 
Evren yepyeni bir çiçektir. 
Ve Amerika keşfedilecektir.
<end>

<start>
Değiştiğimizden beri 
Sürttüğümüzden, dalga geçtiğimizden 
Ağladığımızdan ve birlikte işediğimizden beri 
Sabah uyandım 
Gözlerimde bir düş 
Ama sen New York'a gitmiştin 
Beni hiç unutmadan hiç 
Seni seviyorum seni seviyorum 
ve senin çılgın kardeşlerin 
onların iğrençlikleri de kabulüm 
Nicedir yalnızım 
Nicedir yatakta oturmuşum 
Kimsenin dizi dizime değmeden, erkek 
ya da kadın.Aldırmıyorum artık, Ben sevgi istiyorum, 
bunun için doğdum.Seni istiyorum ve hemen şimdi 
Atlantik'te dolanıp duruyor o koca gemiler 
Gökdelenlerin bitmemiş ince çelik yapıları 
Lakeharst üstünde kulak tırmalayan uçakların gerileri 
Altı kadın doğal bir sahnede çırılçıplak 
Paris'te şimdi bütün ağaçlar hora tepiyor 
İki ay içinde orda olacağım ve senin gözlerinin içine bakacağım.
<end>

<start>
AKADEMİLER İÇİN:
Kendini bilmez bir yığın cahil cühela
korkak ve cansıkıcı herif kalkıp şiire saldırıyor.
Şiirin nasıl yaratıldığını bilmeden.
Bu düdüklerin yoluna bir şiir çıksa,
onu tanımadan geçip giderler.
Geçip gitseler gene iyi, güpegündüz ırzına geçerler
onun.
POLİTİKACILAR İÇİN:
Benim şiirim çılgınlıktır, meleksel çılgınlık! 
Tamam mı? 
Benim şiirimin, kimin kime ateş etmesi gerektiği
konusundaki materyalist önerilerle
hiçbir ilgisi yoktur.
Birey, düş gücünün gizleri...
bir başka deyişle, koşullara sığmayan can,
böylesi bilinçlilikler için satılığa çıkarılmamıştır.
Evren yepyeni bir çiçektir.
Ve Amerika bir gün keşfedilecektir.
Allen GINSBERG
Çeviri: Orhan Duru - Ferit ERGÜ
<end>

<start>
Ağırlığı dünyanın
aşktır.
Yalnızlığın yükü
altında
Hoşnutsuzluğun yükü
altında,
o ağırlık
sırtımızdaki o külfet
aşktır.
Kim diyebilir ki öyle değil? 
Rüyalarda
o ağırlık sürtünür
vücuda
Fikrinde
bir mucizedir,
hülyanda
kıvranır
insan olup
doğuncaya dek.
Şeffaflıkla yanıp kızaran
kalbinden bakınır-
ki hayatın yükü
aşktır
Ama biz üstleniriz onu
bitkin ve yorgun,
soluklanmak zorundayız
artık
kucağında aşkın,
dinlenmeliyiz
kolları arasında aşkın.
İstirahat olmaz
aşk olmadan; 
yoktur uyku
aşk düşleri
görmeden,
delirsen de, ürpersen de
çıkmasa da serden
meleklerle makineler,
son temenni
aşktır
-acı olamaz o,
inkâr edemez
tutamaz kendini
yok sayılırsa:
Öyle çetindir ki yükü.
-yaymak zorundadır
kaygılar gibi çünkü
çevrilemez de geriye
verilir
yalnızlıkla
ölçüsüzlüğünün
şahaneliğinde.
Ilık vücutlar
parıldarlar birlikte
içinde zifir gecenin,
el uzanır
vücudun
tam ortasına,
ten ürperir
bahtiyarlıkla
ve gönül sevinçle tebellür eder
nazara-
evet, evet
buydu işte
benim istediğim,
isterdim hep bunu,
hep istedim,
dönmek istedim tekrar
bir çocuk gibi
doğduğum bedene.
<end>

<start>
Bu yürek 
Seni seveceğini biliyordu herhalde
Bu kafa seni kuracağını seziyordu hanidir
Bire bin veren buğday
Elmadaki mayhoşluk
Hukuki beşer
Çınçınlı hamam
Çizmedeki kedi
Sanki elleriyle koymuşlar gibi
İkimizden bir işmar
Seni sevmemiş olsam , sözlerim yarı yarıya
Gözlerim yarım
Ellerim çolak hüseyin eli
Seni sevmesem , nefes almayı beceremem ki
Bugün günlerden ne ?
Cumartesi
Seni sevdiğim için , Cumartesi elbet 
Seni sevdiğim için , bak temmuz ayındayız
Ayşe onbaşı , pir sultan abdal , büsbütün sevdalıyım sana
Bu gemiler nereye gidiyor , seni sevdiğim için
Seni sevdiğimden , suyun akası geliyor 
Bacaların tütesi
Nurhayat’ın halleri , seni sevdiğim için güzel 
İbrahim’in dilleri
İnsan seni sevince , tutsaklığa kızar tabi
Savaşın adı geçse , cinifrit olur....................
<end>

<start>
Hadi uyan
Gün ışığı çilemeye başladı başucunda
Denizler bir mavilik edindi günden
Seher yeline uyup kuşlar yerinden uçtu
Bu türküyü dinlemeyecek misin?
Hadi uyan
Aydınlığa çık da çil göz....................
<end>

<start>
Bir kıyımız mı kaldı bu şehirde onuda batır hadi
Çiçeğimizi yol, rüzgarımızı bur, suyumuzu acıt
Gökyüzümüz mü hani nerede? Sahi nerde bizim gökyüzümüz
hani lokman ....................
<end>

<start>
Tüyü bitmemiş yetimliğimde miydin neydin, oysa babam yine sağ 
Ama adın Ayşe'ydi, ya da ayşemayşeydi ki 
Seni sırtımda bir küfe ana-kız gibi sevdim 
Değdim de denebilir - bakışıyorduk ya - 
Kış aksırığı hohlanmış ellerine
Sonra senler bir başıboşluğa tüydü gitti 
Çalpara eteklerin çapraz ellerimde 
Sen de öyle mi yap dedim kendi kendime 
Coş savrul koşukoşuver esri 
- Ne haddime? - 
Ne haddime  mi
Oh, her çimdik morartısına indiğimde 
Bir dişi  çukur - çıkmak belki de - 
Basamaklar noksandı hep 
Tabanlarımla merdiven içiçe 
Yepyeni bir göz takınıyor....................
<end>

<start>
Yaşamak istiyorum.
Yaşamak istiyorsun.
Yaşamak istiyor.
Böyle şiir olmaz diy....................
<end>

<start>
Şişede durduğu gibi durmaz ki kâfir
Tutar insana yaşamayı sevdirir....................
<end>

<start>
Dedim ya benim aşklarımın doğusu bura
Bura benim yarınımdan sakınan tel tel
Bura işte ilkyazından irkilip huylandığım
Dedim ya gün batmadan kunnamaz çakal
Işıtmaz solutmaz bir aşkın doğusu....................
<end>

<start>
İstanbul'un ortasında bir bahçe
Silme güvercin tavanı
Yeşeren ekinlerin muştusunca
Eylül bitiminin aydınlık günü
Sıcacıktın, aşklıydın bence
Sensizlikte bir yoksuldum, yavandım
Şuramda saklı o sımsıcak ekmeği
Senin doyumluk aşkına bandım
Bakmakla doyulmaz çeşniden
Özlemlerle ı....................
<end>

<start>
Bu ne bu
Bu noksan gökyüzü n....................
<end>

<start>
İçtikçe içesim geliyor gayri ne bilgi arar ne hüner
Beni bu rakıyla başbaşa bırakma
Adam olayım çalışıp para ....................
<end>

<start>
Akşam üzeri balkona kuruldumuydu, 
Bacak bacak üstüne atıp cıgarayı da yaktımıydı, 
Şeytan diyor git saçlarını dola eline, 
Bir sille bir tarafına, bir sille öteki tarafına.
Piyango vurduysa vurdu, 
Kelleyi kulağı düzdünüzse düzdünüz, 
A şırfıntı cakan kime.
Ama olmuyor işte, Zeynep Hanımın hatırı var.
Baksın Fatma'ya, baksın Muazzez'e, 
Reci yollarında kırılıyor zavallılar.
Bu hayat....................
<end>

<start>
Bu aşk senden önce hürriyete yöneldi
Gecenin ortasında sen sımsıcak bir kadın....................
<end>

<start>
Amma da yaptın şıllık kız, 
Dağlıysak, insan değil miyiz yani? 
Davarları sattık; vurduk üçbini, 
Öküzleri sattık; vurduk beşbini, 
Bu parayı me....................
<end>

<start>
Henüz yaşarken bu efendi umut; 
Karanlık günlerin aydınlığa döneceği. 
Sakın tavsama sakın yüksünme; 
İnsanın yarası sağken iyileşir 
sağken omuz silkersin bunca engele 
ergene, ereğine sağken ulaşırsın.
Toprağın bitiminde bir su var, o seni iletecek; 
yaz tükendi miydi güz sofraları 
dağların ardı ova <....................
<end>

<start>
Şaraptı rakıydı şuydu buydu
Kişi esrimeyi bir aşkta tatmalı ilkten
Dedim ya ondan gayrı korkuluğa güvenmem
İçtiğim hep aşktı benim gerisi tortu
Sevişik bir keçi yumukgöz oğlağına
Özüne aşk sızmış o sütü emziriyor
Yumurtasını....................
<end>

<start>
Bu zıkkımın yanında
Arnavut ciğeri ister, bir.....................
<end>

<start>
Yarin sabah yuzumu de yikamayacagim
Donum fanilam les gibi oldu hele
Tirnaklarim uzadi kesmeye useniyorum
Biri sevabina cisimi de ettirse
Sokaga ciktim miydi aksam serinliginde
Bacaklarimda derman yok
Raki maki iciyorum gene olmuyor
Ne Sabri'ye ugradigim var ne Celile'ye
Basim donuyor icim SIKILIYOR ha bire
Bu dunyada piril piril seyler vardi hani
Cumbusler vardi kahkahala....................
<end>

<start>
Hadi git azıcık İstanbul iste
Kosunlar o denizi bir çanağa
Bir çıkına ....................
<end>

<start>
Kapı çalındığında ben belki uyumuşum
Belki azıcık bahçe dikiyorum bir saksıya
Şimdi yaz bahar ayı, kim kime kanıksıya
Evet, evliyim bir çocukluyum
Hayınlığı debreşti miydi bu kedinin
Çolak bir pençe içimi tırmalıyor
Elimi cebime sokuyorum, batıyor
Ucu, paslı bir iğnenin
Kardeşim, tavanda bile o si....................
<end>

<start>
Camı kırmak çok kolay
Göğü hep göğertmek
Un....................
<end>

<start>
Keşkek şu kazanda kaynar, benim bildiğim; 
Şu güveçte helmelenir fasulya.
Kuzu şu kadar ateşte çevrilir; 
Tuzlama şu tabağa k....................
<end>

<start>
Millet bir yol tutmuş gidiyor; 
Ama iyi, ama kötü:
Samsun’dan tutmuş, Viranşehir’den tutmuş; 
Ulus meydanında bir börekçi dükkânından; 
Cibali’de kutu fabrikasından tutmuş; 
Paşabahçe’de şişeden,
Şemsipaşa’da tütünden; 
Atın yularından tutmuş, kelin perçeminden
Kalpazan Tahir,
Lavantacı Mehmet,
Süklümpüklüm Hanife...
Hepsini saymam, ne üstüme vazife; 
Herkes bir yol tutmuş gidiyor:
Mesela bir Ali Bey var tanıdıklar arasında,
Veli Bey var; 
Hani bir akla uyup da bir olsalar; 
Gözümüzün yaşına bakmaksızın,
Şu güzelim memleketi satarlar.
Necip Bey var, zırzır deli; 
İlhami Bey hınzır deli...
—Olanlar bize oluyor bu arada— 
Taş üst....................
<end>

<start>
Bahar gelir gelmez
Sokağa çıkar çıkmaz
Elif'i görür görmez....................
<end>

<start>
Bir kuş tüyüne değip de
berelenmeden
Bir güz yelinde örselenmeden hiç
Ç....................
<end>

<start>
Ben bütün mahallenin dilindeyim
Her dedikoduda bulunurum
Bir zamanlar dükkan işleten 
Erkek Zeliha'nın torunuyum
Ben bazı zamanlar ağacın yanındayım
Ahlatların altındayım
Yüzü jiletle kesilmiş
K....................
<end>

<start>
Andıkça içim sızlar
Çukurmuhallebici'de yediğimiz o sütlacı
Suratına çalarım şu sahanı....................
<end>

<start>
Zil kuş kanatlarını usulca kötürümledi
Çıtı çıkmıyor uyuntu göğermelerin
Pıtrak gibi güzelliğin
Deli evcilliğimi neyle körüklemeli
Çıt ....................
<end>

<start>
Arkamdan lâf etmişsin, sana yakıştıramadım; 
Beni rezil edip, bir köşeye kodu, demişsin..
Dayını kışkırtacakmışsın da bir gece vakti; 
Parayla iki serseri tutup, ibreti âlem için,
Kafamı gövdemden ayırtacakmış! 
Dur hele, madem ki iş bu yola döküldü; 
Hepsini dinle de gözün gönlün açılsın:
Sana söylediklerimin çoğu yalandı; 
Ben kim, Fransa’ya gitmek kim..
Hele o tüccarlık masalı? 
Nasıl yuttuğuna hâlâ şaşarım.
Samsun’da enişteler,
Zonguldak’ta teyzeler,
Adana ilinde bilmemn....................
<end>

<start>
Oralar yazın mı hala, güpgüzel
Gayri şarapsadım ben, İstanbulsadım
Kuşladıysa gözlerimi bir sakar tavan
Sens....................
<end>

<start>
Hadi uyan 
Gün ışığı çilemeye başladı başucunda 
Denizler bir mavilik edindi günden 
Seher yeline uyup kuşlar yerinden uçtu 
Bu türküyü dinlemeyecek misin 
Hadi uyan 
Aydınlığa çık da çil gözl....................
<end>

<start>
gidiyorum; yorgun, solgun, ağlamaklı
viraneme doğru
sizin şehrinizden Tanrı’ya götürüyorum
perişan ve divane gönlümü
alıp götürüyorum, o uzak noktaya
günahın renklerinden arındırmaya
aşkın lekesinden temizlemeye
yok olup gitmiş, yersiz bunca istekten arındırmaya
alıp götürüyorum, senden uzak kalsın diye
senden, ey boş umudun cilvesi
alıp götürüyorum onu, diri diri gömeyim diye
bundan sonra konuşmayı hatırlamasın diye
inleyiş titriyor, gözyaşı oynuyor
ah, bırak, bırak kaçıp kurtulayım
senden, ey günahın coşkun pınarı
en iyisi bu belki de, senden sakınayım
Tanrı şahit ki mutluluk goncasıydım ben
aşkın eli geldi ve dalımdan kopardı beni
âhın alevi oldum, yazık ki
dudağım bir daha o dudağa kavuşmadı
sonunda yolculuk bağı bağladı ayağımı
gidiyorum, dudaklarımda gülümseme, bağrımda kan
gidiyorum, gönlümden çek elini
ey, hiçbir şey vermeyen, boş umut
Çeviri: Makbule Aras
<end>

<start>
benim sevgilim
o arsız çıplak teniyle
güçlü bacakları üstünde
ölüm gibi durdu
eğik devinimli çizgiler
onun isyancı organlarını
güçlü desenlerinde
izlemekte
benim sevgilim
sanki yitik nesillerden biridir
gözlerinin sonunda
sanki bir tatar
bir atlının pususuna yatmıştır
dişlerinin taze kıvılcımında
sanki bir barbar
bir avın sıcak kanına kapılmıştır
benim sevgilim
doğa gibidir
kaçınılmaz apaçık anlamıyla
o benim yenilgimle
erkin gerçek yasasını
onaylıyor.
o yabansı özgürdür
ıssız bir adanın derinliklerinde o
sağlıklı bir içgüdüm gibidir
mecnunun çadırının yırtıklarıyla o
ayakkabısından caddenin tozunu
siliyor.
benim sevgilim
bir tanrı gibi, Nepal tapınaklarında
varlığının başlangıcına
yabancı olan
o
geçmiş yüzyıllardan bir adam
güzelliğin soyluluğunu anımsatıyor
o,  çevresinde
bir çocuk kokusu gibi
sürekli suçsuz anıları
uyandırıyor
o, sıradan hoş bir serenat
gibi
hoyrat ve çırılçıplaktır
o katıksız seviyor
yaşamın zerreciklerini
toprağın zerreciklerini
insan oğlunun üzüntülerini
lekesiz üzüntülerini
katıksız seviyor
köyün bir bağ sokağını
bir ağacı
bir külah dondurmayı
bir çamaşır ipini
benim sevgilim
sade bir insandır
sade bir insan
benim onu
uğursuz ucubeler diyarında
şaşılası bir mezhebin son belirtisi gibi
memelerimin çalıları ortasında
sakladığım.
Çeviren: Haşim Hüsrevşahi
<end>

<start>
ey yedi yaş
ey yola çıkmanın mucizevi an'ı
senden sonra ne varsa yok olup gitti, cehalet ve çılgınlık içinde
senden sonra 
kuşlarla 
rüzgârla 
aramızda
güçlü bir aydınlık ve zindelik bağı olan o pencere 
           kırıldı
                   kırıldı
                           kırıldı senden sonra o
su, su, sudan başka tek kelime etmeyen 
topraktan bebek 
suda boğuldu
senden sonra ağustosböceklerinin sesini öldürdük
ve alfabenin harflerinden yükselen zil sesine
ve silah fabrikalarından yükselen düdük seslerine bel bağladık
senden sonra oyun yerimiz olan
masaların altından
masaların ardına
masaların ardından
masaların üstüne vardık
ve masaların üstünde oynadık
ve yitirdik, senin rengini, ey yedi yaş
senden sonra biz ihanet ettik birbirimize 
senden sonra biz bütün yadigârları 
kurşunlarla ve saçılmış kan damlalarıyla sildik
sokak duvarlarının alçılanmış şakaklarından
senden sonra meydanlara yürüdük, bağırdık:
"yaşasın! "
"kahrolsun! "
ve meydanların hay huyunda, uyanıklık edip şehre gelen
şarkıcıya, üç-beş kuruş kazandırmak için, el çırptık
senden sonra birbirimizin katili olan bizler
aşkı yargıladık
ve öyle ki kalplerimiz
ceplerimizde endişeliyken
aşkın payını sorguladık
senden sonra biz, mezarlıklara yüz sürdük
ve ölüm, büyükannenin çarşafının altında nefes alıp veriyordu 
ve ölüm, öyle güçlü bir ağaçtı ki 
başlangıcın bu tarafındaki diriler 
kederli dallarına adak çaputu bağlıyorlardı onun 
ve sonun öbür tarafındaki ölüler fosforlu köklerini kemiriyorlardı onun 
ve ölüm o türbede oturmuştu ki 
dört yanında ansızın dört mavi lale 
beliriverdi
rüzgâr sesi geliyor
rüzgâr sesi geliyor ey yedi yaş
kalktım ve su içtim
ve ansızın hatırladım
körpe ekinlerin
çekirgelerin hücumundan nasıl korktuklarını
daha ne kadar ödenmeli
ne kadar ödenmeli daha
bu beton küpün tamamlanması için?
biz yitirmiş olmamız gereken ne varsa
yitirmişiz
ışıksız, yola düşmüşüz biz
ve ay, ay, o şefkatli kadın, oradaydı hep
ve çekirgelerin hücumundan korkan körpe ekinlerin üzerinde
kâgir bir damın ardında kalan çocukluk hatıralarında
ne kadar ödenmeli daha?
<end>

<start>
Git…git ona doğru, umurumda değil
Sen güneşsin…o yeryüzü…ben gökyüzü
Onun üzerine doğ, çünkü ben konmuşum
Naz ile yıldızların omuzuna
Beni perdelerin arkasına çeken sen
Nasıl anlamadın sırlarımı? 
Bedeninden vazgeçtim senin, çünkü dünyada
Benim isteğimin amacı bir ten değildi
Koştuysam sana doğru böyle
Aşka aşığım, senin visâline değil
Işıksız gecelerimin karanlığında
Senin hayalinden daha güzeldir aşkın hayali
Onun yanında oturduğun şu an
Sen, şarap ve ona kavuşma devleti! 
Gitti geçmiş ve eskidi o efsane
Bir senin bedenin ve bir de onun yok olmayan aşkı kaldı.
Çeviri: Nimet Yıldırım
<end>

<start>
Seviyorum onu…
Tohumun ışığı sevdiği gibi
Tarlanın rüzgarı sevdiği gibi
Kayığın dalgayı sevdiği gibi
Kuşun yüksekleri sevdiği gibi
Seviyorum onu…
Aşk ne ile
Ebedileştirilebilir? 
Hangi öpücükle, hangi dudakla? 
Ne zaman, Hangi gecede? 
Yok olup giden ben gibi…
Günler gibi…
Mevsimler gibi…
Yuvalar gibi…
Evlerin damındaki karlar gibi…
O da sonunda
Gölgeler arasında toz olacaktır
Eski bir fotoğraf gibi
Yırtılıp kaybolacaktır
Hangi el ile
Aşk ebedileştirilebilir? 
Hangi elle?
Çeviri: Nimet Yıldırım
<end>

<start>
benden uçup kaçmışsın ve ben sadeyim hala
senin ihanetine inanmıyorum
kalbimi sevgine öyle bağladım ki bir daha
başka sevdalı bir yürek istemiyorum
gittin ve tüm umudum sevincim seninle gitti
sevdanı senin nasıl arzularım
senin bir tek öpücüğünün sarhoşluğunu
bu karanlık acı suskuda nasıl ararım
anımsa o deli kadını anımsa nasıl bir akşam
bağrında senin sarhoşluğun nazıyla uyudu
heves susamış dudaklarında titredi,nasıl
utangaç gözlerinde onun gereksinim güldü
susamış dudakların dudağına öpüşün yangısını kondurdu
senin istek söylenceni bakışıyla söyledi
ayın sarı bahçelerinde yanmış o iki kol
sarıldı senin tenine bir sarmaşık gibi
kulağına söylediğin sevda öykülerini
anımsıyor tümünü unutmamıştır
o şaşılası geceden yazık ne kalmış arda ki
o dal kurumuş o bahçe ölmüştür
gerçi geçmişsin ve unutmuşsun beni fakat
hala istiyorum seni candan seviyorum
gel ey erkek ey somut aldanış gel seni
yangılı bağrıma basmak istiyorum
<end>

<start>
Dudaklarıma suskunluk kilidi vurma
Söylenmemiş hikayem var gönlümde
Ayağımdan ağır bağları çöz
Bu sevdadan dolayı perişan gönlüm
Gel ey adam, ey bencil yaratık
Gel, aç kafesin kapılarını
Bir ömür boyu beni zindana tıktıysan da
Şu bir nefes için salıver artık beni
Ben o kuşum
Çoktan beri kafasında uçma sevdası olan o kuş
Daracık göğsümde iniltiye dönüştü şarkım
Tükendi hasretle günlerim
Dudaklarıma suskunluk kilidi vurma
Söylemem gerekir sırlarımı
Duyurmam gerekir bütün dünya insanlarına
Ateşli sesimin yankılarını
Meltem öpücük aldı benden binlerce
Binlerce öpücük bağışladım güneşe
Senin gardiyan olduğun o zindanda
Bir tek öpücükle sarsıldı bir gece varlığım
Gel aç kapıyı, kanat çırpayım
Şiirin aydınlık gökyüzünde
Bırakırsan beni uçmaya
Bir gül olacağım şiir bahçesinde
Çeviri: Nimet Yıldırım
<end>

<start>
kuş dedi: oooh! nasıl da mis koku, nasıl da güneş! 
bahar gelmiştir 
ve ben kendi çiftimi bulmaya çıkacağım
kuş taraçanın kıyısından uçtu 
bir ileti gibi uçtu 
kuş küçüktü 
kuş düşünmüyordu 
kuş gazete okumuyordu 
kuşun borcu yoktu 
insanları tanımıyordu kuş 
kuş havada 
ve kırmızı tehlike ışıkları üstünde 
ve habersizlik yükseklerde uçuşuyordu 
ve mavi anları 
delice deniyordu
kuş, ah sadece bir kuştu.
Çev: Haşim Hüsrevşahi
<end>

<start>
benim sesimi taşlarca dinliyorsun 
taşsın hemen dinlediklerini unutuyorsun
ilkbahar sağanağısın ve pencerenin uykusunu 
dürtü darbeleriyle kaçırıyorsun
okşayışın yeşil dalı olan elimi 
ölü yapraklarla seviştiriyorsun
şaraptan daha sapkınsın ve gözü 
yalazlara oturtuyor döndürüyorsun
ey kanımın bataklığının altın balığı 
hoş olsun sarhoşluğun beni içiyorsun
sen gün batımının mor derelerisin ve gündüzü 
göğsüne bastırıyor söndürüyorsun
gölgelerde, oturdu senin Furuğun ve uçuklaştı 
gölgelerle onu neden karaya bürüyorsun?
Çev: Haşim Hüsrevşahi
<end>

<start>
Pişman değilim
Düşünürken yenilgiyi, o acı yenilgiyi
Çünkü ölüm tepsinin doruğunda
Öptüm yazgımın çarmıhını
Gecenin soğuk caddelerinde
Hep tedirgin ayrılıyor çiftler
Birbirlerinden
Bir tek fısıltı duyuluyor: hoşça kal! Hoşça kal! 
Gecenin soğuk caddelerinde
Pişman değilim
Zamanın ötesinde akıp gidiyor benim yüreğim
Yaşam yeniden doğuracak onu
Yeniden yaşatacak beni rüzgârların
Göllerinde yüzen haberci gülü
Bak, görüyor musun
Nasıl çatlıyor tenim
Süt nasıl oluşuyor mavi damarlarında soğuk memelerimin
Nasıl filizlenmeye
Başlıyor kan
O çok sabırlı çizgisinde belimin?
Ben senim
Seven
Ve kendi içinde olan kimse o
Belli belirsiz bir bağlantı buluyor birden
Binlerce garip ve belirsiz şeyle
Koyu isteğiyim ben toprağın
Yeşersin diye uçsuz bozkırlar
Kendine çeken bütün suları
Uzaklardan gelen sesimi dinle benim
Gör beni koyu sisinde sabah dualarının
Ve aynaların dinginliğinde
Bak, gene de nasıl dokunabiliyorum
Kalıntısıyla ellerimin karanlık düşlerin dibine
Nasıl bir dövme yapabiliyorum yüreğime kan lekesi gibi
Suçsuz mutluluklarından yaşamın?
Pişman değilim
Benden konuş ey sevgilim bir başka benle
Gecenin soğuk caddelerinde
Gene aşk dolu gözlerini gördüğün
Benden! 
Ve hatırla beni, kederle öperken o
Gözlerinin altındaki çizgileri…
Çevirenler: Onat Kutlar, Celal Hoşravşahi
<end>

<start>
bir ateşti ve söndü
yürek senin bağlarından kurtulunca
bir bağdı ve koptu
üzüncün tılsımlı camı kırılınca
sarılayım diye sana geldim
oysa gördüm yapraksız bir dalsın
umudumun gözünde sen
ölümün gülümsemesisin
ah ne denli tatlıdır
mezarının başında senin, ey gereksinimli aşk
dans etmek
ah ne tatlıdır
ey yakan ölümcül öpüş,
senden vazgeçmek
ah ne denli tatlıdır
senden kopup başkasına varmak
kapıyı yürek üzüncüne kapamak
cennet burdadır
yemin olsun tanrıya, bulut gölgesi ve ekin kıyısı burdadır
sen hiç düşünme en iyisi
beni ve harlanan acımı
ben acıdan yakınmam
ben yalazdan yanmam
<end>

<start>
Evet, daha fazla
daha fazla sessiz kalınabilir,
ölülerin donuk ve sönük bakışlarıyla
uzun saatler, bir sigaranın dumanına,
renksiz bir çiçeğe, bardağın şekline, halıya,
düş çizgisine, ve bir duvara bakılabilir.
Perdeyi bir kenara iterek görebilirsin sokaktaki hızlı yağan yağmuru; 
renkli uçurtmalarıyla duran çocuğu,
ve köhnemiş at arabasının
büyük gürültüsüyle sokağı terk edişini,
ama, olduğun yerde
perdenin kenarında, hem kör, hem sağır
kalabilirsin de.
Bağırabilirsin, yapay, yabancı bir sesle:
‘Seni seviyorum’.
Bir erkeğin kollarında hoş bir kadın olarak
iri, tok memelerinle bir deri safra gibi yayılabilirsin; 
veya bir sarhoşun, delinin, serserinin yatağında
aşkı kirletebilirsin.
Bütün sırları küçümseyerek, bir bulmacayı
boş yanıtlarla çözerek sevinebilirsin,
boş yanıt, evet BEŞ veya altı.
Bir ömür, boynu bükük
türbe önünde diz çökerek
tanrıyı görebilirsin meçhul bir mezarda,
küçük bir sikke ile imana gelip
cami avlularında yıpranabilirsin, dua okuyan
yaşlı adam gibi.
Artı, eksi ve çarpma işleminde hep aynı kalabilirsin,
tıpkı sıfır gibi.
Su gibi kendi çukurunda kuruyabilirsin de.
Gülünç vesikalık siyah-beyaz fotoğraf gibi
sandığında gizleyebilirsin güzel bir anını.
Çarmıha gerilmiş, yenilmiş bir mahkûmun
resmini, boş kalmış bir günün çerçevesine
koyabilirsin, veya
camdan gözlerle
dünyaya bakabilirsin,
oyuncak bebekler gibi.
işe yaramaz ellere dokunduğunda,
Boş yere bağırabilirsin:
‘AH ÇOK MUTLUYUM’
Çeviri: Cavit Mukaddes
<end>

<start>
bu gece gözlerinin göğünden
şiirime yıldız yağıyor
kâğıtların beyaz sessizliğinde
kıvılcım ekiyor pençelerim
sıtmalı, divane şiirim
arzuların yarığından mahcup
yeniden yakıyor vücudunu onun
ateşlerin ebedi susuzluğu
evet, sevmenin başlangıcıdır bu
gerçi belirsizdir yolun sonu
ama ben artık düşünmüyorum sonu
sevmektir güzel olan çünkü
karanlıktan sakınmak niye
gece elmas damlalarıyla doludur
geceden geriye kalansa
sarhoş eden leylak kokusudur
ah, bırak kaybolayım sende
benden iz sürerek bulamasın artık kimse izimi
yakıcı ruhun ve nemli ahın
şarkımın gövdesinde essin dursun
ah bırak bu açık pencerenden
rüyaların ipkeleri üzerinde uyuyarak
ışıltılı bir kanatla uçayım
dünyanın hisarlarından geçeyim
hayattan ne istiyorum biliyorsun
ben sen olayım, sen, tepeden tırnağa sen
bin defa gelmek mümkün olsa dünyaya
her defasında sen, her defasında sen
bir denizdir bende saklı olan
ne zaman güç bulacağım saklamaya kendimi
keşke sana bu korkulu tufanı
anlatacak gücüm olsaydı
öyle doluyum ki seninle
çöllerde koşmak
dağa taşa vurmak başımı
gövdemi dalgalara atmak istiyorum
öyle doluyum ki seninle
kendimden döküleceğim toz gibi
bastığın yere baş koyacağım usulca
uçarı gölgene asılıp kalacağım
evet, sevmenin başlangıcıdır bu
gerçi belirsizdir yolun sonu
ama ben artık düşünmüyorum sonu
sevmektir güzel olan çünkü
Çeviri: Makbule Aras
<end>

<start>
İşte güneş soğudu 
ve yeryüzü nimetleri yok oldu 
ve tepelerde soldu otlar 
ve sonra 
sığmadı toprağa ölüler.
Ve gece birleşmişti topluluk ve başkaldırıyla 
bir ayna görüntüsü gibi bulanık 
bütün renksiz pencerelerde 
ve yollar bırakmıştı karanlığa doğrultularını.
Gayrı düşünmedi kimse sevdayı 
gayrı düşünmedi kimse utkuyu 
ve düşündüğü de yoktu kimsenin artık.
Yalnızlığın kovuklarında 
doğdu boşluk 
afyon ve ban-otu kokuyordu kan 
gebe kadınlar başsız çocuklar doğurdu 
ve beşikler utanç içinde gömütlere gizlendi.
Karanlık ve buruk zamanlardı. 
Ekmek yok etti 
yalvaçsı tansıkların gücünü 
aç ve umutsuzca 
göçtü peygamberler 
adanmış topraklardan 
ve yitik kuzular 
duyamadı artık çoban seslenişlerini.
Devinim, renk ve biçim 
dönüyordu sanki aynaların gözlerinde 
yukarı ve aşağı doğru 
ve ışıtan kutsal bir hâle 
yandı ateşler içindeki bir şemsiye gibi 
kaba soytarıların kafaları 
ve utanmaz fahişelerin yüzleri etrafında.
Acı ve zehirli buharıyla 
çekti alkolün bataklığı 
etkisiz entelektüel yığınını 
dibe 
ve iğrenç fareler 
kemirdi eski dolaplardaki 
altın yapraklı kitap sayfalarını.
Güneş ölüydü. 
Ölüydü güneş 
ve yitirmişti anlamını yarın sözcüğü 
çocuk anlaklarında. 
Bu tuhaf eski sözcüğü çizdiler 
defterlerindeki kara bir mürekkep lekesi gibi.
İnsanlar 
yığınla başarısız insan 
geldi gitti bir sürgünden bir sürgüne 
ürkerek, felç içinde ve şaşkınca 
kendi cesetlerinin çirkin yükü altında 
ve acı yüklü öldürme isteği 
büyüyordu ellerinde.
Bazen bir kıvılcım 
miniminnacık bir kıvılcım bu sessiz ve cansız 
topluluğu infilâk ettiriyordu- 
Atılarak üzerlerine 
kestilerdi erkekler birbirlerinin boğazını 
ve ırzına geçtilerdi küçük kızların 
kanlı bir yatakta.
Kendi zalimliklerinde boğuldular 
ve müthiş bir suçluluk duygusu 
felç etti kör ve miskin ruhlarını.
Törensel idamlarda 
fırlatırken darağacının ipi 
ölünün gözlerini yuvalarından 
çekilirdi onlar kendi kabuklarına 
ve yaşlı yorgun sinirleri 
titrerdi 
şehvetle.
Ama bulvarlarda görürdün 
her zaman bu küçük canileri 
durmuş bakarken 
fıskiyelerin sonsuz devinimlerine.
Belki de hâlâ 
donmuş derinliklerindeki 
ezilmiş gözleri ardında 
yaşayan, yarı canlı 
bir şey var 
en sonunda inanmak isteyen 
suyun temiz türküsüne.
Belki 
ama ne de sonsuz bir boşluk bu. 
Güneş ölüydü 
ve bilmiyordu kimse 
yüreklerimizden uçan 
üzgün güvercinin 
inanç olduğunu.
Ah - tutuklu ses 
senin umutsuz ihtişâmın asla 
kazamayacak nefretli geceden 
ışığa doğru uzanan bir tünel 
ah - seslerin son sesi...
Çeviren: İsmail Aksoy
<end>

<start>
her iki gözünde onun günah gülüyordu
yüzüne ay ışığı gülüyordu
o suskun dudakların geçişinde
sığınmasız bir yalaz gülüyordu
utangaç ve silik bir istekle dolu
bakışları sarhoşluk renginde olmalı
gözlerine baktım ve söyledi:
aşktan bir ürün almalı
bir gölge eğildi diğer gölge üstüne
gecenin gizlisine saklandı
bir soluk kaydı bir yüze
iki dudak ortasından öpüş alazlandı
Çeviren: Haşim Hüsrevşahi
<end>

<start>
Bu ne yeşil, ne mavi bu, ne sarı? Yolumuzda.
Nasıl koyup gitmeli bu ....................
<end>

<start>
Ne çektik böyle gülünceyedek
Eh, şeniz işte hep bu düğünde! 
Kar....................
<end>

<start>
Bir gün gelir geçer bu geceler
Tırtıllar tırmanır yapraklara.
Damla dam....................
<end>

<start>
Yel yapraklarımı savurur,
Dört yanım yağmurla örtülü;
Güz vaktim gerçek ya, ne yağmur!
Kafamda hep b....................
<end>

<start>
Dün gece lambaların kör ışığı içinde
-----Herkes ömründe bir kez olsun o yoldan geçer___
Bir sokağa düştüm ki her köşede bir gölge,
Her pencerede bir baş, her kapıda bir fener.
<end>

<start>
İstek ve aşk onları kavramış saçlarından 
          Sürüklüyordu. Gök mordu; 
Ayışığı ihtiyar çınar ağaçlarından 
          Yüzlerine düşüyordu.
Fısıl fısıl binlerce dudaktı yaprakları 
          Dalcıkların kuytularda; 
Onların da kopmuş birer yaprak, dudakları 
         Akıp gidiyor sularda.
Sürükleniyordu aşkın sesine doğru; 
         Aşkın çağrısı tez, kes....................
<end>

<start>
Son aşkımdır bu –sen- ve son çile,
Günümün son ....................
<end>

<start>
Dost dost diye deli derviş gezdiğim, 
Bir ağladığım, bir güleyazdığım, 
Adını dağa taşa kazıdığım
Benim bir tanem dost, gözümün nuru! 
Tutmaz elim, topal ayağım uğru, 
Amansız kara....................
<end>

<start>
Sokakta gün, sokakta gece, 
Ben sen o biz kuş ve karınca.
Sokaktan gelir vehimlerim, 
Sokakta geçer bayramlarım.
Sokakta kibarlar, ....................
<end>

<start>
O gün bu gün size özendim
Her yerde, hava, toprak, deniz
Bir serüvendi, gökteyseniz
Çıktım, yok, yerdeyseniz indim
İlkin, size içkiyi tattırdım
Ömür boyunca sarhoşsunuz
Ne açsınız artık ne susuz
Sizsiz ben de susuz kalırdım
Size geceyi de öğrettim
Onda düşle....................
<end>

<start>
Son bulut sıyrılınca üstünden
Beyaz alevden bütününle sen
Hayalimde belirmeden daha,
Gece yeryüzü varıp u....................
<end>

<start>
Oyun bitti ve her şey yerini buldu
Akşamla ebedi kızlar anne oldu
Aynalara bakma....................
<end>

<start>
Bir bahar sabahının karanlığında ıssız 
Gökte diz çökmüş iki titrek ışıklı yıldız 
Olan gözleinize aşıkım, Bayan ülker!
Mutlu, esen ve hoşken ve ....................
<end>

<start>
Bir rüyada yürür gibi geçerler
Evimin önünden her akşam üstü
Yüzleri bir duman gibi dağınık
Sönmüş saçlarında son damla ışık
Bir korkuları var gibi her akşam
Evimin önünden geçerler onlar
<end>

<start>
Meltem mi ki bu esen, renk mi ki, şarkı mı ki? 
Şu dağdan aşağı ak bir bulut salkımı ki
İçime bir buruksu sarhoşluk akıtmada.
Düşler mi ki şu burcu burcu kokan havada,
Renk mi ki üzerimden akaduran bu nehir? 
Kork! Bahar seni ....................
<end>

<start>
Bahar sabahlarında bir, iki, üç, beş, on,
Altın rengi başları altın bir madalyon,
Göğüslerini yelken gibi gere gere.
Ve kollarını doğan güneşe açarak,
Büyük ....................
<end>

<start>
Süzülür odama her sabah erken,
Bir gümüş ve yayvan tepside gülen
Gözlerinin daha uyku ucunda; 
En serin su buhar olur avcunda.
Ve bir rüya gibi sessiz yürürken
Yumuşak zincir....................
<end>

<start>
Yaz göç ediyor - Ne yazık, yine güz! - 
Uzak, bilmedik bir ülkeye doğru. 
Mor dağlarda güneş doğmadan henüz 
Yağdı bahçeme bir....................
<end>

<start>
Bütün yükünü alıp kalkan yaz gemisi
Sularını yarmaya başladı ölümün.
Kızıl yaprak dalgalı sonbahar denizi
Karıştı.. Söndü son parıltısı ....................
<end>

<start>
Ekseri sonbahar gecelerinde
Sızarken camlardan ince bir yağmur,
Düşünürüz, her şey....................
<end>

<start>
Yurdumuzun dostuna dost, düşmanına düşmanız, 
Bizi sorun tarihlere, biz nasıl kahramanız.
Göz dikilmez bu vatana, yan bakılmaz bayrağa, 
Kahramanl....................
<end>

<start>
Vardım eteğine, secdeye kapandım; 
Koşup bir koluna sımsıkı abandım.
Karlı başın yüce dedikleyin yüce.
Sükun içindeki heybetin gönlümce.
Devce yapında ilk rahatlığı duydum.
Şifa mı ne ki ruha bu ilk yudum.
Hayal arkasında boş çırpınışlarının.
Sen uygun bir vakti gelince rüzgârın
Sonsuzluğa doğru kalkacak sihirli
Bir gemi gibisin göklerde demirli
Ve ben rıhtımında bekleyen tek yolcu...
Düşüncemizin en haksız, en korkuncu; 
Açan o ağulu çiçek delilikte,
Giren sır mezara cesetle birlikte,
Şüphe; o bin çeşit çilenin yemişi.
Yılan ağzındaki elma... Ey, ateşi
En derin yerinde gizli gizli yanan! 
Seyrediyor ruhum kar balkonlarından
İnsanın göresi olmaz manzarayı
Ve aklın o uçsuz bucaksız sarayı
Yıkılıyor... Duygu bir kartal hıziyle
Fırlıyor engine sevinç avaziyle.
Bulutlar ne güzel bulutlardır onlar,
Hep böyle başımın üstünde dursunlar
Menekşe rengi, kan rengi, toprak rengi.
Asılı kalsın hep bu yağmur hevengi.
Dünyayı saran bu gece ne gecedir,
Yıldızlardan yağan ışıklar ne incedir! 
Yansın o yıldızlar bitinceye kadar
En derin uykular, en tatlı uykular.
Ey, gökperdelerde şahlanan tanrısal! 
Eteklerindeyiz işte. Ve bir masal
İçinden gelmişiz sana, atlı yaya,
Attığımız okta kısmeti bulmaya.
Yitik, perişandır elbet bencileyin
Pişmanlığa ırgat olup geceleyin
Günle bahtın çağrısına koşan kişi.
Ah, iç sıkıntısı; sen ettin bu işi.
Zevk, o yosma kadın eski bir bahçede
Ayaküstü günah işlenen gecede
Bir susuzluk kadehi sunmuştu bana; 
Yüzümü maskesiz gösteren ilk ayna.
Yel alsın götürsün bütün o geçmişi,
Büyülü kadehin zehrinden içmişi
Serin yalanında kandırmaz her pınar.
Dindirir miydi ki en tatlı rüzgârlar
Bende gizli gizli başlamış ağrıyı:
Bu, rüzgâr ve gemi uğramaz bir kıyı
Ya da bir teknede açılmış bir delik; 
Hangi pencereye koşarsam ahretlik
Bir gökyüzü, siyah, güneşten habersiz,
Her adım attığım yeri basan bir sis.
Hangi yana baksam onu görüyor....................
<end>

<start>
Aç mısın kardeşim, gel olanı bölüşelim,
Ama şiirlerimle seni doyuramam ki; 
Ta, yıldızlara değin uzansa bile elim,
Daha ötelerine, daha... buyuramam ki.
İnsanı insan diye sevmişim, hep severim; 
Ve onu tanrılara karşı bile överim.
Ben bütün bir evreni sevmişim; alın terim
Var evrende; öz,....................
<end>

<start>
Ey bir at üstünde doğduğum memleket,
Oynadığım vadiler, geyikli ve sarp.
Kızıl bayrakların uçuştuğu ser....................
<end>

<start>
Doğuda bir yurdu vardı ozanların,
Her gece uykumda bir nal şakırtısı; 
Serüvenlerini anlatır şarkısı
At üzerinde ölen kahramanların.
Egemen old....................
<end>

<start>
Gözyaşı tufanıyla taşıp gidiyor ovalar.
“Nereye bu göç? ” diye ses....................
<end>

<start>
– Ümit Yaşar’a –
Boğaz’ın bir kıyısında, aydınlık
Pencerelerde -her bulutun yolu-
Bir mevsim, seninle başbaşa kaldık,
Yaşadıkdı bir zaman İstanbul’u.
Akan suda kuş gibi gemilerle,
Eski evler ve tenha sokaklarla,
Şarkı gibilerle, düş gibilerle
Sarmaş dolaş… Olmaz gibi bir dünya.
Mutluluklar şehri bir İstanbul’du,
Şiirler, buluşmalar, aşklar… Şimdi
Akşam olan bir gün gibi son buldu; 
Ne şiir kaldı, ne aşk, ne beklenti.
Tığ gibi minareleriyle, kendi
Kendisinde güzel, tek, yüce, kutlu
Bir ölümsüzlükler, zaferler kenti
Bugün yenilgilerle, yasla dolu.
Bir songün hali, bir taş taş üstüne; 
Hem mide, hem ruhta bir açlık, ejder
Örneği saldırmada dörtbir yöne; 
Toz, duman, inilti, akıntılar, çöpler…
Niçin geri geldik bunca yıl sonra? 
Batık bir ülkeyi aramak gibi.
İşte gençliğimiz: ta uzaklara,
Çok uzaklara bak. Orada belki.
Ama gizlice bak, ol....................
<end>

<start>
Boğaz’ın kıyısında,aydınlık
Pencerelerde-her bulutun yolu-
Bir mevsim,seninle başbaşa kaldık,
Yaşadıkdı bir zaman İstanbul’u.
Akan suda kuş gibi gemilerde
Eski evler ve tenha sokaklarla,
Şarkı gibilerle,düş gibilerle
Sarmaş dolaş…Olmaz gibi bir dünya.
Mutluluklar şehri bir İstanbul’du,
şiirler,buluşmalar,aşklar…şimdi
Akşam olan bir gün gibi son buldu; 
Ne şiir kaldı,ne aşk,ne beklenti.
Tığ gibi minareleriyle,kendi
kendisinde güzel,tek,yüce,kutlu
Bir ölümsüzlükler,zaferler kenti
Bu gün yenilgilerle,yasla dolu.
Bir son gün hali,bir taş taş üstüne; 
Hem mide,hem ruhta bir açlık,ejder
örneği saldırmada dört bir yöne; 
Toz,duman,inilti,akıntılar,çöpler…
Niçin geri geldik bunca yıl sonra? 
Batık bir ülkeyi aramak gibi.
İşte gençliğimiz: ta uzaklara,
çok uzaklara bak…Orada belki…<....................
<end>

<start>
Tazelendi âlem nevbahar oldu
Gel sevdiğim senin ele gidelim
Açıldı her taraf sebzezar oldu
Gel efendin Şam'a doğru gidelim
Tîg-i gam ile hasmını hakla
Okunu düşmanın bağrında sakla
Küheylan at ile kargı mızrakla
Gel efendim yaylalara gidelim
Andelipsiz bağlar gülşen olmaz
Bunda gamlı gönüller şen olmaz
Bu diyarlar bana mesken olmaz
Gel efendim Şam'a doğru gidelim
İş edelim mest-i müdam olunca
Çamlıbel'de çay kenarı bulunca
Eğlenelim uz-i kasım gelince
Gel efendim Şam'a doğru gidelim
Bilemizce ola şeştar
Amma arada olmaya ağyar
Bu Gevheri bir sen bir de hizmetkar
Gel efendim çöllere doğru gidelim
<end>

<start>
Bugün ben bir bağa girdim 
Ne bağ duydu ne bağbancı
Gülün şeftalisin derdim
Ne bağ duydu ne bağbancı
Bağın duvarından aştım
Kırmızı gülüne koştum
Öptüm sardım helallaştım
Ne bağ duydu ne bağbancı
Bağın kapısını açtım
Sanasın cennete düştüm
Doldurdum badesin içtim
Ne bağ duydu ne bağbancı
Seherin tan yeri attı
Bülbül elvan elvan öttü
Gevheri yükünü tuttu
Ne bağ duydu ne bağbancı
<end>

<start>
Âhır bu derd beni sine gönderir
Onulmaz yâreler em em üstüne
Figanım işiden aklın yitirir
Gitti hurrem geldi gam gam üstüne
Bir dilbere meyil verdim özümden
Nasihat eyledim geçmez sözümden
İki ellerim gitmez oldu gözümden
Âcizim silmeğe nem nem üstüne
Dilberden vefa gitti naz kaldı
Yandı ciğer kebab oldu köz kaldı
Zamanede asilzade az kaldı
Şimdi doğmaktadır kem kem üstüne
Gevheri der şimdi zamane kemdir
Dilberlerin işi dâima zemdir
Bir günüm şâd ise bir günüm gamdır
Görmedim âlemde dem dem üstüne
<end>

<start>
Cihande yok iken asla günâhım
Bir lûtf u ihsana uğradım geldim
Bir kandil içinde dururken ruhum
Cennetü'l-me'vâya uğradım geldim
Geşt ittim bir zaman cenneti hayli
Tâ elest bezminde eyledim meyli
Cemâli ve'dduhâ saçı ve'leyli
Nûr-i Kibriya'ya uğradım geldim
Gevheri tâ'birdir Mustafa ismim
Bir katre meniden halk oldu cismim
Levh-i mahfuz üzre yapılmış resmim
Hikmet-i Huda'ya uğradım geldim
<end>

<start>
Bir dilber isterim Bari Huda'dan
Hiç misli cihâna gelmedik olsa
Olmasa âlemde bây ü gedâda
Hiç bir kimse mâlik olmadık olsa
Neylerim dünyâda narı turuncu
Gönül eğlencesi dilberin genci
İstediğim dürr-i yekta bir inci
Anı da bir hakkak delmedik olsa
Bir dost ararım ki açsam razımı
Meclis-i irfanda çalsam sazımı
Bir turna gözlüye salsam bazımı
Hiç avcu şahini salmadık olsa
Pek mailim hûb cemâle bakmağa
Pervâne-veş derdli sinem yakmağa
Gönce gül isterim alup kokmağa
Hoyrat eli değüp solmadık olsa
Gevheri der gönül maildir gence
Bir tıfl-i nevreste miyânı ince
Dahi koculmadık lebleri gönce
Cevr ü sitem nedir bilmedik olsa
Hiç misli cihâna gelmedik olsa
Olmasa âlemde bây ü gedâda
Hiç bir kimse mâlik olmadık olsa
Neylerim dünyâda narı turuncu
Gönül eğlencesi dilberin genci
İstediğim dürr-i yekta bir inci
Anı da bir hakkak delmedik olsa
Bir dost ararım ki açsam razımı
Meclis-i irfanda çalsam sazımı
Bir turna gözlüye salsam bazımı
Hiç avcu şahini salmadık olsa
Pek mailim hûb cemâle bakmağa
Pervâne-veş derdli sinem yakmağa
Gönce gül isterim alup kokmağa
Hoyrat eli değüp solmadık olsa
Gevheri der gönül maildir gence
Bir tıfl-i nevreste miyânı ince
Dahi koculmadık lebleri gönce
Cevr ü sitem nedir bilmedik olsa
<end>

<start>
Başına bir hal gelirse
Dağlara gel dağlara gel
Seni saklar vermez ele
Dağlara gel dağlara gel
Bu canım aşka düşeli
Aşk odu ile pişeli
Yeşil dağlar benefşeli
Dağlara gel dağlara gel
Rakibe miktarın bildir
Yanına civanlar uydur
Zamane dostundan yeğdir
Dağlara gel dağlara gel
Gevheri düşmüş dillere
Diyar-ı gurbet illere
Billahi vermem ellere
Dağlara gel dağlara gel
<end>

<start>
Bir gün başım alur çıkar giderim 
Bize dağlar olsun il deyi deyi
Kayalar başını mesken iderim
Mecnun'un gezdiği bel deyi deyi
Yâre yâr olalıdan beri nâşi 
Bağrıma uruldu melâmet taşı
Hasret ile akar çeşmimin yaşı
Umman oldu gitti sel deyi deyi
Her kaçan dildâre arz etsem halim
Ah ü zâr etmeğe kalmaz mecalim
Ferdalara salar beni bir zâlim
Âşık isen dağları del deyi deyi
Ol benim gönlüm aldı mestâne
Temellük tealluk gösterdi câne
Şimdi ider yüz bin dürlü bahane
Korkarım ta'n ider il deyi deyi
Çünki rahm etmezdin ah sözüme
Aşkınla ateşler yaktın özüme
Ya niçün evvelden güldün yüzüme
Ey benim Gevherî'm gel deyi deyi
<end>

<start>
Bir kaşı hilâle meyletti gönül
Bedir olmuş amma gene bir hoşça
Yanağı gülleri yabâne değil
Sehil solmuş amma gene bir hoşça
Gönül eğlencesi alnının mâhı
Nâz ü istiğnasın komamış dahi
Rûy ü ruhsârında hatt-ı siyahı
Yeni yetmiş O amma gene bir hoşça
Rahm eyle âşıka ömrümün varı
Hâliyâ güzelsin çekme sen ârı
Hatâdan hıfz itsün Cenâb-ı Bâri
Genç değilsin amma gene bir hoşça
Ey Gevheri kimdir vaslına eren
Öğünsün âlemde zevkini süren
Dermiş bizden evvel meyvesin deren
Sonu kalmış amma gene bir hoşça
<end>

<start>
Ariftir efendim hûbların şahı
Mail olduğumu duyar mı bilmem
Her dem kalbimde o yârimin âhı
Bu tatlı canıma kıyar mı bilmem
Ana bir gün hasbıhâlim söylesem
Gönül hicab ider bilmem neylesem
Bir buse dileyüp niyaz eylesem
Sultanım hatırım sayar mı bilmem
Bendesin hâk ile yeksan eyleyüp
Bu cevr ü cefâyı her an eyleyüp
Mecnun gibi sinem uryân eyleyüp
Eğnimden libasım soyar mı bilmem
Akan çeşmim yaşın şileyim disem
Hüsn-i devletine güleyim disem
Efendim sineye sarayım disem
Gevherî'nin sözüne uyar mı bilmem
<end>

<start>
Cemalin bağına seyrana geldim
Yar koynunda vara benzer nar sesi
Guşuma dokunur ihsana geldim
Ayva sesi turunç sesi nar sesi
Ne halet var sende ey peri bilmem
Gönül verir sana her gören adem
Kakülünden gelir guşuma her dem
Mansur sesi zincir sesi dar sesi
Gevheri gözyaşım döndü ırmağa
Yine mihnet düştü elden ayağa
Bizi mecnun edip düşürdü dağa
Ahu sesi gazel sesi yar sesi
<end>

<start>
Aceb kande gitti ol âfitâbım
Cemâlin O görmedim dün de bu gün de
Büküldü kametim kalmadı tabım
Ben yâri görmedim dün de bu gün de
Bağrım yanmaktadır nâr-ı iştiyaka
Zaif canım dayanur mı ihrâka
Nice sabr ideyim ben bu firaka
Ben yâri görmedim dün de bugün de
Yüz çevirdi benden baht-ı siyahım
Görünmedi gitti ol yüzü mâhım
Ey felek neyledim nedir günâhım
Ben yâri görmedim dün de bu gün de
Yüzümü pâyine sürerdim bulsam
Yolunda can virüp kurbânı olsam
Hiç bilmezim nitsem ne çâre kılsam
Ben yâri görmedim dün de bu gün de
Gevheri severdi serv-i simini
Çok demdir görmedim ol sim teni
Dîdar ile yâ Rab sevindir beni
Ben yâri görmedim dün de bu gün de
<end>

<start>
Cemalin bağını seyrana geldim
Yar koynunda nara benzer nar sesi
Guşuma dokundu ihsana geldim
Ayva sesi turunç sesi nar sesi
Aşk ucundan sere neler geldi
Sanma ki sevdiğim derdimi bildi
Rüzigar estikçe bağrımı deldi
Bülbül sesi gonca sesi har sesi
Yar destine almış tır-ü kemanı
Vücudum boyuna attı nişanı
Gördüm aşıkların tutmuş cihanı
Efgan sesi girye sesi zar sesi
Ne halet var sende ey peri bilmem
Gönül verir sana her gören adem
Kakülünden gelir guşuma her dem
Mansur sesi resen sesi dar sesi
Gevheri gözyaşım döndü ırmağa
Yine minnet düştü elden ayağa
Bizi mecnun edip düşürdü dağa
Ahu sesi maral sesi yar sesi
<end>

<start>
Ayırdın yârimden ey kanlı zâlim
Kime dâd ideyim senden ayrılık
Sana yâr olalı mükedder hâlim
Kandan geldin sen de kandan ayrılık
Ayırdın gönlümün ol yâr-ı garın
Artırdın bülbülün feryâd ü zarın
Sebeb-i vücûdum ömrümün varın
Ayırdın canımı tenden ayrılık
Ben senin elinden zehirler yuttum
Mecnun gibi dağlar yolunu tuttum
Şimdilik ben sana acebâ nettim
Bilmem ne istersin benden ayrılık
Ayrılık acısı kâr itti cana
Şikâyet ideyim Ganî Subhan'a
Gonce-i âmâlim irdi hazâna
Var yıkıl git bu gülşenden ayrılık
Gevheri der bîkes düşürdün beni 
Kani ol efendim nicoldu kani
Göremedim bu gün yanımda seni
Yoğolmuş olaydın benden ayrılık
<end>

<start>
Bilmem ki unuttum ya ne söyleyim
Yâre arz ider mi dil beni bilmem
Ağlayı ağlayı afiyet bekler
Gözlerimden akan sel beni bilmem
Ecel ardınuzca ökçemiz basar
Koç yiğitlerini durmayup asar
Aşkın ruzigâri serimde eser
Ne canibe atar yel beni bilmem
Gevheri der didemden akıyor yaş
Dilberin aşkiyle eyledim savaş
Akılla muhabbet kılavuz yoldaş
Sılada arz ider mi dil beni bilmem
<end>

<start>
Bir garib kuş idim bakın hâlime
Yavru şahin vurdı sinem yâreli
Varamadım mekânıma elime
Yavru şahin vurdu sinem yâreli
Dosta gider iken yolum döndürdü
Suya verdi alçaklara endirdi
Kolum kırdı kanadlarım sındırdı
Yavru şahin vurdu sînem yâreli
Bağdadi turnayım vardı elimiz
Yoktur gurbetlikte sora hâlimiz
Dost köyüne uğrar iken yolumuz
Yavru şahin vurdu sinem yâreli
Üsküfli olur böyle gözü kareler
Tel tel itmiş zülüflerin tazeler
Derman bulmaz bana ehil çâreler
Yavru şahin vurdu sinem yâreli
Gözü kanlı sökün itti elinden
Çok bülbülü ayırmıştır gülünden
Gevheri der kurtuluş yok elinden
Yavru şahin vurdu sînem yâreli
<end>

<start>
Bizim göle geldi bir yeşil başlı
Şahin pençe vurmuş pek yarelenmiş
Bağrımı hun etti garip ötüşü
Yolunup telleri hep parelenmiş
Kanatları telli gözleri kara
Kanlara bulanmış sinesi yara
Bilmem kanden geldi üş bu diyara
Eşinden ayrılmış avarelenmiş
Telleri büsbütün kanlara batmış
Acap bizim gölde mekan mı tutmuş
Kanatların açıp boynun uzatmış
Siyah zülüfleri hep arelenmiş
Otağını kurup geçmiş oturmuş
Şükür Hakka bizim göle getirmiş
Alaya karışmış eşin yitirmiş
Yazık şol hümaya biçarelenmiş
Görünce sunayı bin oldu derdim
Ol mürvet kanının kuluyum derdim
Defter-i uşşakta yokladım gördüm
Gevheri ad yerin kapkarelenmiş
<end>

<start>
Bahar oldu cennet misli zeyn oldu
Sümbüllü bülbüllü güllü dağlar hey
Yarin mi aldırdın acaba n'oldun
Gözün yaşı mevce gelip çağlar hey
Cuş edip aşkımız nevbahar oldu
Nağmeler naleler bize kar oldu
Açıldı bu sinem lalezar oldu
Dilberin vurduğu taze dağlar hey
Bana ta'netmeyin meftun olursam
Sevda-yı aşk ile meşhun olursam
Gam değil Gevheri Mecnun olursam
Leyla'm beni kakülüne bağlar hey
<end>

<start>
Arz-ı cemal etti dilber
Şad oluben güldüm bugün
Destibus oldu müyesser
Dermanımı buldum bugün
Derd ü gam bipayan iken
Müptela-yı hicran iken
Bir geda-yı cihan iken
Aleme şah oldum bugün
Derunum pür elem ile
Dideler dolu nem ile
Destimal-i kerem ile
Gözüm yaşın sildim bugün
Hakipaye vardım kendim
Dedi gel derdimendim
Kulunu sormuş efendim
Bendelenir bildim bugün
Kerem kıl bu hasta cane
Gözlerim boyandı kane
Eriştir lütfu damane
Feryadına geldim bugün
<end>

<start>
Bülbül ne yatarsın yaz bahar oldu
Çağrışıp ötmenin zamanı geldi
Selviler yeşerdi çiçekler doldu
Cana can katmanın zamanı geldi
Benim yarim yanakları allıdır
Ak elleri deste deste güllüdür
Dertli olan bakışından bellidir
Her derdi atmanın zamanı geldi
Firkatle ağlayıp şevkle gülünce
Gözümden dökülen yaşı silince
Bir dilberin elin ele alınca
Yaylaya çıkmanın zamanı geldi
Aşık Gevheri de gider dostuna
Gidi rakiplerin bize kasdi ne
Evvel bahar çayır çimen üstüne
Sarılıp yatmanın zamanı geldi
<end>

<start>
Ben güzelim deyi havadan uçma
İndirirler seni el yaman olur
Siyah kaküllerin gerdana saçma
Bad eser dağıtır yel yaman olur
Güzelsin sevdiğim sen de bilirsin
Ettiğin işlere pişman olursun
Gel akşamlayalım yolda kalırsın
Karanlık gecede yol yaman olur
Biçare Gevheri der halim yaman
Dağbaşından eksik olmuyor duman
Efendim ben seni sardığım zaman
Aşkımız artar da hal yaman olur
<end>

<start>
Benim şuh-u cefapişem
Gamından aşıkan titrer
Güzelsin gamzesi mestim
Bu cism-i natuvan titrer
Cüdayım gülistanından
Usandım tatlı canımdan
Benim ah ü figanımdan
Zemin ü asüman titrer
Lebin emmek murad etsem
Gönül babın küşad etsem
Kaçan vasfını yad etsem
Kalem ağlar lisan titrer
Gevheri vasl-ı dildare
Bulunmaz mı acep çare
Senin elinde çarpare
Benim elimde can titrer
<end>

<start>
Kıyamet haşre dek gözlerim seni
Bu hasta gönlümün dermanı tez gel
Yad ellerde garip eyleme beni
Eğlenme hubların sultanı tez gel
Yoluna vermişim can ile teni
İnkarım yok durur sevmişim seni
Lütfünle şad eyle ağlatma beni
Eğlenme dertlerin dermanı tez gel
Murg-ı dil per açıp hava eyledi
Bülbüller gülşende neva eyledi
Ayrılık tellalı nida eyledi
Göçmenden muhabbet kervanı tez gel
Gevheri der sabra kalmadı takat
Yok mudur imanın ey servi kamet
Kafir nesli misin fitne-i afet
Var ise göğsünün imanı tez gel
<end>

<start>
Sözün bilmez bazı nadan elinden
Erkan ağlar usul ağlar yol ağlar
Bülbülün feryadı gonca gülünden
Bülbül ağlar gülşen ağlar gül ağlar
Her kaçan cuş edip çağlasa seller
Açılır laleler sümbüller güller
Davlumbaz çalınır çalkanır göller
Şahin ağlar turna ağlar tel ağlar
İyi ile konuş olasın iyi
Öter defler gibi sinemin neyi
Bu çarkın elinden el-aman deyi
Geda ağlar sultan ağlar kul ağlar
Kamil olanların bellidir yeri
Yoluna koyarlar can ile seri
Hakk'ın didarını görelden beri
Gökler ağlar derya ağlar sel ağlar
Gevheri der dertli gönlümüz hasta
Sözünü beğendir illere dosta
Kimi abdal olup girmiştir posta
Hırka ağlar hem post ağlar çul ağlar
<end>

<start>
Sözün bilmez bazı cahil elinden
Edep ağlar erkan ağlar yol ağlar
Bülbülün feryadı gonca gülünden
Gülşen ağlar bülbül ağlar gül ağlar
İyiye hizmet et olasın iyi
Öter defler gibi sinemin neyi
Bu çarkın elinden el aman deyi
Geda ağlar sultan ağlar kul ağlar
Her kaçan cuş edip çağlasa seller
Açılır laleler sümbüller güller
Davulbaz çalınıp çalkanır göller
Şahin ağlar turna ağlar tel ağlar
Kamil olanların bellidir yeri
Yoluna koyarlar can ile seri
Hakkın didarını görenden beri
Gökler ağlar derya ağlar sel ağlar
Gevheri der dertli gönlümüz hasta
Armağan eyle gel canını dosta
Kimi abdal olmuş girmiştir posta
Aba ağlar hırka ağlar şal ağlar
<end>

<start>
Bad-ı saba efendime gidersen
Ol güneş yüzlüye var selam eyle
Sevap kazanırsın hizmet edersen
Aman karşısında dur selam eyle
Ardımdaki karlı dağlar diyesin
Çeşmim yaşı her dem çağlar diyesin
Derundan ah edip ağlar diyesin
Benim çün hatırın sor selam eyle
Selamımı dondan dona devşirme
Varıp bir nadan eline düşürme
Gül cemalin görüp kendin şaşırma
Aklını başına der selam eyle
Gevheri bir name verdi bad ile
Gönderdi sana elinden dad ile
Lütfeylesin konuşmasın yad ile
Kamil olsun anı gör selam eyle
<end>

<start>
Bugün ben bir bağa girdim
Ne bağ duydu ne bağbancı
Gülün şeftalisin derdim
Ne bağ duydu ne bağbancı
Bağın duvarını aştım
Kırmızı gülnen konuştum
Öptüm sevdim helallaştım
Ne bağ duydu ne bağbancı
Bağın kapısını açtım
Sanarsın cennete geçtim
Doldurdum badesin içtim
Ne bağ duydu ne bağbancı
Seherin tan yeri attı
Bülbül elvan elvan öttü
Gevheri yükünü tuttu
Ne bağ duydu ne bağbancı
<end>

<start>
Bu sinemde yaralarım sızılar
Gül bağrım eziktir bir yara sebep
Her gelen de bizi odlara yakar
Budur ahvalimiz bir yara sebep
Güzeller içinde gayet güzelsin
Salınma karşımda bağrım ezersin
Bana derler niye melül gezersin
Dedim yaralıyam bir yara sebep
Gevheri'yim aşk kitabın açarım
Her açtıkça kanlı yaşlar saçarım
Yar elinden ağu gelse içerim
Koy desinler ölmüş bir yara sebep
<end>

<start>
Ala gözlü nazlı dilber
Seni kandan sakınırım
Kandan değil hey efendim
Seni candan sakınırım
O yana bu yana bakma
Beni ateşlere yakma
Elini koynuna sokma
Seni senden sakınırım
Gevheri der ben bir merdim
Yüreğimden çıkmaz derdim
Sen bir kuzu ben bir kurdum
Seni benden sakınırım
<end>

<start>
Sabahtan bizim pınara
İki gelin üç kız geldi
Birbirlerini kovarak
Sandım ki göle kaz geldi
Birinin adı Dudu
Odur güzellerin tadı
Kim taradı kimler yudu
Zülüf gerdana az geldi
Birisinin adı İnci
Severler güzeli genci
Koynunda çifte turuncu
Verdi ağzıma bal geldi
Birisinin adı Ayşe
Benleri var çifte çifte
İki elinde menevşe
Şükür Mevla'ya yaz geldi
Birisinin adı Fatma
Kaşları var çatma çatma
Kadir Mevla'm sabah etme
Bu gece bize az geldi
<end>

<start>
Beyaz göğsün bana karşı
Açma beni öldürürsün
Ela gözler süze süze
Bakma beni öldürürsün
Öldürüp kanıma girme
Herbir yada gönül verme
Ela göze siyah sürme
Çekme beni öldürürsün
Gevheri der Şah-ı bülbül
Beyaz gerdan bina-yı pül
Yanağına kırmızı gül
Takma beni öldürürsün
<end>

<start>
Batılı toplumlar, kendilerini yönetenler tarafından derin bir siyasi uykuya yatırılmışlardır. Dünya meseleleri umurlarında değildir, varsa yoksa kendi standartları… Hayatları, yükselen benzin fiyatlarına ve Wallmart’ın borsa hisselerinin gidişatına endekslidir. New York’ta elektrikler kesilirse kıyamet kopar. Ama işin tuhaf yanı şudur ki, New York’ta elektrikler kesilmeden yıldızları göremezsiniz. Yıldızları görmeyen insanlar, dünyanın öbür ucunda evine aç ve işsiz dönenleri nasıl görsün Allah aşkına! ?
Bizim topraklarımızda ise, yoksulluk ve zulümle travmatize mecburi bir politik tutum vardır. Doğuda, evinden çıkıp sokak aralarına giren hemen herkes çok kısa bir süre sonra politize olur. Sizin yerinize hakkınızı savunacak partiler, dernekler, örgütler hâsıl olur. Pişirilmiş fikirler, organize eylemler, mecburi kutuplaşmalar servis ederler size. Siz de, üzerinize yapışan ergenliğinizden bir seçim yaparak kurtulma imkânı bulursunuz. Sonrasında, ötekine körleşip iyice sağırlaşarak insanlıkla bağı bir çırpıda kopartılmış kavramların kiralık katiline dönüşüverirsiniz.
Yanlış, size hazır sunulandan yemenizle başlar. Siz, yediğinizin ilk halini görmedikçe ve onu kendiniz pişirip kendinize servis etmediğiniz müddetçe o yanlış düzelmez. Allah’ın defaten tekrar ettiği “akletmez misiniz? ” uyarısı da tam olarak bundandır. Çünkü akıl, yollarınızın inşası için bir kılavuzdur. Eksik bıraktığınız, aceleye getirdiğiniz her nokta, sizi başkalarının aklına hizmet etmeye zorlar. Bir gün eve dönersiniz, posta kutunuzda fatura! Öyle ya, yanlışın bedelsiz bırakıldığına şahit oldunuz mu hiç! ?
Öyle bir seçim yapmalıyız ki, karşımızda zalimden gayrisi bulunmasın. Ne ırkı, ne inancı, ne milliyeti bizi bağlamasın. Öyle bir seçim yapmalıyız ki, mazlum hatırımızdan hiç çıkmasın. Mazlum ki, mazlum olur olmaz neye dâhil olursa olsun bizim emanetimiz! Bana kalırsa bu, aklın hakkını vermektir. O hazır sunulan fikirlerin ilk haline dönmektir. Adem’in şerefine secde etmektir.
Şimdi bu yazıyı okurken tam da burada bir dakika durup düşünün derim. Hiç tanımadığınız insanları bir gruba dâhil olarak görüp onlara düşman kesilmişseniz, siz de hiç tanımadığınız bir grubun içerisindesiniz demektir. Bir grubun fikirlerine, eylemlerine karşı olmak ayrı! Hele ki o fikirler ve eylemler çoktan bir zulme dönüşmüşse, bu bizim için bir savaş ilanıdır da! Ama siyonistlere bakıp Musevilere düşman olmak, pkk’lılara bakıp Kürtlere düşman olmak, aşırı milliyetçilere bakıp Türklere düşman olmak, yobaza ve softaya bakıp Müslümanlara düşman olmak… Bunların hepsi, size hazır sunulandan yemenizden başka bir şey değildir. Bir insana, bir önyargının elinde can vererek düşman olmak, kendinize hakaret etmek demektir. Kendi şerefinizi ayaklar altına almak demektir.
Varsın ideolojimizi hiçbir insanın geri çeviremeyeceği “haksızlık karşısındaki tutumumuz” belirlesin. Bu tutum bizi insana değil, o hakkın bertaraf edilişine düşman etsin. Öyle sıkı duralım ki zulmün karşısında, meleklerin secde ettiği şerefimiz ayyuka çıksın.
Buyrun, Hz. Ali (k.v.)  ile bitirelim yazıyı:
“Haksızlık karşısında eğilmeyiniz! Çünkü hakkınızla beraber, şerefinizi de kaybedersiniz! ”
Dünyaya Yeni Söz Gazetesi, 19.05.2011
<end>

<start>
Diyarbakır, bence dünyanın en politik kentidir. Sokak aralarında, kıraathanelerde, eviçlerinde insanlar durmaksızın siyaset konuşurlar. Doğdukları andan itibaren, devletin asimilasyon projesinin bir parçası olmanın gereğidir bu. “İki ayrı dil, bir vatan toprağında yan yana durmaz! ” diye hangi İngiliz kandırmışsa artık cumhuriyeti, kardeşliği sekteye uğratmaya yetecek ne varsa yapıldı şu geçtiğimiz asırda. Her iki taraftan da ölenler intikama çaldılar. Düşmanlık peyda oldu birbirini tanımayan insanlar arasında. Mesela çoğu Trakya insanı, ancak askerlik vesilesi ile tanıdıkları doğu insanına karşı, medyanın soslu provokasyonuyla beraber, neredeyse nefrete varacak denli doludurlar. Kürt sözcüğüne zerre tahammülleri yoktur. Ve önyargı ummanını geçip kalplerine ulaşabilen doğuluları büyük bir hayretle karşılarlar. Ama bu durum Einstein’ı teyit edecek bir biçimde önyargılarını parçalamaz, karşısındakini asimile olmuş bir Kürt olarak görmeyi yeğlerler.
Düşmanlık duygusu, bir insanın yüreğini kine ve nefrete doğru bileyledikçe, bir noktadan sonra varlık emaresi olarak kendini gösteriyor. Demem o ki, kendini tanımlamanın bir yolu oluveriyor birine düşmanlık etmek. Sonra o düşmanlık duygusu gruplara, bölüklere, ırklara dair bir duygu olmanın yolunu tuttuğunda; genellemelerin pençesinde can çekişen bir insanlık resmi çıkıyor önümüze. Amansız bir Siyonizm düşmanı olmam, beni bütün Musevilere düşman eder mi sizce? Tıbbiyede en yakın iki üç arkadaşımdan biri Museviydi. Niçin bir grup insanın yaptığı zulmün faturasını, aynı ırktan başka insanlara çıkarayım ki? ! Bu benim insanlığımdan feragat etmem manasına gelmez mi?
Milliyetçiliğin açmazı, tam olarak burada yatıyor işte. Bir insanın milli duyguları olabilir, bunda hiçbir beis yok. Hepimiz yaşadığımız toprağın şekil verdiği insanlarız, sevdiğimiz bütün alışkanlarımızı bu topraktan devraldık. Kendi adıma, standartları yüksek bir başka ülkede bir ömür yaşamayı, orada peşimi asla bırakmayacak olan yabancılık duygusuna binaen asla istemem. Beni tamamlayan şeyler; tarihin yarıklarından sızarak, kültürlerin etkileşimlerinden sentez edilip, yüzlerce yıllık bir maceranın imbiğinden geçerek damıtıldı.
Şimdi kendimde ve etrafımda sevdiğim ne varsa, bu topraklarda yaşayan ve yaşatılan bütün hikâyelerin bunda payı var. Bu açıdan bakıldığında milliyetçi biri gibi gözüken ben, artık bu kelimenin anlamının sevgi cümleleri ile şerh edilmediğini dehşetle fark ederek oradan hemen uzaklaşıyorum. Milliyetçilik, yazının başında ifade ettiğim gibi, düşmanıyla kendini tanımlayan bir hal aldığına göre, düşmanlık duygusunun bina ettiği bir şerhi niçin ismimin yanına koyayım? ! Düşman edinmek için mi! ?
Kaldı ki, en sevdiklerimize yapılan saldırılar başkalarını bize düşman kılıyorken; biz bu düşmanlığı kendi benliğimize bir saldırı olarak algılamıyoruz. Biz bu saldırıyı, hakikate olan bir saldırı olarak telakki ediyoruz ki, hakikati bir ırkın üstünlüğü ile ilintilendirmek sizce ne kadar hikmetli? İnsanı doğduğu yere, kökenine bakarak etiketlemek ne kadar insani bir tavır sizce! ? Milliyetçilik, daha telaffuz edilir edilmez kendi düşmanını doğuran bir manaya boşaldığından, daha çok İngiliz siyasetinin kullanmayı pek sevdiği bir maşadır benim için. Ve her şey ve herkes, Allah’ın!
Dünyaya Yeni Söz Gazetesi, 15.05.2011
<end>

<start>
İşleri yolunda gidenler, şöyle şükredecek kadar bir nefes aldıktan sonra etraflarına bakıyorlar mı? Hani kimin işleri yolunda gitmiyor diye! Karnı doyanlar, doyuracak aç arıyorlar mı kendilerine? Isınanlar, üşüyenleri tanıyorlar mı? Koşanlar, konuşanlar, işitenler, görenler; engellileri umursuyorlar mı? Ne veba, ne sıtma, ne de geniş kitlelere musallat olan başka bir hastalık insanlığın başına “bencillik” kadar müptela olmuştur! Şimdi yeryüzünde bir insanlık ayıbı olarak nitelendirebileceğiniz hemen her şey, bu “bencillik” hastalığından kaynak almıştır.
Türkiye’de, bakmayın ideolojilerin boy boy arz-ı endam etmesine, asıl mesele tam olarak kalplerini başka kalplere kapatan ve bencilliğin elinde can veren insanların etrafında gelişti. Hakları elinden alınan insanlara karşı körleşen insanlar, umursamazlıklarına mecburi ideolojik istikametler aradılar. Kendi vicdanlarını susturmak için türlü bahaneler ki, o bahanelere kendilerini başka dünyalara körleştirecek kadar inandılar.
Kemalizm, irtica ve bölücülük hayaletleri ile Müslümanları ve Kürtleri hedef aldı. Yaklaşık bir asır kadar süren kanlı bir mücadele sonunda, İslamcılık ve Kürtçülük boy verdi. Bu ikisinin ayrı ayrı boy vermesinin sebebi; Kürt devriminin kendisine komünist, yani dini dışarıda bırakan bir yol seçmesiydi ki, elbette bunun böyle olmasını Kürtlerden daha çok isteyen başka birileri vardı. Zira hem İslamcılık, hem de Kürtçülük; aynı secdeye baş koyan, birlikte saf tutan iki grup olsalardı, rejimin daha ilk tahlilde baş edemeyeceği bir tehlike haline dönüşeceklerdi. Ama öyle olmadı. Gerçi, bu iki grup üzerlerindeki baskıları kendi mücadeleleri için yakıta dönüştürerek, teker teker rejimin baş edemeyeceği birer tehlikeye dönüştüler bile. Hatta, ortada neredeyse rejim falan kalmadı. İyi organize olan kazandı. Ve tabi, eline silah almayan…
Ben bu ideolojilerin, daha yüzyıl öncesinden ne kadar yadırganabilecek, yabancılaşılabilecek şeyler olduğunu gördükçe aklıma İngilizleri getiriyorum. Yani sanki futbolu icat etmeyi; insanları iki takıma ayırıp, birbirleriyle savaştırıp, yıpratmak yoluyla akıllarına getirmiş olan İngilizler… Şimdi ne kadar bencil olduğumuzu şöylece ortaya koyalım:
-           Köyleri basılan, boşaltılan, hiçbir suçu yokken örgüt üyesi olmakla suçlanan, sadece Kürt kimliği yüzünden, devletin resmi bir asimilasyon projesinin mağduru olan vatandaşları düşünmeyerek onları ilk tahlilde düşman ilan eden siz sözüm ona milliyetçi arkadaşlar, bencilsiniz!
-          Sadece inançları gereği yaşayan insanlara, neye inanmaları gerektiği hususunda yasalar düzenleyen, onların inandıklarını gericilik, kendi inandıklarınızı ilericilik addeden, yüzünü batıya dönerek doğulu kimliğini reddeden, başörtülüleri üniversitelerine ve kamusal alanına dâhil etmeyen siz sözüm ona münevver meşaleciler, bencilsiniz!
-          Sadece inançları gereği yaşayan insanlara, neye inanmaları gerektiği hususunda baskılar yapan, oteller yakan, cem evlerini kapatan, kilise duvarlarına tüküren, havraları havaya uçuran, rahip öldüren, papaz gördü mü cinnet geçiren, Ramazan aylarında açık lokantaları taşlayan, ötekini  kendinden bilmeyi ve onu kendi emaneti bellemeyi İslam’ın şiarı bilmeyen, siz sözüm ona Müslüman arkadaşlar, bencilsiniz!
Kürtler, kendi meselelerin çözümü için muhatabından samimiyet bekliyor. Kendilerini bölücü bir unsur olarak görmeyi bırakın, onlara doğuştan kazandıkları demokratik hakları iade edin. Kemalizm önce kendi hayaletlerini boğmalı. Bu ülkede İslam’ın irtica, her Kürt’ün terörist olmadığını anlamalı. Kemalizm’e bunun böyle olmadığını gösterecek olan yine Müslümanlar ve Kürtlerdir. Müslümanlar, ötekine yaşama alanı açmalı. İslam’ın baskıcı bir din olmadığını, inanmayanın yaşama alanının tesisinden de sorumlu olduğunu kanıtlamalı. Kürtler de, kendi hak mücadelelerini silahlı mücadeleye alet etmemeli. Her hak mücadelesi, o mücadelenin sahip olduğu benliğin/bencilliğin bertaraf edilmesi ile samimiyet ve kuvvet kazanır. Herman Hesse’in de dediği gibi: “Hiçbir gerçek yoktur ki, karşıtı/zıttı da gerçek olmasın”.
Dünyaya Yeni Söz Gazetesi, 12.05.2011
<end>

<start>
Bu köşede haftalık yazılar kaleme alacağım. Dilimden geldiği kadarıyla sizi rahatsız etmek istiyorum. Ve dahi bu gazetede bana yazma imkânı veren kişileri de… Beni Allah’ın hakikatinden başkası bağlamıyor. Hiçbir ideolojik angajmanım yok, en yakın dostumu bile haksız düştüğü yerde hiç düşünmeden uyarırım. Bunu, haksız düştüğüm yerde o da beni uyarsın diye yaparım. Kimin neye inandığı zerre umurumda değil, ben insana/insanlığa inanırım. Secdenin Adem’e, sevginin Resul’e, her şeyin Allah’a ait olduğuna inanırım. Dünyaya Hz. Ali’nin baktığı yerden bakmaya çalışırım. Ben kısaca böyle bir adamım.
Peki sizi neden rahatsız etmek istiyorum? Yeryüzünde tek mazlum kalmayana dek, hiçbirimizin rahat etmemesi gerekiyor da ondan. Ancak bir bardak çay içecek kadar tesellimiz var. Sıcak yuvaları şükürle karşılayanlar iyi bilirler, mazluma zulmeden zalim yaşadıkça, bu savaşın bize de açıldığı aşikâr. Üstümüzde uçakların uçmuyor oluşu, roketlerin yanı başımızda patlamıyor oluşu sakın ola bizi kandırmaya! Tuzaklar kurup kendilerini galip ilan eden kavimlere, en büyük tuzağı kimin kurduğunu, kimin mütemadiyen haklı ve galip olduğunu göstermek boynumuzun borcu. İşte bütün bunlar yüzünden rahatsızım ve rahatsanız siz de bu rahatsızlığımın bir parçası olacaksınız!
Arzın ar damarı çatlamış durumda. Batılı emperyalistler bütünüyle siyonizmin emrine amade. Toplumlarını tüketim lunaparkında oyalıyorlar. Vicdan, okyanusun öbür yakasına sanki ulaşmamış gibi duruyor. Yaşanan vahşet kargatulumba göz önlerinden düşmanlık tohumları eken komplo teorilerinin içine çekiliyor. Ortadoğu’daki bütün hesaplar israil’in can güvenliğini sağlamak adına. Elinize bir dünya haritası alıp bakacak olursanız, Afrika’nın neden kanlı diktatörler tarafından yönetildiğini çok kolay bir şekilde anlarsınız zaten. Siyonizm, aralıksız kaos ve savaş istiyor. Bu böyle süregeldikçe; bir yandan ceplerini dolduran silah tüccarları, öte yandan ve hatta daha mühimi durmaksızın sekteye uğrayan birlik düşüncesi… Bütün bunlara şahit olup rahat olmak elde mi?
Zalimin adı belli... Ama benim çekindiğim o değil, kendi aramızdaki zalim! Birbirini Allah adını vererek kandıranlar yok mu, ben onlara ifritim esasında! Resulullah’ın manasına hiçbir dönem Kerbela’da olduğu kadar şiddetli bir saldırı olmadı. Ve alçak yezid, Huseyn’in mübarek başını alırken “bunu Peygamber için yapıyorum” diyordu. Müslümanlar arasında, birlik sağlanması adına, yaşanan haksızlıkları sümen altı etmek gibi bir moda var son zamanlarda. Ben bu tutumu da yezidi buluyorum açıkçası. Kim garanti edebilir kim, o haksızlığı görmezden geldiğim günün sonrası ölmeyeceğimi! ? Bugünü yaşayan ve haksızlığa hiçbir surette göz yummayan hakikat ehline selam olsun!
Selam. Ve selam. Vesselam…
Dünyaya Yeni Söz Gazetesi, 10.5.2011
<end>

<start>
oralardan bir geyik çıkar gider ormanı
ve tam olarak burada sen kadraja girersin
o kadar güzelsin ki nasıl demesem
yani işte susunca çıkmayan her şey sensin
dönüyorum… gece çapkın,
almış yine yıldızları koynuna.
ay kendini güneşle aldatıyor ben kendime senle aldanıyorum
bankalar bozmuyor boynunu ki ne iyi
oralardan bir geyik öldürür sermayeyi
oralardan bir orman bu şehre yanıyorum
yırtıp attım karşılıksız çıkıyor ‘seviyorum’
bir kez bunu rüyamda ellerimle tutmuştum
kaç sene önceydi mayısı ortasından gözlerinle yarmıştın
uyanmıştım oralardan bir geyik sana durmuş
öğlen okunuyordu alnından aşağıya
ben sadece vuruldum yoksa hayat fanidir
ne kadar kavuşsak bir gün öleceğiz
tenin turab
ve realite aşka fevkalade manidir
oralardan bir geyik çıkar gider ormanı
ve tam olarak burada sen kadraja girersin
çünkü sen
o geyik gitmeden önce gördüğüm en son şeysin.
<end>

<start>
güzel anacığım,
bana başını belaya sokma demiştin. bela başıma soktu kendini. görenler şapka yakışmış diyorlar. sen görsen o şapkayı tek terlikte uçururdun başımdan. terlik konusunda ne kadar nişancı olduğunu ikimiz de gayet iyi biliyoruz. yo hayır sitem etmiyorum, o güzel ellerine sağlık, ben zaten çocuk gelişimcilerine zerre inanmıyorum. ayrıca bu topraklarda ‘terlik’ bir ata sporudur, sense potansiyel bir olimpiyat rekortmenisin. her neyse, mevzuya geleyim. bu ülkede ‘asgari ücret’ diye bir şey var. insani bir şey değil, lakin bir şekilde insana yakıştırmışlar. yakıştıranların insan olmadığı kesin. bu açıdan ‘asgari ücret’i hak eden esasen onlar. metropolde o paraya düşük biyolojik bir aktivite göstermek mümkün. yeni bir tür yaratmaya çalışıyorlar. ‘asgariler’ diye yeni bir yaşam formu tanımlanabilir her an. şöyle anlatayım. gram boyası diye bir boya var, bakterileri sınıflandırmak için kullanılır. gramla boyananlara gram pozitif, gramla boyanmayanlara gram negatif bakteriler denir. gram negatif bakterilerin mühim bir özelliği var. şöyle ki, hayat şartları nedeniyle kendilerini koruyan dış çeperlerini yitirince insanı öldürmeye niyetli kuvvetli bir toksin salgılarlar. ‘asgariler’ de onlara benziyor. ceplerinde gram para yok. ama bir gün hayat şartları nedeniyle onları çepeçevre saran o tahammül ortadan kalktığında, bu kahpeliği sona erdirecek bir toksin salgılayıp bu sistemin taaa… şey, çarklarını kıracaklar. evet anacığım, devrimden bahsediyorum. evet anacığım, bu sözcük seni ürkütüyor. ama işte seni bu sözcüğe karşı aşılamışlar. sen onu mikrop zannediyorsun ama o bizim ilacımız. bela meselesine gelirsek… bu adaletsizliğe nasıl susulur anacığım. bağırıp çağırıyorum, ne yapayım. itiraz edince ‘ananı da al git’ diyorlar. sen de tamam diyorsan, ‘anamı da alıp geliyorum’ demek istiyorum. ha bu arada, gelirken terliğini yanında getirmeyi unutma! devrimci ellerinden öperim.
oğlun alper
<end>

<start>
Alçak İsrail donanmasının gemiyi taciz ettiği ilk andan itibaren başlamak istiyorum. Zira inanmazsınız, daha sonra gemidekilerle konuştuğumuzda da benimle aynı duygu ve düşüncede olduklarını öğrenecektim, o vakte kadar biz Ebubekir Kurban’ın güzeller güzeli kızlarının özenerek başörtüsü diktiği Barbie bebeklerin, Gazzeli çocuklara sağ salim ulaşacağından neredeyse hiç şüphe etmiyorduk. Hava güzeldi, kuzenimle 7-8 saatlik bir araba yolculuğu sonrası evde oturmuş Haneke’nin “Bilinmeyen Kod”unu izliyorduk. Neden sonra film bitti, internette (Twitter süper bir şey!)  olan bitene uyandım. Kuzenime “haydi, İsrail konsolosluğuna gidiyoruz” dedim. Toparlanırken telefonuma mesaj atan ve benim kuzenime yapmış olduğum teklifin aynısını bana yapan arkadaşım Halid’i(Şimşek)  ve onun arkadaşı Hakan’ı(Yılmaz)  da arabayla alarak kalabalığa mütevazı bir katkıda bulunmak üzere karşıya, Levent’e geçtik.
Konsolosluğun önünde örgütlenmiş yaklaşık 200-300 kişilik bir kalabalık vardı. Kuzenim, kalabalığın arasından geçerken “hiç başı açık kadın yok” diye fısıldadı. Hayır, başı açık kadınlar vardı ve fakat onları o ufak kalabalığın arasından bile zar zor seçebiliyordunuz. Elbette pozitif ya da negatif bir ayrımcılık yapmak yerine, bu meseleye sahip çıkan kesime göndermede bulunduğumu hepiniz anlıyorsunuzdur. Tekbir, hutbe, tilavet, ezan derken; zaten başka gruplardan gelen vardı ise de, kalabalığı sayıca kuvvetlendirmekten gayrı bir şey yapamamıştır eminim. Çünkü bütün sloganlar İslam’ı refere ediyordu. Bu benim için sorun değildi, bana kalırsa güneş sisteminde olan biten her şey İslam’ı refere ediyordu. Lakin Abese’de lütfettiği gibi “dilediğine inandıran” Allah’ın belki o an için “dilemediği” yahut bitevi bir aydınlanma yaşatmadığı eşhasa(benim karanlığımdan hiç sormayın!) , susmaktan gayrı çare bırakmayan bir topluluktu oradakiler. Haklılardı, kardeşleri hakkında kaygılılardı, İsrail’e doğduklarından beri düşmanlardı, öfkeleri kontrol altına alınmaya değil kendini dışa vurmaya daha iştahlı gözüküyordu. Haliyle, vakit geçtikçe ve kalabalık güçlendikçe o belli belirsiz gördüğüm grupları da görememeye başladım.
Burada bir parantez açalım. Kimseye haksızlık yapmak istemiyorum. Filistin meselesini vakti zamanında kendi meselesi edinmiş ve gidip orada çatışmalar vermiş, türküler yakmış sol gruplar vardı, bilirsiniz. Ama bu meselede onların örgütlenememesini bir türlü anlayamadım. Elbette “İslamcı” arkadaşlarımızın bu duruma katkıları olmuştur. Ama inanmıyorum ki, mazlumun çektiği acıyı yüreğinden hisseden biri, samimiyetle oraya gelmiş olmasın. Birileri de gidip Amerikan konsolosluğunun önünde kusabilirdi içindekini mesela. Yahut konsolosluk şart mı ya, eskiden konsolosluk mu vardı! ? Bu süreçte “yeşil bayrak teröründen gemidekilere üzülemedik” diyen gruplara zerre hak vermiyorum. Yeşil bayrakları terörize bulabilirler, buna lafım yok. Ama insan olmaları, bu meseleye derinden üzülmelerine yetecekti. Mavi Marmara gemisindeki insanlar hangi inanca memur yahut mensup olurlarsa olsunlar, haksızlığa uğruyorlardı ve bu haksızlığa karşı durmak kime hizmet ederse etsin, bu durumdan kim nemalanırsa nemalansın, bir öncelik sonralık hesabına indirgenebilecek denli ucuz değildi, hiç değildi! 29 senelik hayatımda, yaşadığım bu olay, şahit olduğum en büyük turnusoldür. Neler neler okumadım, izlemedim, işitmedim ki! Meğer mazlumun bile bir dini, bir etnisitesi, bir cinsiyeti, bir bilmem nesi varmış. Müslüman mazlumlara, bir tek müslümanlar, diğerlerine diğerleri koştururmuş. Kahrolsun şovenist ahlakçılık!
Sonra tacizlerin, taciz olmaktan gayrı ilerlemediğini, “bu şerefsizler cesaret edemeyecekler” rahatlığıyla görüp, saat beşe doğru evin yolunu tuttuk. Eve geldiğimde son düşündüğümün ne kadar doğru olduğuna şahit oldum. Bunlar külliyen şerefsizdiler ve geminin Gazze’ye yanaşmasından ötürü dehşetengiz bir korkunun içinde, gemiye saldırmışlardı. Helikopter o geminin üstünden aşağı piçlerini dökmeye başladığı zaman, işte tam o zaman, “neden ben o gemide değilim” dedim. Asabım bozuldu, kendimi hiç olmadığım kadar çaresiz hissettim. Öyle bir duygu çöktü ki üstüme, o duygunun bertaraf olması için o gemide olmamdan gayrı çare yok!
Sabaha kadar uykusuz haber izledik. Öğlene doğru kısa bir süreliğine nasıl olmuşsa sızmışım. (Allah affetsin!)
Bütün dünya, canlı yayında, o alçak zalimlerin katliamına tanıklık ederken, ben içimdeki enerjiyi nasıl dönüştürebilirim diye durmadan sigara ve çay içiyordum. Mübalağasız, bu meseleye dair en kuvvetle hissettiğim duygu; çaresizlik! Ne yapabilirim diye kendimle konuşuyorum. Konuşmayı bırakın, kendimle düpedüz tartışıyor, yumruklaşıyor, hesaplaşıyorum. Yapılması gereken belli, hemen uçakların kalkması, gemilerin demir alması, ordunun izhar edilmesi gerekiyor. Ama ortalıkta bir sessizlik var ki, o sessizliğin içine bildiğiniz bilmediğiniz bütün küfürleri rahatlıkla sığdırabilirsiniz. Devlet başkanı da değiliz, ömrümüzce iktidarın bir parçası olmayı da becerememişiz. Bırakın bir parçası olmayı, kime iktidar yakıştırması yapılmışsa, elimizde ne varsa fırlatmışız, ağzımıza geleni saydırmışız. Dolayısı ile iktidarın bizi dikkate alması mümkün gözükmüyor. Ama olur da bir boşluğuna denk getiririz, Allah’ın işi belli mi olur, vicdana merhamete gelirler diye düşünerekten, reisi cumhura bir mektup yazdım. Çok güzel oluyor, siz de yazın. Cumhurbaşkanlığı sitesinde “Cumhurbaşkanına yazın” diye bir bölüm var, oraya bir şeyler yazıyorsunuz, asla cevap vermiyorlar. Siz de yazdığınızla kalıyorsunuz. Dostlarımın hayatından o denli büyük bir endişe içerisindeyim ki, ömrümce hiç yapmadığım bir şeyi yaparak mektuba “Şairim” diye başladım.
Burada biraz ahkâm kesmem gerekiyor. Bana ne vakit şairlik isnat edilmişse her defasında onu kuvvetle “estağfurullah”lamışımdır. Lakin burada, bir insanın şair oluşuyla yahut kendisine şairlik atfedişiyle ilgili ezber bozan bir durum var. Zira şair cümle kurarak anlayamadığı ve anlaşılamadığı için şiire sürgün edilir. Gündelik hayatın içerisinde geçen alelade cümleler onun bu dünya ile hesaplaşmasına yetmez çünkü. Bunu ilk olarak, cümleleri deforme ederek, sonra sonra metaforun dibine doğru çekimlenerek yapar. Yani şair, cümle kurmaktan kovulan adamdır, bakmayın bu kadar cümleyi peşi sıra yazdığıma, bu kelimelerin / cümlelerin hepsinden kovulmuş bir adamım ben. Uzun uzun anlatınca cinnet geçiriyorum! Şimdi reisi cumhura yazarken şair demem de ondan. Eflatun’un bizi kapıya koyduğu günden beri, devletle çekişir dururuz. Eflatun halt etmiş, o bizi kovmadı, biz istifa ettik!
Dostlarım için bir miktar alçaldığım cümleleri elbette keserek mektubu aşağı alıntılıyorum:
Kıymetli Reisicumhurum,
Ben…….(buraları  bir dostum, akrabam görür diye ödüm patlıyor, nasıl alçalıyorum görmelisiniz.) …….. Bu sabah o gemide yaşananları seyrederken, Kerbela’da yaşananlar geldi aklıma. Yasin Suresi’nde geçen “onlara anlatsan da, anlatmasan da birdir, onlar inanmazlar.” ayeti ile birlikte düşündüğümde, bu insanlık dışı müdahalenin tüm zamanlara inen Kuran-ı Kerim’in ayetlerini bir kez daha (haşa) boşa çıkarmayan bir vesile olduğu kesin. Kerbela aklıma geldiğinde, Hz. Peygamberin ailesinin üstelik Hz. Peygamber için katlediliyor olmasından daha ağırı, bu olaya şahitlik edenlerin durumudur fikrimce. Zira, dua ederken hep böylesi ağır bir imtihanla sınanmanın korkusunu iletirim Rabbime. Bu öyle ağır bir imtihan ki, insanın sadece tarafını belirlemesi yetmiyor yaşananlara, belirlediği tarafı eksik bıraktıkları ile beslemesi de gerekiyor. Filistin hakkında konuşmaya başlayınca, bütün Müslüman âleminin nasıl da kolay taraf belirlediğini, tavrını ve tepkisini sahih ve refleks olarak nasıl kolayca ifade ettiğini görüyoruz. Ama kaçımız gördüklerimizin ötesine, tutunduklarımızın berisine düşmeyi göze alıyoruz diye düşünmekten kendimi alıkoyamıyorum. Şu basit zihnimde dolanan düşünceler, derinden duyduğum keder ile birleşince; bu çirkin duruma dair alacağımız tavır, ileride hepimizin sorgusunu zorlaştırır bir hale sokacak sanki bizi. Kerbela’ya tanıklık etmedim ama orada olsaydım nasıl davranırdım, neyi eksik yapardım korkusunu hala hissederim. Şimdi hepimizin tanıklık ettiği bir durum var. Bakınca herkesin tarafı belli ve fakat böylesi yüksek bir çoğunluğun sağlandığı bu yerde yapabileceklerimizin doğurduğu hareket neyi yerinden etmeye yetiyor ki! ? Zulme şahitlik ediyorum reisicumhurum. Gözlerim, şahitlik ettikçe yargılıyor bedenimi. Benim gücüm biraz yazmaktır, biraz şifa dağıtmaktır belki. İş bu mektup ile, Rabbime, hesap günü,  az da olsa üzerime düşeni yaptım demek ister gibiyim. Her ne kadar yapsam da, yazsam da, tam tepemde işte acizliğim. Şahitlik mertebesinin tedirginliğini, bir de sizinle paylaşmayı istedim. Sürç-i lisan eylediysem, affola! Allah yar ve yardımcınız olsun.
Bu mektuptan sonra Bülent Arınç hemen bir açıklama yaparak sessizliği bozdu, Ahmet Davudoğlu olayı dehşetengiz bir şiddetle kınadı, başbakan Şili’den süratle yurda dönüş hazırlıkları yapmaya başladı. BM güvenlik konseyi toplandı, Davudoğlu onlara parmağını “efendi olun, alırım paçanızı aşağı” diye tehditkâr tehditkâr salladı, savaşa girdik gireceğiz yani! Gökyüzünde bir uçak sessizliği var. Mektubun etkisi dünyanın öbür ucuna ulaşmış, kaç dile çevrildiğini inanın ben bile bilmiyorum. En son şerefsiz Obama’nın bir danışmanı beni telefonla arayarak “şurada ne demek istiyorsunuz” diye bir soru sordu, Ah Muhsin Ünlü’nün “Ah o Gemide Ben De Olsaydım” adlı muazzam şiirini okudum ona, bir daha da aramadılar. O şiiri okuyunca ben de bir miktar dindim, rahatladım, içim dışıma çıktı. Tüm bu mektup meselesi için reisi cumhuruma teşekkür ederim, sözümüzün de varmış demek bir kıymeti.
Sonra Sadık Hoca’yı (Battal)  aradım, sesi berbat geliyordu, “Hakan Abi’yi (Albayrak) , Ebubekir Abi’yi (Kurban, soyadı ile itibarı ile büyük tehlikede)  sordum, “hemen atla gel! ” dedi ve telefonu yüzüme kapattı. Bu Haneke’nin filmi gibi bilinmeyen bir kod değil, Sadık Hoca’yı tanıyan herkes tarafından hemen anlaşılabilen bilinen bir koddu. Meali: Aksi bir durumun yeryüzünde gerçekleşmesini istemiyorum. Mealin Meali: Hala yaşamak istiyorsan, hemen gel! Hemen arabaya atlayıp, son sürat kuzenimle karşıya geçtim. Vardığımda Sadık Hoca dünyamızı terk etmiş ve Mavi Marmara gemisine atlamıştı bile. Ağzını bıçak açmıyordu ve onunla iletişime geçmek büyük risk almayı gerektiriyordu. Akşam oldu ve nihayet dostlarımızın sağ olduğu haberi geldi. Şehitlerimizin ve yaralılarımızın üzüntüsünden biraz sıyrılarak sevindik. (Allah affetsin!)

Ölüm tuhaf… Şehadet de olsa, en yakınına konduramıyorsun. Gerçi o gemiye binenler; şehit, gazi yahut sağlam, herkes kahraman. Zaten felsefi bir çöküş yaşıyorum, neden o gemide değilim diye, hayatıma dair kurduğum bütün planlar anlamlarını bir yerde boşaltmış. Düşünsenize, o gemiye bindiğiniz zaman hayatınızda yaptığınız her şey doğru oluveriyor. İster geminin bir köşesinde bulmaca çözün, ister Gazze Kafe’den bir çay söyleyin kendinize… Evet, bunu söylerken utanıyorum ama sevap sayacını gözümün önüne getirdim, o sayaç sanki bütün sevabı içine çekercesine müthiş bir hızla dönüyordu. Mavi Marmara gemisi Gazze’ye doğru ilerlerken, yeryüzünde aldırmamam gereken her şeyden sıyrıldım. Gemi ardında bıraktığı tufan ile yerle bir ediyordu dünyamızı. O göze güzel görünen, her şeyin yolunda olduğu yalanı sıyrıldıkça sıyrıldı tenimden. Tufan arzı inleten bir büyüklüğe kavuşuyor ve taş taş üstünde bırakmıyordu. Gemi’ye “Nuh’un Gemisi” adını yakıştırmam da tam bu vakte tekabül eder. Eylem dedikleri, demek böyle bir şey! Mavi Marmara gemisinin kurduğu cümleleri öğelerine ayırdınız mı hiç? Öznelerin, nesnelerin, yüklemlerin hepsi sanki cennetlik!
O gece, Ah Muhsin Ünlü aradı.  Öfkeliydi, benim hissettiklerimin aynısını hissetmiş  ve ne yapmamız gerektiğini soruyordu. Böyle diyordu ama bir şeyler yapmaya başlamıştı bile o. Bana şiirinin ilk dört mısrasını okudu. “Çok mu sert olmuş? ” diye sordu. “Vallaha serinledim, müzik gibi geldi kulağıma” diye yanıt verdim. Hakikaten muazzam bir şiirdi, ritmi-müzikalitesi ve taşıdığı duygu ile dünyada mühim bir boşluğun karşılığı idi. İşte o karşılığı olduğu, doldurduğu boşluk yüzünden doğdu o şiir. O şiirin verdiği şiddet ve rahatsızlık duygusunun, bizim içimizdeki ile asla yarışamayacağı hususunda hemfikir olarak telefonları dua ile kapattık.
Bir sonraki günün akşamı Gökdemir İhsan ve Samed Karagöz ile birlikte İHH’ya gittik. Bu süreç boyunca Sadık Hoca, Onur, Gökdemir ile durmaksızın irtibat halindeydik zaten. Hele Gökdemir ile siyam ikizleri gibi dolaşıyorduk. İHH’ya gitmemizin sebebi ise, elbette gemisiz kalmışlığımızdı. Mavi Marmara gemisi ile irtibatımız kopmuş, yolcuların İsrail zindanlarına atıldığı haberi geliyordu. Orada İHH başkan yardımcısı Yavuz Bey ile görüştük. Planımız şuydu, Akdeniz’i bir insan gölüne çevirmek! Bunun için de yüzlerce balıkçı teknesine atlayarak, Gazze’ye piknik yapmaya gitmek istediğimizi ilettik. Allah razı olsun, Yavuz Bey de, Rachel Corrie gemisinin 3 gün sonra Girit’e ulaşacağını ve kendisinin de o gemiye nasıl binebilirim hesabını yaptığını bize ilettiğinde, büsbütün çıldırdık. Zira, bizim gibi gemisiz binlerce mağdur vardı. Ama şahadet hevesi adamı öyle ele geçirmiş ki, dönüp arkasına bakmadan cennete gitmek istiyor. Neyse, bizi nasıl olduysa ciddiye aldılar, yarın akşam gelin görüşelim, bağlantıları yapalım, gidip esirlerimizi alalım dediler. Bizi ciddiye almalarının sebebi ise, “biz Hakan Albayrak’ın vekaleti ile geldik! ” dememizdi.
Burada da bir parantez açalım. Hakan Abi buradayken bizim keyfimiz yerindeydi. Herkes evinde oturmuş çayını içiyor, muhabbetini yapıyordu. Çünkü sağ olsun kendisi bizim için de dünyayı dolaşıyordu ve yeri geldiği zaman bizi göreve çağıracağından hiç şüphemiz yoktu. Ama mübarek, gemiye bütün ekibini doldurmuş. Organize olmaya çalışıyoruz, tanıdığımız bütün adamlar gemide! Bir Sadık Battal var, o da Hakan Abi’den dolayı iptal! Nihat Abi’yi (Nasır)  aramazsam İHH ile bağlantı bile kuramayacaktık. O denli dezorganize, bir başına kalmış gibi hissettik yani. Bu yazdıklarımı, bizzat uçaktan indikleri sabah Hakan Abi’ye ilettik, inşallah bir dahakine birileri burada kalacak. Bir dahaki olursa kimin kalacağı da derin muamma. İlan falan vermek lazım.
Bu esnada televizyon kanallarında, gazete sütunlarında ak ile kara belli oluyor tabi. Milletler, yazarlar, sanatçılar, gazeteciler, o devasa turnusolün üzerinde nasıl renk veriyorlar, görmelisiniz! Ahlaklı avlayan, ahlaksız ayıklayan bir hale düştük. Kim bizim adamımız, kim adam gibi adam, kim bizden, kim değil, her şey ayyuka çıktı. Gerçi takkenin düşüşü sonrası ortalığı bu kadar kelin dolduracağını düşünmezdik ama maalesef öyle oldu. El insaf! Memlekette ne vicdansız adamlar varmış. Daha kardeşlerimiz için üzülmeden, konu bu işten kimin nemalanacağı meselesine geldi. Mazlumu bir kenara bırakıp, “biz Hamas’ın sözcülüğünü yapmayız! ” dediler. Hakkın rahmetine en güzel biçimde kavuşan şehitlerimizi boşverip, “Bu iş iktidarın oyunu! ” demeye varana değin komplo teorisyenleri kaynıyordu ortalık. “Ben savaşmak istemiyorum, altım kuru, keyfim yerinde! ” diye yazan-söyleyen bile oldu. Ayıp! Ayıp!
Meseleye dair en inanılası komplo, İskenderun’da patlayan PKK saldırısı idi. İnanılası, zira dünyadaki bütün puştlukların İsrail menşeili olduğuna otomatikman inanıyoruz. Allah o güzeller güzeli şahitlerimize de gani gani rahmet eylesin, yakınlarına kuvvet/sabır diliyoruz.
Bir sonraki gün diplomasi ve kapalı kapılar ardında yapılan pazarlıklar sonrası, devlet esirlerimizin serbest bırakılacağı müjdesini verdi. İçimize su serpildi. Hakan Abi’nin döneceği haberi, bizim tekrar muhabbetle çay içeceğimizin müjdesiydi. Dolayısıyla bizim Akdeniz’e dökeceğimiz yüzlerce balıkçı teknesi projemiz ertelenmiş oldu.
Akşam olunca Taksim Meydanı’na geldik. Kahramanlarımızın uçağını bekliyorduk. Öncelikle yaralılar Ankara’ya indi. Sonrasında sanki bilerek geciktirilen uçak, sabaha karşı yola koyuldu. Taksim Meydanı’ndaki kalabalık ile ilk gün ve sonraki günlerde İsrail Konsolosluğu önünde biriken kalabalık arasında hiçbir fark yoktu. Uçak gecikince kalabalık dağıldı. Bir miktar bekleyip, Gökdemir ve birkaç arkadaş havaalanına hareket ettik. Birkaç saatlik beklemeden sonra, İHH başkanı Bülent Yıldırım geldi ve muazzam bir konuşma yaptı. İnanılmaz bir konuşmaydı bence. Dünyanın kendisinden öğreneceği çok şey var. Dünyanın ve dahi kendi kalabalığının… Böylesi mukavemetle örülen bir ahlak anlayışı, böylesi bir paklık, güzellik… Kendi kalabalığının sloganlarını tashih ederken dahi, her tarafından merhamet taşıyordu. Allah razı olsun!
Biz konuk evinin önünde bekleyeduralım, meğer bizim dostlarımızı adli tıp kurumuna götürmüşler. Biz de atladık arabaya, gittik. Türk usulü, arabaya 8 kişi falan bindik. Kurumun önüne gelince, hekim kimliğimi gösterip polis bariyerini aştım ve inanmazsınız belki tam yarım saat koşar bir tempo ile gemi kalabalığı arasında dostlarımı aradım. Sadık Battal ile ilk bulduğumuz Ebubekir Kurban oldu. Kurban olduğum ağabeyim, oturmuş yemeğini yiyordu, yorgundu, mutluydu, sıkıca sarıldık. Sonra Bahadır İslam’ın nur yüzüyle aydınlandık, o mütevazı haliyle bizi yaktı eritti. Lakin Hakan Abi hala yok. Yahya’yı bulduk, Samet’le görüştük, kucaklaştık ama Hakan Abi hala yok. Anons falan yaptırdık, gelen kimse yok. Ebubekir Abi ile beraber, zalimlerin dağıttığı, içini boşalttığı, tam kendilerinden beklendiği gibi bıraktığı valizlerin arasında bomboş olan çantasını arayıp, bulduk. Dönerken Hakan Abi ile karşılaştık ve hasret sona erdi.
Hızla dışarı çıkıldı,  çaylar içildi, sigaralar yakıldı, sıcacık muhabbetler edildi, buruklukla karışık bir sevinçle onlar anlattı, biz dinledik. Onları dinlerken herkesin diline pelesenk ettiği ve yiğit bir cengâver gibi savaşan Sinan Abi (Albayrak)  ile de karşılaştık. Çiçeği burnunda eşi Başak Daşman ile ilk kez orada tanıştık. Meğer geminin demir almasından bir gün önce kıyılmış nikâhları. Sinan Abi, Mavi Marmara için “balayı” sözcüğünü kullandı, bilmem anlatabiliyor muyum! ?
Sadık Battal, Peygamber efendimizin şehre Hz. Ali’nin(yani en güvendiği kişinin)  evinden girip, oradan çıktığını söylerken, elbette Hakan Albayrak ile dostluğunu işaret eder her defasında. Dolayısı ile, hep beraber Sadık Battal’ın evine, kahvaltıya geçildi. Sadık Hoca, kardeşi için günlerdir biriktirdiği gazeteleri getirdi. Hepimiz, dünyada artık geri dönüşsüz izler bırakan bu büyük devrimin nasıl yankılandığını heyecanla anlattık. Mavi Marmara’dan sonra hiçbir şey eskisi gibi olmayacaktı. Gözlerindeki parıltıyı görmenizi isterdim.  Daha sonra Ebubekir Abi, gemiye ilk bindiği andan başlayıp uçaktan indiği ana kadar bize nakletti. Onları da geminin içindekilerden biri yazacaktır elbette. Hakan Abi, biraz dinlenmek üzere odasına çekildi. Dostlara kavuşmuş olduğumuzdan ötürü mesut, şehitlerimiz ve yaralılarımızdan ötürü buruk, cenaze namazına geçildi. Namaz öncesi Sadık Hoca, Hakan Abi’yi uyandırmamı istedi. Bu uyandırma işlemini anlatmakta, Türkçenin yahut başka bir lisanın bize böyle düz cümleler arasında yardımı olacağını pek zannetmiyorum, yazılacak ayrı bir şiirin konusudur.
Şehitlerimizi son yolculuğuna uğurlarken, onların berrak kanının Akdeniz’e döküldüğünü ve Mavi Marmara devriminin en büyük kahramanları olduğunu bir kez daha duyumsadık. Onlar için dökülen gözyaşları, devrim şarkılarıyla iç içe geçti.
Aynı gün namaz sonrası, Murat Menteş-Samed Karagöz-Gökdemir İhsan’ın önayak olduğu bir basın toplantısı düzenlendi. Baştan beri Gökdemir ile veryansın ettiğimiz mevzu, gemiye sadece İslami kesimin sahip çıktığı görüntüsüydü. Meseleyi “yeşil bayrak terörü”ne indirgeyenler için bir gökkuşağı kurmak fikri zaten hâsıl olmuştu. Yani her renkten bayrağın, tıpkı Mavi Marmara gemisinde olduğu gibi buluştuğu ortak bir ses! Bunun için çeşitli inançlardan/renklerden insanlar Murat Menteş’in yazdığı yumruk gibi bir metnin altına “suçluyoruz” diye imza attılar. Ondan önce Afili Filintalar sitesinde zuhur eden imza kampanyası, sonrasında müstakil bir hal aldı ve binlerce kişinin altına imza attığı çok dilli bir internet sitesine dönüştü.
Dünya hala Mavi Marmara’nın yarattığı depremle meşgul. İsrail, Gazze’deki ablukayı hafifletti bile. Mısır kapılarını açtı. Ama bu kadarının yetmeyeceğini hepimiz adımız gibi biliyoruz. Bütün milletler, yavaş yavaş tarafını belirlemeye başlıyor. Mavi Marmara, bu seçimi onlara dayattı. Biz, yani zaferle müjdelenmişler, şehitlerimizin kanını yerde koymayacak olan O en büyük Muntakim’in, bize binilecek yeni gemiler nasip etmesi için dualar ediyoruz. Mavi Marmara gemisinin bütün kahramanlarından Allah razı olsun. Bu tarihi bir yerlere not etmeli, dünyada yeni bir devir başlıyor. Bir milat! Ele geçirdikleri bütün silahları denize atan yüz binlerce geminin, Gazze’ye, yani insanlığın, vicdanın ve merhametin merkezine doğru yol aldıklarını görür gibiyim. Devrimimiz hayırlı olsun!
* İhtiyar Dergisi'nde yayımlanmıştır.
<end>

<start>
benim sevgilim vagonlarını deviren bir şimendiferdir
her devrilen vagon için bir öküz infilak eder böylece
böylece seni sayıklamış olur Müslüman bir gece
bir Müslüman yek başına abartısız bir tamlamadır
çünkü bir Müslüman kelime-i şahadet ile
iç içe bir lisandır
benim sevgilim tambur sağan bir Cemil…
ben onun uzanır ceketini asarım o beni uzanır öper
biz en büyük iradeye iman etmişiz
kolpa tezgâh kırılır, ben durmadan onun
o habire benim… kaderlerimizi çekiştirirmişiz
benim sevgilim uzak diyarlarda bir dutluktur
bu daracık dünya ikimiz için aleni bir tutukluktur
<end>

<start>
sen başörtülü bir kadının resmini yapabilir misin ey mümin? 
işin kolayına kaçmadan ama
anaların ayakları altında cennet kuyruğuna girmenin değil
ne de Kuran okuyan erkek bir ağzın bir türlü kalbe duramayışının
ne de sünnete hiç benzemeyen sözde bir Peygamber taklidinin
sen başörtülü bir kadının resmini yapabilir misin ey mümin? 
2011 senesinin başlarında kolları kesilen bir kadının resmini yapabilir misin? 
çok yazık çok yazık bugünü de gördük
alnımız secdeyle kırılsa cennete giremeyizin resmini yapabilir misin kardeşim?
<end>

<start>
yüzün çarpıyor… beni zülfünle ince tellere ayırıyorsun. Mikail’in emirle düşürdüğü bir rüzgâra denk geliyor alnın ki saçlarınladır. yıldızları soğutuyorum uzay denilen gökte. sonra ansızın venüs… çırpınan tövbelerle giyiniyor üstünü. [not al: atları terbiye eden ellerde bile Cebrail vardır! ] 
sana bu donuk turuncuyu buldum. yasaksa kızıl, ancak bu kadar yanmana el veriyor gönlüm. rüzgâr eserse senin zülfün bu ormanları elime tutuşturur. geyikler yanar geyik eti olurlar. ben erirsem… bir ihtimal aşk olurum bir ihtimal cehennem. [not al: mahşerde türkü söylemek yasak değilse yırttık! ] 
çarpıcı bir kıyamet manevrasıyla boynumu senden çeviriyorum. ve o an İsrafil çıkıp geliyor, eline benzer bir şeyde düdüğe benzer bir şey var. o düdüğe benzer şeyi ağzına benzer şeye götürene kadar bir süre… sana benzer her şeyden dönüyorum. [not al: şirk detektörünü ölmeden kim susturmuşsa helal! ] 
bu düzene simetrik sıyrıklarla yaşlanıyorum. ortancanın açtığı, çiçekler arasında gizli bir kıskançlık ve bahardır. senin açtığın, çıplak omzunla ilgili binbir türlü yük bu aksak develer kervanına. çöl ağlıyor kuma amors. ölümü ezbere okuyan her şey yaşıyordur. [ not al: doğum günü mumlarını Azrail mi üflüyor? ]
<end>

<start>
Sen'i özlüyorum: baktığım en uzak yerin yankısı bu. aczim damarlanıyor. gücümün yetmediğine yeniliyorum. Sana yenilmek kadar güzel bir şey yok. beni durmadan mağlup et. beni durmadan mağlup et, Sen’in durmadan galip geldiğine şahit olmak bana aşk. benim kazanmam diye bir şey yok… ben diye bir şey yok…  diye bir şey yok… bir şey yok… şey yok… yok... …
Sen'i anlıyorum: yaktığım en yalancı türkü bu. aczim damarlanıyor. bütün faniliğim aklımdan! unutan her yanımdan beşeriyet fışkırıyor. yaptığım hataların yenileri yolda. hala mı ben? uçaklar uçuyor diye mi? gemiler yüzüyor diye mi? oğlum olan, beni baba kıldı diye mi? tufan koptuğunda Nuh’un oğlu boğuldu. dağlar alçaldı. benim anladığım; o sular çekildikçe konuşur… beni bağışla... bağışla... …
Sen'i seviyorum: bundan büyük lütuf -bilmiyorum! - var mıdır bana? aczim damarlanıyor. şans verdin, göz gördü. gözün gördüğü göze şükrü göstersin. şükür dilden geçsin yüreğe. dilin söylediği dile, gözün gördüğü göze, yüreğin attığı yüreğe… hep Sen'i şükretsin. şükür şükre şükretsin. şükrü şükreden şükür şükre şükretsin. şükrü şükreden şükrü şükreden şükür şükre şükretsin. şükür…
<end>

<start>
damarları bağlanan bir yürek kadar yalnız
çalkalanıp duruyorum kanla kendi kendime
yaşıyorum der isem çıkmaz bana inanan
ölmeyi arzu etsem ayıp olur ruhuma
bir gergedan koşuyor koşuyor ha koşuyor
havale geçiriyor sanki aşkın narından
bir gergedan koştukça bir gergedandır
ben yerimde durdukça değilimdir gergedan
istikbal sallantıda rüzgarda bayrak gibi
haczedilmiş hayaller dökülmüş bardak gibi
cellat kara baltadan yaşamaya ulanır
yirmilik bir diş için yer kalmamış ağızda
onsekizi dolduran bir ehliyet kazanır
memur sakal bırakmaz keyfi kıyak berberin
hani tıpkı şarkıda dediği gibi
ya üstündesindir mermerin / ya da hep altında kalacaksın
bu yüzden bunları bir gün anlayacaksın
neye bölündümse ya bir çıktım ya kendim
küsurat bahanedir asal sayılara inanacaksın
çünkü bir barikat yıkmaz kendi kendini
yıkmadığı gibi bir gergedanın koşması şu evreni
kansere ve saçlarının “Allah! ” diyerek uzamasına
yazık ki bir çare bulamıyor işte tıp
bulamıyor yavrucum bulamasın da
ölüme çare değil türkü dinlemek
hiç durma özgür birini göster
dünyanın bütün gardiyanları
her Allah’ın günü hapse girerler
dünya kendi etrafında dönen bir gergedandır
oturmuş boya içiyor milenyumluk adamlar
sen ömründe hiç boya içtin miydi bebeğim? 
ben içmedim içersen bak seninle konuşmam
yani konuşamam diyorum ölür gidersin
intihar bağımlılık yapan kör bir kelebek
bir insan ne için boya içer bilir misin? 
ellerini gergedan sürüsü ezip geçmiştir
kaptırmıştır fırçayı hayat külli renksizdir
renk katacak bir ölüm kalmıştır yani elde
bir ton seçer beğenir içer olur gergedan
bir gergedan olmayı hiç istemezdin inan
ölüm bizim için de beslenecek bir şeydir
ölüm ölmek değil ki! 
yaşamak yaşamak mı ki? ! 
bu savaşa silahlar kuşanamam yavrucum
gergedanlar yorulmaz ben çok şükür yorgunum
kaçıyorum, yorgunum, bir gergedan değilim
önümüzdeki mevsim şevke tabiyim
yağıyor adresime kara mühürlü kalpler
sarıyor etrafımı elektrikli çitler
anarşi hiyerarşinin anasını da beller
şu bedelli ne zaman çıkacak abiler?
<end>

<start>
bana bir papatya tarlası ör sicilinden düşelim
şükreden bir kahırla göğü deklare ediyorum
yağan yağmur ve şiddet yek başına bir sözdür
yırtılan bir arterden yüzüne fışkırıyorum
şamansız bir asa saplanıyor böğrüme
dış duvarlarını her sesimle boyuyorum
şu göğün altından geçip gitmen bir sözdür
bana cezai şerh düş çehren çok okunaksız
yankım yay geriyor ağlıyorum ki oktur
gözlerinle yeryüzünün pek alakası yoktur
ölmek istemem tuhaf belki yaşanmıyorsun
sen öldürmek istesen dönmek isteyen çoktur
bir yanımla bulaştığın üzere buradayım
kırık baldırlarımdan sana ne söylesem boş
merdiven kullananlar ipi çoktan unutmuş
asansör ölmek için çok yaşlıyım sevgilim
süratli bir şekilde ölmek isterim amma
intiharım senin cinayetine süstür
bu yerin taczini görmüş biri olarak
sevmem kaçınılmazsa zevk almaya bak
aczini saymaz isek ellerin çok derin
ellerin çok derin bir muammayla yarışır
eve şeytan getirme karanlığı soyun gir
Allah çok büyüktür sen de fena değilsin
suçlarını saç göster seyirci aksiyon ister
kan dök damarların şaibeden sıyrılsın
ölmeden kimseyi kendine sevemezsin
bana bir papatya tarlası öl
yağmur çabuk deşiyor kaşımın setlerini
güneş gözden sopalarla kovalıyor şaşıları
onlara anten olsun bir anne bir mavera
yuhalanmış çamurun içinden bana doğrul
bir ayet beğen orda her daim buluşalım
sevgilim bana bir papatya tarlası ol
ki felek mayınlar sağsın patlatalım
üstümde bordo kazak sanki alı eksilmiş bir mor
ben tuttum o alı bıraktım gözlerine
bıraktım ama gözlerini kocaman açmalısın
uzaysız bakma böyle çekimsiz bırakma beni
sen olmasan ben ayda buradan ağırımdır
teslim olmak ya da olmamak, bütün mesele bu! 
çün inanmak griye sundurmaz gövdesini
şehirli bir şüpheyle elinde müşahhasım
zarın tavlası kırık öyleyse zar da kırık
öyleyse bakışın bir avuç su değildir
susuzlara su dağıtan el senin neyindir? 
konuş yoksa kulaklarım hemen buharlaşacak!
şimdi dillerimden yürüyen elektrik ve buhar
çabuk can vermemi diliyor ki dilesin
başka gezegenler var üstelik hiç bidat yok
çayın olduğu yerde hayat vardır sevgilim
durmadan köprüleri bombalıyorlar
zincire vurulmuş bir zenci bir zencefil
kabulüm var uçmak olağanüstü bir karar
ve insanda yakışık almıyor hiç istikrar
adın bir katliama karışsın ama katledilmiş ol
cenazene omzumu alıp gelirim
sana yardımım dokunur bildiğim sureler var
ağrıyan o boynunu tabletlerle yaşadın
sevgilim bil ecza
ağrıyan yerlerinden seni bana sürmüştür
bu yüzden boynuna hiç inanmadım
ağrın bana bir kardeş kadar tanıdıktır
ağrıyan yerlerimi deklare ediyorum
çamura saplanan çığlığım çığ çığ…
bana bir papatya tarlası ör ipi Allah’tan olsun
hazin bir makamdır şimdi aramızdaki kulluk
uyan bu çölü yoksa
birazdan bir posta arabası soyacak
hiç istemediğim bir şey alnında bir delik açmak
sevgilim şart değil bir silahın
ateş aldığını ispat etmek için tetiğe basmak
işte avuçlarımı seyret
ve kabzanın üzerine yonttuğum niyet
sana bir şeyler çağrıştırıyor olması lazım
sevgilim uyan bu çöle yoksa
gözyaşından vahalar dikeceğim ki murattır
ayrılık
kalbime dokunduğun an gerilen bir susta
ve kavuşmak çok kanlı bir seraptır!
<end>

<start>
sevgilim, kışa rağmen çok soğuk dışarısı
ellerin üşünüyor, ben kışkırıyorum
yağıyor dünyanın en soğuk Afrikası
kazara bir çığa iniyorum bir dağla
köpürmeyi reddeden bir sabun kadar susuz
kusuyorum içimden tuhaf közler çıkıyor
üşüyorum üstelik bir kutup ayısıyım
kahrolsun vahşi kapitalizm!
sevgilim, bu burjuva sabunlarını emekçilerin küllerinden yapıyorlar
onlar her gün terliyor diye akıyor sermayenin makyajı
onlar birer kadavra olarak göğü yukarıda  tutuyorlar
kışın soğuk olur diyor pozitivist bir kedi
hayal kurmak için bir biletimiz bile yok
önce yoksulluk vardı sonra büyük ikramiye
piyangodan cephane çıkarsa bölüşürüz
kahrolsun vahşi kapitalizm!
sevgilim, sana rağmen çok soğuk dışarısı
Tanrı vergisi bu yıl ücrete bağlanacak
bütçe görüşmeleri açık bilânço der ki
bütün parklara büyük punto çakılsın
"banklarda uyumak yasaktır! " uyarısı
sevgilim bankta ölmek alnımızın yazısı
yeni yılın kutlu olsun, Allah kerim ve azim
kahrolsun vahşi kapitalizm!
<end>

<start>
bir buseye atfedilen iki bitişik dudak
iki buseye atfedilen zincirleme bir inat
üç buseye atfedilen Allah’ın hakkısınız
senin ekmekle fırından çıkışın
hiç ayrışmayan bir bileşik olarak
yerin bin kat dibinden bile çıkarılamaz
periyodik olarak kırılıyor cetveller
kimya bize burada hiç yardımcı olamaz
ellerimin bir resmi olsun istiyorum ellerinle
sen ekmeği tutarken ekmek ve sen
bir sebebin kabulü ve onun süsüsünüz
baş koyan can veren aç kalan kurşun yiyen
özgür bir kalabalığın konsensüsüsünüz
ekmek pişirilmiş hamurdan yaratılmıştır
sen pişirilmiş çamurdan ki ellerin
-le beni bir cümle içinde kullan
-le söyle –le yeni –le şarkı öğret
<end>

<start>
İlke’ye, Funda’ya, Onur’a…
yalanım yok dünyada en çok sana hiddetlendim
çünkü sevdim
çok sevdim buna inandırdım imamı
Allah ve şahitler huzurunda sevgilim
belediye ikimizi topluma inandırdı
çoğu zaman bir öpücük kâfi mutabakattır
öyleyse attığımız imzaya ne gerek vardı
aşkımız hukuki bir gerekçeyle vurulmuştur
o imza devleti üstümüze bulaştırdı
ben seninle müşterek bir dert içindeyim
bizi yakan ateşe odun toplar gibiyiz
ben sana emir üzre esasen rezerveyim
seni türkçe düşünerek seviyorum sevgilim
anlıyorum ve derdimi anlatacak miktarda
seseni kekeleyebibiliyorumm
öyle çok kuş vurduk ki öyle çok havada
vurulacak kuşu dalından tanıyoruz
bak bu senden yaptığım uçurtmayla sevgilim
göğe kurşun sıkmayı artık yasaklıyorum
iç içe iki bozkır susuzluktan kudurmuş
bir seyyar pilavcı, bir zabıta ve köpek
çok şiddetli şeyler oluyor aramızda
seni bazen parçalara ayırmak istiyorum
sevgilim seninle pilav yemek istiyorum
kuş yerine bir zabıta vurabiliriz
bu tüm pilavcıları çok sevindirir
zabıta düşer yere köpek koşup getirir
çünkü bir zabıtayı öldürmek
seninle pilav yemek için hukuki bir gerekçedir!
yalanım yok dünyada en çok sana hiddetlendim
çünkü sevdim
çok sevdim buna inandırdım imamı
imamı inandırdım seni de inandırırım
bana empati yapma al götür bütün mal senin
beni anlaman ilişkiyi rasyonelleştirir
bir anlamı ortasından bölmek sevgilim
eve geç döneceğinin aleni bir resmidir
kör olsam ne yazar, parmak uçlarımla
sana dokunmam seni alfabeleştirir
bize bir muallâk bul gizem beslemeliyiz
kafesin kilidini bu gece indir
bırak kaçsın rahatımız hayvan gibidir
çok yıprandık daha da yıpranacağız
çünkü süratli bu mesafesizlik
fecaatle yorucu bir mesaidir
yorulmamız bu açıdan bizi meşrulaştırır
bu elimizdeki sermayedir üstelik
konformizm insanı gayrimeşrulaştırır
bu beni yanlış yerde aradığını gösterir
bana kuduz bir toplum çok yerimden yeltenmiştir
çocuk yaşta vazgeçtim insana aşılanmaktan
ben seni ısırırsam bil ki af dileyeceğim
sen benim dişlerime çok aldırma ne olur
ben onları bu yaşlara gelmek için sivrilttim
anlaşamıyoruz gibi duruyor ya o ceket
tam o sıra geçiyorum bütün üşümelerimden
tam o sıra bilesin bütün gücümle
titreyerek geçmiyorum, geçmiyorumdur senden
ben çok ceket yaktım ısınmak için
manyağın tekiyim manyağın tekisin manyağın teki! 
manyak mıyız neyiz bildiğin mücevher elimizdeki! ? 
haritasız bir definecinin gömüyü bulmasından daha zorlu bir iştir
iki insanın birbirini diğer bütün haritalardan silebilmesi
şimdi unuttuğumuz bir rüyadan uyandık
şimdi düşman belliyoruz bu yüzden uykuları
şimdi bütün görüntüler acayip karıncalı
şimdi karım olarak sonsuza dek kalmalısın
beni zor bellemen senin kolay olmandan değildir
aslında ben çekilecek bir adam da değilimdir
yol üstünde aksamak güzergâhın şerrinden değildir
soyunmuş bir kral artık kral değildir
rüyayla düpedüz dalaşıyor gerçeklik
biz dünyayı rüyamızla donatalım sevgilim
gerçek dediğin devlet kadar puşt bir yalancıdır
seni benden ayıran her şey yalancıdır
görünen görenin körlüğüyle müttefik
kral çıplak değil,
kral pornografik!
<end>

<start>
Bizler, iki köpek yavrusu ölmesin diye savaş meydanını, savaşı kaybetmek pahasına değiştiren bir merhamet peygamberinin ümmetiyiz. İnancımız, bağışlanacağımızı öngören ve Kuran’da en çok yinelenen o büyük merhamet iskelesi üzerine kuruludur. Resulullah’a savaş dendiği zaman ağladığını biliyoruz. Bütün ibadetlerimiz, yaratılmışların en şereflisi olduğumuz adına bir liyakat mücadelesidir. Biliyoruz ki, bir insanın kalbini kırdığımızda kıldığımız namazın anlamı boşalacak! Biliyoruz ki, bütün bu bize emanet edilen bilgi; merhamet, sevgi, vicdan ve adalet duygularımızı sağlamlaştırmak için verildi. Ancak bu sayede kulluk müessesemizi, Rabbimizin gözünde tamam edebileceğiz. Ancak bu şekilde sürüldüğümüz Cennet’e geri dönebilme imkânımız var. Yoksa bu kadar namazın, orucun, zekâtın bize bahşedileni karşılayabileceğini düşünen mi var?
Dünya tarihinin en üzücü olayı, Kerbela’dır! Çünkü Resulullah’ın manası bütünüyle Huseyn’in üzerinedir o sıra. Ve yezid bin muaviye, hani Kuran okuyan ve bunu Peygamber için yaptığını savlayan ve kendini Müslüman diye çağıran yezid var ya yezid… İşte onun köpekleri, bunu İslam ve Peygamber için yapıyoruz diyerek Huseyn’in kafasını gövdesinden ayırarak onun o mübarek başıyla top oynamışlardır. Siz Resulullah’ın anlamına bundan ağır bir saldırı ve hakaret gördünüz mü acaba? Ben görmedim.
Bu olay, benim içimdeki Resulullah ve Ehl-i Beyt aşkını arttıran bir hadise olmanın yanı sıra bir bazı şeyleri de düşünmeme sebep olmuştur. Mesela, ne İsrailoğulları ne de diğer kâfirler… Tarih boyunca Müslümanlara olmasa bile Müslümanlığa, yani İslam’a en fazla zarar verenin kendilerini sözümona Müslüman diye çağıran insanlar olduğunu biliyorum artık. Şu siyonist köpekler bile,  İslam’a bu kadar zarar vermemiştir onlar kadar. Hatta siyonistlerin zalim-mazlum kontrastını giderek mütebariz bir hale getirmekle İslam’a faydası bile dokunmuştur. Ama şu yezidi tutum yok mu o, Allah onu kahretsin!
Hiç çekinmeden “sünni refleks” diye adlandıracağım bu maraz, Allah’ın inanmayı –şimdilik! - dilemediği insanları İslam’dan fevkalade soğutmaktadır. Niye sünni refleks diyorum, çünkü İslam için çoğunlukta olan tutum budur. Mesela sırf bu yüzden ülkemizdeki alevi topluluk kemalist ideolojiye bel bağlamıştır. Evet, evet alevilerin chp’ye oy vermesinin en büyük sebebidir sünni softalık. Tıpkı bir zamanlar Ortodoks kilisenin Hıristiyan softalığının zulmünden fatih’e sığındığı gibi, “Hak Muhammed Ali” diyen kardeşlerimiz de bu kavramları biz kadar sahiplenmeyen politik bir angajmana müdahildir artık! Cem eviyse, cem evi! Kiliseyse, kilise! Siz mi tanzim ediyorsunuz, Allah’la kulun arasındaki muvazeneyi! Tabi burada aleviliği, Allah’a giden bir yol olarak değil de etnik bir kökenin dayanışmacı din dışılığına saptıranları ayrı tutuyorum. Onlar da alevi softalardır tam olarak!
Mezhepler, tarikatlar, cemaatler ve İslam’a dair diğer bütün yollar, Allah ile kulun arasındaki metodolojiyi/yakınlığı tesis etmek amaçlıysa, ne ala! Ama gelin görün ki bunların tamamına yakını, günümüzde birer kutuplaşma aracı olarak, kendisinden olmayana “öteki” diyen gruplar haline dönüşmüşlerdir artık. Kendisine sünni diyen bir ana babanın evladı olarak, hiçbir zaman kendimi sünni diye çağırmadım. Çünkü artık sünniyim dediğim de bunun karşısında olan bir başka şey olduğunu biliyorum. Bu açıdan sünnilik, anlamını çoktan boşaltmış ve istemediğimiz başka bir anlama gelen sözcüğe dönüşmüştür artık. Soran olursa, Resulullah’a tabiyim demekle yetiniyorum. Ey Müslüman kardeşlerim, hepimiz Resulullah’a tabi değil miyiz Allah aşkına? !
Ortadoğu’daki muazzam uyanışı seyreden gayrimüslimler, diktatörlerin zulmünden emin oldukları ve halkı bütünen anladıkları halde olan biteni susarak takip ediyorlar. Niye mi? Çünkü devrimi yapanların kendilerini Müslüman diye çağıran adamlar olduğunu düşünerek, şeriat gelmesinden korkuyorlar. Evvela bu ikircikli tutum alabildiğine şahsiyetsizce! Şeriat gelmesin diye bu adamların zulüm görmesine göz yummaktan bahsediyorum, bu insanın kendi varlığını tahkir etmesinden gayrı bir şey değildir. Şeriat gelirse ve o da bir çeşit zulme dönüşürse, ona da ayaklanırız diye yanıt veriyorum onlara. Ama ürkünç bir şekilde fark ettiğim şudur ki, bizler, İslam’ın huzur getirdiğine, huzuru tesis edeceğine, onlara her daim bir yaşama alanı bırakacağına, bütün ayetler gibi “dinde zorlama yoktur” ayetine de riayet eden Müslümanlar olduğumuza belli ki inandıramamışız onları. Resulullah’ın İslamiyet vücuda geldikten sonra müşriklere olan tavrını örnek alamadığımız için olmasın sakın bu? !
Her namaz kılan kendini bu dinin sahibi ilan etmesin! İslam’ın, Allah’ın ve Resulullah’ın ismini yüceltmek, taşımak istiyorsanız, evvela insanlık vazifenizi yapın! Önce bir ötekiyle nasıl yaşanır onu öğrenin! Nisa Suresi’nde “Unutmayın, bir zamanlar siz de onlar gibiydiniz.” diyerek onlara selam vermemizi emretmiyor mu Allah! ? Görünüşte İslam’a biat etmeyip de Cennet’e gidecek olanlardan bahsetmiyor mu? Yahu biz aynı kitabı okumuyor muyuz sizinle! ?
Ey bunu İslam için yapıyorum diyerek onu bir puta dönüştüren bütün sivil toplum kuruluşları, cemaatler, tarikatlar, siyasi partiler, çekiniyorum sizden! İddianız büyük ama pratiğiniz her daim sınıfta kalıyor. Siz Müslüman olmayanları ötekileştirdiğiniz gibi baktığınız müddetçe, Allah’a ant olsun ki yaptığınızı İslam için yapmıyorsunuz! Siz iki adımlık yolu bile Hak yolunda onlarla birlikte yürüyemeyecekseniz, sizin yürüdüğünüz Hak yolu da değildir üstelik! Putlarınızı alın ve gidin! Önce toplum içerisinde “Nas” manasında insan olmayı öğrenin. Önce bir kalp kırmamayı, birlikte yaşamanın inceliklerini, inanmıyor olsa da bir insanın ruhuna Allah’ın üflediğini bilin. Sonra sizin güzelliğinize bakan, Allah dilerse, zaten Müslüman olur! Ama size bakan, sizin şiddetinizden ve reflekslerinizden ürküyor. Birini Allah’a inandırma yetkisi, Resulullah’a bile verilmedi, ki o âlemlerin efendisiydi! Abese Suresi’nde açık edildiği gibi O’nun görevi apaçık tebliğden ibarettir. Açın okuyun ki Allah, ilk on ayetini Cebrail aracılığıyla o an indirdiği bu surede Resullulah’a celallenmektedir! Allah yalnızca dilediğine inandırır! O dilemezse, siz dileyemezsiniz bile!
<end>

<start>
Numan Abi, güzelim, senin ne işin var orda? 
çık gel bozalım terazileri, bu denge hepimize put! 
saltanat türkü dinlemekten hoşlanmaz Numan Abi
bana görüşünü söyle sana hangi puta taptıklarını anlatayım
bu memleket ceset kokan düşünceler arasından boy verdi
padişah düğününde cumhuriyet altını taktılar şehzadeye
işte inkâr ne kadar zorsa vazgeçmek de o kadar
dil yorulur geçmiş olsun derken her kazazedeye
her ihanet edenin adı çıkmaz haine
her uçana kuş demezler
kimi ne kadar ilgilendirir
Rab ile kulu arasında devinen müstahkem tahsil
çık gel ister putperest ister nüvesiz prokaryottan
insan elbette bu kadar çamurdan yaratılmamıştır
ve insan gün olur ölür tentürdiyottan
Numan Abi, güzelim, bizi ihbar ettiler
evler ihanet, sokaklar paranoya
son gülüşmemizi kayda geçtiler
kaç şiirlik ömrümüz kaldı şunun şurası? 
gömlek önden mi, arkadan mı yırtılmış? 
Züleyha’nın kendini durdurması mümkün mü? 
hakkıdır kıstaslara tapınan halkın gömlek
hakkıdır hakikati zapt edenin ihanet
yerli yerinde her şey, tastamam sanki kıstas ve kehanet
ama Yusuf’un ismi geçmiyor tutanaklarda
Numan Abi, güzelim, şehre yeni şirk gelmiş
jonglörler ajan, toplar düşerse şehir havaya uçacak
sırtımın şurasında tuhaf bir eksen kayması var
iyi ki de var, iyi geliyor, rahatlıyorum bir miktar
bana ağaçtan düşen yaprağı anlat Numan Abi
rüzgârlı havalarda değişen müziği…
çok uzun ve düz bir çizgi çiz de görelim
üzerinde tavsamadan yürüyecek yiğidi
hakikat eğip bükmez mi çizgileri? 
yol kıvrılan bir şey değil mi Numan Abi? 
söküp, gözlerini kırpmadan öldürmediler mi
Peygamber için diyerek Peygamber çiçeklerini? 
fikreden eklemler bütün kireç bağlamış
ürkünç bir endişe ile şirki seyrediyorum
putları gösteriyorlar herkes bayrak yakıyor
dikimevlerinde sabahlayan konfeksiyon işçileri
sermaye sahipleri ve büyük punto galeyan
matbaadan ekmekle broşür taşıyan partililer
ve sanki gün babadan kalma bir günmüşçesine
evladın güneşe veliaht haykırışları...
istihbarat bir kanser gibi sıçrıyor lenf nodlarıma
kurtarılmayı bekleyen bir mahrem zonkluyor damarlarımda
seni sevdiğimi söylüyorum anında fişliyorlar
telefonda böcek var, güvercinler kurşunlanıyor
bizi sıklıkla ama hiç durmadan dinliyorlar
Numan Abi, ne işlerine yarayacak bu jurnal? 
devlet seni sevdiğimden gayrı bir şey bilmiyor!
Numan Abi, güzelim, seni bütün çevrelerde seviyorlar
çık gel bir hengâmeden, silerek ismini liste başlarından
esaslı bir bomba gibi çökertsin partiyi ortaya koyduğun vicdan
güneşe çık, at üzerinden gölgeleri
güneşe çık ve gölgelen Numan Abi
kongrelerin kasvetinden kurtararak umutları
tek bir çift omuz var ki dünyada tırmanırsan
kalbin zindanında kıracak tüm putları
<end>

<start>
Allahım karımı bugün işe almadılar
İnanç doğru söylüyor bu adamlar islamcı
İnanç'ın abdesti var ama namaz kılmıyor
karım başını örtmüyor diye onu asalım
her Allah'a inanan Allah benimdir diyor
bu momentum bu sürtünme bu düzenek ahkamcı
Allahım sanki hak etmiştik o işi
ya biz yanılıyoruz ya adamlar İslamcı
Allahım karımın ellerini bırakma
örtse de örtmese de başını çok seviyorum
bu sözleri sana ağzımla söylüyorum
melekler paraleli bir dakika kapatsın
seninle çok özel konuşacaklarım var:
mahşerdeki sürprizi yayınlama Allahım
beni burda rezil et kefarete razıyım
hiç günah işlemeyen büyük recmi başlatsın
hakkımızı yiyenler diyorlar ki islamcı
Allahım bağışla ben İslamcı değilim
bu adamlar islamcı ben müslüman adayı
ömrünce bir müslüman belki cehennemliktir
son dakika basmışsa en yitik istifayı
Allahım elimden her şeyimi al
istersen günahlara sundur gövdemi
ama gelsin Peygamber yine rüyama
mahrum etme benden sana sevgimi
Allahım karımın işe ihtiyacı var
rektör tutmuş kitabı hem adını veriyor
ey kul hakkı yiyerek kadrolaşan utanmaz
yüzünüze tükürsem şemsiyeniz var
ey peygamber ve kitap ve tanrı bezirganları
azalarak kaybolun hayatımızdan
bize sevgi tebliğ edecek
müslüman
lazım
Allahım sana son bir duam daha var
ölünce müslüman bir çaycı olarak
yani hani münhalse kontenjan kadro
cennetinde bana mümkünse iş ver
İnanç'ı da aldır, karımı da yanına
ki Peygamber'e çay demlesin karım
İnanç ile birlikte O'na çay taşıyalım
<end>

<start>
Azrail, sürprizler yapan bir melektir ey Kaddafi! 
O, bazılarının canını doğum günü mumlarını üfler gibi alır,
bazılarının canına Afrikalılar vesaittir.
son kullanma tarihin daha ilk geldiğin anda bitmişti,
ki 40 yıldır kusuyoruz bize içirdiğin zehiri.
işte senin paralar döküp önümüze koyduğun kiralık katillerle,
beş kuruş almadan savaşıyoruz, iyi mi? ! 
faniliğinin yatırımını caniliğe yaptın, 
sürer mi sandın hiç sürer mi kurduğun bu kolpa hayat? ! 
her cani bir gün ölümü tadacaktır ey Kaddafi! 
ölüm var ya ölüm 
doğduğumuz andan beri yolda!
şimdi Libya'nın bütün dükkanları kapalı
ve şöyle bir not bırakmışlar bütün dünyaya:
"Devrime gittik, döneceğiz! " 
inanmışlar 
gerçeğin namlusuna sürülmüş bir rüyaya!
dünya devrimcilerin rüyalarıyla cayır cayır yanıyor! 
dünya, hani şu Libya'ya gözlerini kapatan dünya...
bekleyin Libya sizin
gözkapaklarınızı da tutuşturacak,
kalp kapaklarınızı da...
<end>

<start>
bir gün bütün faşistler ölecek anne
yer yarılacak ve sonrası malum
tabiata son'suz güveniyorum
şartlar devrimci olmamı gerektiriyor
bu sözle sessizliğin kanına giriyorum
bu kedersiz suskunluğun kanını emip tükürmek
saltanat zehrinden iktidar sevdasına 
devletin bekasını bombalamak istiyorum!
bir gemi de ben kaldıracağım buradan 
bu yüzyıldan kendime merhamet yontacağım
bu zulmü ortasından gemilerle yaracağım
dağlardan hudutlardan vicdan kaçıracağım
devrimciler çok sever dağları denizleri
devrimci olmamdan en çok annem endişeli
ama BM beni kınasa annem buna aldırmaz
Ben BM'yi kınasam BM bana aldırmaz
ha birleşmiş milletler ha üçer üçer koşturan maymun sürüsü
ha tersine darvinizm ha "viva devletlûm! " 
ha otoriteden müsaade ha aldanmak masivaya
kan alırken çatladı arzın ar damarı
hemşir’anım dünyaya az pansuman yapsana:
haç gölgesinde kadrolaşan avrupa
ruhu şarampole yuvarlanan latinler
her hançerin yankısı ingiliz siyaseti
onun duygusuz piçi birleşik devletler
her zulmün altında israil hükümeti
sesi parçalı boğuk patetik sovyetler
biat farkı yüzünden gözleri hala yumuk
kendi kazanında uzak doğu milleti
komşusunun katlini izleyen kukla
yatacak yerin yok senin mısır medeniyeti
kral diye bir arap okumadım kitapta
o halkından kopuk bir ortaçağ obezi
kendi milletimin bile kendi devleti
ile husumeti, kan davası var
ölmez isen zorlarlar seni ötenaziye
öpecekmişçesine parçalarlar sineni
inerek dil köküne şarkını yasaklarlar
destanların şehirlerden geçmez olur böylece
tövbe haşa Allah'la senin arana girip
yaptığın ibadeti ha bire zapt ederler
eleğimsağma misali açılan
inançları yek renge raptederler
karşı koysan bir punduna getirip
yasayla, imzayla darp ederler
asırlardır duvara asılı resimleri
değiştirme isteğinle harp ederler
kahrolsun meşruiyet! 
kahrolsun meşruiyet! 
ve böyle kamu vicdanı 
ve yersiz öten yönsüz uçan hukuk kuşları
ve mazluma durmadan suç isnat eden
zalimi aklayan o meşru yalan 
bilmez ki senin mabedini yıkarak
kendi Mabut'una kast etmektedir
bilmez ki kast ettiği o güzel Mabut
güneş sistemine emretmektedir
devlet soluk aldıkça faşist doğurur
çocuk mahpus düşerse devlet vurulur
hayaletler ve putlar ve çuvalla para
babamı devletin tabutuna koydurur
ii.
babam ters ters bakarken onu çok seviyorum
babamdan devletle geçinmeyi öğrendim
babalar hiç durmadan devleti çok seviyor
babam ters ters bakarken bana
doğru yaptığıma inancım artıyor
babam ama yağız delikanlıyken
rest çekmiş devlete, sürmüşler onu
gül eğmiş boynunu, yaraya merhem
sürdü mü bülbül, bülbül olur mu? 
babam orta yoldan gitmemi arzuluyor
Resulullah öyle buyurmuş diyor
babam Resulullah lafzının beni
en zayıf noktamdan vurduğunu biliyor
iii.
ifrada yetecek itidalim kalmadı
bir yolun ortası tam olarak bazen
bir gemiye atlamak ve bir daha dönmemektir 
mazlumun feryadı yankılanınca
çölsüz sesin hükmü düşer
cayar gövdesinden kelle
güverteler kana bulanır, kan denize
bu mesela biraz da şöyledir anne
artık mağara kapılarını örümcekler örtmese de
Sevr'de yuva yapmasa da güvercinler
en devesiz zamanında yeryüzünün
bu muhataralı çölü bir defada geçecek 
bulunur yine bir gemi dolusu yürek 
ve Sıddık ayağıyla gelip kapatır bilânçoyu 
çünkü Sıddık'ın ayağını yılan soktuğu zaman
devesizdi ve yanında Peygamber vardı 
malı mülkü ömrüne yetecek kadardı
benim böyle zengin arkadaşım olmadı
hayat müşterek dedim, kaçıp gitti her biri
çok parası olanın benle işi yok
benle işi olanın çok parası yok
onbinlerce lirayı apansız borçlanınca
babamdan "Allah Kerim! " söylemeyi öğrendim
babamdan İslam'ın beş şartını öğrendim
babamdan zalimlere sabretmeyi öğrendim
babamdan taksit yapıp borçlanmayı öğrendim
babam ömrü boyunca bana dua etmiştir 
ben oğluma ömrümce dualar edeceğim
oğlum benim kabrime gelip biraz su dökse
“babacım” dese bana “günahların affolsun”
Allah duysa oğlumu duayı kabul etse
maaile kavuşsak orda cennet ehline
bağıra bağıra yahut kısık sesle her neyse; 
darphaneler yıkılsın! tersaneler kurulsun! 
denizler mazlum için gemilerle donansın
babam geçsin dümene annem balık pişirsin
gemi varsın Gazze’ye, dünyada savaş bitsin
iv.
bir gün bütün faşistler ölecek anne
son düdük çalınacak ve müsabaka bitecek
sana sil baştan anlatmak istiyorum
bir ucu uzasın gitsin uzaklara
söylersen göremezsin, görürsen söyleme
sen yaşarken seni seviyor olmak
kavgada tutarlılık zerk ediyor gövdeme
putlaştıkça puştlaşan faşist imalat evi
sürtündükçe yanına karası bulaşan devlet
ağlayan bebelere sağır kaldıkça
ne bekası kardeşim, kimin bekası! 
dünyada iktidar denilen köpek
israil devleti ve yardakçı şürekâsı!
çok sıcak bir çöl sahnesi düşleyin
çok kızıl bir çöl sahnesi düşleyin
ya da bir güverte bir helikopter
öncesinde her taraf yeşil ve serin
kendini üreten merhamet var önce
vicdan parasız yatılı ve hikmet
bütün sokaklarda işporta 
yani bir sokağa saptığınızda o sıra
neredeyse imkânsız hakikate değmemek 
sorulacaksa bir gün o gün sorulacak
o gün anlaşılsın diye bir daha
adaletin filmini çekti ihanet
ayrılmamışsa insan nazarında akla kara
o vakte dek derişmemişse hala beyaz
Kerbela'dan büyük trajediye 
tanık olmamıştır olamaz bu arz
ve dönüp bakınca, tam olarak orada
iki omzu üstünde yoksa hala kellesi
güzeller güzeli Peygamber torununun
sizin boynunuz da, iyi bilesiniz
hiçbir başla gövdeyi birbirine bağlamaz! 
ben öyle bilirim ki dünyadaki dehlizimiz
o dehlizse bizi cennete vardıracak
gidip yezidin yakasına yapışıp
mazlumun hakkını söke söke almaz isek
vay halimize ki, vay halimize! 
işte bu yüzden açıldık Akdeniz'e
korkak yuvalardan düğmeye basanları 
ibretiâlem için gemilerle faş ettik
şairi devletinden kovmuş Eflatun,
devlette gözü olan şair namerttir
ne kovulması ulan, biz istifa ettik!
devletin bekasından bana ne anne
şaka yaptım üzülme zaten bombam da yok
bombam yok ama bu şiir infilak edebilir
ben elimde bir pimle dünyaya geldim
ve itiraf ediyorum şimdi burada
zalime atılan her bombada pimim var
benim evde aslında pim koleksiyonum var
hiç bombam olmadı hiç silah kullanmadım
ama mazlumlara atılan her mermiyle vuruldum
evet, tamam doğrudur dünyanın en iyi
filarmoni orkestrası belki İsrail’dedir
ama toplasan bütün o notaları sesleri
bir Hatayi yahut bir Veysel eder midir! ? 
bizi  yalnız sevgi alt edebilir
şimdi mesela yani Peygamber
yağmurun altında kim bilir ne güzeldir
Peygamber yağmurda ıslanırken ne güzeldir
Peygamber ıslanırken yağmur ne güzeldir
Peygamber'i çay içerken keşke görebilseydim 
Peygamber'le oturup çay içebilseydim
Peygamber'le birlikte zeytin yiyebilseydim
Peygamberle oturup kalkmak ne güzeldir
Peygamberle oturup kalkmak en güzeldir
<end>

<start>
sevgili ağzım, benimle konuşacakların olmalı.
hep ben seninle konuşacak değilim ya… 
aç karnına sigara yakan bir adam güne derdiyle yüzleşerek giriyordur, ondan kaçarak değil! bu yüzden bu balkona el değmemiş bir duyguyu böyle karpuz tartar gibi murdar eden insanları bırakarak çıkıyorum. 
insan önce annesini sever. 
ve bir insan olarak yalnız annesine güvenirse, ilk celsede haklı çıkar.
ve bir Allah olarak yalnız Allah'a güvenirse, her celsede haklı çıkar!
aceleye getirilmiş bir cinayetim! 
kahpeliğiniz karşısında hüngür hüngür ağladığım çok belli! 
merhametimi bana karşı kullanıyorsunuz, hâlbuki 
ben onu kendiniz... için kullanın diye size göstermiştim.
ağladığımı gizleyemiyorum… diye öldüresiye dövüyorum sizi.
siz de tutup beni hemen öldürüyorsunuz -aşk olsun! - 
ben sanki öldürmeyi bilmiyor muyum sizi! ? 
siz konuşun ama galip gelmek için arada susun! 
siz mutlu mesut yaşayın, benim Allah belamı…
benim Allah belamı yalnız benim için verecek, size ne yahu? 
susarak galip gelenlerin neyi sustuğunu biliyor musunuz? !
sahibinden kiralık bu dünya... baktım ki orada
evi olan insanlar kendini kurtulmuş belliyorlar,
yuh! 
çıktım dışarı... sokaklar sabahı koşturuyor...
mezarlıklar yine dünyanın en güzel türküsünü tutturmuş…
benim yeryüzünden silinecek sesleri daha duyar duymaz tokatlamışlığım vardır! her gün yeni bir yokuşu bazı şeyleri tokatlayan avuçlarla seviyorum; onlar tokatlanmaktan, tuhaftır, hoşlanıyorlar! gideceğimi sanıyorlar da ondan...
çıktım, sabah kendine bir çirkinlik beğenmiş, bana tükür yüzüme diyor! 
ben sabahın yüzüne tükürecek bir adam değilim! 
beni her Allah’ın günü uyandıran sabaha sonsuz müteşekkirim! 
ey sabahı taklit eden çirkinlik,
beni sabahla yalnız bırak! 
beni yalnız bırak!
şimdi içtiğim bu sigaranın küllerini rüzgâra boşaltabilirim! 
sabahı kuşatmanız bizim geceden kalmışlığımızla alakalı
kuşatılmış bir sabah da yaşanır yine yeni bir sabah gibi 
biz çünkü kaçırdığımız güzellikleri 
kaza edebiliyoruz, 
öyle değil mi! ?
<end>

<start>
"Gemiler Gazze limanına ulaşsa da ulaşmasa da kazandık."
                    İsmail Heniye (Filistin’in meşru başbakanı)
"Hepimiz diğer çocukları merak eden çocuklarız"
       Rachel Corrie
“Cenâb-ı Hakk'ın bizi büyük bir devrimde enstrüman olarak   kullandığını iliklerime kadar hissediyorum.”
                 Hakan Albayrak
“Es-sohbet-ü bilâ çay / Kes semai bilâ ay”
   Anonim
yirmisekizmayısikibinonsaatonikiotuzantalya
denizleri ve gemileri yaradana hamd olsun
ve tavşan kanı çay için ne kadar sevinsem az
şu demire “vira! ” diyen ağızlar ne güzeldir
ne güzeldir başlamakla bitebilen yolculuk
işte sanki Nuh, toparlanıp geçiyor
karşı kıyısına koşulsuz merhametin
bir tarafta asasız vicdan
Musasız asa
çaysız bırakılmışlık
öbür yanda kalkan gemilerin ardından
gemisiz kaldığına pişman kalabalık
tam ortada Gazze’ye gün be gün yürüdükçe
cennet kapısını zorlayan
bir ibadet ayini
çay içerek ibadet etmek ne güzeldir
sevgilim hayat zor ama sen çok güzelsin
hayatın zorluğuna inat senin güzel oluşun
kargışlı misillemesin, bir nevi sabotajsın ümitsizliğe
yırtar konişmentoları senin hudutsuz sevişin
seni çay içerken izlemek
seni çay doldururken
seni demlerken çayı
kimseler inanmasa da düpedüz sevap
o usulcacık düşen Müslüman bedenlerin
kapanmayan hesabı ödemesi gibisin
bana da rahmet! bana da şehitlik! 
bana da böyle bir ödeme planı nasip eyle ya Rabbi,
böyle ivedi aşka, böyle kuşkusuz ve nakit!
işte bir ibadetten ötekine geçilircesine
bir rahiple bir imam omuz omuza
çay içmeyi bırakıp namaza durduklarında
dünyanın en kaygan ipindeki adamlar
cayır cayır tutuşan bir aşka salınırken
esas iple inseler dayağı yerler miydi! ? 
avuçlarım ellerimin içine çöküyor
bir atın üstünde son sürat sövüyorum
şu çaya inanmayan Yezid sürüsü
şu itlere sövdükçe güzelleşirim
diye inanmak geçiyor omuzlarımdan
kendi şerefine hainsin sen
gitmen gereken yeri seni o gemide boğmamamdan bil
ama seni adil bir kavgada
paramparça ederdi Hamza
Musa sen gibiler yüzünden vurdu kendini dağlara
senin eğriliğindi onu Allah’la konuşturan
İsa kardeşi Yakup ile
senin yüzünden döktü gözyaşlarını
Ali, o güzel Resulü için
Zülfikar’ı çıkartır ve savaş biterdi
tarih boyu cehaletin dönüştürdü öfkeyi
sana doğru büyüyen bitmez bir düşmanlığa
paranoyaksın
korkuyorsun
kendini seçilmiş sanıyorsun seçilmişler arasında
zalimsin ey İsrail, zulmün kendi yaradılmışlığına! 
nükleer bir tehdit sayıyorsun kendini amma
Hızır’a ve meleklere gücün yetmez ki
senin semaverin yok, demliğin yok, demin yok
senin ateşin yok bir bardak çayı kaynatmaya
ve muhabbet ehline selam olsun 
unutma, unutturma, utan, usandırma
korun sen de kendinden hıncahınç kalabalık
yarıl sen de ortandan körlüğe büyüyen uyku 
bizim şarkımız bu söylendikçe uzayan
ve bitmeyen bir gökkuşağı olmalı
bizim gemimiz bu biz içindeyiz
hepimizin çay içtiği taraftan bakılırsa
hepimiz o geminin içinde değil miyiz!
üçhaziranikibinonsaatikikırkbeşistanbul
uçakları uçurup indirene hamd olsun
çay içmek çok güzel bir duygudur kardeşim
gemimiz dünyanın bütün limanlarına yanaştı
şehitlerimizin berrak kanı Akdeniz’e karıştı
şarkımız Gazzeli çocukların kulaklarına ulaştı
tarih tasavvuru parçalandı siyonistin
dünya bir gemi, dünya Mavi Marmara
İsrail vicdanın ablukasında
ve bundan böyle ona çay falan yok!
*Mavi Marmara gemisindeki barış gönüllülerini çaysız bırakmayan, 24 saat açık kafe.
<end>

<start>
Sizi o kadar seviyorum ki...
ateşinizde unutulmuşum.
ya Siz..? 
şefaat edecek misiniz bana,
Sultanım?
<end>

<start>
dün gece oğlum Ali Hüsrev'i uyuturken aramızda geçen diyalog:
- oğlum, sana hz. Ali'nin hikayesini anlatayım mı?
- hayır, bana jet uçağının hikayesini anlat!
- tamam. şimdi bir gün hz. Ali jet uçağına binmiş!
(...)
- ama oğlum, hz. Ali çok kuvvetli biriymiş, onu kimse yenemiyormuş.
- hayır, ben daha kuvvetliyim. benim kuvvetim uzaya kadar!
- uzaya kadar mı?
- evet, uzaya kadar. uzayda ne var biliyor musun?
- hz. Ali?
- hayır, hz. Ali dünyada!
(...)
- kocaman bir kılıcı varmış oğlum, ismi Zülfikar. bir de atı, onun adı da Düldül...
- çok mu büyükmüş kılıcı, (elini her iki yana kocaman açarak)  bu kadar mıymış?
- eveeeet!
- o zaman hz. Ali çok büyük bir kahraman!
- evet oğlum, çünkü hz. Ali her gün yumurtasını ve sütünü yer, bitirirmiş.
- ben hz. Ali'den daha büyük bir kahraman olucam! senin sütünü ve yumurtanı da ben bitirecem!
<end>

<start>
"Allah'ın rahmetinden ümit kesmeyin; zira kafir kavminden başkası Allah'ın rahmetinden ümit kesmez! " [Yusuf / 87]
"Tanrı’yı güldürmek mi istersin, ona planlarından bahset! "
bu meşhur sözü, bugünlerde insanların kafasına çivilerle çakmak istiyorum.
öyle ki, her çekiç darbesiyle kan sıçrata sıçrata…
komplo teorileri insanların zekâ gösterileri için muazzam bir arenaya dönüşmüş durumda.
devrimi heyecansız seyredenler, ağırkanlılıklarını mağrurluklarıyla ödüyorlar.
kaderlerini, amerikanın ve israilin stratejik derinliğine emanet eden insanlar bunlar.
ümidi kesmişler ve bizi “müzmin romantik” addederek ümidimizi sarakaya alıyorlar.
milyonlarca insanın meydanlarda toplandığı,
israilin savaş alarmı verdiği ve bütün mazlumların sevindiği şu günlerde; 
devrimin esasen devrim olmadığını, her şeyin zalimlerin planlarının bir parçası olduğunu,
rüzgârın hala onların arkasında olduğunu, alaycı bir “görürsün” ukalalığıyla savlıyorlar.
göreceğiz, hatta siz de göreceksiniz, bekleyin.
ümit etmeyen insan, aklını sevdiği için kurban etmeyi reddeder.
gerçekler umurumuzda değil, biz rüyaları ve hayalleri olan insanlarız! 
sizin somut verilerle ortaya koyduğunuzu, biz bilirken unuttuk.
bize karanlığı işaret ediyorsunuz ama o karanlık sizin ta en içinizde! 
kaybedecek hiçbir şeyimiz yok, yani bizi korkutamazsınız! 
senelerdir mısır’da mezarlıklarda yatan on binlerce insanın da kaybedeceği bir şey yoktu! 
nükleer tehditleriniz bize teğet dahi geçmiyor,
atom parçalanmışsa bunda bir hayır vardır! 
ümidinizi kaybetmiş olabilirsiniz ama bari susun! 
ayaklarını gövdesine gömerek avuç açan sahte dilenciler gibisiniz! 
ayakları gövdelerinden ziyade halkları izleyin,
ümidimizi sabote etmeyin, sevincimizi misillemeyin,
halay çekmeyi bilmiyorsanız, buna düğünümüzü bahane etmeyin! 
bize ne gelin ile damadın istikbalinden,
sevmişler işte birbirlerini!
<end>

<start>
mısır'da devrim oldu! 
tahrir'deki insanlar durmadan gol oluyormuşçasına seviniyorlar! 
hiç ara vermeden emeklerinin karşılığını alıyorlar sanki! 
zalim hüsnü mübarek defolup gitti! 
işkenceci köpeği ömer süleyman da gitti! 
ve ben uzun süredir sevinçten ağlamamıştım! 
gazze'de zafer çığlıkları ve kutlamalar yapılıyor! 
dünyanın bütün devrimcileri ağlıyor! 
ölmeden bir halk ayaklanmasına şahit ve memur olmak istiyorum demiştim.
şahit oldum,
memur da olacağım inşallah! 
Allahım o devrimde emeği geçen bütün müslümanları, hristiyanları, marksistleri, 
ve dahi hangi inanca yahut ideolojiye mensup olurlarsa olsunlar herkesi,
cennetine al! 
çünkü onlar hak yerini bulsun diye savaştılar!
hak yerini buldu.
yüreklerimizin karaltısı dağıldı.
dünya, mısır'dan doğan güneş ile ısınıyor! 
tahrir, dünyanın en büyük semaveri! 
ve dünyanın en güzel çayları tahrir'de demleniyor şimdi! 
zulüm biterse çay gerçekten demlenmiş demektir! 
insanlığın şerefine içelim kardeşlerim,
devrim çaylarımızı!
<end>

<start>
bugün bakırköy'e, tımarhaneye gittim.
her gidişimde kendimi evimde gibi hissediyorum.
oradaki insanların fikirleri, etrafımızdaki insanların fikirleri gibi 
herhangi bir süpermarketten kredi kartı ile alınan ambalaj kaplı hazır fikirler değil.
bu yüzden sistem için tehlikeliler, bu yüzden etrafları tel örgülerle ve gardiyanlarla çevrili! 
deliler, Allah'ın casuslarıdır! 
çünkü onlar statükonun döktüğü betonun üzerindeki ayak izleridir! 
düşüncelerinin aşırılığı sistem tarafından 'taşınmaz' bir yük olarak algılanır ve parazit muamelesi görürler.
onların geçtiği boyut için yeni bir dünya inşa etmenin yolu yoktur ve bu yüzden
ivedilikle susturulurlar.
bu açıdan mütemadiyen bizi deli diye yaftalayan şu akıllı sistemlerin
modern tımarhaneleridir ev içlerimiz.
bize rahatlığı bahşeden şey, kalbimizi sekteye uğratan bir çip! 
elektrik kabloları ile, su boruları ile, televizyon antenleri ile evimizi kuşatmış durumdalar.
sıcak su için şerefini satmaya bilmiyorum değer mi! ?
ben bütün dostlarımla tımarhanelerde tanıştım,
beraber gardiyanlarla savaştık!
* Bu sözü Sadık Battal'dan duydum.
<end>

<start>
insan bir ambulansın içinden ne kadar uzağa bakabilir? 
üç yaşında bir kızın varsa, beynindeki ur ve kanındaki virüs izah edilemez bir hâldir.
kadının saçları bir annenin saçları kadar uzun yani her defasında yeterli
nasip derken henüz farkında mı bilmiyorum ölümünün.
bakışlarıma yer arıyorum ama her tarafım ambulans.
bir cam dahi yok yansıdığı yerden bakışlarımızı soğuracak
-yansıyan bir camdan bakışmak kolay çünkü…
 camın ardına bakıyormuş gibi… yaparak inkâr edebilirsin gözlerini-
bana öyle geliyor ki bir kadın anne ise
yüzündeki endişe o uzağa bakarken hep evladınadır
HIV (+) 
yani o,
hep ölümünü düşünerek yaşayacak kadar şanslı.
üstelik beyninde bir ur var
kızını düşünürken çok uzaklarda, kederli...
dünyanın en güzel kadını vallahi o ambulansın içindeydi!
az evvel bıraktım hastaneye,
ameliyat olacak.
bilmediği bildiğinden çok
ve herkes gibi artık
yarışmıyor bununla!
hülasa: hâlâ kendinizin mi sanıyorsunuz o yaptıklarınızı?
<end>

<start>
belki inanmazsınız ama
ben birini çok sevdiğim zaman
onu öldürmemi gerektiren delilleri ortadan kaldırıyorum
ve evet inanmazsınız, bunu o kadar çok sık yapıyorum ki,
bu delillerin günün birinde beni öldürme ihtimali var.
ama bir defa sevdi mi insan, delillerin gerçekliği yitiriyor anlamını
insan bir delil olmadan sevemiyorsa, gün olur bir delille sevmekten cayar.
her şey ve herkes bekletiyor kendini.
sen… bekletiyorsun kendini. 
o kadar bekletiyorsun ki, artık senin gelmeyeceğine inansam da, seninle ilgili beklemekten gayrı bir iş bilmiyorum ben.
artık bekletilmekten yapma bir adamım, bundan gocunmuyorum da.
bu benim çünkü, sana inanmanın memuru.
ama yağmurun sana yağmayacağı belliydi göğe bakışından. 
berraktı, bulutsuzdu, silme maviydi gök…
bana öyle baksan, yüzünün ortasına tükürmek Tahrir’de mübarek’i taşlamak gibi olurdu.
çok belliydi boynun…bir açı bile kuramadı yaşadıklarına.
kötümserlik başa bela! bence insan kuramadığı hayallere de inanmalı! 
insan… 
başka insanlar için hayaller kuran bir bardak sudur
bir gün ümidini kaybedersen bil ki kaybedeceğin başka bir şey kalmadı! 
çünkü bütün kazandıkların kaybettiğin ümidine sıkı sıkıya bağlıydı.
şimdi git bütün tanıdıklarına söyle amerikadan bu kadar korkmasınlar.
baksınlar ben onu küçük harfle başlarken nasıl da geniş bir ağızla esniyorum. 
ve onun kellesini gövdesinden ayırmak için apostrof biriktiriyorum.
git onlara de ki, dünyada bir dakika sonra ne olacağını hiç kimseler bilmiyor.
elli sene sonrasını hesaplıyor sandığınız israil 
mütemadiyen sürprizlerle yaşıyor.
bunca yalan dolan arasından çıplak olduğu kadar yakıcı bir gerçek mi…
cayır cayır bir gerçek mi… hesaplanamaz bir gerçek mi diliyorsun? 
Allahım, Muhammed Buazizi’yi affet! 
onun yangını dünyaya ne kaybettiğini hatırlattı
yani en az günahlarımız kadar tekrarlanan başka neyimiz var…
başka neyimiz var senin merhametinden gayrı!
hülasa: ortadoğudaki muazzam uyanışı amerikan-israil komplolarına alet etmeye çalışan kötümser teorisyenler, ümitsiz umarsızlar, kedersiz feylesoflar! ya bi sakin olun, bi geri çekilin, gidin birine falan âşık olun. çok zeki olduğunuzu sanarak kendi zekânıza hakaret edip durmayın, gülünç olmayın, bi susun, Allah aşkına biraz gürültü yapmayın. Tahrir’de müthiş bir Aşk filmi oynuyor, onu seyrediyoruz!
<end>

<start>
Elif eğlen bile ben de gideyim
Be benim derdimden bil kerem eyle
Te temam derdimin hesabı yoktur
Se sabit göz yaşım sil kerem eyle
Cim cemalin gitmez benim özümden
Ha hukukun çıkmaz iki gözümden
Hı hayrat gördün mü benim yüzümden
Dal dilber ver bana dil kerem eyle
Rı Rahmeylersin bilirim seni
Ze zülalin yakar nice bin canı
Zel zelil eyledi bu aşkın beni
Sin selamın her gün sal selam eyle
Şın şükür görmüşüm düşünür bugün
Sad sıdık tuttum peşini bugün
Dad zapta saram döşünü bugün
Ti tabib derdimi al kerem eyle
Zı ziya vermemiş küsnün kemali
Ayın alem verir malı melali
Gayın gayret ettim görem cemali
Fe ferah karşımda kal kerem eyle
Kaf kurban etmişim yoluna canı
Kaf kerem et güzel aşıkın tanı
Lam lütfet sevdiğim unutma beni
Mim merhamet eline dal kerem eyle
Nun nolur koynuna girsem bir gece
Vav vallahi haffim kalmaz zerrece
He hele sevd! ğm gezek böylece
Lamelif la deme gel kerem eyle
Ye yar Ruhsat seni yemez sevdiğim
Sırrını kimseye demez sevdiğim
Ak göğsün üstünde namaz sevdiğim
Sen de benim gibi kıl kerem eyle
<end>

<start>
Allahı seversen gel doğru söyle
Bu yeşili alı kime düzüyon.
Tavuskuşu gibi her yerin uygun
Bu zülüfü teli kime düzüyon.
Gönlünden kim geçer kime âşıksın? 
Sırrına sır yetmez çok dolaşıksın
Karanlık gecede sen bir ışıksın
Bu cemâl gülünü kime düzüyon?
Bu hilâl kaşları kara gözleri
Bu şirin dilleri böyle nazları
Böyle dertli dertli güzel sözleri
Bülbül gibi dili kime düzüyon.
Böyle Ruhsat alup ruhsat virmeyi
Böyle erkân ile ava girmeyi
Böyle kâhkül kesüp zülüf burmayı
İnce bele şalı kime düzüyon?
<end>

<start>
Beni yarattı kul deyi
Olamıyom aman Allah
Ara emrini bul deyu
Bulamıyom aman Allah
Nefs ile olmuşum öğür
Boşa geldi geçti ömür
Gözüm kör kulağım sağır
Gülemiyom aman Allah
Ne yeşilim ne ağım var
Ne bostanım ne bağım var
Ne elim ne ayağım var
Gelemiyom aman Allah
Dünya için hep telaşım
Yetmişe ulaştı yaşım
Kusurum çok gözün yaşım
Silemiyom aman Allah
Eyliyorum rızana arz
Ara yerde çoktur gammaz
Emretmişsin beş vakit farz
Kılamıyom aman Allah
Biçare aşık Ruhsati
Kaçırma(1)  elden fırsatı
Verme dünya saltanatı
Dilemiyom aman Allah
<end>

<start>
Kara gün kararıp kalmaz
Hemen Allah de Allah de
Hangi akşam sabah olmaz
Aman Allah de Allah de
Sahibimiz çok nazlıdır
Yanında geçer sözlüdür
Hemen kalbinde gizlidir
Aman Allah de Allah de
Var amma yetmiş bin perde
Ne göktedir ne de yerde
Karıncasın komaz darda
İnan Allah de Allah de
Sen seni çalma gel taşa
Niyaz eyle gitmez boşa
Kulu gibi değil haşa
Uyan Allah de Allah de
Ne derdin var ise söyle
Kalbini müberra eyle
Bu da geçer kalmaz böyle
Dayan Allah de Allah de
Ruhsati olma divane
Günde beş yol dur divana
Sıdk ile düş asitane
Uzan Allah de Allah de
<end>

<start>
Söyleten söyletir dil-i mahzunum
Guş eyle pendimi gel Ahmet Ağa
Geşt ü güzar ettim birkaç kurrayı
Doğru sana geldi yol Ahmet Ağa
Sebavette meşhur hub idi resmin
Diyanet babında çok idi hasmın
Bölükbaşızade Del' Ahmet ismin
Asilzadeliğin bil Ahmet Ağa
Bir zaman dolaştın Arap at ile
Çıkardın meydana saltanat ile
Şayeste methine hüsn-i hat ile
Dedirdin Rüstem-i Zal Ahmet Ağa
Bir zaman dolandın pehlivanlıkta
Kalmadı hevesin bezirganlıkta
Şimdi şöhret buldun hanedanlıkta
Yedirdin kaymakla bal Ahmet Ağa
Doğruluk babında hem cennet aldın
Mescit bina ettin çok rahmet aldın
Yüz vurup Kabe'ye Hac' Ahmet oldun
Şimdi de dedirdin gül Ahmet Ağa
Tulu ömürlerle uzun yaş versin
Mevla'm imanını hem yoldaş versin
Beş de huri kızı beş koldaş versin
Habibine komşu ol Ahmet Ağa
Bir tüccarım bilmem kisb ü kârımı
Terk eyledim namusumu arımı
Birkaç hanedana attım zarımı
Geldi sana düştü fal Ahmet Ağa
Ruhsat'ın çökmeden çürük binası
Ne keşi bulunur ne tarhanası
Ya bir hımar ya bir ayran anası
Bağışlasan almam şal Ahmet Ağa
<end>

<start>
Yüz bin tabib olsa ilâç edemez
Bir kaşı karanın hastasıyım ben
Eflâtun derdime çare bulamaz.
Sarhoşum o yârin mestisiyim ben
Bağladı düşürdü fendine beni
Münasib görmedi kendine beni
Ruzü şep düşürdü derdine beni 
Bağlayım karayı yastasıyım ben.
Fenada bizleri densiz belleme
Sevdiğim ol dilber bensiz belleme
Sefil Ruhsatî'yi sensiz belleme
Güzel sevmenin de hastasıyım ben.
<end>

<start>
Yayladan gelirken yolun sağında 
Hoş geldin misafir in dedi bana 
Çıkardı memesin verdi ağzıma 
Yorgunsun sevdiğim em dedi bana
Gürleyen gök müdür esen yel midir? 
Arap atı tavlasında bellidir 
Deste kakül al yanakta gamlıdır 
İpek kakül değil tel dedi bana
Biçare Ruhsat! hiç haram yemez 
Birinin sırrını birine demez 
Boynumuza farzdır beş vakit namaz 
Ak göğsün üstünde kıl dedi bana
<end>

<start>
Âşık-ı didar
Allah Allah de
Dağıtsın keder
Allah Allah de
Olasın makbul
Sıdk ile kul ol
Şakı bülbül ol
Allah Allah de
Pahıllık etme
Kem yola gitme
Hergiz unutma
Allah Allah de
Eyleme teftiş
Aşkından yan piş
Kapısına düş
Allah Allah de
Artır virdini
Terk et yurdunu
Söyle derdini
Allah Allah de
Dağ ile taşta
Kuruda yaşta
Çağır her işte
Allah Allah de
Olma utanık
Olasın tanık
Uyu uyanık
Allah Allah de
Zikret RUHSATî
Artır firkati
Bulun cenneti
Allah Allah de
<end>

<start>
Gün bugünkü gündür saat bu saat
Daha dünkü günü göremezsin ha
Ansızın dururken ölüm gelir de
Bir saat evinde duramazsın ha
Güvendiğin dallar eline gelir
Kazandığın mallar hep miras kalır
Bülbül gibi dilin kapanır kalır
Dahi bir salavat veremezsin ha
Oğlun kızın figan edip ağlarlar
Ayrılık oduna ciğer dağlarlar
Gözün yumar çeneciğin bağlarlar
Eşini dostunu göremezsin ha
Heves etme bu hayırsız yapıya
Zeval yakın gün dikildi tepeye
Dört kişiyle çıkarırlar kapıya
Bir daha evine giremezsin ha
Dinle sana bir bir verem hesabın
Musibet dünyanın anla harabın
Heman bir kazan su bir kalıp sabun
Anı da bi't-tamam süremezsin ha
Düşün bir kez ne karalı yazın var
Bir fayda yok nice oğlun kızın var
Eğer bulunursa bir top bezin var
Üç kattan ziyade saramazsın ha
Bir faide kılmaz malın menalin
Bütün hasret kalır kaş-ı hilalin
Hoşnut et hem çoluk çocuk ıyalin
Bir daha hatırın soramazsın ha
Kerem eyle düşme nefsin peşine
Kul olanın neler gelir başına
Uzatırlar musallanın taşına
Ayakla mezara varamazsın ha
Kara yerden sana bir ev kazarlar
Bir iş eder defterini bozarlar
Üzerine beş on kerpiç dizerler
Sağına soluna dönemezsin ha
İki melek gelir sual sormaya
Amelin var mıdır cevap vermeye
Hazırlanır topuz ile vurmaya
Yakanı elinden alamazsın ha
Baktım bu kapıya kimse girişmez
İnşallah karaya akı karışmaz
Ruhsati bu sırra aklın erişmez
Hikmet-i Huda'yı bilemezsin ha
<end>

<start>
Aşık-ı didar
Allah Allah de
Dağıtsın keder
Allah Allah de
Olasın makbul
Sıdk ile kul ol
Şakı bülbül ol
Allah Allah de
Pahıllık etme
Kem yola gitme
Hergiz unutma
Allah Allah de
Eyleme teftiş
Aşkından yan piş
Kapısına düş
Allah Allah de
Artır virdini
Terk et yurdunu
Söyle derdini
Allah Allah de
Dağ ile taşta
Kuruda yaşta
Çağır her işte
Allah Allah de
Olma utanık
Olasın tanık
Uyu uyanık
Allah Allah de
Zikret Ruhsati
Artır firkati
Bulun cenneti
Allah Allah de
<end>

<start>
Hoca dinle bu sözümü
Duymayanın avradını
Harap eyledi özümü
Sağlamayanın avradını
Bir münkirin bir gammazın
Terk-i salat beynamazın
Üçünün meyit namazın
Kılanın da avradını
Münkir münafıkın soyu
Yıktı harap etti köyü
Ölüsüne bir tas suyu
Koyanın da avradını
Dağdamn odun getirenin
Ilıtıp su yetirenin
Iskatına oturanın
Hocanın da avradını
Meyit sinni çarı yardır
Münkirin fesadı vardır
Rafızi'ye ehl-i nardır
Demeyenin avradını
Ruhsat burdan kalktı deyu
Dört yanına baktı deyu
Bu destanı yaktı deyu
Kınayanın avradını
<end>

<start>
Aklın başına yar ise
Öl şehirde kal şehirde
Darıl bana zarar ise
Öl şehirde kal şehirde
Dağ başında nemiz olur
Azığımız camız olur
Ölün dirin domuz olur
Öl şehirde kal şehirde
Günah ağacını salla
Malın Hak yoluna yolla
Biraz müslümanlık belle
Öl şehirde kal şehirde
Bahçelerde olur söğüt
Var kendi gıdanı üğüt
Ruhsati den sana öğüt:
Öl şehirde kal şehirde
<end>

<start>
“......” Kurmaya yağni ne oldun
Sanki başımıza bela mı geldin
Kafir geçen sene gaziden çaldın
Getir o gazimin parası hani
Dağ başında gezdin o yayla mıydı
Mecnunun durağı Leyla mı idi
İsa'nın külahı böyle mi idi
Yu bunun okkası darası hani
Sanmam bu sözlerim gitti gücüne
Seyreyledim ince elden sacına
Ta bıldırdan beri söğdüm bacına
Getir............. kirası hani
Kuçaklaya domuzluğa sokarsın
Kara kara vücudunu yakarsın
Son encamı nasıl olur bakarsın
Ruhsat bu kafirin yarası hani
<end>

<start>
Ben de yeni başladım divana bismillah ile
Dağıtayım namımı cihana bismillah ile
Saki başın için yetiş derunumda yangın var
Biraz dinsiz çekeyim imana bismillah ile
Dilerim Hak'tan inayet tesir etsin sözlerim
Tecella düşür kalbime yari görsün gözlerim
Gafur ismi hüccetimdir siyah etme yüzlerim
İtikadım kavidir Kur'an'a bismillah ile
Tarikatım Nakşibedi'nin Halidi kolundandır
İnabetim Hacı Şakir Efendi elindendir
Mevludumuz Deliktaş'ın derbendi belindendir
Uyandım geldim yeni dermana bismillah ile
Nice gaflet uykusunda melul melul yatarsın
Yetmiş iki buçuk fırka çıkmaz yola çatarsın
Yakalarsan dağ başında ya menzile yetersin
Hizmet et Ruhsat gibi çobana bismillah ile
<end>

<start>
Bedeni akıldan kıldın feramuş
Sevdiğim tükenmez derde düşesin.
Bürüsün yolların dum ile kış
Kıymetin bilmedik Kürd'e düşesin.
Dökesin kan yaşı edüp ahûzâr
Yastık yoldaşınla olma ihtiyar
Ellerin koynunda gezip derbeder
Derdin üçü geçip dörde düşesin.
Bu günlerde mezarını kazsınlar
Umarım ki elvanını bozsunlar
Kara kara destanını yazsınlar
Kadrini bilmeyen kurda düşesin.
Ey âşık gel nazar eyle pendime
Bâlâdaki sözlerimden gücenme
Ruhsatî'yim bütün sözüm kendime
Kabristan gibi bir yurda düşesin.
<end>

<start>
Aman Allah; yerin göğün sahibi
Halkeden sen bütün cihan senindir.
Kün demekle var eyledin âlemi
Hâlimiz hep sana ayan, senindir.
Kimisine verdin sarı altını
Ömründe düşünmez yerin altını
Kimi de bulamaz kekik otunu
Aç susuz kırılan hayvan senindir.
Kimine giydirdin efhar donları 
Kimisinin üryan geçer günleri
Kimisinin arşa çıkar ünleri
Ahü feryad bunca insan senindir.
Kimine yedirdin kuzu büryanı
Kuş tüyü döşekte incinir canı
Kimi de bulamaz arpadan nânı
Dilsiz, sağır, köle, çoban senindir.
Kimisine verdin aşkı firkati
Kimisine verdin derdi mihneti
Hiç birisin istemiyor Ruhsati
Verirsen bir zerre iyman senindir.
<end>

<start>
Ananın karnından inmeden yere
Dokuz ay yaslandım kanda misafir
Geldimse ben de geri giderim
Bir ulû bezirgan handa misafir.
Münafığın ahretini yıkarlar
Müminin de tarikine bakarlar
Bir gün olur canını da çekerler
Cesedin içinde can da misafir.
Melekler dirildiler geldiler
Yönü kıble sağ tarafa durdular
Hicap perdesini benden aldılar
Havanın yüzünde gün de misafir.
Yalvar Ruhsat yalvar subhana yalvar
Yalan dünya dirler bin türlü hâl var.
Hazır ol vaktına cihanı server
Bir gün ümmetlerin sende misafir.
<end>

<start>
Ah bi vefa dünya senin elinden
Peygamberi âhır zamanı nettin? 
Güvenilmez düzenine dengine
Ebubekir Ömer Osman'ı nettin?
İntikamın aldı nice kâfirden
Elinde Zülfikar zağlanır nurdan
Arıttı Kâbeyi puttan küfürden
Aliyül'hayderi Aslanı nettin?
Pederi sadırda kölesi Kamber
Nurdan halkolmuş kokusu amber
Hafidi Muhammed Seyyidi server
İmam Hasan ile Hüseyni nettin?
Ken'an illerinden gitti Mısır'a
Arzeder hüsnünü Bağdat Basıra
Güneş hicabından inmezdi yere
Zeliha Yusufu Ken'anı nettin?
Hakkın emrettiği yere giderdi
Valideyne canın feda ederdi
Bin deveyi bir akçaya güderdi
Veyselkara gibi çobanı nettin.
Böyle bir hodgâmsın süren savuran
Dağı dağ üstüne vurun devirin
Ey Ruhsati daha Fatma çağırın
Ölüyorsun hani imanı nettin?
<end>

<start>
Belli oldu gittiğin benim efendim
İndelhan olanlar seni arıyor.
Yıkıldı bir yanı koca Sivas'ın
Dervişan olanlar seni arıyor.
Bozuldu elvanı yuca binanın
Gamı arttı içindeki çobanın
Kesildi kısmeti hane viranın
Cennette gılmanlar seni arıyor.
Yükledi göçünü can Mehmet Ali
Bir zaman dillerde söylensin hâli
Mahir bey kızının kırıldı kolu
Akıttı al kanlar seni arıyor.
Gayri şahin uçtu, dalda yar kaldı
Vefasız dünyanın ömrü az kaldı
Bağlar çiçek açmış güllü yâr geldi
Bağçavan olanlar seni arıyor.
Ne muhalif değdi feleğin taşı
Yaktı nâsı ayrılığın ateşi
Gine eşkıyalar kaldırdı hası
Bezirgan olanlar seni arıyor.
Hani senin gibi ellerde rehper.
Senden ziya umar günler giceler
Çarşıda esnaf köylerde rençber
Dağlarda çobanlar seni arıyor.
Olanca muradın mahşere kaldı
Felek bu belayı bizlere saldı.
Âşık Ruhsatî de meddahın oldu
Nice pehlivanlar seni arıyor.
<end>

<start>
Ben arifim diye sürme meydana
Bir tenhada irfanına iyice bak
Alem bu ya senden kamil bulunur
Terazile dört yanına iyce bak
Bazı ahmak sözün bilmez tutulur
Nohut gibi her mancaya katılır
Kamil meclisinde gevher satılır
Cila gelir iymanına iyce bak
Cahil meclisinde satma güheri
Ne bilsin kadrini beyni serseri
Bir münasip söz bul kapat defteri
Mukayyet ol lisanına iyce bak
Azıcık söylersen olursun rahat
Boş durma kalbinden getir selavat
Ki sende var ise diyni diyanet
İstikamet erkanına iyce bak
Kimisi söylerken vurur kafana
Ne kisbine fayda ne de safana
Durma savuş sarılmadan yakana
Yüze güler düşmanına iyce bak
Kimi gaybet söyler kimisi yalan
Demez ki iymanımı alıyor talan
Hiç bulunmaz kendi aybını bilen
Sen adam ol noksanına iyce bak
Kimi bir iftira çıkarır yoktan
Ne nastan utanır ne korkar Haktan
Kimisi kendini düşürür tahttan
Açık gezen şeytanına iyice bak
Kimi zerafetle dinin bitirir
Kimi ferasetle işin bitirir
Kimi yıkar ocağını batırır
Emmi dayı gümanına iyce bak
Kimsenin aybında sen olma nazır
Cümlenin haliki her yerde hazır
Bilgi meclisinde bulunur Hızır
Kalb gözüyle dört yanına iyce bak
Eğer bir zalim seni döverse
Sükut eyle sakalına söverse
Baktın ayağına bir taş değerse
Sabreyleyip isyanına iyce bak
Etme bir kimseye intizar
Hakkını hak eden ol perverdigar
Eğer bir kimseyle edersen pazar
Arşınına mizanına iyce bak
Edepli ol edebini takın ha
Cahil meclisine olma yakın ha
Zamanenin insanından sakın ha
Kan akıtır bühtanına iyce bak
Kurtarayım dersen eğer serini
Beş vakit namaza sarfet varını
Kardeşine bile deme sırrını
Kasteder ha öz canına iyce bak
İpeğini kara kıla katarlar
Güherini az paraya satarlar
Sonra seni bohça gibi atarlar
Ey Ruhsati dostlarına iyce bak...
<end>

<start>
Arzulayıp yaylayı etme acele
Oğrarsın baharın kışına turnam.
Ber murat olursun gidersen hele
Sür yüzün kâbenin taşına turnam.
Ağaçlar bozarmış yaprağı dökmüş
Seller sökün etmiş bendini sökmüş
Bulutlar ser çekmiş semayı tutmuş
Baksana gözünün yaşına turnam.
Kimsenin hâlinden kimse bilmiyor
Dünya harab oldu yüzü gülmüyor
Devir döndü alış veriş olmuyor
Cümlenin havası başına turnam.
Şaşırmışım haftasını ayını
İçemedim şarabım meyini
Ruhsat arzulamış dostun köyünü
Baksana gözünün yaşına turnam.
<end>

<start>
Âşık olan er meydanında seker
Nev baharda reçber tohumun eker
Bazı tilki var ki arslanı s...r
Var da ardı sıra bas kara bahtım.
Coştu deli gönül kaynadı coştu
Rakip olan bize bin kuyu eşti
Bir kaç dane şair önüme düştü
Âşıklık böyle mi pis kara bahtım.
Elde sermayesi yoktur tükenmiş
Çalgısı eldedir şişmiş dözenmiş
Ruhsat anlaşıldı ottan usanmış
Diyor ki istiyor kes kara bahtım.
<end>

<start>
Azdı yaralarım hekim bulunmaz
Bu derde düşen ben oldum ağlarım
Korkarım ki hasret kaldım Sunama
Doğduğuma pişman oldum ağlarım.
Arı varmış her çiçekten bal almış
Nazlı yârin kâhkülünü yel almış
Dediler ki sevdiğini el almış
Dertlilere baş ben oldum ağlarım.
Ne yapayım böyle imiş kaderim
Gün güne artıyor derdim kederim
Ben bilirim şeyh Ahmettir pederim
Ruhsatiye eş ben oldum ağlarım.
<end>

<start>
Bahtıma bir remil attım
Baktım ki hep sıfır sıfır.
Sevdiğim o kızı gördüm
Dönüyor kıfır kıfır.
Şekerdir dudakları
Emdirsin bana bâri
Güldükçe yanakları
Oluyor çukur çukur.
Sevda aştı başımızdan
Vaz geldik te işimizden
Bak göründü karşımızdan
Yâr geliyor tıkır tıkır.
Söz kâr etmez mi beynine
Günahımız el boynuna
Ruhsati'yi al koynuna
Gülüşelim fıkır fıkır.
<end>

<start>
Başı elvan elvan biricik gelin
Var bana nisbetle gez suna gelin
Ben emmek dilersem turunç memenden
Göğsün düğmelerin çöz suna gelin
Gâh karalı geydin gâhi de allı
Yüzüne bakanlar der mahcup allı
Sağ yanında yeşil turna civalı
Sol yanında öter kaz suna gelin
Yüce dağ başında döğerler harman
Sevdana düşeli kalmadı derman
Kirpik ok kalem kaş katlime ferman
Kınayı ellere yaz tuna gelin
Ruhsatî der ki nâra yanmayım
Düşmanlar sözüne ben inanmayım
Barim var deyu ben umutlanmayım
Sözün kes umudum öz suna gelin.
<end>

<start>
Elif ile ne yen sorarsın bana
Be ile pekmez balı severim.
Te ile se ile yemem soğanı.
Cim ile cennette dalı severim.
Ha ile helvayı severim paşa
Ha ile ham olup yanaşma keşe
Dal ile dolmayı sürün ateşe
Ze ile zerdali gülü severim.
Re ile rakipler yesin vebali
Ze ile zeytunu çifte cibali
Sin ile sirkeli köfte babayı
Şın ile şekeri narı severim.
Sat ile salamur yağlıca çörek
Dal ile doldurma kadayıf börek
Tı ile tavşan eti kaz eti gerek
Zı ile zulüm istemem adli severim.
Ayın ile âlemden çektim elimi
Gayın ile gaflet büktü belimi
Fe feragat kıldım bildim ölümi
Kaf ile Kur'anı beni severim
Kâf ile kâbeye sürsem yüzümü
Lâm ile levnimi silsem gözümü
Mim ile Muhammed yıktı özümü
Nun ile nurunda telli severim.
Vav ile vuslata erişsek n'olur
He ile hidayet Mevlâdan gelür 
Lâmelrf derunum bir Mevlâ bilür
Ye ile Ruhsat'ım hâli severim.
<end>

<start>
Elinden dad ile feryat
Aman güneş başlım aman
Kara bulut gibi çökmüş
Yaman siyah saçlım aman
Siyah benler katar katar
Bana cevreyleme yeter
Gamzen oku kalbe gider
Aman hilâl kaşlım aman
Kara gözler oymak oymak
Olmaz cemaline doymak
Dudakların balla kaymak
Aman inci dişlim aman
Kerem kıl idelim pazar
Aman dokunmasın nazar
Benim ile küsü gezer
Mercimeği taşlım aman
(Ruhsati)  vasfını yazar
Aklı fikri sende gezer
Gine kimden aldın azar
Aman gözü yaşlım aman.
<end>

<start>
Ellerin devranı demi var ise
Hamdolsun bizim de sabrımız vardır.
Yevmi cedit rızkı cedit gönderir
Yaradan Mevlâya şükrümüz vardır.
Değirmeniz susuz döner taşımız
Elli beşe kıdem bastı yaşımız
Kudret haznesinden gelir aşımız
Tariki nakşîden zikrimiz vardır.
Boşuna mı geldin fani cihane
Kim demiş ki Ruhsat âşık divane
Delile ne hacet birdir rahmane
İnandık aklımız fikrimiz vardır.
<end>

<start>
Elli birde zuhur edip
Doğup meydana geldim ben
Altmışında âşık oldum
Dalıp ummana geldim ten
Bir güzel cemale yandım
Elinden nuş edüp kandım
Bülbülden evvel uyandım
Gülü reyhana geldim ben
Komadun el nazarında
Gülüşmedim azarında
Belâyı aşk pazarında
Hemen kurbana geldim ben
Eğdim gerden yetim ettim
Bir mürşidin destin tuttum
Hemen bin kerre hatmettim; 
Miri mirana geldim ben
Ruhsatim oldu bir âşık
Amma her işim dolaşık
Deliktaş'tan çıkmaz âşık
Lâkin bir tane geldim ben
<end>

<start>
Erişti nevbahar oldu
Şeyda bülbül figanda hep.
Deli gönül cuş eyledi
Dağlar başı dumanda hep.
Şaşırdık haftayı ayı
Doldurduk biz de çileyi
Yarabbi bir sahip iyi
Bütün âlem gûmanda hep.
Mürtekip aldı cihanı
Kimde arıyan imanı
Ehli hakkın yanar canı
Geda olan amanda hep.
Fesat koganları kaynar
Allah Allah yer gök oynar
Sabreyle gör Huda neyler
Melekler de gûmanda hep.
Mehdi'nin zamanı geldi
Musibetlik kemal buldu
Yetmiş iki millet doldu
Bihakkın yer tufanda hep.
Sürüye çoban kalmadı
Damarda hiç kan kalmadı
Din garip iman kalmadı
Yazılmıştır Kur'anda hep.
Doğru söylemiyor naip
Herkes zamaneye talip
Eğer bulunmazsa sahip
Lezzet bulmam cihanda hep.
Sen ne ararsın Ruhsati
Geçirme elden fırsatı
Kıyametin alâmeti
Varın görün divanda hep.
<end>

<start>
Esti sinem yeli derdim artırdı
Ateşim yanmadan korlandı yine
Gülistan elinden selam getirdi
Sinem bülbülleri söylendi yine
Hayellerin kalb evime yeretti
Benliği perişan etti dağıttı
Senin aşkın bana “Hü dost! ” çağırttı
Can zülfün teline bağlandı yine
Gerçek bu meydanda gafil oturmaz
Asla vücuduna hile getirmez
Gönül aşnasını buldu yitirmez
Dost zülfün teline bağlandı yine
Değme dala değme gönül sayyadı
Dostun bahçesine kondurma yadı
Muhammed Ali’den tuttum bünyadı
Gönül bir ikrara bağlandı yine
Coştu Kul Himmet’im coştu ayılmaz
Arığına muhabbete doyulmaz
Tabip olmayınca yara sarılmaz
Yar geldi yaralar sarıldı yine
<end>

<start>
Seyran edip şu alemi gezerken
Uğradım gördüm bir bölük canları
Cümlesinin erkanı bir yolu bir
Mevla'm bir nurdan yaratmış anları
Cümle bir mürşide demişler beli 
Tesbihleri Allah Muhammed Ali
Meşrebi Hüseyni ismi Alevi
Muhammed Ali'ye çıkar yolları
Durakları irfan bağıyla bostan 
Silinmiş kalbleri gümandan pastan
Cümlenin muradı bir fidan dosttan
Arı gibi sadalaşır ünleri
Sıratı mizanı bunda geçmişler
Varlık benlik kal'asını yıkmışlar
Al giymişler yas donundan çıkmışlar
Gece kadar gündüz bayram günleri
Cennet istemezler azm-i didare
Ne korku çekerler tamuya nare
Secde kılmaktan geçmişler divare
Didare karşı tutmuşlar yönleri
Bir nefeste bir imana uymuşlar 
Birinin niyazın bine saymışlar
Kaynayıban kaptan kaba konmuşlar
Şah Hüseyn uğruna akmış kanları
Kul Himmet'im gerçeklerin bu meydan 
Özün kurtarmışlar sıfat-ı şerden
Hep içmişler Kırklar içtiği meyden
Haber duymuş dost ilinden canları
<end>

<start>
Sofu üç pınarın gözün ararsan
Onu bilen bu cihanı fark eder
Deryadaki kuşun izin ararsan
Onu bilen bu cihanı fark eder
Vardım bir hastaya somadım halin
Başcağızı kabak ayağı yalın
İk'evlat doğurmuş bir erkek gelin
Onu bilen bu cihanı fark eder
İnşallah hayırdır taptığım tapı
Bozulmaz Mevlâ'nın yaptığı yapı
On iki bahçede kırk sekiz kapı
Onu bilen bu cihanı fark eder
Kalem alıp kaşlarını yazmalı
Seyyah olup şu âlemi gezmeli
Bir kuş vardır ayaklan çizmeli
Onu bilen bu cihanı fark eder
Bahçesinde üç tomurcuk gülü var
Kendisi bir amma iki dili var
Memleketi padişahı ili var
Onu bilen bu cihanı fark eder
Kul Himmet Üstadım ol Şahı Merdan
Yine haber geldi gülyüzlü pîrden
Muhammed Ali'nin hatemi nurdan
Onu bilen bu cihanı fark eder
<end>

<start>
Benim pirim Şahı Merdan Ali'dir
Âsıklar carına yetenden medet
Şahadet parmağınan Hayber Kalesi'n
Kaldırıp hışmınan atandan medet
Cimcime haberin Kerkez'den alıp
Kul edip özünü zulmata salıp
Beşikte ejderi oniki ye bölüp
Ağ devin bendini çatandan medet
Onlar imiş zahir batın duruldan
Bin bilirsen bir haber al birinden
Yetmiş kere öldürüp de dirilten
Nusayri destini dutandan medet
Kuduretten hun karışmış hununa
Onlar girer zahir batın donuna
Asuman yüzünde arslan donuna
Resul'un önüne yatandan medet
Kul Himmet'i aşk meyinden kandıran
Bir kıya bakışla beni yandıran
Üç yüz yıldan sonra nişan bildiren
Selman'a nergisi sunandan medet
<end>

<start>
Bir bezirgan geldi Hint'ten Yemen'den
Alırsan gevherin tazesi geldi
Ervahı ezelden hayli zamandan
Alırsan gevherin tazesi geldi
Bektaşi Veli'dir kulun imanı
Fatıma Ana'dır canların canı
Müşterisi varsa açam dükkânı
Alırsan gevherin tazesi geldi
Muhammed Ali'den tutmuş tayını
Hasan Hüseyin'den almış payını
Onlar içmiş abı zemzem suyunu
Alırsan gevherin tazesi geldi
Zeynel'i zindanda okuyup yazar
Bakırı Cafer'i katara düzer
Bir bezirgan gelmiş yükünü çözer
Alırsan gevherin tazesi geldi
Kâzım Musa Rıza der ki varalım
Taki Naki Askeri'yi görelim
Siz söylen de biz bahasın verelim
Alırsan gevherin tazesi geldi
Mehdi Dede'm der ki helâl kâr mıdır
On'ki imamlara doğru yol mudur
Her kulun da sermayesi var mıdır
Alırsan gevherin tazesi geldi
Kul Himmet Üstadım demem naşiye
Bir güneş doğa da âlem ısıya
Haber eylen gelsin pazar basıya
Alırsan gevherin tazesi geldi
<end>

<start>
Bir talip de kalkıp pîre varmazsa
Ali'nin yolundan bezmiş gibidir
Eksiğin el'alıp dara durmazsa
İblis ile yoldan azmış gibidir
İblise uyar da yoldan azarsa
Arifler ilmini okur yazarsa
Müride talibe kuşak çözerse
Seyyit Nesimî'yi üzmüş gibidir
Rehberin buyruğun haklamaz ise
Arayıp da kalbin yoklamaz ise
Pîrin eşiğini beklemez ise
Kend'eliyle kuyu kazmış gibidir
Geçitsiz ummanı varır boylarsa
Söyleme dediğin sim söylerse
Kapılarda gezip gıybet eylerse
Kızgın sac üstünde kızmış gibidir
Kul Himmet Üstadım öğüdün sunar
Ciğer kebap olmuş çevrilip yanar
Azrail de gelir göğsüne çunar
Bad eser harmanın tozmuş gibidir
<end>

<start>
Bu âleme doğdu muhabbet nuru
Yeşildir kisveti kırmızı donu
Hak Muhammed Ali üçünden berü
Canım arzuladı göresim geldi
Hak Muhammed Ali miraç yolunda
Zülfikar belinde Düldül altında
Şahın bahçesinde gonca gülünde
Dosta bir deste gül sunasım geldi
Özge gülün dost elinde taliptir
Muhabbet elinde aşkın kalıptır
İnci mercan yakut içre döküptür
Gülşan bahçesine giresim geldi
Gülşan bahçesinde Güruhı Naci
Muhammed Mustafa urundu tacı
Elinde dolusu geldi bir bacı
Alıp o doluyu içesim geldi
Aldım o doluyu içtim mest oldum
Soyundum tarikat abında yundum
Kâmil mürşit ile pîrime geldim
İkrar verip daman tutasım geldi
İkrar verip daman tuttum getirdim
Kudret kandiline Hakk'a yetirdim
Şahın bahçesinde bir gül bitirdim
Bülbül olup güle konasım geldi
Bülbül oldum kondum aşkım açıldı
Muhammed Mustafa müşkül seçildi
Hazreti Ali'den kapı açıldı
Fatıma Ana'yı göresim geldi
Fatma Ana Hatice'nin yanında
Bir nur doğmuş Kibriya'nın kolunda
Bir dest nergiz Zöhre Ana'nın elinde
On iki imama sunasım geldi
On iki imamlar girdi düşüme
Düştüm bozatlı Hızır'ın peşine
Yeşil Hasan Hüseyin'in başına
İmam Zeynel ile sarasım geldi
İmam Zeynel ile sardım getirdim
İmam Bakır ile irfana oturdum
İmam Cafer ilmihalin getirdim
Okudum öğrendim bileşim geldi
Okudum öğrendim bildim baş ettim
Musa Kâzım ile irfana yettim
Tarikat evinde marifet tuttum
Hakikat evine giresim geldi
Hakikat evinde alâmet şahı
Dört kitap ilmini var orda oku
Rıza bahçesinde bir kemha doku
Hülle donu edip giyesim geldi
Hülle donu ettim giydim salındım
Muhammed Mustafa'da taçlar urundum
Seyyidi ekremle semle urundum
Kırklar makamına giresim geldi
Kırklar makamında Taki Naki'dir
Gelir geçer gam gönlümün dağıdır
Âhir derler bu dünyanın sonudur
Bin bir âyetini sorasım geldi
Bin bir âyet orada hem bir olur
Hasanü'l Askeri orda bulunur
Mehdi de onunla beraber gelir
Münkirlere kılıç çalasım geldi
Kul Himmet Üstadım okur yazarım
Ağda okumuşum ilim dizerim
Destur pîrim bu cihanı gezerim
Âhiri dünyadan göçesim geldi
<end>

<start>
Bugün bize Pir geldi
Gülleri taze geldi
Önü sıra Kamber’i
Ali Murtaza geldi
Ali Murtaza şahım
Yüzüdür kıblegahım
Miracdaki Muhammed
Alemde padişahım
Padişahım yaradan
Okur ağdan karadan
Ben Pirden ayrılalı
Bin yıl geçti aradan
Aramı uzattılar
Yarama tuz attılar
Bir kul geldi Fazlı’ya
Bedestanda sattılar
Sattılar bedestanda
Ses verir gülistanda
Muhammed’in hatemi
Bergüzar bir arslanda
Arslanda bergüzarım
Pir hayalin gözlerim
Hep hasretler kavuştu
Ben hala intizarım
İntizarlık çekerim
Lebleri bal şekerim
Ben Pir’den ayrı düştüm
Göz yaşları dökerim
Dökerim gözyaşını
Gör Mevla’nın işini
Keşiş kurban eyledi
Yedi oğlunun başını
Keşiş kurban eyledi
Kafirler kan eyledi
Gökten indi melekler
Yerde figan eyledi
Figan eyler melekler
Kabul olsun dilekler
Yezid bir derd eyledi
O derd beni helaklar
Dört eylemış kapısın
Lal–ü gevher yapısın
Yezidler şehit etti
İmamların hepisin
Hasana ağu virdiler
Hüseyine kıydılar
Zeynel ile Bakırı
Bir zindana koydular
Zindanda bir ezadır
Ca’fer yolu gözedir
Ca’ferin de bir oğlu
Musa Kazım Rıza’dır
Taki Naki ağlarım
Sinem yara dağlarım
Askeri ye Mehdi ye
On ikiye bağlarım
Müşteriye satarım
Dürlü Matah tutarım
Yüküm lal–ü gevherdir
On ikidir katarım
Satarım müşteriye
Kervan kalsın geriye
Cebrail huş eyledi
Cennetteki huriye
Cebrail huş eyledi
Hatırım hoş eyledi
Kanat verdi kuluna
Havada kuş eyledi
Kuş eyledi havada
Gezer dağda ovada
El kaldırmış melekler
Saf saf durmuş duada
El kaldırmış Hak’ına
İsm–i azam okuna
İsm–i azam duası
Tatlı cana dokuna
Dokunur tatlı cana
Ağlarım yana yana
İmamların davası
Kaldı ulu divana
Ulu divan kuruldu
Cümle mahluk derildi
Yezdan işaret etti
Sur–u mahşer vuruldu
Pir dediler Ali’ye
Hacı Bektaş Veli’ye
Hacı Bektaş tacını
Vurdu Kızıl Deli’ye
Kızıl Deli tacımız
Şah Ahmet muracımız
Karaca Ahmet Gözcümüz
Yalıncak duacımız
Kul Himmet üstadımız
Bunda yoktur yadımız
Şah–ı Merdan aşkına
Hak vere muradımız
La ilahe illallah
<end>

<start>
Bugün dost ilinin yurduna vardım
Bu yaylanın güzelleri gelmemiş
Nazlı sevdiğimin yurduna vardım
Bu yaylanın güzelleri gelmemiş
Arap atlarına dursun beyleri
Bize geldi garip bülbül ünleri
Çifte çifte konan sehil evleri
Bu yaylanın güzelleri gelmemiş
Sordum Mecnun musun dedi Leylâ'yım
Gitme dilber dedim sana söyleyim
Sevdiğim bir Leylâ seni neyleyim
Bu yaylanın güzelleri gelmemiş
Eğlen dilber eğlen ben de geleyim
Nazlı sevdiğimi kanda bulayım
Sehil evlerinden haber alayım
Bu yaylanın güzelleri gelmemiş
İl ulus yaylasına çıktı mı ola
Yaylanın çiçeği koktu mu ola
Çarhı felek gücün yetti mi ola
Bu yaylanın güzelleri gelmemiş
Aşkın arttı derdim oldu yiğitler
Dertli yiğit alan kullar iniler
Issız kalmış kulakları çınılar
Bu yaylanın güzelleri gelmemiş
Kul Himmet Üstadım gözetir yolu
Sevdiğim gelmezse nic'olur hali
Evveli Muhammed âhiri Ali
Bu yaylanın güzelleri gelmemiş
<end>

<start>
Bin bir isim ile cihana gelen
Allah bir Muhammed Ali olmadı mı
Darı çeç üstünde namaz kıldıran
Hünkâr Hacı Bektaş Veli olmadı mı
Miracın yoluna bir arslan koydu
Kün dedi dünyanın binasın kurdu
Ol zaman arefe kerremen öttü
Öyle olunca arifler ulu olmadı mı
Yedi kişi irfan yolunu bekler
Muhammed arslanın sözünü haklar
Ay ile günleri koynunda saklar
Öyle olunca Fatma ulu olmadı mı
Yedi kişi kurdu irfan yolunu
Kim bağladı Cebrail'in kolunu
Gösterdi atası erlik gülünü
Hakikat ceminde sır olmadı mı
Kul Himmet Üstadım okur yazarım
Bir yeşil el geldi engûr ezerim
Ali Ali deyü ağlar gezerim
Kul Himmet Ali'ye yâr olmadı mı
<end>

<start>
Bugün nazlı yârim âleme gelmiş
Varsın irakipler ne derse desin
Onulmaz yaralar mehleme gelmiş
Varsın irakipler ne derse desin
Kırmızı gül karışmıştır harman
Mansur da dâr oldu bir ikranınan
S anlak yatalım bir ikrannan
Varsın irakipler ne derse desin
Gönül aşk atına bindi yarıştı
Geze geze dostun iline düştü
Hasretliler de yüz yüze kavuştu
Varsın irakipler ne derse desin
Ben dostun kitabın okur yazanm
Şöyle bir yavruda kaldı nazarım
Ben dostumun düğmelerin çözerim
Varsın irakipler ne derse desin
Kul Himmet Üstadım ikrar tazele
Biz de meyil verdik ezel ezele
Meylim düştü Ali gibi güzele
Varsın irakipler ne derse desin
<end>

<start>
Bugün tutsak oldum kollarım bağlı
Ayn–Cem'de oturan erenler mürvet
Erenler serveri Erdebil Oğlu
Ayn–i Cemde oturan erenler mürvet
Erenler ne desin kendi gelene
Eksikliğin kendi özünde bilene
Bizim gibi merd–i garip olana
Ayn–i Cemde oturan erenler mürvet
Yalnız kaldım yalvarayım ol Şah'a
Kendi kazancımla düştüm bir caha
Bizim için niyaz edin dergâha
Ayn–i Cemde oturan erenler mürvet
Yezidin yanında söylüyemedim
İnip aşk deryasın boyluyamadım
Arttı yaram merhem eyleyemedim
Ayn–i Cemde oturan erenler mürvet
Kul Himmet ya nice olur halimiz
Açılmadı kaldı gonca gülümüz
Küçük büyük mümin müslim varımız
Ayn–i Cemde oturan erenler mürvet
<end>

<start>
Bize imdat ol Hak’tan
Sabreyle gönül, sabreyle
Âlemi yarattı yoktan
Sabreyle gönül sabreyle
Âşıkların işi zârdır
Yüreğinde yanar nârdır
Bir eşref saat vardır
Sabreyle gönül sabreyle
Âşığın eyyâmı gamda
Böyle çalınmış kalemde
Bitmez iş olmaz âlemde
Sabreyle gönül sabreyle
Acele âhır melâmet
Sabrın sonudur selâmet
Az sabırda çok kerâmet
Sabreyle gönül sabreyle
Kul Himmet’im çekem minnet
Ölüm farz mı yoksa sünnet
Murada ereriz elbet
Sabreyle gönül sabreyle
<end>

<start>
Cihan derya iken derya su iken
Tâ ezelden arzumanım Kul Himmet
Şu dünyada hiçbir nesne yok iken
Anın için arzumanım Kul Himmet
Âşık olsam türlü ma'na söylesem
Bahri gibi ummanları boylasam
İmam Hüseyin'i dava eylesem
Anın için arzumanım Kul Himmet
Âşıklara uy dediler zamana
Mahluk muhtaç olmuş dine imana
Şimdi gayret kaldı sahip-zamana
Anın için arzumanım Kul Himmet
İkisi sevdiğim meth eder öğer
Hakk'ın ırahmeti insana yağar
Zöhre yıldızı da alnından doğar
Anın için arzumanım Kul Himmet
Ervahı ezelden Hakk'm nurudur
Muhammed Ali'nin gizli sırrıdır
Üstadımdır sevdiğimdir yarımdır
Anın için arzumanım Kul Himmet
Nurdandır on iki âşıkın aslı
Allah bir Muhammed Ali'dir nesli
Bir içim sudandır hocamın aslı
Anın için arzumanım Kul Himmet
Hatayî Pir Sultan Teslim Abdal'ı
Gönülden çıkmıyor asla hayali
Zatını sorarsan Muhammed Ali
Anın için arzumanım Kul Himmet
Elesti deminden gönlümün cûşu
Alan kardaşlara cevahir taşı
Doksan bin okunan âyetin başı
Anın için arzumanım Kul Himmet
Kul Himmet Üstadım cemalin cennet
Şol iki cihanda server Muhammed
Binbir ismi vardır bir ismi Himmet
Anın için arzumanım Kul Himmet
<end>

<start>
Çağıralım Muhammed'e Ali'ye
Lâ fetâ illâ Ali'dir duası
Pîrim Hünkâr Hacı Bektaş Veli'ye
Lâ fetâ illâ Ali'dir duası
Cebrail de cevlân kurup uçunca
İdiris cennette hülle biçince
Hızır Nebi Mil denizin geçince
Lâ fetâ illâ Ali'dir duası
Muhammed kalkü miraca yürüdü
Düldül Kamber Fatma Ana var idi
Bir arslan hamle etti kuş korudu
Lâ fetâ illâ Ali'dir duası
İsm-i Âzam duasına başladı
Hatemi arslanın ağzın taşladı
Arslan anda sakin oldu yavaşladı
Lâ fetâ illâ Ali'dir duası
Muhammed de vardı kırklar cemine
Hû diyelim gerçeklerin demine
Sormadılar gönlümüzün gamı ne
Lâ fetâ illâ Ali'dir duası
Selman bir üzüm getirdi ezdiler
Kırklar oturdular bade süzdüler
Cennetin üst eşiğine yazdılar
Lâ fetâ illâ Ali'dir duası
Hasan Hüseyin'e el eylediler
Zeynel Bakır Cafer gel eylediler
Kâzım Musa Rıza kul eylediler
Lâ fetâ illâ Ali'dir duası
Taki Naki Şah Askeri erenler
Mehdi ile mağaraya girenler
On'ki imamların yüzün görenler
Lâ fetâ illâ Ali'dir duası
Kul Himmet Üstadım karar kılıncak
Arayıp da musahibin buluncak
Derdimin dermanı Sultan Yalıncak
Lâ fetâ illâ Ali'dir duası
<end>

<start>
Dedesi oğlunu verdi hocaya
İsmini beyan eyledi heceye
Günde yedi baş keserdi geceye
Dedesinden imdat uman Hüseyin
Hüseyin'in pazarlığı hak ile
Divanına duramdım yük ile
Kâfirleri kırdırırdı ok ile
Kanı ılgıt ılgıt akan Hüseyin
Nurdan yapılıdır anın çardağı
Seherde salınır gövel ördeği
Kâfirler kaldırdı içti bardağı
Kanı ılgıt ılgıt akan Hüseyin
Sabahın seherinde kişneşir atlar
Yezitler içer de der afiyetler
İsmail de der ki ürüşür itler
Kanı ılgıt ılgıt akan Hüseyin
Nurdan yapılıdır onun odası
Dal boyuna hayran kaldı dedesi
Yemen'den geliyor onun gıdası
Gıdası kesilmez İmam Hüseyin
Kul Himmet Üstadım kollarım bağlı
Yezitler elinden ciğerim dağlı
Muhammed'in torunu Ali'nin oğlu
Davası kıyamete kalan Hüseyin
<end>

<start>
Dün gece seyrimde bir dolu içtim
Sultan Hacı Bektaş sen imdat eyle
Çok niyaz eyledim yalvara düştüm
Hünkâr Hacı Bektaş sen imdat eyle
Muratlar verici bir gani hansın
Eşin yok dünyada gevheri kânsın
Seni sevmeyenler odlara yansın
Hünkâr Hacı Bektaş sen imdat eyle
Muhamet Ali'dir Ali Muhammed
Seni sevenlerin didan cennet
Masum-ı pâklerden erişe himmet
Hünkâr Hacı Bektaş sen imdat eyle
Güvercin donunda süzülüp gelen
Dan çeç üstünde namaz kıldıran
Kerametle bu âlemi dolduran
Hünkâr Hacı Bektaş sen imdat eyle
Umarım ki hâre uğratma yolum
Ağzımın içinde lal etme dilim
Hasbahçe içinde soldurma gülüm
Hünkâr Hacı Bektaş sen imdat eyle
Pîrim günahkârım isyanım çoktur
Hazretine lâyık hediyem yoktur
Mürşitler mürşidi buyruğun haktır
Hünkâr Hacı Bektaş sen imdat eyle
Kul Himmet Üstadım arz'eder seni
Zahiri bâtında şefaat kânı
Kapına gelmişim mürüvvet günü
Hünkâr Hacı Bektaş sen imdat eyle
<end>

<start>
Dünü günü hata etmektir işim
Tövbe günahıma estağfurullah
Muhammed Ali'ye bağlıdır başım
Tövbe günahıma estağfurullah
Hasan Hüseyin de Bakır nur ise
İmam Zeynel sır içinde sır ise
Eğer özümüzde benlik var ise
Tövbe günahıma estağfurullah
Biz İmam Cafer'in izinden çıkmak
Cafer'den yükünü tutagör ahmak
İlâyık değildir hatırlar yıkmak
Tövbe günahıma estağfurullah
Kâzım Musa Rıza kanım kaynaya
Taki Naki emek salmaya zaya
Dünü günü ettiğimiz bed-huya
Tövbe günahıma estağfurullah
Hasanü'l Askeri gülleri sata
Mehdi gönlümüzün gamını ata
Dünü günü ettiğimiz gaybete
Tövbe günahıma estağfurullah
Kul Himmet Üstadım Bağdat Basıra
Bak şu zamaneye bak şu asıra
Sen kerem-kânısın kalma kusura
Tövbe günahıma estağfurullah
<end>

<start>
Efendim cemalin görmeğe geldim
Muhammed Ali'nin nuru sendedir
Ayağına yüzüm sürmeğe geldim
Hasan Hüseyin'in nuru sendedir
Ervah–ı ezel’de kandilde nurdur
Hacı Bektaş Veli Pir sana yardır
“Lahmike lahmi” ikrarın vardır
Şah'ın pinhan olan sırrı sendedir
Fahri alem Elif taci giyindi
Kırkların ceminde saki can idi
Serden baştan geçip mest uryan idi
Yedi ehl–i irfan hali sendedir
Fatima Ana'sın cömert ganisin
İrahmet deryasi gevher kanisin
Cümle âşıkların secdegahısın
İlm–i Ledün ilm–i kitap sendedir
Zühre yıldızını alnında gördüm
Cavidan okursun her seher virdim
Kul Himmet Dergâh'a yüzümü sürdüm
Muhammed mirac nutku sendedir
<end>

<start>
Eğer candan sever isen sen beni
Eğlen uçup gitme der güle bülbül
Senin mekânın benim kalbim evidir
Vücudum şehrine kona der bülbül
Konarsan güle kon dikene konma
Sakın eski düşman dost olur sanma
Rakipten korkup ta sen geri durma
Düşmanın kastı cana der bülbül
Bülbül gibi daldan dala sektiğim
Kahrı hoş eyleyip cevrin çektiğim
Veresin bekleyip ikrar güttüdüm
Gülde mi harda mı o ne der bülbül
Gani Celal'dan rahmet ola kuluna
Tabib gerek derde derman buluna
Benliğinen konma gülün dalına
Arı var pençeni kana der bülbül
Hatice–t–ül kübra Zühre'nin sesi
Hasan'ın Hüseyin'in validesi
Hazreti Peygamberin kerimesi
Sorun Fadime'ye o ne der bülbül
İmam Zeynel içti abu hayatı
Muhammed Bakır'a ver saadeti
Dört kitapla İmam Cafer heyeti
Yetmiş üçte mümin kula der bülbül
Musa-i Kazım'ın kurşun içişi
İmam Rıza'nın müşkül seçişi
Seher vakti dertli dertli ötüşü
Dost bağında gonca güle der bülbül
Taki'nin Naki'nin ervahı farzın
Cebrail türaba erdirdi özün
Naki'nin alnında Zühre yıldızı
Gelin yas sorusun bile der bülbül
Hasan Askeri'den asker kopunca
Mehdi mağaradan dışa çıkınca
Binbir çiçekten de balın alınca
Arının figanı bala der bülbül
Kul Himmet dilinden güherler saçar
Geçer şu mahluğun eyyamı geçer
Mümin olanlara rahmetler saçar
Dünya baki değil fena der bülbül
<end>

<start>
Elâ gözlü usul boylu sultanım
Sen benim yaramı sar da andan git
Yaram yürektedir durmuyor kanım
Sen benim yaramı sar da andan git
Gidemedik yollarımız kış oldu
Kelp rakipler arkamızdan düş oldu
Derdimiz bir idi şimdi beş oldu
Sen benim yaramı sar da andan git
Döğün vurdun bu sineme köz ile
Bağrımı deldirdin nükte söz ile
Bir merhemin yok mu ballı tuz ile
Sen benim yaramı sar da andan git
Neden ola bu âşıklar gülmedi
Dosta gidem dedim nasip olmadı
Lokman Hekim geldi derman bulmadı
Sen benim yaramı sar da andan git
Kelp rakipler kail olmaz bu deme
Sinem yaralıdır gelmişim eme
Sağalt bu yaramı yaralı koma
Sen benim yaramı sar da andan git
Açıp bu sinemi bak yarası var
Yaram onulmuyor çok yarası var
Rakipler vurmuşlar ok yarası var
Sen benim yaramı sar da andan git
Kul Himmet Üstadım hayal kovarsın
Müştak olur görmesine iversin
Seni beni yaratanı seversin
Sen benim yaramı sar da andan git
<end>

<start>
Erenler derilip ceme varınca
İptida şaz olup gülen kim idi
Kabe'yi yaptırıp bina kurunca
İptida içeri giren kim idi
Kim idi dünyada bulmadı yân
Cümleden uludur Mansur'un dân
Sarı öküzün bastıcağı mermeri
Hû deyip binasın kuran kim idi
Mermerin içinde bir kutu vardır
Kutu içindeki gizli bir sırdır
Kilidini açmak hayli hünerdir
Arayıp dilini bulan kim idi
Erenler kalmaya kulun suçuna
Yolum düşe geldi kırklar içine
Bizi götürdüler Çin ü Maçin'e
Garip halimizi soran kim idi
İdiris cennette hülle biçende
Okutup dersimi verdi hocam da
Selman parsacılık etti Acem'de
Hû deyip önüne gelen kim idi
Muhammed yürüdü miracım diye
Âşıklar çağırır ver bacım diye
Selman da dinledi muhtacım diye
Selman'ın bacını veren kim idi
Kul Himmet Üstadım yolu kodular
Yol uludan uluyadır dediler
Bize böyle dedi kırklar yediler
Kırkların içinde ulu kim idi
<end>

<start>
Soyunsam da girsem dostun koynuna
Sinesi sineme düz olur olsun
Zülfün kement etmiş takmış boynuna
Duyar irakipler söz olur olsun
Baharı da erdi dostun ilinin
Yarası sinemde halkın dilinin
S af asın sürmedim Benli Gelin'in
Dursun simden sonra kız olur olsun
Yaylasın yayladım pare karınan
Bir selâm yolladım intizarınan
Dermedim gülünü bahar yazman
Dursun simden sonra güz olur olsun
Sefil Mecnun buldu m'ola Leylâ'sın
Aşk ile ma'naya kansın boylasın
Yâr gelsin yâreme melhem eylesin
İsterse yalman tuz olur olsun
Kul Himmet Üstadım hayal düşünen
Bir dahi uğradım boran kısman
İrakibin derdi doksan taşınan
On daha vursun da yüz olur olsun
<end>

<start>
Süzülüp güvercin donunda gelen
Doksan bin erlerin nasibin veren
Dan çeç üstünde namazın kılan
Hak der yalvarırım Hacı Bektaş'a
Güvercin donunda çıkmış oturan
Eksik işin tamamını yetiren
Kara taşı hamur diye yuğuran
Hak der yalvarırım Hacı Bektaş'a
Saat tutup kara taşı kaldıran
Mucizatın cümle yana bildiren
Çift öküzü bir kazana dolduran
Hak der yalvarırım Hacı Bektaş'a
Gözlü pınarların çağlayıp akar
Seksen bin evliya delilin yakar
Doksan bin evliya gülbankın çeker
Hak der yalvarırım Hacı Bektaş'a
Ağzının ataşı çıkar meşeden
Odalara geyik postu döşeden
Al'Osman oğluna kılıç kuşadan
Hak der yalvarırım Hacı Bektaş'a
Kul Himmet Üstadım bir pîr nefesi
Cihana kâr eder ya onun sesi
Doksan bin erlerin Serçeşme başı
Hak der yalvarırım Hacı Bektaş'a
<end>

<start>
Şu yetmiş ikiden ayır özünü
Şu yetmiş ikiye katar hal seni
Bâtıla çekerler Hakk'ın sözünü
Hakk'ı vird etmeğe koymaz el seni
Seyyah olur ilden ile düşersin
Marifette külli hale düşersin
Hakikat suyunda göle düşersin
Çalkalanır mısmıl eder göl seni
Hakk'ın buyruğunu tutmazsan eğer
Ölüm var dünyada duymadın meğer
Eser bir ruzigâr dalganı döğer
Nuh tufanı derler atar yel seni
Hak mahrum çıkarmaz emek çekeni
Kuduretten bezetmişler dükkânı
Bülbül de gül için kocar dikeni
Muhammed'e kavuşturur gül seni
Kul Himmet Üstadım ede bilirsen
Şahin katarını yede bilirsen
Ali'nin yoluna gidebilirsen
O dergaha ulaştırır yel seni
<end>

<start>
Tâ ezelden kuruludur binası
Sağrı Çamlık derler pîre gelmişim
Muhammed Ali'nin tevhithanesi
Açılmadık gizli sırra gelmişim
Bektaşi Veli'den verildi selâ
Fatıma Hatice âlâdır âlâ
Sultan Oyuk kendi beş şehit ile
Öyle bir sevgili yâre gelmişim
Hasan Hüseyin de yandı su diye
Zeynel'i Bâkır'ı bulduk Hû diye
Cafer'i Sadık'ın darı bu diye
Urganım boynumda dara gelmişim
Kâzım Musa Inza'dan demim var
Taki Naki Askeri'den umum var
Mehdi-i Resulden başka kimim var
İmamları sora sora gelmişim
İsrafil gelince surlar çalınır
Bir Zühre yıldızı doğar dolunur
Ali'nin alnında hazır bulunur
Beytullah üstünde nura gelmişim
Yedi kişi sürer irfan yolunu
Abdalların giyer hırka şalını
Ala çöve ile vâde yelini
Ezelden ganidir cara gelmişim
Kul Himmet Üstadım sırrın söyleme
Geçitsiz ummanı geçip boylama
Bizi dergâhından mahrum eyleme
Elim kandır yüzüm kara gelmişim
<end>

<start>
Talip ınzasız yola gidersin
Rehberin yüzünü gördün mü talip
Şu dünyayı malı mülkü neylersin
Bir pîre bir ikrar verdin mi talip
İrehber önünce erkân götürür
Sarıp sınık yaralan bitirir
Elini mürşide pîre yetürür
Bağlandın katara durdun mu talip
Bir aşina tut ki sara yareni
Bir musahip tut ki baka çareni
Ölüm vardır kimse savmaz sıranı
Giden kervanları gördün mü talip
Kırk sekiz kapıyı açıp girerler
İçinde zevk ile safa sürerler
Mahşer sorgusunu bunda sorarlar
Bu divana sorgun verdin mi talip
Kul Himmet Üstadım budur naciler
Şah aşkına su dağıtır hacılar
Temennaya gezer müslim bacılar
Ehli irfan derler gördün mü talip
<end>

<start>
Tan yüzünde şahı kervan gidiyor
Anın katarından ayırma bizi
Kanber otursana katar gidiyor
Anın katarından ayırma bizi
Ezel ezel imiş Muhammed Ali
Rum'u irşat etti Bektaşi Veli
Arap oğlu gelir eli develi
Anın katarından ayırma bizi
Gül kokusu Muhammed'in teridir
Ah ettikçe karlı dağlar eridir
Hatice Fatıma Hak katarıdır
Anın katarından ayırma bizi
Cebrail de kanadını açınca
Rahmetini yeryüzüne saçınca
Hasan Hüseyin de andan içince
Anın katarından ayırma bizi
İmam Zeynel bekler zindan içini
Bağışlaya günahını suçunu
Bakır Cafer yükletince göçünü
Aran katarından ayırma bizi
Kâzım Musa Rıza Hakk'ın kuludur
Taki Naki Askeri intizarıdır
Selman'ın çiğninde bir oğlan vardır
Anın katarından ayırma bizi
Kul Himmet Üstadım Mehdi nic'oldu
On'ki imamların tacı yüc'oldu
Pîrin eşiğine giden hac'oldu
Aran katarından ayırma bizi
<end>

<start>
Yalnızların yardımcısı
Kimim var Ali'den gayn
Sefillerin duacısı
Kimim var Ali'den gayn
Bilirim yoktan var ettin
Yeri göğü sen yarattın
Yaktın vücudum kül ettin
Kimim var Ali'den gayn
Âşıkları aşka salan
Bahr'olup ummana dalan
Düşmüşlerin elin alan
Kimim var Ali'den gayn
Gönlümün sırrı penahım
İmamlardır secdegâhım
Yerden gökten çok günahım
Kimim var Ali'den gayn
Gönlümün müptelâsıyım
Dertliyim divanesiyim
Ali'dir irfan ocağım
Kimim var Ali'den gayn
Kul Himmet Üstadım derdim
Dilimde ezberim virdim
Gözüm açtım seni gördüm
Kimim var Ali'den gayn
<end>

<start>
Yalvaralım Muhammed'e
Ali deyü Ali deyü
Ağlar gezerim dünyada
Ali deyü Ali deyü
Bektaşi Veli'de hal var
Fatm'Ana'da bir hayal var
Sabah sabah Hakk'a yalvar
Ali deyü Ali deyü
Hasan Hüseyin öğrüşür
Melekler çar çar çağrışur
Sinem bülbülü çığnşur
Ali deyü Ali deyü
İmam Zeynel semah tutar
Bakır Cafer ona yeter
Kumru dost dost deyü öter
Ali deyü Ali deyü
Musa-i Kâzım'dan içtim
İmam Rıza'ya ulaştım
Pîrin sevdasına düştüm
Ali deyü Ali deyü
Taki Naki bu dediler
Askeri'ye hu dediler
Mehdi'dir kırklar yediler
Ali deyü Ali deyü
Kul Himmet Üstadım katar
Gevher alır gevher satar
Arşullahta bir kuş öter
Ali deyü Ali deyü
<end>

<start>
Diz çökmüş göz kapaklarım üstüne; 
Saçlarım içindedir saçları; 
Hali var, ellerimin halinden; 
Rengi var, gözlerimin renginden; 
Kapılmış, koyulmuş gölgeme,
Göğe karşı bir taş gibi.
Gözleri var, açıktır, herdaim,
Uykuyu haram ettiren bana; 
Ya güneşleri önüne katan,
Ya o ışık delisi rüyaları,
Güldürür ağlatır da güldürür beni,
Söyletir bilmeden ne söylediğimi.
<end>

<start>
Ne işim var yıkanla
Gittim kurana doğru.
El açtım o mukaddes
Yüce Kur'ana doğru.
Çarpıştım zaman zaman
Beni yaşattı iman,
Korkmadan fırtınadan
Gittim borana doğru.
Neler geçti başımdan
Çok yaşadım yaşımdan
Koşmadım hiçbir zaman
Şöhrete şana doğru.
Açıp kol kanadımı
Yücelttim Türk adını
Ben öz dilek atımı
Sürdüm Turan'a doğru
Mart 2001
<end>

<start>
Öz helal "Türk Yıldızlarım"
Uçtu benim öz gözümde
Aslan gücü, kaplan azmi
Duydum ogün bileğimde.
Bana parmak gösterene
Öz yerini bellettiler
Onlar Bakü semasına
Yürek resmi resmettiler
Dediler ki, sizinledir
Daim bizim yüreğimiz
Her aşkımız her dileğimiz
Sen ey bana güç gösterip
Bazen beni hedeleyip
Onlar sana gösterdi ki,
Tek değilim dünyada ben
O gün bakıp gökteki yıldızlara
Ben kendimi arkalı bir dağ sayırdım
Sevincimden ağlayirdim
Biz bir daha anlıyorduk
Nedir inam, nedir inat.
Ben ağladım sevincimden
Allah, beni ağlatanda böyle ağlat
21 Ağustus 2001
<end>

<start>
Aziz Nurettin için....
Çal dünyadan hoş günü
Çalabildiğin kadar
Vereceksin unutma
Alabildiğin kadar
Kuzu gibi melersin
Bin-bin arzu dilersin
Sen boşalabilirsin
Dolabildiğin kadar
İdrak yolu-korkulu
Gülünden çoktur kolu
Gideceksin bu yolu
Gidebildiğin kadar
Neye gerek gileyler(çalışmalar) 
Bu çabalar bu seyler
Bildiklerin bes eyler
Ele bildiğin kadar
Bu dünyanın bin donu
Bin rengi bin oyunu
Derk edersin sen onu
Bşlebildiğin kadar
Sevinç dağına çıkansın
Sanma dertten uzaksın
Bir gün ağlayacaksın
Güle bildiğin kadar
Soru İşaretleri, sy. 33
<end>

<start>
İzledi hamını gorhu, tehlüke
Haggın, edaletin öldü anası.
Oldu başdan-başa o boyda ölke
Mehkum milletlerin hebshanası.
Hele torpağa da yalan ekdiler,
Yalan ekilmişdi, yalan derildi.
Dünyaya demirden perde çekdiler
Millet esareti seadet bildi.
<end>

<start>
Zindanda doğuldug, o geder zülme alıştıg
Mehbusu azad, zülmü edalet bilirik biz.
<end>

<start>
Neredeyse şu anda
Deryada batan var,
Vardırsa kömeksiz (yardımsız) 
Feryada çatan var,
Dünyada alandan
Evvelce satan var
Ateş öz özünden
Birden bire yanmaz
Bir şey bu cihanda
İzsiz ve nedensiz
Beyhude yaranmaz
Mutlak yaratan var,
Varınsa...
Özünden
Evvelce atan var
Dünya kuru bir ses,
Gam çekmeye değmez
Yüz yüz yiten olsa
Bir bin de biten var
Şükreyleyelim ki
Bizden hem önce 
Hem sonra vatan var
<end>

<start>
Kışta bahar,bahar da kış
Selde,suda od gizlidir.
Ak bulutda yemyeşil ot,
Yeşil otda süt gizlidir.
Nedir bu dert nedir bu gam? 
Kah bilirim kah bilmezim.
Her sevinçde bir dert,elem
Her dert de ümit gizlidir
Yokdan-vara bu devrede
Küll'ü gördüm bir zerrede
Bir damlada bir katrede
Bu boyda ten gizlidir
Her görüşten bir intizar,
Her sevinçden gam doğar
Her sukutda bir çığlık
Çığlık da sukut gizlidir
<end>

<start>
O kadar dert çektik,beraber oldu
Haftalar aylara,ay yıla,Rabbim
Beni elden saldı ömrün yolları
Çatınca sonuncu menzile Rabbim
Derdin sikletini taş çekebilmir
Anın yıktığını yıl dikebilmir
Yüreğin yükünü can çekebilmir
Çektikçe çoğalır o hale, Rabbim
Fikir düşüm düştü akıl dolaştı.
Gtimek istediği bu yolu da şaştı
Azap dalgaları başımdan aştı
Çıkart ben batanı sahile Rabbim
Gönül çok aradı kıblegahını
Yalnız sende buldu öz penahını
Öten(geçen)  yıllarımın bin günahını
Bedbaht gençliğime affeyle Rabbim
<end>

<start>
Bu yollardan katar geçti
Kulağımda sesi kaldı.
Tükense de canda takat
Yaşamak hevesi kaldı.
Dayazda gördüm derini
Hayırda gördüm şerrini
Ömrün iyi günlerini
Yola saldım, pisi kaldı.
Ömür ki, var birce karış
İlki savaş, sonu barış.
Katar geçti, buruş buruş
Yüz gözümde isi kaldı
Unutulmuş çoktan beri
Dünyanın toy düğünleri
Gelip geçti şen günleri
Derdi, gam gussası kaldı.
Katar gider öz başına
Yettim ihtiyar yaşına
Yetirem menzil başına,
Sonuncu döngesi kaldı
<end>

<start>
Deyirem sefası bitdi ömrümün,
İndi dağ çıhıram, düze elveda.
Göze duman çökür, başa gar yağır,
Bahara elveda, yaza elveda.
Aşgına her zaman mügaddes dedin.
Günler elden gedir, sen teles dedin.
Çohu istemedin, aza bes dedin,
Dedim, çoh yoh ise, aza elveda.
İndi öz kökünden üzülen menem.
Özge budaglara düzülen menem.
İndi ne sen, sensen, ne de men, menem.
Biz ki, biz değildik, bize elveda.
Bahtiyar, derinde sızlayıp yaran.
Seni keçmişine bağlar her zaman.
Zulmet üreğini işıglandıran,
Yoluna şam tutan göze elveda.
<end>

<start>
Sevdinse... 
Aşkında yitip yok oldun, 
Karıştıracaksın günü, ayları. 
Sevgi yollarında ne kaide, kanun 
Kendin aşmalısın bu dolayları.
Eriyip kendini yok sanacaksın 
Bu derdin olmayıp özge çaresi 
Sen hız hız "kazaya" uğrayacaksın 
Yoktur bu yollarda yol işareti
<end>

<start>
Ey dost, birden bire geçip zil sime,
Dedin: -inanmam görmediğime.
Dedim: -sen arifsin bense bir avam.
Gözle gördüğüme bense inanmam.
Bilmirem gözüme görünen dünya
Aslında gerçek mi, ya sırlı rüya?
İnişli yokuşlu bir ömür sürüp
Bildim, sağ solumdur, hayrım, şerrim,
En büyük gerçektir aklımla görüp
Ama gözlerimle görmediklerim.
Göz bizi aldatır, akla borçluyuk
Aklın gözleri var, gözün aklı yok
<end>

<start>
Allah’ın verdiği bu aciz akıl
O’nu derk etmeye bize yeter mi? 
Ne kadar istesen göğe secde kıl,
Görünmezi görmek göze yeter mi?
Elimiz uzundur, aklımız gödek
Bir taşın üstünde bir bostan ekmek
İnsan yüreğinin resmini çekmek
Allah’ım, bir renge, boza kafi mi?
Kalbimi şiirimle diyenden beri,
Sandım sözümdedir fikrin cevheri
Sorurum duyduğum derinlikleri
Hissim kadar demek söze kafi mi?
<end>

<start>
Kuş okudu, ferahlandık
Taş okusa neylemeli? 
Örümcekse tor dokudu
Kol dokusa neylemeli?
Dedim, dünya bir temaşa
Her arzumuz geldi başa
Dediklerin baştan başa
Boş uykuysa neylemeli?
Sesimiz yok, küyümüz var
Okumuz yok, yayımız var
Deme gelmiş çayımız var
Şeker yoksa neylemeli?
Yalanlardan cana doyduk
Ona uyduk, buna uyduk
Et kokuştu, tuza koyduk
Tuz kokarsa neylemeli?
<end>

<start>
Yolun kenarında tenha bir mezar
Üstünde ne adı, ne soyadı var.
Yolcu, arabayı durdur bu yerde
Bir sor, kimdir yatan tenha kabirde?
O bir Türk askeri, kahraman, metin! 
O öz kardeşine yardıma geldi.
Kurşuna dizilen milletimizin,
Haklı savaşına yardıma geldi.
Uzaktan ses verip senin sesine
Geldi, o dönmedi öz ülkesine.
Düşman saflarını o, soldan sağa,
Biçti, dostlarıyla cepheyi yardı.
Toprağın yolunda düştü toprağa,
Senin toprağını sana kaytardı.
Kendi koruduğu, hem can verdiği
Yolun kenarında defn edildi o.
Uğrunda canını kurban verdiği
Toprağı kendine vatan bildi o.
Yolcu, arabanı bu yerde eğle.
O mezar önünde sen ta’zim eyle.
Secde kıl, dua et onun ruhuna,
Ayak bastığın yer borçludur ona
<end>

<start>
Baş açmadım ömrüm boyu ben yazık
İblisinden, meleğinden dünyanın
Adem sattı bir elmaya cenneti
Tora düştü keleğinden dünyanın
Ne güzeldir, yürek geniş, söz açık
Yaşamadım bir sevdamı yarımcık.
Azap adlı değirmenden narin çık
Geçeceksin eleğinden dünyanın
Arzum için bir meleyen cüyürdüm
O tepeden bu tepeye yüyürdüm
Niye korkum kefeninden? Ne gördüm
Beşiğinden, beleğinden dünyanın
Biz özümüz özümüzden öç aldık
Geçen güne gelen günü bac aldık
Ömrümüzün yarısında gocaldık
Sillesinden köteğinden dünyanın
Gönül üzgün, hayal küskün derbeder
Özün söyle zulm olar mi bu kadar? 
Yedekleyip arkasınca süreder
Berk yapışsan eteğinden dünyanın.
Gönül düştü bin arzunun izine
Bilemedik eğrisi ne düzü ne? 
Şimdi kefen örüyoruz özüne
Öz külünden, çiçeğinden dünyanın.
<end>

<start>
İki yolun ayrımında ben durup
Gah o yandan, gah bu yandan korkarım
Devden değil, sinek kadar gücüyle
Ben kendini dev sayandan korkarım
Hakk evinde hak divanı kurulmuş
Her kazancın öz kiymeti sorulmuş
İddiası boynumuza yük ılmuş
Bağışlanan şeref şandan korkarım
Bu dünyadan umacağım mizandır
Korktuğum kes bu mizanı bozandır
Tok herifin kudurması, yamandır
Acandan yok, ben doyandan korkarım
Uyarsak biz nefs adlanan elçiye
Tükürürüz vicdan kesen ölçüye
Odur veren düz, kıymeti her şeye
Vicdanından korkmayandan korkarım
<end>

<start>
Dünya guru bir ses,
Gem çekmeye deymez.
Yüz-yüz iten olsun,
Min-min de biten var.
Şükr eyliyelim ki,
Bizlerden hem evvel,
Hem sonra Veten var.
<end>

<start>
Kadınım saçlarını tarar aynada, 
Benim parmaklarım değmişçesine. 
Bahçeye çıkıp şarkı söyler içinden 
Sesinden sesim geçmişçesine.
Güneşin kızarttığı kayısılar gibi 
Aklından ben geçerim güneş....................
<end>

<start>
Yildizsiz gök altinda kör gecede
İlkel adaletin düzeni
Zenginlerden....................
<end>

<start>
Kizartma yok, kizartmalar yasak
Gözlerinde Rumeli kokusu geyik
Salvarinda üç solgun çiçek
Bakiyor tek yönlü bir beslenmeden:
Ne diyor bu adam? 
Hangi kizartma, doktor? 
Av eti diyelim ve patlican kizartmasi
Kitaplarimiz öyle yaziyor
Canim doktor, gülüm doktor, ben bir isçi kadinim
Ama dedigin olsun
Kizartma yemem bundan sonra
Ebegümecini güneste kizartirsam.
Dur burda. Bilgini gözden geçir yeniden.
Bilgilerim... Nedir bildiklerim? 
Toplumsal bir yayiktir migde
Çalkayan yufka dürümle kutsal bulguru
Ögle yemekleri, aksam yemekleri öyleyse
Soyut kaliyor bir yerde
Halkin sofrasidir ilk ögreti
Mora çaliyor kasimpatlari
Bir ara kaçip gitmek istiyorum
Tarlalarda yesil yamalar var
Suyun ince ipligiyle dikilmis
Bunalimin görünmez ignesiyle...
Yoruldum birara dinlenmek istiyorum
Yel eser yaprak döker akçakavak
Bilgi nedir? Diyelim elin anatomisi
Halime'nin elleri nasirlidir, elleri,
Elleri ya. Bakma diridir gögüsleri
Dört mesmim bal döker dilleri
Oturup konussak akçakavagin altinda
Vakit yok ki söz gölgesinde yorgunluga
Çok hasta... Çok kadin... Çok çocuk
Çalismak... Tapinagidir yalnizlarin
A....................
<end>

<start>
Teyzemin kızı Zehra
Duruyor kuyu başında
Mürdüm eriği gözleri
Işıldıyor biraz daha
Çekmiş suyunu bırakmış
Kuzu kulağı topl....................
<end>

<start>
Al suluboyanı
Orada güller vardır gözlerinin sonunda
Pembe kırmızı, ille sari
Bir çocuğun  elleriyle
Boya çimenlerde baharın çocukluğunu.
Tütüncü dükkanını adam
Boyamış yeşile katık ederek aguyu
Paraya, tütüne, gazoza, çiklete
Orhan Gazi vaktinde....................
<end>

<start>
Anne, bahar geliyor uyansana
Çık altın eşikte bekle beni,
En güzel tılsımları buldum sana
Koklayabilmek için nefe....................
<end>

<start>
Ana, kardeş çocuk bıraktılar geldiler,
Yeryüzünden yüz kırk metre aşağıya indiler
Bir uğultu duyuluyor, neyleyim neyli
Çıkamadılar t....................
<end>

<start>
İlk yaram diken yarası,
Çakır dikeni yeşildir aldanılır,
Kavgalarda, gezintilerde, çocuk keşiflerinde
Ah, yaralandım diyebilirsiniz.
Bütün dikenleri bağışlıyorum.
Sonra sonra açılan boşluklardan
Sevdiğiniz, dost olduğunuz, bel bağladığınız
Birinin kayıp gittiğini hatırlarsanız,
Sessizce… ah, yaralandım diyebilirsiniz,
Bütün ölenleri ....................
<end>

<start>
Sessiz sedasız yaşayan bir ayrık otuydu
Orta Anadolu’da
Kıtlıktan önce.
En küçük bir şeyde....................
<end>

<start>
Öt, güzel serçe, öt yeşil çalıda, 
Sabahın sesini duyayım senden, 
Şarkınla beraber gir penceremden, 
Oyununu oyna renkli halıda.
Meşe dallarından uçup bana gel, ....................
<end>

<start>
Aldandın sen Lumumba 
Aldandım ben. 
Aldattılar aklı ve özgürlüğü. 
Bilmem gerekliydi ya, bunu 
Ben kurtuluş savaşı çocuğu 
Tanımalıydım bu eski yüzü 
İzmirden Ankaraya yangınlar alazında 
Çocukların çığlığından, anaların acısından.
Aldattılar seni Lumumba 
Aldatıyorlar beni. 
Aldanıyoruz düpedüz 
Tutsak halkların sunduğu tepsi 
Belçikalı sofralara (amanın adı özgür ekonomi)
Bakır uranyum ve altın madeni 
Kauçuk tarlalarında sömürge şapkaları 
En ucuz zenginlik el emeği.
Aldandın sen Lum....................
<end>

<start>
Marmara benim gölümdür, 
Dalgalı deli gönlümdür, 
Büyülü, mavi gülümdür, 
Açmış vatanın dalında.
Kıyısında at sulamış, ....................
<end>

<start>
Bir ozanı tutuklamak 
Tutuklamaktır ana dilini 
Gökyüzünü yoksunlamak Türkçeden 
Kırmaktır en taze dalı su yürürken
Bir ozanı tutuklamak 
Tutuklamaktır ana sözcüğünü 
Dili büyüten güneşli ....................
<end>

<start>
dumanlı dağın çobanı garip yıldız 
yağmurlar yağmasına yağıyor 
rüzgârlar esmesine esiyor 
ben ölmüşüm sen ölmüşsün kime ne 
kimsecikler derdimizi bilmiyor
kemah pazarında sıra sıra testiler 
jandarmalar anacığım evimizi bastılar 
al kanlarım bulaştı kelepçenin demirine 
üstelik on....................
<end>

<start>
Maviler içinde gördüm bir gün menevşemi 
Yayla tutmuş başlamış aşkımın gül mevsimi. 
Zühre olup yol düşmüş çeker beni şavkından, 
O ışıldar sevdasından, ben yanarım aşkından, 
Ben senin yüzünden güzelim konup göçücü oldum, 
Böyle dağdan dağa yoldan yola geçici oldum.
Bir gün yine beyazlar içinde gördüm, 
Kastı nedir bilmem, bir kere gönül verdim, 
Turna derler böylesine h....................
<end>

<start>
Hikayesi Kösedağ'dan başlar, 
Yeşilırmağın macerası. 
Ana sudan doğar, gelişir, büyür. 
Çarşamba'ya doğru akar. <....................
<end>

<start>
Burası dünya.
Gece gece gece
Burası dünya ve biz artık çok sıkıldık.
Oyun bitti, zifiri karanlıkta belalar uçuşuyor
Dünyanın yalanları, uçakları ve bombaları arasında solup giden ömrümüzü
Kuşa çeviren yasalardan, yönetmeliklerden, nizamnamelerden sıkıldık
Telefon seslerinden, akıp giden televizyon görüntülerinden, bilgisayar tıkırtılarından, gazete hışırtılarından
Alıp başımızı gitmek istiyoruz
Alıp başımızı sana gelmek istiyoruz
Sana gelmek
Sana gelmek, orada kalmak istiyoruz
Çok unuttuk hatırlamak istiyoruz
Başımızın okşanmasını, gözyaşımızın silinmesini, kolumuza girilmesini istiyoruz
Yağmurunu ve meleklerini yeniden istiyoruz
Rüzgârın sesini, ırmağın sesini,
Dağların dağ, denizlerin deniz, kadınların kadın, çocukların çocuk
Erkeklerin erkek, ekmeğin ekmek, nanenin nane olduğu bir dünyayı yeniden isterken
Seni istiyoruz aslında Bunu söyleyemiyoruz
Her yer gece, çok gece
Ve biz meleklerini istiyoruz Rabbim
Çok yenildik yetmez mi
Bir bankanın önünde, bir koltuğun altında, bir ziyafetin ortasında, bir günahın tenhasında
Büyütüp durduk siyahı
Kuşlar gibi bakarken
Kuşlar gibi vurulan çocuklarla
Çok yenildik yetmez mi
Bir mermiyle değişirken dünyamız
Kulağımızda uluslararası bir kınama
Büyük büyük yokluk yurdunun uğuldayan sorusuyla giriyoruz toprağa
Dünya değişti ama kapı nereye açılacak
Biteni biliyoruz şimdi ne başlayacak
İşaretler ortadayken çöllere daldık
Kalp verdin korkunç yaralandık
Akıl verdin, iyiliği esir aldık
Ekranda kıtadan kıtaya atılan bir füze
Gazetede karşı kaldırıma geçerken çiğnenen bir adam
Durmadan dönen bir dünyada nerede olunabilirse
Orada bile değiliz ve bilmiyoruz böyle nasıl
Çamur olabilir kan olabilir karanlık olabilir böyle nasıl
Ele geçirir dünyayı gece
Gece gece gece
Her yağm....................
<end>

<start>
Sonra çok ateşler gördüm hiçbiri ısıtmadı
Yakıp da bıraktığın şu zalim bedenimi
En zoru ellerini unutmaktı
ve ıslaktı çimenler sonsuz ıslak
En zoru ellerini unutmaktı....................
<end>

<start>
Ala gözlerini sevdiğim dilber
Giyin al yeşili gel yavaş yavaş 
Cazû kirpiklerin kana boyandı 
Ağlama cananım gül yavaş yavaş
Doldur doldur nargileyi tazele
Sarardı gül benzim döndü gazele
Öz elinle indir beni mezara
Üstüme salları sal yavaş yavaş
Emrah diyer acım yerde kalmasın
Vefasız olanlar murat almasın 
Gizli ağla düşmanların bilmesin
Akan gözyaşların sil yavaş yavaş
<end>

<start>
Çarşamba gününde seher vaktında
Gözüm bir ala göz ceylana düştü
Ataşlı okunu vurdu bağrıma
O da yandı sinem amana düştü
Çıktı bin naz ile göründü bize
Maral tek avcısın düşürdü düze
Buhağın altından tuş geldi göze
Top yop zülüfleri gerdana düştü
Emrah kimse yarın bu kadar öğmez
Âşık olan zorbalara baş eğmez
Arası meydandır uc uca değmez
Aklım o meydanda seyrana düştü
<end>

<start>
Yüz bin mihnet ile bir bağ becerdim
Yemedim meyvesin el aldı gitti
Ağlar gözyaşımı Ceyhun eyledim
Çalkandı dünyayı sel aldı gitti
Yüz bin dert çekmişim bin dahi gerek
Çok ömür ister ki bir dahi görek
Yarim elden aldı o zalim felek
Hoyrat dost bağından gül aldı gitti
Nazlı yarin kem haberi gelüptür
Dostlar ağlar düşmanlarım gülüptür
Dediler ki dertli Emrah ölüptür
Kimi kazma kürek bel aldı gitti
<end>

<start>
Yine bahar oldu coştu yüreğim
Akar boz bulanık selli dereler
Sıla derdi vatan derdi yar derdi
İflah etmez bu dert beni paralar
İtibar olmazmış yüze gülene
Canım kurban olsun kadir bilene
Kefen yetişmeznıiş garip ölene
Belki yarın çevresine saralar
Hayal oldu Aşık Emrah illeri
Deyin yare gözlemesin yolları
Herkesin sevdiği giyer alları
Koy benim sevdiğim giysin karalar
<end>

<start>
Vardım yarin yaylasına
Gezdiği yer çimen olmuş
Ben gideli devran dönmüş
Zaman başka zaman olmuş
Yücede yaptım kaleyi
Yüzünden çektim belayı
Terkettim ana babayı
Dert benimdir sana n'olmuş
Coştu deli gönül coştu
Sevda gelip serden aştı
Dediler Selvi Han göçtü
Emrah halin yaman olmuş
<end>

<start>
Vardım ki yurduna bülbülü susmuş
Selbim göçmüş viran kalmış otağı
Camlar şikest olmuş meyler dökülmüş
Sakiler meclisten kesmiş ayağı
Ayrıldım Selbi'den yastayım yasta
Başım yastıktadır kulağım seste
Dudiler kan ağlar bülbüller yasda
Nazlı canan terkedeli bu bağı
Emrah yar hastası daima canda
Gönül melul mahzun dideler kanda
Şah geldi apardı sevdası bende
Mecnun gibi dolanayım bu bağı
<end>

<start>
Tutam yar elinden tutam
Çıkam dağlara dağlara
Olam bir yareli bülbül
İnem bağlara bağlara
Birin bilir binin bilmez
Şu gözümün yaşın silmez
Yar ismini desem gelmez
Düşer dillere dillere
Emrah eder bu ünümdür
Arşa çıkar tütünümdür
Yare gidecek günümdür
Düşsem yollara yollara
<end>

<start>
Kalk gidelim deli gönül
Yollar çeper bağlar şimdi
Süsen sümbül mor menekşe
Giyer bizim dağlar şimdi
Okunsun gelen namelir
Dağlarda duman komalar
Kız göksünde şuğ memeler
Sarılırsam ağlar şimdi
Emrah'ım der bahar yetti
Ahım güzelleri tuttu
Ölenler bizi unuttu
Yolum bekler sağlar şimdi
<end>

<start>
Başı boz dumanlı dağlar
Serin yeller sende mi var
Eteğinde yeşil bağlar
Kızıl güller sende mi var
Yükseğinde kuşlar döner
Enginine kervan konar
Yiğit olan ata biner
Böyle kullar sende mi var
Sefil Emrah perde perde
Kendi elinle düştün derde
Bülbülün uçtuğu yerde
Öten diller sende mi var
<end>

<start>
Sehernen uğradım göl kırağına
Sonam beni gördü yüzmege durdu
Kanadını çaldı suyun (y) üzüne
Cığa tellerini düzmege durdu
Men gettikçe sonam geldi ırağa
Yandı kara bağrım döndü firağa
Huri tek silkindi çıktı kırağa
Humar gözlerini süzmeğe durdu
İstedim kendimi bu göle atam
Elimi uzatıp yavruyu tutam
Bir hayal eyledim sarılıp yatam
Vefasız göynümü üzmege durdu
Emrah şahin aldı elden laçını
Yel estikçe töker bele saçını
Arzuhal eyledim visal baçını
İnci dişlerini yüzmege durdu
<end>

<start>
Sallanı sallanı gelen sevdiğim
Söyle kömür gözlüm kimin yarisin
Kız senin derdinden derbeder oldum
Söyle dudu dillim kimin yarisin
Tuba kuşu gibi göğsü nakışlım
Koynu içi misk ü amber kokuşlum
Melaik sıfatlım melül bakışlım
Söyle ince bellim kimin yarisin
Kapında yayılır koyunla kuzu
Yerin çiçeğisin göğün yıldızı
Emrah bir gedadır sen beyin kızı
Söyle sırma tellim kimin yarisin
<end>

<start>
Sallanı sallanı gelen nevcivan
Selviye benzettim dallar içinde
Taramış zilfini etmiş bir gucah
Pembeye ohşattım güller içinde
Benim yarim gelişinden bellidir
Ak elleri deste deste güllüdür
Güzel seven yiğit nerden bellidir
Boynu buruh gezer eller içinde
Emrah der ki yerde yüze basmazlar
Ümidini ol Allah'tan kesmezler
Güzel sever diye adam asmazlar
Bir zaman söylenir diller içinde
<end>

<start>
Şad ol deli gönül müjdeler olsun
Gelecektir benim yarim bu gece
Kesilsin kurbanlar yansın çıralar
Talan olsun bütün varım bu gece
(Talan olsun küll-i malım bu gece)
Gül dibinden gelen şadlık ünüdür
Yüreğimde tüten yar tütünüdür
Arefe geçmiştir bayram günüdür
Dedim kurban olsun canım bu gece
(Dedim yare kurban canım bu gece)
Emrah'ın sevdiği hanlar hanıdır
Al yeşil giymiştir canlar canıdır
Koynunda memeler kiraz benidir
Dedim ver ağzıma emim bu gece
<end>

<start>
Sabah seherinde bağlar küncünde
Öter sesi gelir güzel kekliğin
Çok aşıkın al kanına belendi
Öter sesi gelir güzel kekliğin
Güneyinde kuzeyinde durmalı
Bir tuğu tarlanı tora salmalı
Mor mavi çağmanlı siyah çalmalı
Yanında yavrusu güzel kekliğin
Benim yarim samur kürke büründü
Yürüdükçe etekleri süründü
Sefil Emrah kara bağrın delindi
Yetince çağına güzel kekliğin
<end>

<start>
Eloğlu binlik bozdurur
Ben bozduramam
Eloğlu başını yastığa kor komaz uyur
Ben uyuyamam
Eloğlunun sofras....................
<end>

<start>
Bu dünya Sultan Süleyman'a kalmamış; 
Ama size kalacak 
olur ya,Sultan Süleyman bilememiş işini; 
Ama siz bileceksiniz. 
Şöyle sizinle beraber üç beş kişi; 
Öte yanı kör dövüşü. 
Bir gün yaşamışsınız,ömrünüzde bereket; 
Akşam olmuş kendiliğinden; 
Bir konağınız var....................
<end>

<start>
Kişi diledi mi bir cayılmaz ediniyor kendine
Şimdilerde horozlanan bir umuda aban....................
<end>

<start>
Nutuklarda kitaplarda öyle dedik,
Biraz efendi gibi durun; 
Kurağı, sıtmayı, hasta öküzü
Bir ....................
<end>

<start>
Ölürüm de unutmam
İçin için sözleştik hiç unutur muyum
İstan....................
<end>

<start>
Hep böyle olur
Anaç gökler daha bir bulutlanır
Denizler yosunlara sokulur
Aşk bozulur güven bozulur
Sinsilikler pusular
Derken yerine oturur hepsi
Sen niye tasalısın
Güney bahçeleri ayaza sardı mıy....................
<end>

<start>
Bu anıları ayıplamayın
Bu anılar İstanbul anısı
Askerlik mapusane kimsesizlik
Aşk anısı bunlar borç harç anısı
O söyledi genelevde bir dostum var
Hayat usla kavranamaz demiş Heidegger
Ha b....................
<end>

<start>
Beni ayartan olmadı mı
Oldu tabii
Gidi gençlik geçim derdi çok çekmişlik
Önüm sıra cıvıl cıvıl bir dişi
Güneşin alnında kuşbaz serinlik
Rakısı benden mezesi senden
Bir lapacılık lök gibi
Güven yeşili bir boya
Azıcık ağdalı su
Zeytin fışkını
Kurbağa pisliği
Konuverdim
Güzdü öte bahçelere uçacaktım
Tam benim erkinliğim
Bir dalda duramazlığım
Göğüne yıldızlar uçurtmalar dizili
İstanbullu ....................
<end>

<start>
Yağmur ne çiseliyor, etme eyleme, tepemizde tipi tentesi
Yoksa sulusepken miydi, buz tuttu ortalık ve işte haphaziran
-Cana yetti miydi kuşlar şakırcasına her şeyi kırar insan-
Çer-çöpte bir yaz sesi var, bibakıma kış-kıyamet seslenişleri
İkindiydi diyelim, hiç işitilmedik ezanlarıyla bir yatsı
Ah bundandı can masallar, kırpıldı o güzellemeler
Bir ot dikesi....................
<end>

<start>
Utanmayıp da size kıçımı göstersem 
Kıçımda don yok vallahi 
Mevsim demokrasi saat sekiz suları 
Hanımefendi karnım aç 
Size söylüyorum hanımefendi 
Kıçımda don yok dedim duymadınız mı 
Karım geçen Perşembe öldü sağır mısınız ....................
<end>

<start>
Bu evden içeri biyol girene,
Oh çekmek yasak; 
Sofrasında tuz, lambasında gaz yasak! 
Öyle bir evdir ki bu,
Hayale yakın, akla uzak; 
Delibozuk kapıları
Toz bürüdü salkımsaçak; 
Daha açık konuşalım:
Bizim evin merdiveni,
Bilemedin üç basamak.
Oturmuş kös dinleriz; 
Kimimiz arif, kimimiz ahmak; 
Bir babamız vardı katı yürekli,
Ektiğini biçemeden
Gürledi gitti.
Gazhane yollarından toplayıp
Kömür koydum mangala; 
Şubat sonlarında bir kış ....................
<end>

<start>
Günler günleri kovaladı, aylar ayları; 
Sabah karanlığında, öğle üstü, geceleyin
Aşk yılları,
Öğrenim yılları; 
Pembe yıllar başımın tacı,
Zifiri yılları anama söylemeyin...
Ham hayaller, olmaz işler peşinde,
Gözüm kime ilişse ben onun yâri...
Kabaetime pıçak sokuluyor aşktan ötürü; 
Caket pantol kumara gidiyor aşktan ötürü; 
Gençliğimi harcıyorum bir çırpıda; 
Bu da mı aşktan ötürü? 
Dangalak! dese biri...
Hayatımın bu parçasmı neye benzetsem? 
Mesela, mesela, mesela...
Osmanlı tarihinde ....................
<end>

<start>
dün akşam senden ayrıldıktan sonra
ilyas'lara gittim
oturup şu evlenme meselesini uzun uzun konuştuk
karısı da akla yakın şeyler söyledi
ben gerçi onu severim, dedi
beraberce yaşayıp gitmenizi kim istemez
ama, yoksulluğa alışkın değildir o
açlığa, yalınkat döşeklere pek katlanamaz
dinledikçe, kızcağıza hak verdim
bu iş olmayacak gibime geliyor, ne dersin
sen öyle görmüşsün büyüklerinden
dört kap yemekli sofralar görmüşsün
karpuz kollu yaz entarileri görmüşsün
yattığın yataklar herhalde somyalıdır
haftada bir-iki, sinemaya gidersiniz evcek
hayat pahalı, sana p....................
<end>

<start>
Ela gözlerini sevdiğim dilber
Salınıp geldiğin yolar öğünsün
Ne güzel yaratmış seni Yaradan
İnce belin saran kollar öğünsün
Aman hey eğlencem gel yine aman
Yok mudur zerrece göğsünde iman
Soyunup koynuna girdiğim zaman
Göğsünü okşıyan eller öğünsün
Bir melek nesli mi vardır soyunda
Hak nazarım kaldı selvi boyunda
Ol günlerde bahar bayram ayında
Üstüne gölg'olan dallar öğünsün
Gevheri yarının gülleri aktır
Var yürü yüzüne perdeler döktür
Bilemem sevdiğim akranın yoktur
Zülfüne dokunan yeller öğünsün
<end>

<start>
Çoktan beri intizârın çekerdim
Bu gün nev-civânım geldi de gitti
Gözlerimden kanlı yaşlar dökerdim
Çeşmimin yaşını sildi de gitti
Cevr ile sinemi deldirmiş idim
Hasretle bağrımı doldurmuş idim
Âl ile gönlümü aldırmış idim
Olanca aklımı aldı da gitti
Derd-i derununu bilirim deyü
Tabib olup derman bulurum deyü
Ahd ü aman etti gelürüm deyü
Beni ferdalara saldı da gitti
Âşıka rahmi yok cefâdır işi
Zülâldir lebleri incidir dişi
Nergistir gözleri kemandır kaşı
Gamzesi sinemi deldi de geçti
Gevheri der aceb geçer mi dilek 
Nazîrin görmemiş cihanda felek
Bilmem hûrî midir yohsa bir melek
Hayâli gözümde kaldı da gitti
<end>

<start>
Dilber kâkülüne sakın bend olma
Zülfü tuzağını öp gönül verme
El aman aşka sen de kaydolma
Sîne otağını öp gönül verme
Bir lahza bezminden olma âvâre
Varın feda eyle hüsn-i gül-zâre
Yalvar niyaz eyle ol işvekâre
Gonce yanağını öp gönül verme
Hübların güftârı hûb-âvaz olsa
Ol kadd-i mevzun da ser-firaz olsa
Gönül vermek iyi çevri az olsa 
Elin ayağını öp gönül verme
Gevheri aşk ile derûnum hâmuş
Zülâl-i şevkine eyle camı nûş
Ol simin gerdanı eyle der-âgûş 
Sükker dudağını öp gönül verme
<end>

<start>
Efendim sende bir özge halet var
Nâz ile tebessüm ittügün demde
Gönüller çâk olur akıl tarumar
Nâz ile tebessüm ittügün demde
Yasılmış yay olur ebru kemanın
Süzülür fülfüle çeşm-i mestânın
Nim şügüfte olur gonce dehânın
Nâz ile tebessüm ittügün demde
Kızarmış ruhlerin gülberk-i handan
Hâb-ı nâza varır gamze-i müjgân
Berk olur nûr gibi dürdâne dendan
Nâz ile tebessüm ittügün demde
Tarholur gönülden melâmet elem
Lûtf ider nigâhın oldukça hurrem
Gül eyyamı gelür yaz olur âlem
Nâz ile tebessüm ittügün demde
Âşıka zülfünle efsun idersin
Teshîrnâme okur meftun idersin
Garib Gevherî'yi Mecnun idersin
Nâz ile tebessüm ittügün demde
<end>

<start>
Emânet itmişsin geldi selâmın
Şevketli sultânım aleyküm selâm
Aldı ta'zim ile bu ben gulâmın
Ey şâh-ı hûbânım aleyküm selâm
Umarım efendim mürüvvet senden
Uğruna geçmişim can ile tenden
Dimişsin gedâma selâm it benden
Berhudar ol canım aleyküm selâm
Geçirdin boynuma aşkın kemendin
Bildim ki efendim benden usandın
Yeter karar oldu bu derd ü gamın
Derdime dermanım aleyküm selâm
Bilmezim bu dil-i biçâre netsün
Hicr-i firakınla ya kande gitsün
Selâm eylemişsin Hak selâm etsün
Sana ey cananım aleyküm selâm
Aziz iltifatın râyegân ettin 
Âteş-i sinemi gülistan ettin
Mahzun Gevheri'yi şâdüman ettin
Ey gonca dehânım aleyküm selâm
<end>

<start>
Gine bahar oldu donandı dağlar
Gel esperim gel gidelim dağlara
Açıldı lâleler sebzezâr oldu
Gel esperim gel gidelim dağlara
Andelibler bağda gülsüz olamaz
Gamlı gönlüm bunda sensiz olamaz
Bu yerlerde bize mesken olamaz
Gel esperim gel gidelim dağlara
Tig-ı gamzen ile hasmını yokla
Okunu düşmanın bağrına sapla
Bir küheylan atla kargı mızrakla
Gel esperim gel gidelim dağlara
Yanımızda olsa bir taze duhter
Arada olmasa ol.................. ağyar
Bir Gevheri bir sen bir de hizmetkâr
Gel esperim gel gidelim dağlara
<end>

<start>
Gine cûşa geldi umman-ı aşkım
Tazelendi derdim nevbahar geldi
Kurdu otağını sultân-ı aşkım
Dil mülküne yeni şehriyâr geldi
Sermestim ol yârin tûtî dilinden
ölünce ayrılmam aşkı yolundan
Naz ü şive ile gonce gülünden
Bülbüle armağan âh ü zâr geldi
Derd-i derûnumu eylesem takrir
Ne ta'bir olunur ve ne hod tahrir
Yâri bûs eylemiş rakib-i hınzir
Bize bir kaç çürük ayva nar geldi
Bülbül oldum bâg-ı firkatte öttüm
Hercâyi dilberin ahdini güttüm
Güzeller adına kur'alar attım
Her biri bahtıma cefakâr geldi
Gevherî'yim bıktım cevr ü cefâdan
Bir eser görmedim zevk u safâdan
Feragat gelürdüm şol bi-vefadan
Adûlara nisbet bana âr geldi
<end>

<start>
Gönül geçmez senden ey kerem kânı
ölünce severim seni bilmiş ol
Cism-i zaîfimden Azrail canı
Alınca severim seni bilmiş ol
Rahmet kapusuna tuttum yüzümü
Hak için söylerim her bir sözümü
Belki musallada halk namazımı
Kılınca severim seni bilmiş ol
Şefi olsun Resul hem Ebûbekir
Melekler yanımda eylesin zikir
Kabrime suâle Münker'le Nekir
Gelince severim seni bilmiş ol
Cemâlin göreli aklım oldu çâk
Ne hûb yaratmış seni Yezdân-ı pâk
Mezarım içinde gözlerime hâk 'i
Dolunca severim seni bilmiş ol
Gevheri der ki geştettim cihanı
Kişi sevdiğinden umar ihsanı
Rûz-i kıyamette mahşer divânı
Olunca severim seni bilmiş ol
<end>

<start>
Gurbet illerinde çaresiz kaldım
Bir hâlimden bilür yâr-ı garım yok
Gam-ı firkat ile bî-mecâl oldum
Ağlamaktan gayri kisb ü kârım yok
Anınçün nûş ettim câm ile zehri
Bulamadım bir yâr dolaştım dehri
Kaddimi dal etti feleğin kahrı
Ayaklarda kaldım itibârım yok
Bu çarhın elinden gülmedim bir dem
Çeşmimin yaşını silmedim bir dem
Bu derdten halâs olmadım bir dem
Derd ü gamdan özge elde varım yok
Çok niyaz eyledim geçmedi dilek
Âcizdir âhımdan gökteki melek
Gevheri'ye bu cefa yeter ey felek
Ziyâde cefâya iktidarım yok
<end>

<start>
Kıyamet haşre-dek gözlerim sen
Bu hasta gönlümün dermanı tez gel
Yâd illerde garib eyleme beni
Eğlenme hûbların sultânı tez gel
Yoluna vermişim can ile teni
İnkârım yokdurur sevmişim seni
Lûtfunla şad eyle ağlatma beni
Eğlenme dertlerin dermanı tez gel
Murg-ı dil per açup hava eyledi
Bülbüller gülşende nevâ eyledi
Ayrılık dellâh nida eyledi
Göçmeden muhabbet kervanı tez gel
Gevheri der sabra kalmadı takat
Yok mudur imânın ey serv (i)  kamet
Kâfir nesli misin fitne-i âfet
Var ise göğsünün imânı tez gel
<end>

<start>
Kime dâd eylesem senin elinden
Sevdiğimden ayrı düşürdün felek
Yandı bu vücûdum hicran elinden
Kebab idüp bağrım bişürdün felek
Bir hercai yâre meftun eyledin
Yıktın hatırımı mahzun eyledim
Düşürüp çöllere Mecnun eyledin
Aklımı başımdan şaşurdun felek
Teslim olup rızâ virdim kazaya
Umurumu ısmarladım Huda'ya
Düşürdüm zevrakım bahr-i belâya
Mevc-i aşkı baştan aşırdım felek
Arayup bulmadın Gevheri merdi
Mihnet ile çektim çok germi ü serdi 
Râh-ı muhabbette mihnetle derdi
Cem'idüp başıma üşürdün felek
<end>

<start>
Kurtulmadın ey dil bu âh ü zardan
Yine azademi oldun ağyardan
Yohsa bir kem söz mü işittin yârdan
Garib gönlüm niçün olursun melûl
Bu aşkın haleti başka halettir
Evveli hoş sonu pek nedamettir
Dilberin âşıka çevri âdettir
Garib gönlüm niçün olursun melûl
Eğer meyletti ise sevdiğin yâda
Seni sevmeyenden sen ol âzâde
Bulunmaz mı bir dost bize dünyâda
Benim gönlüm niçün melûlsun melûl
Merhem urulur mı sineye dağsız
Leziz olmaz bade olsa mezesizi
Gül dikensiz olmaz gülistan zâgsız
Garib gönlüm niçün melûlsun melûl
Gevheri böyledir âlemin hâli
Firak u mihnetsiz olmaz visali
Çünki vardır her kemâlin zevali
Garib gönlüm niçün melûlsun melûl
<end>

<start>
Künc-i melâmette kalmışım garib
Hâlimden bir söyler olsa o yâre
Zahm-ı sinem gûş eyleyüp ol tabib
Dimiş ilâç kabul itmez o yara
Düş oldu gözüme kadd-i şimşâdın
Helak itti âşıkları bi-dâdın
Hiç dimezsin bunca âh ü feryadın
Hâb-ı nazdan gönül yâri uyara
Safha-i rûyuma akup esk-i al
Çeşmim yazdı bir mufassal arzıhal
Padişahlar gedâsın itmez suâl
Âkil olan ma'kul söze uyar a
Yârim bana zahım vurdu yaramaz
Gayet çoktur benim yaram yarama; 
Tabibler merhemi bana yaramaz
Yar ursa yaramı yine o yara
Gevheri der ey gülbün-i letafet
V'ey bülbül-i gülistân-ı melâhat
Şimşiri müjgânın çekmeğe ne hacet
Tir-i gamzelerin bağrım uyara
<end>

<start>
Lûtf-i ihsan ile divâne gönül
Seni sevmeyenden ırağ ol sen de
Gerek sünbül olsun gerek gonca gül
Seni sevmeyenden ırağ ol sen de
İki gönülliyse bir gözleri mest
İhtiyar ittirir hırka ile post
Gözünden bellüdür hakikatlü dost
Seni sevmeyenden ırağ ol sen de
Eğer kıymetini bilür ise de
Bilüp hâkipaye gelür ise de
Cihanda bulunmaz melek ise de
Seni sevmeyenden ırağ ol sen de
Der Gevheri murad olan söz ana
Tevekkül it yönün Huda'dan yana
Vefa gelmez andan akıbet sana
Seni sevmeyenden ırağ ol sen de
<end>

<start>
Niçün küstün bana nedir günâhım
Nedir cürmüm söyle ey zâtı melek
Reddedelden beri ey yüzü mâhım
Zindandır başıma bu çarh-ı felek
Kul hatasız olmaz madem ki kuldur
Efendim hatânın nolduğun bildir
Böyle cevritmeden bari gel öldür
Eğer kasdın öldürmekse giderek
Gel cevritme ittiğini bulursun
Ol zamanda kıymetimi bilürsün
Huzûr-i Mevlâ'da kanlı olursun
Ben helak olursam çevrim çekerek
Yeter naz eyledin uyup gammaza
Yürek mi dayanur bu denlü nâza
Gevheri ağlayup geldi niyaza
Dilek ey canımın cânânı dilek
<end>

<start>
Sen ana uymasan gelsen yanıma
Söyleyişi bülbül dilli sevdiğim
Kerem-i ihsan ile girme kanıma 
Bağçesi kırmızı güllü sevdiğim
Aşıkların ah eyleyüp ağlasa
Aşk oduna sineciğim dağlasa
Hep güzeller bir bir karşıma dursa
Cümlenin serdârı benli sevdiğim
Kirpiklerin oktur kaşların keman
Gördüğün uşşaka verirsin aman
Cennetten çıkmışsın meleksin heman
Bakamaz yüzüne kullar sevdiğim
Kul Gevheri der erenlere yardım
Şükür olsun Mevlâ'ya murada erdim
Bahânesiz gerdan ben sende gördüm
Hisab olmaz siyah benler sevdiğim
<end>

<start>
Vefasız dilbere gönül vereli
Bana hasım olmadık kullar mı kaldı
Bağ-ı hüsnün goncesini dereli
Ahvâlim söylemez diller mi kaldı
Ferhad gibi yol eyledim dağları
Hangi yâr güldürmüş ağlayanları
Şimdi viran oldu dostun bağları
Yaprağın dökmedik dallar mı kaldı
Ey hûb-zibâ gel zulüm etme cana
Şimdiki hûblara yoktur bahane
Bir rüzgâr musallat oldu cihana
Meyvasın dökmedik dallar mı kaldı
Ey gönül bu işden olalım beri
Görelim sonunda ne kılar Bârî
Gevheri der ben de iderim zari
Başıma gelmedik haller mi kaldı
<end>

<start>
Seni bana gayet güzel dediler
Gerçek mi sultânım görmeğe geldim
Şeftalini derde derman dediler
Gerçek mi sultânım sormağa geldim
Senin içün yiyüp içmek dediler
Yâdlar ile konup göçmek dediler
Göğsün cennet koynun uçmak dedi.
Hak nasib iderse koçmağa geldim
Arzıhal eyledim beylerbeyine
Arzıhâlim kaldı yüzü ağına
Bâğıban oluben hüsnün bâğma
Kırmızı güllerin dermeğe geldim
Gevheri der sen canların canısın
Mısr'a sultan olan Yûsuf (i)  Sânîsin
Âdil pâdişâhsın mürvet kânısın
Kul olup kapunda durmağa geldim
<end>

<start>
Vücudum aşkınla dağ dağ iken
Beni aşkın ateşine dağlatma
Yazıktır canım taze çağına
Ahım ile gözüm yaşın çağlatma
Dün gice seyrimde gördüm pirimi
Âşık geze geze bulur birini
Gülşeninde güle virdim serimi
Kara gözlüm dikenine dalatma
Tir ü gamzen ebru kemânesidir
Bu bakışlar çeşmim mestanesidir
Bir gamzen peykânı bin cânesidir
Beyhude yere hançer çeküp zağlatma
Gevheri'ye aşkın melâmet yeter
Aşkında çekdüğüm zelâlet yeter
Haşre-dek bu gam kasavet yeter
Bir yana da sen de zâlim ağlatma
<end>

<start>
Mübarek cemâlin görmeyenden
Hicran ile hâlim yaman oldu gel
Muhabbet güllerin dermeyeliden
Bülbül gibi işim figan oldu gel
Felek cüda kıldı yüzü mâhımdan
Kuşlar kebab olur dûd-ı ânımdan
Ben ayrı düşeli pâdişâhımdan
Firkat ile kaddim keman oldu gel
Nice vasf ideyim hüsn-i cemâlin
Bir dahi felekte yoktur misâlin
Âb-ı hayat olmuş yavrum makalin
Kametin bir serv-i revân oldu gel
Firakın âteşi cismimi yaktı
Ânımın odları göklere çıktı
Hasretli gözümden kanlı yaş aktı
Anınçün sahralar umman oldu gel
Gevheri medhinde şirin edadır
Bir abd-i kemterdir senden cüdadır
Yüzünü görürsem canım fedadır
Vücudum yoluna kurban oldu gel
<end>

<start>
Ahu gözlüm niye melil gezersin
Kuğu musun ciran mısın nesin sen
Gören aşıkların bağrın ezersin
Kuğu musun ciran mısın nesin sen
Beni helak etti şive nazların
Sinemde yer etti acı sözlerin
Kudretten sürmeli siyah gözlerin
Kuğu musun ciran mısın nesin sen
Sel gibi çağlattın çeşmim yaşını
Gavgaya uğrattın halkın başını
Cihanda bulmadım senin eşini
Kuğu musun ciran mısın nesin sen
Simden beyaz gördüm senin cismini
Neden halkeylemiş Mevlam resmini
Ay Efendim doğru söyle ismini
Kuğu musun ciran mısın nesin sen
<end>

<start>
Ne nihan edersin benden yüzünü
Hasretinle halim yaman oldu gel
Hak aşkına olsun göster yüzünü
Görmedim cemalin zaman oldu gel
Bülbülüm hara uğrattın gülümü
Neye sunsam eriştirmem elimi
El kahrından doğrultamam belimi
Büküldü bu kaddim keman oldu gel
Gözlerimin yaşı deryaya akar
Hicran ateşleri bağrımı yakar
Ah ettikçe arşa tütünüm çıkar
Seyret dağlarbaşı düman oldu gel
Aşık olanların korkmaz ölümden
Gecemi hiç farkedemem günümden
Gevheri çıkıyor canım tenimden
Bizim kavuşmamız güman oldu gel
<end>

<start>
Bir dilbere selam verdim
Almazlanır hoş nazlanır
Canım halin nedir dedim
Bilmezlenir hoş nazlanır
Yüz çevirdi bizden ol yar
Ruz u şeb kılarım zar
Sundum desdine arzuhal
Almazlanır hoş nazlanır
Bilmem ol yare ne dedim
Sırrını kime söyledim
Dosta işaret eyledim
Gelmezlenir hoş nazlanır
Gevheri gedadır adım
Arşa çıkıyor feryadım
Beni bilir misin dedim
Bilmezlenir hoş nazlanır
<end>

<start>
Güzellikte tazelikte terlikte
Kuğusun hey güzel kuğusun kuğu
Ol meh cebin ile siminberlikte
Kuğusun a nazlım kuğusun kuğu
Sen bir gonce gülsün yaprağın yeşil
Dola ak kolların boynumdan aşır
İsmini diyemem dilim dolaşır
Kuğusun a nazlım kuğusun kuğu
Güzellikte birsin iki değilsin
Olur olmazların hakkı değilsin
Ben de bildim bana baki değilsin
Kuğusun a nazlım kuğusun kuğu
A sevdiğim kimler verdi öğüdü
Ben seni seveli gönlüm büyüdü
Seni benden gayri sever yoğ idi
Kuğusun bir tanem kuğusun kuğu
<end>

<start>
Geçerken şu yere uğradı yolum
Bu yerlerde böyle güzel olur mu
Kuğum seni uçurmuşlar gölünden
Bu göllerde böyle kuğu olur mu
Kuğum senin kaşın gözün karadır
Görün kadir Mevlam neler yaratır
Ak gerdanda siyah benler sıradır
Ak kuğuda siyah benler olur mu
Kuğum gitti viran kaldı gölleri
Söyler mi ol efendiminin dilleri
Balıktan mı aldın sen bu telleri
Ak kuğuda böyle teller olur mu
Gevheri der bu kuğunun kasdi ne
Kına vurmuş ellerinin üstüne
Kurban olam gözlerinin mestine
Ak kuğuda böyle gözler olur mu
<end>

<start>
Kara gözlü yarım ben gider oldum
Sakınıp zülfünü yoldurmayıgör
Ağlama sevdiğim yine gelirim
Hasretle aklını aldırmayıgör
Sen benim açılmış gonca gülümsün
Sağ kalır gelirsem yine benimsin
Gündüz hayalimde gece düşümsün
Gülüne yad bülbül kondurmayıgör
Kara gözlü yarım bana yanıp da
Geleni geçeni beni sanıp da
Ağlayı ağlayı kahırlanıp da
Gül benzini sakın soldurmayıgör
Gevheri de der ki sakın açılma
Yanılıp da dilden bir söz kaçırma
Ellerin yanında göğsün geçirme
Düşmanı kendine güldürmeyigör
<end>

<start>
Kalkın hey ey erenler durun aya
Adalet mülkünün sultanı geldi sultanı geldi
İstikbal eyleyin durun selama durun selama
Sermesler alemin hübyarı geldi
İstikbal eyleyin durun selama durun selama
Sermesler alemin hübyarı geldi
Cemaat kurulsun, emmeler yansın, ekaler yansın
Demler dolsun hem badeler dolsun badeler dolsun
İkrarına sağlık erler uyansın erler uyansın
Gammı dert etmenin zamanı geldi
İkrarına sağlık erler uyansın erler uyansın
Gammı dert etmenin zamanı geldi
Gevheri Muse beyin oyulmaz bağı oyulmaz bağı
Ehlin aşk olanın tükenmez işi hiç bitmez işi
Hasretli gönlümün gözümün yaşı gözümün yaşı
Şu dertli gönlümün tabibi geldi
Hasretli gönlümün gözümün yaşı gözümün yaşı
Şu dertli gönlümün tabibi geldi
<end>

<start>
Güzellerin bahçesinde açılan
Lale midir sümbül müdür gül müdür
Beyaz gerdanına inip dökülen
Zülüf müdür kakül müdür tel midir
Sencileyin güzel nerde bulunur
Her kaçanı görsem aklım alınır
Rüzigar estikçe durmaz salınır
Selvi midir semen midir dal mıdır
Kaşın kudret kalemiyle yazılmış
Güzel hecrin ile bağrım ezilmiş
Mah yüzüne çifte çifte dizilmiş
Benler midir fülfül müdür hal mıdır
Güzelsin Yusuf'un menendi eşi
Bir olmaz kavgaya uğrattın başı
Gevheri derya mı gözünün yaşı
Murat mıdır Ceyhan mıdır sel midir
<end>

<start>
Gönül melul olup eyleme ahı
Aşıka ayrılık olagelmiştir
Gel sözümü dinle hubların şahı
Ağlıyanlar bir gün gülegelmiştir
Bedir aylar gibi doğup dulunma
Çıkıp karşımızda böyle salınma
Beni sever deyu sakın alınma
Severler dilberi olagelmiştir
Güzelsin sevdiğim ben de bilirim
İltifat edesin deyu gelirim
İncinme sevdiğim gider bulurum
Mecnun Leylasını bulagelmiştir
Gevheri der sun'u vardır bu sözde
Derdimiz ne binde kaldı ne yüzde
Güzeller yoluna yanarız biz de
Aşıklar bu yolda ölegelmiştir
<end>

<start>
Gönlümüz bağlandı zülfün teline
Alınmaz gözleri mestim alınmaz
Sencileyin cevredici kuluna
Bulunmaz gözleri mestim bulunmaz
Karışmasın kimse benim karıma
Rahm etmesin gören ah ü zarıma
Huda takdir etmiş yazmış serime
Silinmez gözleri mestim silinmez
Düştüm ateşlere durmaz yanarım
İçip aşkın dolusundan kanarım
Müşkül işi ululara sorarım
Bilinmez gözleri mestim bilinmez
Hasretinle her dem bağrım deliktir
Kül oldu vücudum şehri yanıktır
Cümle yollar bağlı haramiliktir
Gelinmez gözleri mestim gelinmez
Gevheri der yoktur derdime çare
Unulmadı gitti sinemde yare
Gönül bir şahindir her bir şikare
Salınmaz gözleri mestim salınmaz
<end>

<start>
Tazelendi alem nevbahar oldu
Gel efendim Şam'a doğru gidelim
Açıldı her taraf sebzezar oldu
Gel efendin Şam’a doğru gidelim
Tîg-i gam vurarak hasmını hakla
Okunu düşmanın bağrında sakla
Küheylan at ile kargı mızrakla
Gel efendim Şam'a doğru gidelim
Andelipsiz bağda hem gülşen olmaz
Gönüller gamlıysa asla şen olmaz
Bu diyarlar bana hem mesken olmaz
Gel efendim Şam’a doğru gidelim
İş edelim mest-i müdam olunca
Çamlıbel’de çay kenarı bulunca
Eğlenelim uz-i kasım gelince
Gel efendim Şam’a doğru gidelim
Bilelim efendim aşk-ı giriftar
Amma ara yerde olmaya ağyar
Bir Gevheri bir sen bir de hizmetkar
Gel efendim Şam'a doğru gidelim
<end>

<start>
Bizden selam olsun gül yüzlü yare
Salınıp sevdiğim bağlara gelsin
Severim dilberi elde ne çare
Yürekte eriyen yağlara gelsin
Sevda derler bir acayip dengim var
Güzeller giyecek şali rengim var
Bugün benim adüvlerle cengim var
Kılıçlar bilensin zağlara gelsin
Ne kadar cevretse şikayet etmem
Öperim koçarım hıyanet etmem
Canım sende iken feragat etmem
İsterse gerdanım ağlara gelsin
Gevheri bağlanmış bir özge eda
Elinde tespihi dilinde hüda
Dellal-i muhabbet eylemiş nida
Mecnunum olanlar dağlara gelsin
<end>

<start>
Beni kimse eğliyemez
Benim gönlüm alan gelsin
Tabipler bilmez ilacım
Beni derde salan gelsin
Mailim selvi boyuna
Melek karışmış soyuna
Soyunup uryan koynuna
Sinesine saran gelsin
Kaşların yay kirpiğin ok
Sana mail olanlar çok
Şu cihanda akranın yok
O kaşları keman gelsin
Gevheri'yi kimse bilmez
Aşıkın ağlatan gülmez
İsmini söylemek olmaz
Filan kızı filan gelsin
<end>

<start>
Sabahtan bizim pınara
İki gelin üç kız geldi
Birbirlerini kovarak
Sandım ki göle kaz geldi
Birisinin adı Dudu
Odur güzellerin tadı
Kim taradı kimler yudu
Zülüf gerdana az geldi
Birisincin adı inci
Severler güzeli genci
Koynunda çifte turuncu
Verdi ağzıma bal geldi
Birisinin adı Ayşe
Benleri var çifte çifte
İki elinde menevşe
Şükür Mevlaya yaz geldi
Birisinin adı Fatma
Kaşları var çatma çatma
Kadir Mevlam sabah etme
Bu gece bize az geldi
<end>

<start>
Gel koyun başına püskül takayım
Kuzunun uğruna dağlar yakayım
Kuzunun yerine kuzu yakayım
Gel koyun meleme vazgel kuzundan
Meleyi meleyi çıktım yurtlara
Yüzümü gözümü sürdüm otlara
Ana mı dayanır böyle dertlere
Gel koyun meleme vazgel kuzundan
Atlar eğerlenmiş bineğin ister
Kuşlar havalanmış tüneğin ister
Ak koyun da gelmiş kuzusun ister
Gel koyun meleme vazgel kuzundan
Sürünün ardında bir koyun meler
Koyunun feryadı bağrımı deler
Ak koyun gelmiş kuzusun ister
Gel koyun meleme vazgel kuzundan
Hey koyun ben seni Mevla'ya saldım
Sürünün ardında bir koyun kaldın
Yılda bir kuzunu yadlara verdin
Gel koyun meleme vazgel kuzundan
Sürünün ardında meler gezersin
Meledikçe ciğerciğim ezersin
Kuzunun nerde olduğun sezersin
Gel koyun meleme vazgel kuzundan
Bir gölgecikte kuzulamadın mı
Göğsünün altında gizlemedin mi
Kurtlar görür diye gizlemedin mi
Gel koyun meleme vazgel kuzundan
Gevheri dertli sinesini dağlar
Durmaz gözlerinden kanlı yaş çağlar
Kuzusun yitirmiş analar ağlar
Gel koyun meleme vazgel kuzundan
<end>

<start>
Gazilerin serefrazı ağası
Vasfını söyliyen diller ağlasın
Bunca guzat ile o kahramanın
Gazaya aştığı yollar ağlasın
Gaza mişesinin bebr ü pelengi
Fisebilillah dı gazası cengi
Kaplan postu ile altın çelengi
Bile takındığı teller ağlasın
Nam-ı Hakkı dilden tekrar eyliyen
Şecaat gevherin ızhar eyliyen
Gece gündüz ana timar eyliyen
Yarasını saran eller ağlasın
Din uğruna daim giderdi yola
Ettiği gazalar gelir mi dile
Hısım akrabası kardeşi bile
Hizmetinde olan kullar ağlasın
Gevheri sırrına sırdaş olanlar
Serhadlerde ana padaş olanlar
Gazada kendüye yoldaş alanlar
Döküp gözlerinden kanlar ağlasın
<end>

<start>
Sabahın seher vaktinde
Bir garip bülbül dolaşır
Yanağında gül açılmış
Ol güle sümbül dolaşır
Efendim sensiz olamam
Olursam da hiç gülemem
Arayıp semtin bulamam
Özge yerde yol dolaşır
Mailim tatlı diline
Bülbülüm gonce gülüne
Efendim ince beline
Korkarım yad kol dolaşır
Cefakar olduğun bildim
Gamzenle sinemi deldim
Sana bir niyaza geldim
Söylemeğe dil dolaşır
<end>

<start>
Dedim dilber cemalin eyle ayan
Dedi aşık mısın ya ne sorarsın
Dedim kaküllerin olmuş perişan
Dedi olmuş ise sen mi tararsın
Dedim cana yeter çektim hicranın
Dedi hiç göğsünde yok mu imanın
Dedim eller sarar ince miyanın
Dedi elem çekme sen de sararsın
Dedim lebin sükker midir bal mıdır
Dedi bana edeceğin al mıdır
Dedim benden gayrı soran var mıdır
Dedi var mı yok mu sonra duyarsın
Dedim aşk ile yandı bu can ü ten
Dedi seni vaslımla ederim şen
Dedim Gevheri'ye hercayisin sen
Dedi bencileyin sen çok ararsın
<end>

<start>
Elâ gözlerini sevdiğim dilber! 
Salınıp geldiğin yolar öğünsün
Ne güzel yaratmış seni Yaradan
İnce belin saran kollar öğünsün.
Aman, hey eğlencem, gel yine aman! 
Yok mudur zerrece göğsünde iman? 
Soyunup koynuma girdiğin zaman
Göğsünü okşayan eller öğünsün.
Bir melek nesli mi vardır soyunda
Hak nazarım kaldı selvi boyunda.
Ol günlerde, bahar bayram ayında
Üstüne gölge olan dallar öğünsün.
Gevheri yârinin gülleri aktır
Var yürü yüzüne perdeler döktür.
Bilemem, sevdiğim, akranım yoktur.
Zülfüne dokunan yeller öğünsün...
<end>

<start>
Beni kimse eğleyemez
Benim gönlüm alan gelsin
Tabipler bilmez ilâcım
Beni derde salan gelsin.
Mailim selvi boyuna
Melek karışmış soyuna
Soyunup uryan koynuna
Sinesine saran gelsin.
Kaşların yay, kirpiğin ok
Sana mail olanlar çok
Şu cihanda akranın yok
O kaşları keman gelsin.
Gevheri’yi kimse bilemez
Aşıkın ağlatan gülmez
İsmini söylemek olmaz
Filân kızı filân gelsin...
<end>

<start>
önce Allah var! sonra bir adam var, bir de kız…
adam diyor ki:
“ - sonunda sarılmalıyız. ikimizden en az biri bunu aklında tutmalı! ”
kız diyor ki:
“ - sen yorulursan ben tutarım, ben yorulursam sen… “
sonra ikisi birden diyorlar ki:
“ – Allahım… seni çok sevdiğimizin arasına girmesin hiçbir şey! ”
arada çocukları ol’uyor. mutlu ol’uyorlar. sonra çocukları ölüyor, koyuyorlar mı sarılacaklarını bir kenara! yok’luyorlar birbirlerini ama kimsenin aklında bir şey yok. okluyorlar birbirlerini; ne ölen var, ne yaralı…
adam diyor ki:
“ – biz durmadan bir şeyi hatırlıyorduk! ”
kız diyor ki:
“ – biz durmadan hatırladığımız bir şeyi unuttuk! ”
sonra ayrılıyorlar.
yo hayır, mutsuz bitmiyor hikaye.
çünkü sonra yine Allah var! 
arada da hep O vardı. 
sonra da hep O olacak.
O, yeter.
hülasa: çocuklarımızı putlaştırmayalım, onlar bize emanettir. onların kendi kaderleri vardır, onları biz değil Allah doyurur, büyütür, yetiştirir. verdiği zaman bize sormadığı gibi alacağı zaman da bize sormaz. ama Allah çocuğumuzu bizden aldığı zaman, çocuğumuzu bize verdiği zamanki kadar bizi sever. biz de sevelim birbirimizi. sonunda hep birbirimize sarılalım. isyan etmeyelim, ayıp!
<end>

<start>
kapı çaldı, aldırmadım. 
tek başıma bağdaş kurmuştum.
tek başına bağdaş kuran erkeklere aşık olan kadınları düşündüm. çoğu doğulular’dı.
taze akıtılan kan renginde bir grup bolşevikle konuştum, onları çok içimde bir yerlerde besledim, ne büyüdüler, ne küçüldüler. onlara isimler verdim, çeşitli ayetlerle örtüşüyorlardı.
çoğu çoktan soğuğa alışan kuzeyliler’di.
bir rüyanın içinde üryan dolaşıyordum, annem görse ben üşümeyeyim diye o rüyayı yakardı! 
çalışmam lazım, bana bu telkini vereni tanımam lazım…
çünkü bir gün işe gitmek ve bu dünyaya bir daha dönmemek istiyorum.
işe geç kalmaktan kendimi nasıl alıkoyacağımı 
-30 sene geçti- 
öğrenemedim hala. 
evet, eşek kadar oldum, öğrenemedim.
-insan büyüyünce eşek oluyor çocuklar, siz sakın ola büyümeyin! -
işine vaktinde varan insanlara hiç bilmediğim bir tarafımla gıpta ediyorum. 
hiç bilmediğim o tarafımı hiç bilmek istemiyorum, anlaşalım tamam mı? 
şu hesap kapansın istiyorum, dilerseniz sizi kalkıp ayakta alkışlayabilirim,
Ve içten bir alkış olur bu!
fabrikam var.
turnusol kâğıdı imal ediyorum, üzerine iyi çay dökülünce “Allah” yazıyor! 
insanlar işsiz kalabilir ama kötü çay içmesinler, bütün derdim bu! 
Allahım bu arada bu borcu bir insan kılığında kapatmam pek mümkün görünmüyor.
zaten yanlış kadını sevdim ki doğru kadın yok.
her insan sevdiğini faiziyle geri istiyor. 
Allahım insanlar birbirini birer tefeci gibi…bile sevemiyorlar.
kapı hiç durmadan çaldı ve ben hiç durmadan aldırmadım. 
bi tek sen gelsen açardım ama ben senin bana gelebileceğine hiç inanmadım.
inanmadım, inanamadım, ki doğru erkek yok 
bir insan bir insanı sevmek için kendine o insandan gayrı bahaneler bulmalı! 
bu ne demek biliyor musun sevgilim, hiçbir şey demek değil! 
bu ne demek biliyor musun, 
dedim ya,
hiçbir şey demek değil!
kapı çaldı, aldırmadım.
tahrir’deki çocukları seyrediyordum.
sevgilim o çocuklar ikimizden de güzeller!
sonra toparlandım, bozdum bağdaşı
kapıya koştum hemen, 
düşündüm
ya gelen Hz. Ali’yse?
hülasa: çok büyük bir hakikatin içerisinde bağdaş kurup oturmuş olsanız bile; kapı çalınca bakın, telefonunuzu çok meşgul etmeyin, çaya dalıp gitmeyin; Hz Ali her an ziyaretimize gelebilir. Evet, evet, gelebilir!
<end>

<start>
Kardeşlerim!
Şiir üzerine konuşmaktan ve fikir üretmekten terk, edebiyatı dışarıdan bitirmeye çalışırken hayatı ıskalamamanın derdiyle konuşan biri gibi konuşmaya çalışacağım. Bu cümlenin neden böyle uzun olduğu ve yazının neden böyle başladığı hususunda en ufak bir fikrim yok. Lakin Yunus şahane bir şair, kendisini tanımayı çok isterdim. El kadar Türkçe ile hemen her şeyi söylemiş. Demek ki dilin zenginliğinden çok, başka bir şeyin zenginliği söze konu. Demek ki, edebiyat üzerine sarf edilen onca lafügüzaf dili söyletenin kaynağına, belki de dili bertaraf edemediği için yaklaşamıyor. Çok acayip başladı yazı, sonunu çok merak ediyorum. İsteyen burada ayrılsın, bazen feci sıkıcı bir adam olabiliyorum. Size bu yazıyı bir acil servis muayene odasından yazıyorum. Az evvel dâhiliyeci bir dostum oturdu karşıma, dedim ki; "Senin bir derdin vardı, ne oldu ona? Uzun süredir görmüyorum bakışlarında". Nasıl ama? Modası geçmiş bir şiir gibi değil mi! Moda, kusursuz bir eskimedir diyor Baudrillard. Allah rahmet eylesin, değişik bir adamdı. Kelimelerini öyle baştan çıkartıcı bir insiyakla örüyordu ki, düşüncenin niteliği söyleyişinin gölgesinde kalıyordu. Söz sükûtu çoğu kez kirleten bir şeydir. İnsan şiir okumaya başlayınca bir yerinden temizlenmeye başlıyor ama. Bu yazıyı dönüp tekrar okuyacağım diye kendimi acayip samimiyetsiz hissediyorum. Ne yani, siz beğenin diye mi yazıyorum bu yazıyı? Bütün diğer yazılar hep başkaları beğensin diye mi yazılıyor? Şimdi yok desek yalan, var desek mübalağa… Hakikatin hatırı diye bir şey var, inanır mısınız bilmem. Ben hakikatin hatırına inanıyorum, edebiyata inanmıyorum artık. Zannediyorum o da bana inanmıyor. Biz birbirimizi karşılıklı olarak kullanıyoruz. Biz birbirimizden fena halde kıllanıyoruz. O bana vesileler kuruyor, ben ona kelimeler… Aramıza bir üçüncü girince, ben oradan kalkıp gidiyorum. Gideyim. Gözlerim durur mu, onlar da benimle kalkıp gidiyorlar. Gitsinler.
Çok yorgun bir adamım Allah'a bin şükür! Dün halı saha maçı yaptım ama hiç halı saha maçı yapmasam da yorgun bir adamım. Dünyaya yorgun biri olarak gelmiş gibiyim. Yorgunluk bir çeşit yakıt, bir büyük sermaye... Keder gibi, Allah vergisi! Biri ölüyor, o zaman daha derinden kavrıyorsunuz onun yaşadığını. Muntazaman bir sürgün psikolojisi içerisindeyim, size de böyle oluyor mu? Geldik, gidiyoruz. Rutini bozan her duygu durumu beni şiire gebe bırakıyor. Fenerbahçe mesela yenildiği zaman acayip öfkeleniyorum gibi şiir yazıyorum ben. Kafamı bozan, beni aşka geçiren, vs... Bazıları şans diye görür bunu, şaşırıyorum. Bütün aynaların arasına bir ayna daha eklemekten ne farkı var şair olmanın? ! Dünyanın bütün imtihanı yetmezmiş gibi bir de yazdığını yükleniyorsun. Ama yazdıran yaz diyor işte, dedim ya, hakikatin hatırı var. Biri gemimize saldırıyor, biri kalbimize, birileri otel yakıyor, birileri köy basıyor, birileri sopalıyor birilerini. Kimsenin rahat durduğu yok, gel de şiir yazma! Bazen, nerden girdim bu işe diyorum. Yahu öyle bedbin bir hal ki, girince çıkamıyorsun da öyle kolay kolay. Sineye falan çekmen gerekiyor şahit olduğunu. Teraziyi iyice kaybetmek gerekiyor şiiri bırakmak için. Nikotin bandı gibi, iki mısra arıyorum şöyle her şeyi izah edecek. Yani ne yapsan dönüp sana cevap verecek iki mısra! Düşünün ki Turgut Uyar, Sezai Karakoç ile Cahit Zarifoğlu’nun omuzlarında! Düşünün ki, kol kola girmiş Mısri Niyazi ile Aziz Mahmut Hudâi. Kaygusuz’u, Fener gol kaçırınca, seyirciler arasında düşünün! Yani, öyle iki mısra…
Ortam kötü, herkes insanlıktan çıkmış. Benim de insanlıktan çıktığım oluyor, herkes çıkar bence. Ama sanki mühimi oraya geri dönmek, gönül almak. Bu vahşi kapitalizm, para-pul işleri, sermaye falan dengemizi allak bullak etmiş durumda. E müsaade ediyoruz da ondan! Diyeceksiniz ki, çok da elimizde! Ağır kaçacak ama evet, ben de cüzi iradeye inanmıyorum. Hatta cüzi olan külli olanın içinde kül olup gitsin istiyorum. Nasıl olacaksa?
Birazdan, başımıza ne geleceğini bilmeden yaşıyoruz. Verilerimiz ne olacağına dair çeşitli fikirler edindirse de, bir deprem oluyor ve her şey tuzla buz oluveriyor birden. İnsan da biraz böyleymiş gibi geliyor bana, yani sürekli bir depreme gebe. Ama hayretten dilimi yutacak raddede, bazılarının, gözler önüne serilen enkazı görmezden gelerek nasıl da hala hiçbir şey yokmuşçasına yaşayıp gittiğini anlamakta zorlanıyorum. Bir şeyi anlamakta zorlanınca, ona inat etmek gibi pis bir huyum vardı eskiden, şimdi iyice azaldı. Şimdi bir şeyi sevmekte zorlanınca, o şeyi sevmeye diretiyorum. Şiirin böyle şifahi bir etkisi var. Sanki ötede bir yerde, anlamadığımız bir ipi çekiyor düşülen her mısra. Ve bir bakıyorsunuz sonra, hiç kimseye izah edemeyeceğiniz bir şekilde anlamış/sezmiş/hissetmiş oluyorsunuz o şeyi. Rahatlıyorsunuz. Artık nasıl oluyorsa?
Şiirin, diğer başka bütün şeylerden farklı bir muamele görmesinden hazzetmiyorum. Çünkü mahalleli olarak aynı bakkaldan ekmek alan komşularız işte. Birileri şiir yazıyor, diğerleri başka şey. Bu söyleyeceğimi asla izah edemeyeceğimi biliyorum, kimsenin de bana izah edebileceğini... Ama her şeyin içinde sanki şiir vardır. Gerçi, her şeyin içinde başka her şey vardır ama beni Allah bu pencereden baktırtıyor işte. Bir de iyi futbol oynarım mesela, babam beni bırakmadıgillerdenim. Babamı seviyorum, beni sövdüğünden çok sevmiştir kendisi.
Şiddetin ve sevginin içinde büyüdüm ben. Bunlar birbirleriyle iç içe olunca; ilk gençliğinizi başınıza ne geldiğini anlamaya çalışmakla, yirmilerinizi başınıza ne geldiğini anlamaya başlamakla, otuzunuzu ise yavaş yavaş bavulları toplamakla geçiriyorsunuz. Sevgi ve şiddet hep kol kolaymış gibi gelir bana. Van'da, yüksek rakımda, oksijen de bol olunca, her gün kavga ederdik. İki kişinin omzu sürterdi birbirine, koridor karışırdı hemen. Maçlar kavgayla biterdi muhakkak. Bir kızla dolaşmaya başlardın, silah dayanırdı ensene. Bu son söylediğim olduğunda 15imdeydim. Kafa-kol, namaz, aşk, öfke, oruç, intikam derken epeyce güç bir şekilde geçirdik o günleri. Bu yaşta hala kabadayılık yapanlar var. Yahu bu benim kimyamda, kanımda dolaşmasına rağmen, bir insan olarak yakıştıramıyorum işte kendime. En son 5-6 sene evvel kuzenimi biri itti diye adamın birini sözlü uyardım, sonra 3-4 kişi beni tekme tokat uyardı, sonrasını sormayın gitsin. O gün bugündür kavga etmiyorum. Bir de şu var tabi, hekimim ben. Üstelik acil servis hekimi! E adamın birini öldüresiye dövdün diyelim, adam dönüp senin dükkânın önüne bırakacak bedeni, bozduğunu düzelt diye. Şifa Allah'tan tabi. Mesleki bir çelişkimiz de var anlayacağınız. Yakışmaz, kimseye yakışmaz. Kavga edenleri, söz dalaşı yapanlar buna dâhil, uzaklaştırıyorum kendimden. E şiirden bahsediyorduk... Şiir de bu hasarı tanımanıza yardımcı oluyor bir yerde. Aslında ben insan için var olan her şeyin, insanın önce kendi bilgisine/sevgisine, sonra da oradan Rabbin bilgisine/sevgisine giden vesileler/yollar olduğuna inanıyorum. Annemi çok seviyorum, beni döverken de severdi.
Annemi ama acayip seviyorum. İnsan önce annesini sever. Hepimiz birbirimizin peşinden gidiyoruz; birimiz önde, öteki arkada. Her birimiz ezelle yaşıtız esasında. Nasip, kısmet meselesi başımıza ne geleceği. Hz. Ali ile ayrı hukukumuz var, kendisiyle cennette çay içmek isterdim. Müthiş biri, bence görsek gözlerimiz bakışlarımızın hakkını vermiş olur. Bana bildiğim birçok şeyi o güzel Resul'ünden öğrenip öğreten odur. Onun efendisi, benim de efendimdir. Dünyada teslimiyet kadar güzel bir duygu yok! Birçok şeyi Hz. Ali ile sevmeyi öğrenmiş olabilirim. Mesela Ehl-i Beyt! Buradan geçseler işi gücü bırakır peşlerinden gidersiniz. Yeminle gidersiniz! Dünyadaki bütün güzellikler Peygamberden yansır diye düşünürüm. Şiiri yazarken en dikkat ettiğim husus şudur: "Resulullah bu şiiri okusa, beğenir miydi? ". Beğenir miydi bilmem, ama şiiri onun okuduğunu bilmek, beni heyecanlandıran bir şey. Yüzünü görmeyi en çok istediğim kişi Resulullah'tır. Sizin hiç, yüzünü görmeyi en çok istediğiniz biri oldu mu?
Karım süper bir insan. Dünyada anlamakta en çok zorlandığım kişi aynı zamanda. Bir insan karısını anlamaya çalışmamalı, ömür bitmez! Kadın dediğin, hele bir de çocuk doğurmuşsa, bildiğin fırsat eşitsizliği! Kadınlar yaradılış itibarı ile nedense hakikate daha yakın dururlar gibi gelir bana. Karım sayesinde çok şey değişti hayatımda. Tanıdığım en zeki ve güzel kadındır. Başkalarına göre o kadar zeki ve güzel olmayabilir ama bence öyle. Güzellik de, zekâ da bir bütündür çünkü. Şiir gibi. Bütüne, parçalayıp bakanın gözü doymaz. Parça doyurucu bir şey değildir çünkü. İnsan nerede bir parça gördüyse onun bütününü aramaya koyulmuştur. Karım bana bir oğul doğurdu, ismi Ali Hüsrev. Allah bağışlasın! Ali, bizim Ali! Hüsrev, Hasan Hüsrev Hatemi’den... Allah başımızdan eksik etmesin, çok kıymetli hocamdır, babam gibidir. Çok şey öğrendim ondan, nasip işte. Hüsrev, hükümdar demekmiş. Oğlum da nefsine hükümdar olsun inşallah. İyi biri olsun, bana yeter. Geçen ramazan ayında bana yemem için bir şey uzattı, "ben oruç tutuyorum oğlum" dedim. Ne dese beğenirsiniz? "Ben Fenerbahçe’yi tutmayı tercih ediyorum". Alın size "tutmak" fiili üzerine bir nevi hazır şiir. Zaten evde Ali Hüsrev konuşuyor, ben not alıyorum. Ve kimseye inandıramıyorum ama Fener bu sene süper!
Şiir diyorduk. Ben sık sık okuyorum, siz de okuyun. Okuyan okumayana okutsun. Ben çok kişinin şiire başlamasına vesile olmuşumdur. Çocuklarımıza şiir okuyalım sürekli. Ben klasik Türk müziği ve türkü dinlerim en çok, onlar da şiir zaten. Oğlum Şah Hatayi dinleyerek büyüyor, en sevdiği türkü: "bir derdim var bin dermana değişmem". Şimdi dilinden geçen kalbinden geçmiyor tabi. Hele hayırlısı ile bir büyüsün, görürüm o neşeli tavırlarla söylediği bu mısraın onu ne hale getireceğini. Çocuk insanın kalbini büyütüyor, sevginin azameti değişiyor. Herkes çocuk yapsın, zaten sünnettir.
Şiir çok güzel bir şey, ikinci yeni falan. Ben şiir yazdıktan sonra, en yakınımdakilere okuyorum ilkin. Onlar da güzel olmuş diyorlar. Numara mı yapıyorlar anlamıyorum. Ama şiirin güzel olması bir yana dursun, ben numara yapmıyorum. İçim rahat! Hiç hayıt ağacı görmememe rağmen, rahat. Bir de son dönemlerde çok siyasi şiirler yazıyormuşum. Bir arkadaşım her şey/herkes siyasidir diyor [the person is political], e o zaman bana niye öyle diyorlar ki? Güncel olaylar beni etkiliyor, oturup şiir yazıyorum. Sevdiğim bir ağabeyim, yazma bekle dedi geçtiğimiz aylarda. E ama bu şairin elinde mi ki! ? Aynı ağabey yazdığım bir şiirden dolayı beni Yahudi düşmanı ilan etti hemen. Hâlbuki onunla tanışma vesilemizi düşünmesi bile bunu bertaraf etmeye yetebilirdi. Her neyse, Allah yar ve yardımcımız olsun. Yahudilerle bir alıp veremediğim yok ve ben çayı çok severim. Öyle ki, onu içerim.
Kerbela benim çok etkilendiğim bir hadisedir. Dünyanın en trajik olayı diye tarif ederim. Ondan büyük trajediye -Allah korusun! - denk gelmedim. Düşüne düşüne, bir gün o kızgın çöle indim, donup izledim olanı biteni. Bu yüzden yezid'i sevmiyorum, sevemiyorum. Aklıma geldikçe tüylerim diken diken oluyor, yumruğumu istemsiz sıkıyorum. Onunla da tanışmak isterdim ama sonu fena bitebilirdi. Şiirde öfkelenince yezid yazıveriyorum. Hayır, Alevi değilim.
Ama karım Alevi. Karıma bakınca ben daha çok Aleviymişim gibi geliyor. Zaten o da öyle söylüyor. Ben etnik her türlü ayrıma karşıyım. Bence bunların hepsi bizi birbirimize düşürmek için şeytanın alçak planlarından gayrı bir şey değil. Softalık beni hem üzüyor, hem öfkelendiriyor. Softalara kızan softalar var, onlar daha beter. Bir de softa olduğunu inkâr eden softalar var ki, yahu neler oluyor? Kesin bende de vardır biraz softalık! Herkeste biraz softalık var çünkü. İnsan kendini düşündüğü oranda softalaşıyor. Küçük Prens, nerdesin?
Ha şiir... Edebiyat ortamı başta beni bir heyecanlandırdı ne yalan söyleyeyim. Ama sonra bir baktım, her yan dedikodu. Hakaret tadında eleştiri diz boyu! İnsanlar, nasıl da birbirine düşüyor. Şunun şiiri kötü deniyor mesela, nasıl yani? Belki o şiir bir başkasının en sevdiği şiiri! Bir mutlakıyet çabasıdır almış yürüyor. Daha gençken hevesliydim, şimdi geçti. Şiir öldü diyen var, has şiir okuyamıyorum diyen var, şiir geri çekiliyor diyen var. Bence kim şiir hakkında ne diyorsa kendini tarif ediyor. Ben hala güzel şiirler okuyorum dergilerde. Artık eskisi kadar dergi alamıyorum ama yine de güzel atan yürekler var. Borçları kapatayım, çocuğu büyüteyim, iş-güç derken süratini bir miktar yitiriyorsun tabi. Ama kendimi hiç de işgal altında hissetmiyorum. Bazen sistemin benden, dışarıya atılan bir masa gibi işgaliye istediğini düşünüyorum. Çok ciddi pratik bir karşılığı olmasa da, evrendeki bütün her şey benim duygu ve düşüncelerimin işgali altındadır. Mesela ben çocukken bonibona bayılırdım, oğlum da bayılıyor.
Ya işte böyle kardeşlerim, her şey geçici. Yakıcı bir kulluk, cayır cayır, o biçim… Şiir okumak, yazmaktan daha kıymetli bir şeydir. Ben vaktimin çoğunu oturmakla geçiren çekingen bir sivilim. Bu karımın en sevdiği sözlerden biri, kim söylemişti şimdi hatırlayamadım. Şimdi sordum, Bernard Shaw. Karım da benim gibi sivil. Ali Hüsrev'i de sivil yetiştirmeye çalışıyoruz. Sivil, ne güzel bir kelime! Sanki birazdan ayaklanacak gibi. Ben dünyada kendime bütün renklerden münezzeh, şöyle bir iş belledim: "Zalime hakkı göstermek! ". Bu durum mazlumun, ki bu mazlumun neye inandığı beni ilgilendirmiyor, mütemadiyen yanında olmamı gerektiriyor. Aksiyon dolu bir meşgale! Zulüm biterse, çay gerçekten demlenmiş demektir.
Yahu bir şey anlatacağım, herkes buna gülüyor. Şimdi benim borcum var, herkesin vardır, benim de var. Baktık bir türlü doğrultamıyoruz dümeni, hanıma dedim ki bir çocuk daha yapalım. Çocuk çünkü rızkıyla gelir, rızkla donatır evi. Bütün insanlar çocuklarının ilk doğduğu zamanı bir gözlemleyecek olursa, kaldıramayacakları bir yüke el atmıştır o çocuk. Ya da yeni bir şeyler eklenir haneye. Modern akıl başka söylüyor ama. Borcumuz var, çocuk yapamıyoruz diyenler var, yahu siz deli misiniz? Tamam, öyle durmadan çocuk da yapın demiyorum ama Allah kimseyi kardeşsiz büyütmesin. Ahmet Murat'ın bir mısrası var: "Kardeşi olmayanlar kitap okurlar" diye. Çok acayip... Çocuğun oyun oynamayıp kitap okuması çok trajik! Kitap okumak ne çaresiz bir tavır öyle değil mi? Ne çok bilmediğimizin aynası!
Yunus ile başladık, Yunus ile bitirelim. Kendisi harika bir insan, Türkçe bilip okumamak bence çok ayıp! "Sevdiğimi demez isem sevmek derdi beni boğar" diyor ya… Şair için biraz da böyle bir şeydir şiir yazmak. Hatta tam olarak böyle bir şeydir sanki.
Bu yazıyı mütebessim bir ifadeyle okuduysanız, benim için işler yolunda demektir. Sizin için de... Ben kim oluyorum da bütün bunları yazabiliyorum! ? Ne haddime? Hani sehpa nerede?
Sevelim birbirimizi. Muhabbetle…
* Başlıkta söz, Hz. Ali'ye aittir.
** Bu yazı, Mühür Dergisi'nin 32. sayısında yayımlanmıştır.
<end>

<start>
Ortadoğu'da bütün güç dengeleri; israil'in can güvenliğini sağlamak ve iran'a düşmanlık beslemek üzerine bina edilmiştir. çünkü iran, siyonizmin ırkçılık olduğunu alenen deklare eden bir ülkedir ve siyonizm, ırkçılıktan da öte bir pisliktir! bugün mısır'da, yemen'de, tunus'ta adeta bir metastaz gibi birinden ötekine sıçrayan halk ayaklanmaları, siyonizmin beslediği diktatörel kalelere karşı açılan birer savaştır. bu savaş, derinliğini onbinlerce faili meçhul cesedin doldurduğu bir zengin-fakir uçurumundan domurmuştur.
israil ve amerika, İslam hareketinin büyümesinden endişe ettiği için ortadoğu'da demokrasiyi sekteye uğratmış ve burada seçimle iktidara gelecek Müslümanların önünü çeşitli monarşi ve oligarşilerle kesmek istemiştir. bu irili ufaklı ülkeleri bir yandan boğazına kadar borçlandırıp, öte yandan senelik yardımlarla destekleyerek kendilerine bağımlı bir hale getirmiştir. bu bahsettiğim ülkelerin diktatörlerine bakacak olursanız, halkları yoksulluktan kıvrandığı halde, her birinin milyar dolarlık kişisel serveti göze çarpar. bu satılmış adamların avrupa ve amerika'da şatoları, evleri, otelleri, arsaları, çeşitli bankalara dağılmış paraları vardır. insan onurunu ve haysiyetini ayaklar altına alan bu adamların bunca malı mülkü vardır ama yatacak yerleri yoktur!
tunus'ta halkın ayaklarını gördük. mısır'da da görüyoruz. şimdi kendi rejiminin dayattığı bütün zorbalığı kalbinde hisseden herkes, kendi ayakları olduğunun farkına varıyor. susmak ve oturmakla teskin ve telkin edilen bir dünyada bu kadar ayağın olduğu düşüncesi [ya da hayali] önü alınamayacak bir kaosun habercisidir. kaos; statükonun kellesini alır! bu mesela benim için hiç sorun değildir. benim birçok arkadaşım için de sorun değildir. ama önünüze bir dünya haritası alıp bakarsanız, birçok israilli için büyük bir sorundur bu. ve amerikan ekonomisini domine eden siyonistleri düşününce, "dolaysız" olarak amerika için de büyük bir sorundur bu. halbuki tarihe bir baktığımızda, kaos bu iki devletin hep ekmeği olmuştur.
olaya ideolojik bir eksenden bakıp, tahrir'de yaralanan çocukları düşünmeksizin, ayaklanmaları radikal islamın doğuşu olarak niteleyen insan müsveddelerini Allah'a havale ediyorum. durumdan vazife çıkaran, haklı bir hareketin karşıt görüşe yaradığı düşüncesiyle hareket ederek insanlığından geçen aymazlardır onlar. ki ihvan-ı müslimin, bu devrimin İran devrimi gibi bir İslam devrimi olmadığını, bir halk devrimi olduğunu deklare etmiş durumda. hoş, deklare etmese ne olacak! "bu adamlar daha sonra bizim başımıza bela olur, onun için şimdi onların tepeden tırnağa haklılıklarını görmezden gelelim! " mi diyorsunuz acaba? ayıp! ayıp!
bm, avrupa konseyi, amerika ve diğer batılı ülkeler mübarek'e demokrasi çağrısı yapıyor. çünkü halklarını, demokrasi adına savaştıklarına inandırmak zorundalar. çünkü onlar da günü geldiği zaman kendi halkları tarafından yıkılmak korkusunu taşıyorlar. ama öte yandan, perde arkasında mısır'ın geleceğini kime emanet edelim pazarlığı kızışmış durumda. çünkü mısır, İslami bir rejim tarafından yönetilecek olursa, filistin'e kapılarını sonuna kadar açacak ve dolayısıyla israil'in düşmanı haline gelecektir. mısır ile israil arasında çıkacak olan bir savaş; çok gecikmeden ürdün'ü, tunus'u, suriye'yi, lübnan'ı, iran'ı ve mevcut görüntüsü itibarı ile türkiye'yi içine alacak bir dünya savaşına dönüşebilir. amerika yahut israil'in ne denli gözü dönmüş birer katil olduğunu tarih bize tekerrüren gösterdi. ama bu zulme tek başına bu kadar zaman dayanan filistin örneği, hele ki bu iki ülke arasındaki ekonomik-askeri mukayeseyi göz önüne getirdiğimizde, bize kafi gelecektir.
son olarak, müslüman kardeşler, mübarek gitmeden herhangi bir müzakereye oturmayacaklarını açıkça ifade ettiler. mübarek yerine, ömer süleyman ile bir masaya oturabileceklerini de eklediler. ama ömer süleyman, mısır'daki ayaklanma başladığı gün washington'da ne yapıyordu? ayaklanmadan bir hafta önce askeri kanadın birçok ismini çeşitli atamalarla niye değiştirdi? asker, bütün bu çatışma içerisinde olup biteni hala nötr bir biçimde izliyor. çatışmaların şiddetinin artması halinde, darbe ile müdahale ederse hala halkın talebinden söz edebilecek miyiz, merak ediyorum. kendi adıma, hamas gibi müslüman kardeşlerin de toplumun refahına çalışan kardeşlerimiz olduğuna inancım tam. bugün mısır'da yapılacak demokratik bir seçimin, %60'lara varan bir oy oranı ile Müslüman muhalifleri iktidar yapacağına kesin gözüyle bakılıyor. şu halde, israil ve amerika mısır'a ne için demokrasi gelsin istesin ki! ?
bekleyip, görelim. Allah bütün devrimci kardeşlerimizin yardımcısı olun. umarım tahrir, isminin anlamı gibi bir "kurtuluş" olur mısır için.
<end>

<start>
insan 
işi batırdığında 
taraflardan birinin muhakkak suçlu olduğu zannından azat olmalıdır
ve bu cümleyi ferman etmek için müracaatta kelle saklanır derler
kim mi der? 
bazı evlerin içindekiler
iş batarsa batsın yola bakmak lazım
suç en meşhur koşmasıdır vücut ülkesinin
hadiseler olmasa harfsiz kalırsın
ki o vakit aynanı yedi yerinden kurşunlarlar
son bir fısıltıya daha yer aç şakaklarında
yataklarını ser de yatsınlar:
esrar perdesizlikte
kayıp bir nerdesizlikte
bak perde dedin 
örtündü perde dediğin
ona kimse ses vermezken 
sonsuz bir örtünmek dertsiziydi sükutta
lal ol da gel aşkın dört duvarsız berisine
aşk 
eskiden beri yeni değildi birisine
ne gam(!)  içindeki nehirle sürüklenene
gönül en içeri elleriyle dokunur
uzak ayların güneşlerine
suçlulara uğrar durur suçları
oniki burç dağılır
çün kuyular 
ağızlarından öpebiliyorlarmış kuşları
evet
sürekli allah’tan bahsediyorsak
ölüm yakın
yaşamak mucize
analar göz yaşıyla tuzlanır
ve aç karnına yakılan bir sigara daha geçiyor hüznün kayıtlarına:
iyi olan 
kaybetse de kazanır
Yedi İklim, Mart 2014
<end>

<start>
kulaklarım tutuyor benim gözlerimi
burnuma alnımdan sarkıyorum
şakaklarım kaydırak
kaşlarım göz güneşi
bakınıp yürüyorum
aslında hayat diye bir şey yoktur
da o zaman ben neyi yaşıyorum? 
güller açılır gülistan olur
bülbüller toplandı mı bahçeye
işte buralar hayat kelimesinden fazladır
takılıp düşüyorum
sevmek en ulusu yüksekliklerin
affetmek derdin dolusu
menimendedemen! 
menimendedemen! 
diye sanki bir ateş saçılıyor
vurulup yaşıyorum
<end>

<start>
ey taşlara değen ayaklar
bakın gün doğuyor geceye
ses oluyor sürtünen nefes
gönül ne sesler veriyor heceye
heceler kelimelerle enfes
nihayet konuşmaya başlıyoruz
oysa konuşmayı yoruyoruz ey
sükutu bin yerinden vuruyoruz
sessiz sedasız anlaşanı
gönülden zanna indiriyoruz
değil mi taşlara değen ayaklar
ve ey taşlara değen ayaklar
şüphesiz bakamadınız bir gökyüzüne
şüphesiz bir gökyüzüne ey
kanatlanıp varamadınız ayaklar
taş mıdır yani bütün her şey
yani taşlara değen ayaklar
aldatıldığınızı unutarak öldünüz
şimdi neyi hatırlıyorsunuz ey
taşlara değen ayaklar
<end>

<start>
kuşlar bilir
bir berkin daha konamayacak sabaha
onun kafesini kırdılar
sürü döndü
soğukta kalanlar akşam oldular
ah kuşlar bilir
gök görgüsü
yerin yedi kat dibinde! 
ekmekle vurulmuş çocuk
ölüyorum der gibi uzandı
öldü akabinde
ah kuşlar bilir kardeşim
göğün altında çocuk...
çocuk öldü mü
dünya kerbelalaşır
göze ağlamak düşer
merhamet yuvarlanır gönüllerden aşağıya
kuşlar bilir kardeşim
ah kuşlar bilir berkin’i
yavru damlalar doğurur ağlarken yağmur
tenha sağanaklaşır
babanın omuzları çöker
bir ana evladından vurulur
kuşlar bilir
ah kuşlar bilir
ayıpları da örter gök
iskele düşer toprağa
muhteva aşkın! 
tutuştun ey gönül
bekle ki mahşer olsun
<end>

<start>
cumartesi akşamı televizyonda maç
oğluma mıknatıs bakınıyordum
henüz hükümferma değilken amaç
mıknatıslar oyunlara çocuk taşırdı
unutmadığım için hatırlıyordum
cimbomun kafası epey dışarda
zemin güzel hava güzel her bir şey güzel
beşiktaş kahramanca bastırıyordu
nasıl yazıldıysa tam öyle oldu
top semih’in ayağından kornere çıktı
ve herkesin gözü önünde
hakem “aut! ” deyince bir çıngar koptu
şahidi çoğalan doğru
hele bir de yaralanmışsa aşka
adamı vicdanıyla çeker darına
korner başka
aut başka
semih “benden çıktı” deyince
yer yerinden oynadı
bir dua patladı arzdan semaya
semih semih diye inledi bütün stat
hatta hakem maçı bıraktı semih’le tokalaştı
kartal pençeleri indiler semih başı okşamaya
yanlış
döndü doğruya
cennet yazdılar hanemizi
hesaplar kuş oldular
uyanılmaz düş oldular
gönül gönülle gülüştü
kaybetmek
kazanmakla beraber yabana düştü
işte böyle kaydolundu çimlere tarih
yıkıldı duvar bir işe yaradı şu meşin yuvar
insan olduğumuzu hatırladık lan semih
söyle bundan büyük gol mü var!
<end>

<start>
bir gün yine kurulmuşum geceye...
ama gece nasıl derin nasıl karanlık! 
karanlığa boş versem derinliğin yangını bırakmıyor peşimi
derinlik zaten hiç boşverilecek gibi değil! 
-koyuldum mu karanlıkta yanmaya! -
gözümü açtım
kum denizle birleşmiş beyazın kuyusunda
beyazın da kuyusu mu olur demeyiniz
içine yusuf düşen bütün beyazlar kuyudur
-düşmeden bilemeyeceksiniz! -
nasıl güzelim nasıl enginim nasıl kendimle...
görmeliydiniz
sanki hiçbiri ben değilmişim de
ellerim kollarım dillerim
nasıl da otomatikler! nasıl da otomatiğiz! 
yahu vallahi ben ‘yapabilen’ bir şey değilim
-hiçbirimiz de değiliz! -
hikaye büyük macera sonsuz
her şeyi en önden seyreden seyircileriz
bana çeşitli kanatlar takılmıştır
bana taktılar da size takmadılar mı sanıyorsunuz? 
ah azizim ah, herkese taktılar! herkese taktılar! 
takır takır kanatlar taktılar da kanatlandık ya biz
-uçmayı geciktirmeyiniz! -
insan uçmaktan kuyuya düşer gibi ürküyor
bakınız
herkes bembeyaz olmaktan nasıl ölesiye korkuyor! 
kum denize karışır da
bir beyaz bütün her şeyi kapladığında ancak
inanmak hasıl olur bir olduklarına
ve hayır canlarım buna konmak denmiyor
bekleyin sıra size de konacak
ölünce konacaksınız siz de topraklarınıza
fakat uçun başarabilirsiniz
bir kuyuyu dibinden siz de yaşayabilirsiniz
-kendinize zerre güvenmeyiniz! -
neyse, ne diyordum? 
hah, bir gün yine kurulmuşum geceye...
görseniz “vallahi bu gecedir! ” diye yemin edersiniz
yıldızlar atmışlar iskemleleri ayın etrafına
simsiyahlık kapamış dışarının dükkanlarını
kırmışız kilidi 
girmişiz içeri
sanki içeriden gayrı hiçbir şey yokmuş gibi...
-çok mesut olurum o gibiyi görmezden gelebilirseniz.-
işte o gibisi ve yanisi yok mu bütün bu işlerin? 
galibası yok mu şu mutmainliğin? 
zenginin gurebası yok mu dostum, aşkın bir elifbası yok mu! 
bana her şey varmış gibi geliyor
size de öyle gelsin
-ki o gibilerden soyunabilesiniz! -
ne ara sistemin cep kanyağı olduk arkadaş? 
vicdanın bile betonunu dökmüşler şu iskeleden aşağıya
selam verelim desek en az bir hece lazım
oysa ne kadar da sözsüzdük
sadece gözlerimizin anlaştığı bir asr-ı saadet varken aramızda
orada sevmek affedilen bir şey değildi
affa tekabül etmezdi çünkü
sevmek çok başınaydı her yanlara üleşirdi elleri
durmak çok boşunaydı derlenmeye sevinirdi boşluk
ama biz boşları sofralardan kaldırıyorduk
tut da yine kaldıralım sofralardan
kurtaralım bize zahmet şu boşları sehpalardan
-gönüle meşgul vermeyiniz! -
gece uzun, uzun der demez zaten anladınız siz
öbür ucuna inanamayacağınız bir denizdir gecenin uzunluğu
bütün kısalıklardan alıkonulursunuz birden
bir biten ‘bitmek’ kalır
onu da hemen kovarsınız aklınızdan
sonsuzluk diye bir köy var
hepimiz orada ikamet ediyoruz
o zaman ne diye olan biteni korkumuza alet ediveriyoruz? 
lütfen karanlığa bulaşmayınız
insanın içini saklar karanlık
-dost bulmadan karalara karışmayınız! -
bunlar geçer azizim
kural koyar ama kuralsız oynar yaşamak
karanlığı gün eden günü eder karanlık
yaşasın füruat ve garip düşen azınlık
yansın bizden arta kalan atlar ve çimen
-içimizi saklayan bizi kazansın! -
her şey döner diğer her şeyle beraber deveran eder
şu noksansız güzelliğin ortasında
güne de geceye de batan biziz esasında
gurbet biter azizim
gurbet biter biz sevdiğimiz yerden devam ederiz
-tam burada ölümü anons edebilir miyiz? -
<end>

<start>
ben yalnızca senin itibarını taşıyorum üzerimde
senin can şerefin o vücuttaki saki
hiç ara vermeden çay meyhanelerde
iki gözün ettikleri var bir de yerin yüzeyinde
akşam ayın güzel yüzüne kapanmış
gece derinlemesine bir yaralık
allahım sen en güzelini serersin
tabutumuz çakılı doğumumuz aralık
üç beş güne kalmaz sıkıntının gideri
halkın dedikodusu nefislerin ederi
çırılçıplak alnımla nerendeysem oranda
şu rızamın içine akıtsan ya kaderi
tut bütün muradınla vereyim nefesimi
denize bakan çocuk kalbi
buldum eli öpülen ananın avucunda
gelmedi çok şükür bana bir mahkeme celbi
davalı yok
davacı da
dava da
hayatın kahpeliği ta şuramda “dert! ” deyu
yoksa ihanet
yine senin darına çekiliyorsa zalimoğluzalimlik
kan akacaksa akmıştır
azrailin ne kadar da dakik
bir gün sona erecek elbet bütün bu fanilik
kahpe de benim hain de benim zalim de
-haşa! -
aşktan başka allah duruyorsa gözlerimde
söyle ben kendimi senle nasıl kör edebilirim! ?
vallahi görmeseydim inanmazdım diyorum
gerçek şu ki zanda bahtiyar duruyor bendelik
örtülüdür
örtülüdür hep asılların madeni
mevcudatın ortasından yık beni
sen kalana değin sev yık merkezlerimden
al bütün boğazımla yıka badeni
yaşandıkça açılıyor gönlün sahifeleri
emret vesaitin beni sana bindirsin
aşk oluyor
aşk oluyor
aşk oluyor
olmuyorsa indirsin
<end>

<start>
yusuf kuyusundan çıkılmaz! 
çünkü yusuf kuyuda sürekli allah'ladır
varsın yakup kör olsun yakup'un kör olması
kuyuya oğlunun ardından cumburlop atlamasıdır
dışarıdaki firavun kuyuya düşen bir adamla ilgilenmez
nice çatılar örtmüştür insanı uçak tavanları dahil
nice astronot başı uzayda göksüz kalmaktan korkar
kuyuya düştün mü kuyunun ağzı kadar bir gök kalmıştır
kuyuya düşenin allah'tan gayrı kimsesi kalmaz
insanlar ikiye ayrılır: yusuf ve kardeşleri
yusuf beyaz ve güzeldir kardeşleri hain ve müptezel
hikayenin sonuna değin herkes yusuf'un kardeşlerine küfreder
ama hangi hain kardeşini allah'ın kuyusuna iter? 
yakup'a gözlerini açan gömleği götüren eller mi müptezel? 
herkesin kaderi başına gelir ama hayır ama şer
işte allah bunları apaçık anlayalım diye biz kullarına lütfeder
yani hain dediğin adam da allah'a çalışırken vehmeder
yani yusuf'un kardeşleri yusuf'u kuyuya itince
kendilerini de aynı kuyunun dibine kendi elleriyle zerk eder
ya kuyuya düşeceksin yusuf gibi rüyalar göreceksin
ya da firavun gibi dışarıda olmadık hayaller kuracaksın
hangi tarafta olursan ol kendini yine bir kuyuya atacaksın
hangi tarafta olursan ol kendine yine bir kuyudan sarkacaksın
züleyha yusuf'a boyun verdi kuyudan
gömlek bunun için arkadan yırtıldı
züleyha kuyuya atlasaydı dünyadan
gömlek yakup gibi gözlerini açacaktı
yusuf kuyusundan çıkılmaz! 
çünkü yusuf kuyuda sürekli allah'ladır
bu dünya firavun'a darken yusuf'a yardı
yakup'un gözleri her şeyi gören bir karanlıkladır
nice zindanlar almıştır insanı terbiye etmek için
nice kapılar kapanmıştır açılsın diye başkası
kuyuya düşenler ölümle anlaşmak zorundadır
ölümle tokalaşanın hayatladır şakası
yedi yılın kıtlığı adem'den bu zamana
nasıl yaşatıldıysa o kadar da bereketti
güzelliği görenler ermiş gibi tamama
züleyha'yı izleyip hep yusuf'a meyletti
her şeyin sahibi var güzelin ve çirkinin
sahibini görenler çirkinliği yok etti
güzele kaş yapanlar çıkardılar gözünü
sahipsiz bir yusuf'tan putlar sirayet etti
kıstasa düşenlerin her kuyusu yusuf'tur
yari güzel olandan yek sevgi neşet etti
görmeyi bilenlerin körlüğü hep yakup'tur
karanlıkta görene sade karanlık yetti
<end>

<start>
"bil, bul, ol." hacı bayram-ı veli
bütün değişen şeyler arasında seni sevmek kadar sabitim 
darın çığılığını duydum ferman yürüdü üstüme 
boynuna doyamayıp dudaklarımı yaktım
ateşimi gösterdim "yok bir şeyin! " dediler
sana inanmayan gitsin karın yağışına inansın
gayrılık namerdinse ayrılık merde düşer
neye inanıyorsan onu sürekli sevmenden
yarimiz müşterekse derdimiz terde pişer
eksiğin varsa söyle sana bir koli yapıp göndereceğim 
yoğun bir sonsuzluğu kuşanıyorsun hücrelerimle 
al varımı doğra yokluğum sende pişsin 
sana bir seccadeyle kendilerini affettirmeye geliyorlar
henüz onlar varmadan sen kendini affet gitsin
gel açlığınla otur bu sofra derde toktur
isyan damarı olmayanın
teslimiyete kalbi yoktur!
kaderin cilvesisin ihtiyaca muhtaç edensin beni
itirazım olamaz yarini ver yarlığıma 
anlaşmasak da olur bu efkar bize kafi 
şuraya yazıyorum avucunun darlığına emeğinin narlığına 
her şey büyük bir sofra halinde ilerliyor sevgilim 
aslanın sofrası da bir, insanın sofrası da... 
bir aldanmışlığım var onu da sana aldanıyorum 
sakilerin söndürsün yangınımı karlığına
sabrın atından inen vakte menzil dilenir 
dinleyene konuşursun dinlersin konuşanı 
alnı toprağa değen yeryüzünden silinir 
affeden affeder de affolan affolmaz mı!
<end>

<start>
yükün taşınmağı var canın yaşanmağı
toprağı yüce dağlardan yuvalamışlar
asfalt doğuyor güneş
diriler savaşıyor
ama öyle mağlup olmuşum sanma
sen kuyuyken her şey çıkrıklaşıyor
-kuyular karanlığa korkusuzca dağılmalıdırlar-
ha bahçedeki kuş ha sudaki balık
neyi sevsek evimizi özlüyoruz 
bundan hep çırpınışlar
ağlamalar hep bundan
masum başı vurduklarına şahit olmuşum
ben şahitsem var sen de bana şahit ol
köprülerden çöllere atlarız beraber
yanarız susuzluktan
-ağlayanlar her istediklerine serbestçe ağlamamalıdırlar-
gözlerinle görmesen inanmazsın 
diye bir dolunay doğarsa göğüne duyursun:
bir kere kör olduğunu gördüysen eğer
bu işe gözlerini karıştırmamalısın
eğil biraz daha öne doğru eğil
nasıl da herkesin eti et peşinde
herkesin sözü söz
özü öz peşinde
-talipler taleplerinden doğmuş olmalıdırlar-
daha kaç kilometre ya rab
dünya biraz dursun şuramızda
ey haksızlığa dayanmanın hakkı
içimden şiddet çökert
gel kolayla bu zorların zârını
-yorgunlar dünyaya aldırmamalıdırlar-
<end>

<start>
Bir etkinlik daveti:
Alper gencer seni
Yeni bir okuma etkinliğine davet etti.
Başlıca haberler:
Dünya ortadoğudan gelen ayak sesleriyle uyandı
Devrilen domino taşlarına benziyor diktatörler
Aradığı ümidi devrimde bulan insanlar mutlu
Afrika’da devrimcilik kazandırıyor, kabileler şokta
Haber kaynağı:
Tunus, mısır, libya
Yemen, cezayir, ve fas bekliyor sırada
Bildirimler:
Libya halkı büyük bir devrim yapmak istiyor
Onayla
Kaddafi halkı tarafından zalim bir diktatör olarak etiketlendi
Altı buçuk milyon libyalı bunu beğendi.
Mısır’dan giden gönderiyi gör:
Hüsnü mübarek
Grup kur:
Devrim ve çay
Uygulamalar:
Zalime hakkı göstermek
Mazluma omuz vermek
Durmadan dua etmek
Oyunlar:
İs ra il ve a be de
Fotoğraflar:
Muhammed Buazizi kendisiyle birlikte
Ortadoğu ve dünyayı ateşe veriyorken…
Yorum yap
Durumum:
Çok şükür
Ne düşünüyorsun? :
Çocukları…
Tümünü gör
Devrim dalgası bütün dünyayı sarıyor.
Alper gencer bu bağlantıyı beğendi.
Mesajlar:
Sakın ümidinizi kesmeyin.
Paylaş
Arkadaşlarınla sohbet etmek için devrimiçi ol
Ortadoğu profil resmini değiştirdi.
Bütün devrimciler bunu beğendi.
<end>

<start>
kara sessiz gemiler geçiyor gecenin üzerinden, ağır ağır…
göğün alnacında yaşıyorum nicedir yapayalnız bir korkuluk gibi. 
çok süredir bakmıyorum aynalara, bilmiyorum, çok süredir nasıl görünüyorum acaba? 
neremden tutuşturmaya başlamış beni bu hızla büyüyen yangın? 
sıcağın tenimde çığırından çıktığı o ilk anı unuttum
sıcağın teminde geciktiğini görüyorum
nasıl duruyorum mezar mezar hatıralarımla yüklü
karşısında birbirine yaslanmış onlarca konteynerin? 
kendimin dayandığı çürük bir asa
gibiyim, sanki öldüğümü bir ağaç kurdu haber verecek dünyaya.
gemiler geçiyor, kara sessiz, ağır ağır gemiler…
kulaklarım tanıma gelebilecek bütün kalıntılardan uzak, 
uzak beni çeperlerimden dışarı zerk edebilecek bir yağmur sesinden bile! 
halbuki ayın kendini gizlediği bulutlardan rahmet boşansa bir
boşansa göğsümü kilitleyen bu kalın zincirlerden halkalar…
niçin bütün yıldızları kaçıran bir korkuluk görevi verildi bana? 
neden gökte bir korkuluktan kaçan değilim? 
ay tutuk, yüzleşmemi ister gibi kapatmış kendini bana, 
yüzleşmemi ister gibi geçmiş günlerimi bütün göklerime bağlayan ateşli bir uçurtmayla! 
bakınca bir tuhaf oluyorum dünyaya ve ona giydirdiğim bütün bu renkli zarlara
bir kuyu, asamdan düşersem içine alacak beni; zifiri! 
korkuyla bağladığım dizlerim çözülmesin ya rabbim, dudaklarım tozlanmasın asfaltla
gülümser çehreler geriyorum beni güneşlerden ayrı koyacak bir branda,
bir çit, bir duvar gibi duruyorum, mesafeli ve çoğu zaman küskünüm kendim olmakla! 
işte itirafa zorlar gibi soğuk bir namlu dondurmuş beni, 
soğuk, ensemden sırtıma ve sokumuma akıttığım ter de! 
işte nereye dokunsam orada beni bulan yalanların o gümrah sesi 
hemen her gece uyandırıyor beni derin uykularımdan.
“ben değilim! ” diyorum bu, “ben değilim! ”; yeminle, antla, imanla,
ben değilim okunaklı bir anlamla dükkanların önünden iç rahatlığıyla yürüyebilen
niyeyse korkuyla kendinin peşinde koşturan o zavallı titrek kişiyim ben!
bir kuyu, uykuya düşersem içine alacak beni; zifiri! 
zekamı-olmuyor! -atamıyorum bir türlü yabana
bir türlü bırakamıyorum bakışlarımı üryan
nereye baksam orada bir gül bitirebilirim sanki, bir diken! 
rabbim, rüyalarla bezeme benim gerçekliğe dayattığım bu amansız temsili!
küskün olmam bundan demek –evet, bunları da hatırlayabildim demek-
bir suç gibi utanıyorum her şeyden, bir günah gibi alçalınca yere basıyor çünkü ayaklarım
bana nazil olunmuş bir candır, sade bir can, 
ötesi yok bunu hep kendime unutturuyorum bütün övgülerin sahibi! 
ama sen bu hatıralarla yüklü günahları üzerinden çektim diyorsun, doğrulttum belini
yükselttim senin şanını, itibarını ve bana sevgiyle yönel diyerek göğsümdeki demiri
bir çırpıda söküp alıyorsun ah! , şükürler olsun, inşirah!
kara sessiz gemiler geçiyor ve halliceyim beni içine aldığın geceden
düşündüğünü görüyorum beni, izlediğini, sevdiğini sevdiğini sevdiğini
sen; rahman ve rahim! beni tepe tırnak iyice soy! 
ayağımdan, dizimden, avcumdan,
alnımdan uzak koyma hiç zeminlerini!
“ahd ü misak! ”, bana en yakışan sözsün, söze en yakışan sen! 
uzağım uzağım uzağım sana yakın ve tıpatıp kendim olmaktan
zerre kadar fikrim yok acaba şeyhimin evi bana kaç vesait uzakta? 
kimin köpeği olacaksam olayım, tasalanmam takılsın bana bir tasma! 
o teslimiyet çadırında isterim ki alınsın elimden emir
emreden de sensin, fent eden de… hayır da şer de sendendir
işte bu gemilerin karşısında kıskıvrak yakalandığım gece
öncemden ayrı dursun beni bu izleğe kandıran demir! 
biliyorum yük de değil türlü hileyle saklanmayacak olan bu delil
cehennemde müebbet kalacak kadar cürüm sahibi kıldın beni, sana milyonca teşekkür!
ah beni şiirlere gark ettiren karanlığım, hücremin izbe yalnızıyım
bu dünyada bedenime hapsolmuş bir ben ki; kavuşmam ancak ölümümledir
ölümledir sabrımı zamanın kıskacından hidayete vardıracak olan dehliz
bütün kilitleri denedim, hiçbir kilidi açmayan bir anahtar koleksiyoncusu çıktım! 
denedim, diploma gölgelerinde bronzlaşmıyor tenim
bana gözümü gör edecek yakıcı bir güneş gerek ya rabbim! 
isterim ki bu şiirle sana biraz olsun yakınlaşabileyim
sana uzak bana dert olan bu canımdan tek ses: “ah! ”
sarakaya alınmış bir tefekkür -hamd olsun- dürtüyor beni
oruç olduğumu unutuyorum ramazan haricinde bazan
haz kavminde bezim yok desem ne de çok yalan olur
kara sessiz gemiler geçiyor geceden, benden, geçmişimden
elimdeki uçurtmayı bir yas bayrağı gibi taşımaya başladım
canımdaki cıva ısındı ısınacağı kadar, çatlatacak kalbimi artık
sonra sana dönüşecek senelerce biriktirdiğim kıraatim
kara sessiz gemiler geçiyor geceden, ağır ağır…
korkutuyor beni şimdi geçmişimi hep bilecekmişçesine âtim!
<end>

<start>
sen varken ben günaha inanmadım hiç
olup biten şeyler var bir de feci pişmanım
kal yanımda çöl hala yağmur yağmasın
köprü koydum aşımız hep dinamit kokuyor
bu şehri ellerinle düzeltemezsin
kovan yasta kraliçe vefat etti az önce
çiçeklere bu durumu anlatamazsın
bir tren bir tünele girer sonra kaybolur
ellerin dert görmesin durma beni yağmala
durma beni yağmala çiçekler ümitlenir
sevgilim kaktüs kes çölün işi rast gitsin
ürkme akacak kandan hayat kılçığıyla yenir
sen varken billahi varamadım günaha
çok aradım çok aradım çok aradım çok
gökten Zülfikar yağsa yeryüzü temizlenir
beni nefsimden tutma susuzluğum geçiyor
sevgilim ağlamayı ben bu çölde öğrendim
çok ağladım çok ağladım çok ağladım çok
sevgilim bundan böyle günah falan yok
sen yoksun ben yokum onlar hele hiç yoklar
beni annem merhamete doğru doğurdu
Ali’yi gözlerine bakarak yenemezsin
çünkü Ali Zülfikar’ı düşmanın hep nefsine
hep nefsine doğru savurur ve saplardı
Hüseyn’e ağlamayan ağlamayı ne bilsin
keder büyür yokuş birden aşağıya dikleşir
merhamete dair ne varsa silikleşir
bir kervan çöle girer çöl birden derinleşir
ey gözümü göz yapanın dostu damadı
çok günah işledim belki seni göremem
seni görmek günahla ilişiksiz olmalı
ben Hüseyn’in başına kurban olurum
şahit kalır Zeynel olur güzel kardeşim
sonra senin alnın gider bin secdeyle kırılır
susuz kalan bir aslan fesheder bir ormanı
eli hançer tutan kendine sırt aranır
arkeolojik bir kuşkum bile yok; 
dünyanın ilk gözyaşı Kerbela’ya akmıştır
Hüseyn’e ağlamayan henüz ağlamamıştır
Ali oğlu Hüseyn’in başını okşuyorken…
Ali güzel başını okşuyorken Hüseyn’in…
dedesi mütebessim öyle uzaktan…
Fatma’nne yaralı bir anne ceylan
Hasan tutmuş sıkıca kardeşinin elini
sevgilim… benimle birlikte ağlar mısın?
<end>

<start>
“yeni arabam nasıl? ”  bacım
bu şiiri yazmak için söküp attım pansumanı yaramdan
tam olarak bıçağa kaptırdığım tarafımla sancıyorum al
al bu hayat kiminse billahi ben yaşamıyorum
al bu hayat kiminse billahi ben
sarılan bir yarayı fışkıran bir damardan daha çok sevmiyorum
saat kim bilir kaç olacak yine, kaç! 
bugün bitip dün olacak gece yine gün olacak
tam ağzını bozduğun tebessümlü bir sıra
parantezler basacak cümlelerimi
peşimizde bağlamdan kopmuş bir güruh
eğer hakkım olsaydı yağmuru yağdırmaya
bana tufan derlerdi sana ise nuh!
kaçıp kaçıp sana geliyorum, ne diye? 
gidecek bir yerim olmadığından değil
bir yerlere senden gidiyor olmamdan belki de
borç olsak geçirmişiz tarihimizi
çoktan kalkmış bir treni bekliyoruz biletsiz
yabana atılacak şeyler var bavulumuzda
şu havuza çakılırım şu ummana nefessiz
şu kazanda yakılırım şu nazarda hevessiz
gitmiyorum diyorsam ve ne kadar gidiyorsam
yüzme bilmiyorsam ve ne kadar yüzüyorsam
şu yüzmediğim suların da cümlesinin dibisin
çok sarhoş olsam dediğim her dakika
şaraba testisiz yakalanmak gibisin
sonra bir süre her yanıma dökülüyorsun -dökül! -
ne önemi var geçmeyen bir izin unutkanlığımız karşısında
zaten kırık bir gökyüzüdür artık mutlu olmanın damı
hayat böyle dımdızlak ortada bırakır işte adamı
ben bir kere görmüştüm çokça cenazelerde
topraktan gayrısı tortop edip saklamıyor insanı
gözlerin yeter ki sözlerime ilişkin olsun
istersen gövdeme ihanetler sırt sırta yuva yapmıştır
boş bulduğun yere saplan senin de canın sağ olsun
ellerimi ceplerimde kaybedip unutmuşum
ben senin bildiğin dervişlerden değilim
ceplerim ellerimden misli ile büyüktür
ellerimi bir yerde ceplerimle yutmuşum
o kadar yorgunum ki o kadar ki yorgunum
uykumdan çalıyorum uyumak için
ben ölümden gayrı yazmayı bilmiyorum
sen hırkalara bakıyorsun şallara niçin?
havalar ısınıyor yar bahar diye
ölümlü şeylerle avunmamak vaktidir
gözlerin çocukluğumun bozulmamış aktidir
ve üzerime dökülmenin üç kurşunu vardır mavzerimde:
1- dökene kurban olayım.
2- dökülen dökendendir.
3- hiç çıkmasın izin benden.
tam da bu yüzden
dol ya da dökül
şaraba meyyal bir üzüm gibi serpil
hiç çıkarmasan da üzerinden yine de bil
yine de bil yine de bil yine de bil
onlar hırka değil, pil!
<end>

<start>
bir omzum yoktu seni görmüyordu gözlerim
akıyordu su bazen rakıya abdest gibi
şehri yakacak kadar tövbe biriktirmiştim
sonra içecek kadar çay bir de sigara
sonra ben durdum sen benim durduğum yerden indin
sokağın ortasında patladı bir fesleğen
şakaklarına başka payandalar devşirdin
isyan etmek kolaydı nasip demek en zoru
çöle bir cenin gibi kıvrılarak inandım
sen Meryem olursan bana göre bir rol yok
develeri kurşuna dizdim gömdüm onları
sen Meryem olursan bana göre bir yol yok
bir sabah uyandım ve uyumadım bir daha
ben Meryem olursam hiç durma gebe bırak!
bilseydim bu kadar günaha batacağım
bari çocuk olmazdım, böyle müzmin solmazdım
inat diyorsan işte gece…
birazdan gün bitecek
ve senin ellerin sende kalacak yine!
sana hemen farz olmak istiyorum
benden geç istiyorum Allah’a ve tövbeye
beni cumaya bırak kapatalım dükkanı
felek seni kaldığın asansörde kıstırdı
dumura uğradım sana selamımı söylerler
öldüğünü sır tuttuk söylemedik kimseye
kustuğun şeyler vardı ağzının bilmediği
beni sevmiyordun çünkü beni hiç sevmemiştin
bidat yağıyor hemen hızlandır sileceği
sevdirmiyor sevdiren bir türlü seveceği
benim en ağır yüküm benim kendi omzumdur
benim omzum var ise bende Meryemlik vardır! 
sen Meryem olursan bana göre bir rol yok
ben Meryem olursam, çık gel bu çocuk senden!
<end>

<start>
atlarını mahmuzla aşkım dönüp ardına bakma vurulursun
atın ölene kadar koş belki önce sen ölürsün
hayatta kalırsan eğer şansına küsme sakın
elbet sen de toprağa nar diye konulursun
şehirlerde parende
köylerde güvercin taklası
harfsiz sevmeye geçemedik bir türlü
oysa yer sükutun
gök sükutun
sükutun tüm o eskimiş konuşmalar
hesapsız fısıldaşmalar
mesela hiç durmadan konuşan bir adamın
mütemadiyen eve dönmesi de sükutun
kırları kırdılar daha kırkı çıkmamış baharlarından
bulvarlarda bir bomba sessizliği var görsen vallahi bu sükut değil dersin
yine bir grup adam eski bir şarkı çalmak için gramofon aramaya çıkarlar
sokaklarda yıl dönümlerine düzenli olarak geciken bir hürtelaş var
öp şu deniz gören yanlarımdan vuralım kıyılarımıza
ayrılsak da sarılalım yaşamak biz sakinken de dalgalı
lütfen daha ballarını tadarken bay bay edelim sevgili arılarımıza
bu dünya bülbülü kanatsızken kargalı
ey kargaları bülbülleyen gönül kara
kara bir kabe kadar kara gönül -kara-
satıhlarda tabanları yoklayan bir pazarlık
özü kısa pervasız sırlaşmalar derin pervazlarda
derin su diplerine de baktım sen orda da yoksun
gül işini bırak
tramvaydan atlayalım istikametimiz kopsun
<end>

<start>
can kardeşim hüseyin canbulat'ın rahmetli babası muharrem canbulat'a yazdığı bu gönülden mektubu sizlerle paylaşırken, bilvesile tüm aile erkanına baş sağlığı diliyor, muharrem babamıza allah'tan gani gani rahmet diliyorum.
"Gazozcu Muharrem, tuzcu Muharrem, çok konuşan Muharrem, konuşkan Muharrem, Muharrem agbi, Muharrem amca, Muharrem dayı, Muharrem dede, 'babam Muharrem'.
Babam 2012'den beri hastaydı ancak 2015'e kadar genel sağlık durumu iyiydi. Son altı aydır ise hastalığı biraz ağırlaşmıştı. Hastalığının ne olduğunu hiç öğrenmedi. Beni sık sık arar ve sağlığıma dikkat etmemi, düzenli doktor kontrolüne gitmemi tavsiye ederdi. Her görüşmemizde Ünye'den, akrabalarımızdan, dostlarımızdan haberler verirdi. Evlilikler, doğumlar, ölümler... Sizlerin haberini babamdan alırdım.
Babam anneme sık sık çiçek alırdı. Çocukluğumdan aklıma kazınmış kokulardan biri babamın anneme aldığı mis kokulu sümbüllerdir.  Dört yıl önce kızım İpek'i doğumdan sonra ilk kez gördüğünde gözyaşlarını tutamayışını, ablamın düğününde ona sarıldığında yüz ifadesindeki sevgiyi, gururu, hüznü asla unutamayacağım. Sevgili babacığım, karşılıksız sınırsız, tüm kalbinle sevmek nasıl olur bana öğrettiğin için, "insanlar ne der" diye düşünmeden karşındakine sevgini tüm açıklığınla gösterdiğin için, bize en önemli mirası -arkasından herkesin iyi konuştuğu insan- bıraktığın için, beraber geçirdiğimiz her an için teşekkürler. Seni çok seviyorum.
Oğlun Hüseyin"
<end>

<start>
sular çekilince ay ürkek bir koyun oluyor göğe
ceketimi alıp şehre soyguna iniyorum
gece oldu mu çocukları katlayıp kaldırıyor sokak
ekmeğin koktuğu yerde beni bekliyor yârim
salyalar, şüpheler ve endişeler saçarak
elimde bir mektup var kimden bilmiyorum
kelimeler sürülmüş lügatlerin namlusuna
öyle bozulmuş, öyle bozulmuş ki seni anlamak
ey suyun kıyıya bıraktığı köpük
düşmüş bir kaledir artık okumak
ne yapsam denk düşmüyor birden vazgeçiyorum
paketime bakıyorum: son beş sigara
o denli, o denli uzaksın ki yarama
aramızda dolaşmak için uyuyorum kitaba
bir süre sayfaları çevirir gibi yapıyorum
çalıyorum anlamları salıyorum kuşluğa
sırtımı çıkarıp asıyorum kamburumu
iskeletim külçe gibi direniyor boşluğa
incitmesin kabre giren gövdeni toprak
kıpırdan
rüzgar çıkmasa da bu gün akşam olacak
kutsamadan sev kutsamadan terk et evlerini
tufanın biri
nuh’u aramaya koptu say ellerimi
ey sürgün yaram sızlayabildiğin kadar sızla
dört duvarı bulanlar çatısız da sevişiyor
enfes bir nefestir terin, raptoluşum bahane
ama tenhan yine uzak
yine yalnız kendine çalışıyor
<end>

<start>
be ile baş'lanır bütün gizli şiirler
çünkü gönlün penceresi açılınca hep içimiz serinler
herkesin bir ilke’si vardır hayatında
ilke dağlarından biridir güneşin
üzerinde çiçekler
gölgesinde bağdaş kurmuş şahlar dinlenir
kervan develense de çölün susuzluğu bir
sanki çok uzaktan gelmiş gibi pir
ilke çocuklara su çeker kuyulardan
kedilere süt sağar
ilke’nin merhameti
yürüdün mü dönülmez olur yol
yağmura mütemadiyen şarkı söyletir
ilke’den bal yaparlar arılar
muharremin onunda ikindi vakti
ilke ağlıyorken gözündeki yaş
dağılmış bir kovanın sonsuz yasını tutar
insan kendi çamurundan kayıp düşüyor
düştün mü ilke yetişir imdadına
boğulduğu denizlere bir daha batmaz
dünyanın çekirdeğini çitler ilke
çöplerini yere atmaz
sevilmeye alışkın değildir pek
eli ayağına dolanır sevgileri görünce
bir balmumu gibi dışından eriyorken
ateşi hep içinde saklar incinince
ilke dağlarından biridir güneşin
kaderi kaderime yazılan eşim
sürgün kaydıma işlenen bileşim
dünyalım
durmadan pişen aşım
bir toprakta büyüdüğüm yoldaşım
güzel yârim
dertli annem
can arkadaşım
<end>

<start>
işte karanlık inmiş görkemli alnacına
sırtında sevdiğinin sapladığı bıçaklar...
gece olmuş
vurulmuş saz
sınırları ve duvarları aşamıyor çocuklar
1. alnacını görkemiyle çatan kim?
bu kadar kendinle gezme ne olursun
göğsündeki kara duman
sebebi olduğu rüzigâr ile dağılacak
kader
zarlarını çoktan attı
mesela şu sübyan
sırf padişah sulbünden diye boğdurulacak
2. sırtını sevdiğine bıçaklatan kim?
yani ellerinle itmedinse kendini aşağıya
ahlak düşkünleri
ve kör kasaturacılar yüzünden
sırf kan çıkmasın diye cemiyetten gizlenmek
nezakettendir
suçlu arıyorsan boşuna
suç dengesini çağırır
insan
sırtını bıçaklara saplarken
içeriden dışarılara bağırır
sınırlara ve duvarlara işeyen çocukların olsun senin
madem vurulmuş saz
geceler boydan boya sana türküdür yar
o ayakta gezdirdiğin mezar
yok olduğun kadar yok
var olduğun kadar var
3. şirktir git şu seni seviyorumlardan
ah şu aynaları korkulara denk koyan kuyusuzluk
yusuf’suz bir züleyha’ysan daha
bahtın serpilmemiş bir karadır
ölüm ecel ecel gelmezse eğer
güzellik fanilere yaradır
<end>

<start>
itiraf ediyorum tanrım
sırtından vurulana zaafım büyük
affedilmez günahların ağırlığı altında
o cansız bedenden boşanırken bütün yük
mazi mazi aklanıyor gözümde
yaradaki dudak, sayfadaki yırtık
ölmek
nasıl ölürse ölsün
büyük haklılık
ve yaşamak denilen yanılgının ortasında
türlü ihanetlere uğrayarak
atından düşer gibi haksız düşerek
ensesinde deliği eksik
sırtında hançeresiz gezerek
kalbi bir türlü durmayan, duramayan ben
uyurken uyananlardan biri olarak
fena halde haksızım tanrım
sanki affetsen de
beni yanına alman icap edecek
doğrular çoktan bitti, 'the end' canım
finito, kalmadı yavrum, elimizde yok
belinde silah gezdirmeye başlayalı ahlak
şimdi kötüler ve iyiler atlarına binerek
uzaklaşsalar diye dua ediyor halk
ey iyiler ve kötüler
hele bıraksanız da
yaşasak
<end>

<start>
biz trenleri kaçırmakla meşhuruz hafız
kıyısına vurmuşuz gülüşün ve öpücüklerin
öyle alnımızdan vurmuşlar ki alnımız
alnımız ölmüş de biz hala yaşamaktayız
sevmek enayilik susmak pek akıllıca
gizlenmek maskelenmek gerdanlarda bir muska
enayi eniyi’den bozmadır hafız
çıplaksan cesursundur korkunun tasmasında
affetmek gayrimeşru çocuğu bu dünyanın
bisiklete binersin ve o bisiklet düşer
yara’lanır yar’alanır aralanırsan
anne karşılıksızdır babalık pişer
okursan kaderin olacak hafız
ellerinle tutuşan o kapalı zarf
mektuplar en yakın yerlerden gelir
erkek desen gırtlak
kadın desen harf
yorgunların uykusuna ağır sinekler konar
karanlık derişince aşkı rüyalar sunar
yusuf dalar uykuya kuyu dertten depreşir
çok alçaktır yeryüzü
göğ oldukça çiftleşir
kuşlar kanatlarından doğarlar hafız
tartılıp kenara konulur uçuşlar
ölüp baksak ortasından yırtılır feza
boyna unutmak düşer
ipe
hatırlamak
eza
istasyonlar güneye doğru çoğalır
yağmur yağar sırılsıklam çalınır şarkı
neşet baba demişti unutma hafız:
sevmeyene akmaz sevginin arkı
<end>

<start>
zarının kaç geldiğini görecek kadar yaşayamadı zavallı aklım. onu bir köprünün tam ortasından yıka yıka yıktılar. derler ki, o köprünün altında dizlerinin üzerine çöktürüp sıkmış alnına merhamet. kurşunu fikrinden dövülmüş, barutu imanından yakılmış, ölürken tam bir şey söyleyecek olmuş... sır diyorlar, ben de ravinin yalancısıyım.
cenazesini ertesi günün ortasında göğe doğru kaldırdılar. bazıları şarap içti, bazıları zemzem, bazıları sade su... raviyle orada kendi aklımın cenazesinde tanıştım. beni yalancım olur musun diye öptü kulaklarımdan. dilim kelimelerle dönmeye başladı.
dışarıda dört mevsim kar yağıyor, ben artık anlamayı bıraktım. içeride, cehennemden aşırdığım odunlardan bir cennet yakıyorum ki sormayın. raviyi mi? yo hayır, onu kimse öldürmedi. bana kalırsa felek onu bu diyarda hiç güldürmedi.
bir kere insan sevecek olmuştum, ravi bana bir hançer getirdi. ne ile bilenmiş diye sordum, ihanetten dedi sırtını gerdire gerdire. o sıra ufak bir tartışma yaşadık. çünkü benim sırtım nihayetten dövülmüş bıçaklara saplıdır. tersinden açan bir çiçek tarlası gibi her gün yeniden yırtar damarlarımı. ki kalbi atsın içindir insandaki hainlik. ama raviye hain demezdim komiserim, ekmeğin peşinde koşturan adam önce açlıkla suçlanır.
ne olmuş bulmuşsanız üzerinde parmak izlerimi? insan sevdiğine dokunur. gidip bulun bakalım, bulabilecek misiniz ravinin üzerinde merhametle bakan gözlerimi. kulaklarından söküp çıkartın da görelim, dost sofrada helak olan sözlerimi. ravi beni severdi, ben raviyi severdim. çok tartıştık, çok güldük, sonra birlikte öldük. allah rahmet eyledi ikimize de. o toprağın altında cansız, ben toprağın üstünde canlı... ben ona yalanlar söylerim, o bana dualar eder. işte hayat böyle bir şey komiserim, üç günlük aşı isterse bir dakikada ağu eder.
komiserim, bu bileklere asılı eller billahi benim değil. koca bir yalana zan taşıyan karıncalar gibiyiz hepimiz. şuna kırmızı diyen diller gibi mesela... kan gri akıyor derler köpeğin yanılsamasında. bana sorarsanız her şey bir kahkaha kadar bulaşıcıdır. göz yaşları bulaşıcıdır komiserim, ağlamak kederli olduğuna inandırır insanı puslu aynalar sofrasında. sözlerle taşınır kederlerin kentlere açılan künt darbeleri. balyoz algıda seçicilik yaratır. biri kan görmüş diye beni emniyete çağırmışsınız. ben sizi çiçek görünce evime çağırıyor muyum hiç? !
ölmek korkulu, öldürmek suç, yaşamak farz yazıyor sizin kitabınızda. oysa ölen kurtulmuş, öldüren koşturmuş, yaşayan kırpılmış duruyor sokağın daraltılmış paçasında. sizde bu kanun durdukça dünya paranoya, herkes potansiyel şüpheli. oysa azad olmak nihai bir netice olarak asılı bizim mahpusluğumuzda.
anlaşsak kurşunu sustururuz, böğrümüz fışkırır, bir lisan uydururuz insanlığımıza. ben suçlu değilim komiserim, münasip bir kaderi yaşıyorum yalnızca. müsaade buyurun şu kağıdı benim yerime siz imzalayın. ben de sizin yerinize kuşları derhal kanatlarına bağışlayayım.
sevince gerisi geliyor komiserim, sevince gerisi geliyor. öpünce namlusu tıkanıyor kibrin. benim bacağımda ruhsatlı bir siyatik var mesela, sizin belinizde devletlu bir filinta... ateş de hayattır komiserim, su da, toprak da, hava da... ben raviye sarıldım toprağımdan yangınlar yükseldi havaya. yağmurumuz yağmadı, noksanımız ölüm serdi yaşamağa. susuz kalmak dört döşümüzü dövdü. seni çok seviyorum demekmiş meğerse bela. hayat... neresinden bakarsan bak, hüseyin ve kerbela.
yedi iklim, temmuz 2015
<end>

<start>
sevmenin suç olduğu sularda boğulunur.
ama bir sevmeyiverin, bakın nasıl da yüzüyorsunuz deryaları geçerek.
aşk diye bir şey vardır, insan işi olmadığına yemin ederim.
ama insan yok mu o insan, aşk denince onu, sahibi olduğu zannına indiriverir.
saçınızın bile sahibi olduğunu düşünüyorsanız, maşuk olursunuz aşık değil.
ve maşukluk, bir dalganın bütün bir deryayı yutması gibi bir hamledir.
şeksiz yani haşa'sız
allahlaşmanız gereklidir.
ii.
sonuna kadar uzanmayacaksa eliniz, yormayın aynadaki omzunuzu.
kuş olup uçmayacaksanız kanatlardan dem açmayın.
güneş doğuyorsa geceyle vedalaşmanın vaktidir aydınlanan.
artık yıldızlara inanmayı bir kenara bırakıp kaldımlara vuran adımlara iman kaktırabilirsiniz.
imansa, onu hatırlıyorsunuz demektir.
hatırlıyorsanız, elinizdekini düşürmekten korkarak seviyorsunuzdur.
korkarak sevmeyin, seviyorsanız düşmez.
seviyorsanız eliniz de yoktur, 
korkarak kendi'lik korunulur.
paramparça kırılmak da sevdadır
tutulan şeylerle yalnızca avunulur
iii.
ah şu koşmaların sonunda ölümü bekleyen azrail gibi beklemese yorulmak,
adımları rahat bırakırdı göğüste sıkışan nefes.
hatta ses,
her çığlığı bir şarkıya doğru sağardı
süt olurduk.
süt olsak bizi birileri içerdi.
sonra o zevki tadan damaklar o sütün ineğini bulur keserdi.
ineği olmayan süte yalnız meryemler damlar.
zaten bu dünyada sütü de 
ancak çarmıhta içirirler adama.
iv.
dünya sizsiniz, hayat da sen.
yaşamak adımlarımızın altına yapışan bir çizgidir bizlere.
ne yana dönsek aynı kıvrımlar...
durduğumuz yerde dahi
içimizin içine yol deyip kıvrılırlar.
katibe sormuşlar "niye yazın eğri? " diye
"daha ölmedim ki! " demiş.
ölelim
doğrulalım
sevelim yoğrulalım.
<end>

<start>
dünyanın bütün şarkısızlarına...
çıkmayan bir şarkı duruyor dudaklarında
sözler ezberinde
notalar kapmışlar yerlerini
ah azıcık da ses olaydı derdinin boğazında
sevgilim sessizlik tartısız bir mukaveledir
kelimeler tükendikleri yeri
kendilerine gebe bırakırlar
hiçbir şey konuşmasan bir sabahın ayazında
üşümekle sarılmak bir hırkada anlaşırlar
bu sıra yapraklar rüzgarı uyutur
-oh mışıl mışıl uyusun-
gece olduysa göğü bulalım
kurda ay'ı gösterin 
“içim” desin 
ulusun
sevgilim bekleme
o duraktan geçmiyor bizim semtin otobüsü
sirenlerin aklı şu aksi istikamette
üzerime serptiğin yağmur mu yoksa kar mı? 
dağlarıma tutabileceksen yağ
sel olup ummanlara kavuşmayı geçtim
sigaramı yakacak kadar ateşin var mı?
anlamak zor çünkü kavuşmak çok
bir kavuşmak on misli ayrılık eder
anlamak yok anlamak yok
iç tarafı anılarla çevrili bir yoldan
evvela atlarımızı nal'dırtırız
önden gönlünü yolla gelsin yar
sonra seni, çocuğu gönderir aldırtırız
<end>

<start>
adamlar sabahtan beri önümde mezar kazıyorlar
güneşli havanın içinde dolanan sert bir rüzgar var
cennet aslında koca bir yalandan ibarettir
ev içlerinde
küçük odalarda
ırmakların altından aktığını hissettiğin zaman cennettesindir
akrep ile yelkovan
mesela saatin üç olduğuna inandırmışsa seni
güneş akşamın vedasına sabahın merhabasına kurulmuşsa
pilini çıkarsan da çalışmaya devam eden aşkı hatırla
renkler yalancıdır sevgilim
kırmızı
inandırıcıdır
olduğuna inanayım istiyorsun
ama sen de benim gibi koca bir hiçsin
tutsa bahis gelse zar çıksa piyango
üsküdar’a doğru yokuş aşağı inersin
sahilde buluşur vapuru kaçırırız
allah şu denizin kalbinden borç verir bize
köpürür köpürür öderiz
atlar kuzeye doğru koşmaya başladığında
güneşe rağmen soğuyan şeylerin ortasında kalacaksın
önce atın donacak sonra sen öleceksin
sana rüzgarından sual edecekler
güneşi avuçlarında taşıyan insanlarla birlikte
suların faturasız aktığı bir oluktan
yıkıla yıkıla yıkanacaksın
benimle bir toprağa girmekse mesele
beraber ölmek gibisi yoktur sevgilim
ama şu kadarcık bile var değilim ya...
olsam
dükkan senin
<end>

<start>
kadir
cebindeki 30 lira ile parkın ortasındaki banka çöktü
çıkarıp cebinden baktı biri 20’lik öteki 10’du
yeşil olan kemaleddin 20 numara mimardı
bıyıkları kıvrıldıkça güzel saçları limonla yapıştırılmış
iyi bir adama benziyordu
yanındaki zarif binaları
kendisi çizmiş gibi duruyordu
1927’de kavuşmuş toprağına
elli yedi sene sürmüş gurbeti
kadir de elli yedi yaşındaydı
ordinaryüsprofesördoktorcahitarf
kırmızı bir 10’du
gülümser bir şekilde uzağa bakıyordu
ama kalın çerçeveli geniş camlı gözlüklerinin
ardından kıstığı gözlerle değil
sanki saçlarına doğru derinleşen
geniş bir alınla bakıyordu
o da mimar kemaleddin gibi
iyi bir adama benziyordu
kadir cahit hoca’ya meraklı gözlerle baktı
acaba bu adam ne hocasıydı? 
yanında matematik semboller vardı
küçük sayılarla uğraşmaktan
gözlerini bozmuş olmalıydı
zahiri keşiflerde bulunmuş
mühim birine benziyordu
1997’de göçmüş bu diyardan
kemaleddin’den 30 sene fazla beklemiş
gidenler aynı yaşlarında kalıyorlarsa
cahit hoca kadir’in babası yaşındaymış
kadir ikisine de şöyle bir baktı
ikisinin de gömleği ceketi kravatı vardı
ikisinin de etrafında benzer şeyler yazılıydı
ikisinin de arkasında birer mustafa
kemal’in alı bıyıklı yeşili bıyıksız
kaşları birbirine benzeyen birer atatürk vardı
kadir elindeki paraları katladı
biri al, biri yeşil
ikisi de kağıttandı
aldı avucuna koydu cebine
şöyle derin bir şükür etti haline
cebinde 30 lirası vardı
<end>

<start>
oğlum ali hüsrev’e...
ali ile başla bütün kapılar oradan açılır
omzun bismillahı vurur bahçenin tokmağını
kilit kalkar sizi peygamberler karşılar
derdinin kepengini kaldır kardeşim kaldır
cümlesi allah diyen şol gönlüne çarşılar
ali ile başla zülfikar oradan varır ele
bileğini bil eyle sarıp ledün ilmiyle
kimdir kabe’de doğan efendisin emrine
cesareti ol haktan aldır kardeşim aldır
meydan okuyan çıksın alemlerin merdine
ali ile başla dost gövde orada darına durur
yedi kılıçlı nefsin yatağında ali uyur
sırra vasıl olan kim fatıma duasına
kör olduğun yanınla saldır kardeşim saldır
cennette olan dalar cennetin rüyasına
ali ile başla toprağa baba olan herkese baba olur
evladını cennete genç efendi eyle dur
kolay değil oğula şerbeti lebden vermek
şu toprağa şehadet baldır kardeşim baldır
hançer sırtı bulmadan ölmeden önce ölsek
Yedi İklim Dergisi, Eylül 2014
<end>

<start>
çevir dönsün allahım ademe bu kâr
ol ahmed’in nurundan geriye nedir
ayaların sevdası olup zülfikâr
kervanın derdinden deveye nedir
hasta düşer yatağa soluğun tutar
ölmemeye nefesin şifası nedir
hasan olan zehiri bilir de yutar
yaşamağa kafesin vefası nedir
cennet derdi dengenle sıratı yıkar
aşık başa cehennem ateşi nedir
zarları tutan kader rengine çıkar
kırmızıya hüseyn’in düşeşi nedir
ahi defter dürülüp rızana bakar
kuyuları kazanın gazası nedir
babasının annesi evladın yakar
gönle odu salanın abası nedir
<end>

<start>
trenlerin durduğu yerden başlıyor bütün aşklar
hep beraber havalanan kuşlar gibi değil numan abi
konduğumuz yerde sarıyor çarpıntılar vücut ülkemizi
sinirler ki tam nefsimize göre ayartılmıştır
sınırlar ki insan elbette sınırları ihlal eder
şu karşıki köyler de vallahi bizim köyler
ama seviyorken pasaport sormak yasalaştırılmıştır
sigaramın külü düşer yere hatun zılgıta başlar
e haklı değil mi be numan abi
benden gayrı zılgıtlayacak kimi var
insan elbette gönülden yaratılmıştır
insan gönlü insan olan her insanda var
başa gelen gelir başa
sultanlık seyran olur
cemal olanın elinde cemal bir yasa
celal olanın önünde
celal bir masa
şu talipler talepleriyle yaşıyorlar numan abi
ötekiler 
tel 
maşa
allahlılar arasında senin allah'ın ne güzeldir numan abi
görenler sevmek yarıştırırlar
dünyayı gurbet belleyensin ki şahidiz 
harekani baba'dan tanıyoruz biz seni
sağırlar karıştırılar
şimdi sen nerede duruyorsan orada seni seviyorlar numan abi
tüm derdime eş bayram'a adaşsın
zaten benim sevgi ablamın adı da sevgi
fatih'te bir karındaşsın
şu devlete kafayı devletenler yoksa devletten mi korkuyorlar
merhamet en çok kanadı olan armağan bir melekse kullara
-sen beni bir kere ağlarken görmüştün numan abi-
emrin geldiği yerden beraber söyleyelim:
devlet yok
allah var!
<end>

<start>
bismilahirrahmanirrahim
yağmur yağınca her şey 
iyiye gidiyor sevgilim
çamuru çıkıyor dünyanın 
rahatlıyoruz
eve yalın yalın dönüyoruz da
kimsesiz yoktur yine de 
yalnızlığı fazla 
abartıyoruz
kar düşer 
sümbülleri tükenir toprağın
bize cemre düşsün 
bize cemre düşsün de su olup ağlayalım
sen sabah ağlarsan ben de sabah ağlarım
habeşli bir ses vuruyor alınlarıma
yıkan da ikindiyi kılalım
sevgilim seninle ben
şu aynı topraktan yan yana büyüyebiliriz
sen kuş olup uçarsın
ben kuş olamasam ki
konduğun yer olurum gelip bana konarsın
gecikme 
sakın geçirme ateşimi
erken konsan yanarsın
senin kalbin sana
benim kalbim sanadır 
ama yağmur herkesindir sevgilim
yağmur şu şah damardan içeri
allah'ın kuluna mesafesidir
âmin
<end>

<start>
cesaretimizi toparlayacak kadar vaktimiz olsaydı, hiçbir şeyden korkmazdık. ve şu yağmur hep güzel yağıyor demek gibidir yolun mütemadiyen açık olması. ömrümüzden bir haziran daha düşüyor sevgilim. rüzgar hala sallıyor dalları. piyanoyu susturmuş parmakları şarkısız koyan. devrik çaylar kuruyor masalar. merhametin me'sini mim'lemişler gönlüme. senin hızır'ın yok mudur ya musa? kibrin ka'sına takılıyor asalar.
üşüyoruz, bu başka soğuklar ülkesidir sevgilim. ey karın eridiği yerden ummanlara karışan su! yolsan adımlarımı al. yoksan varlığıma armağandır o noksan. biliyorsun sen olmasan... sen olmasan ben bu ömrün içlerinden yanarım. saatin zembereği, bakışın müştereği var. yağmur yağıyor, şarjım bitiyor, ben seni daha sonra ararım.
<end>

<start>
-evi, gelin diye güzel yaptık! -
kaç bin sene geçti dağlar hala yukarılarda
şehirleri ateşi kıstırmadan eritiyorlar
ekmekler bölünüyor gövdelerin göğsünde
kuğular asfaltta
tutuksuz yargılanmaktalar
cebindeki delikten tansiyonun düşüyor
şekerin düşüyor altınlarla birlikte
seni hızırevlerine bağışlasın musalar
toprağın da kalbi vardır ve kırılır ikilikte
şirke bilet almak gibi duruyorsun yatırım
asanı bırakırsan
ayakkabılarını çıkartırım
yol boyunca eksilen şeylerden eksilmiştik
ben dumanı gösterdim sen ateşi söndürdün
kuş uçarken kuşa sapansız da değmiştik
kanatları yüksekte
sınava hazırlanmaktalar
hayat zarif bir tay gibi doğar gebe koşan atlardan
çabucak konanları evvel göç ettiriyorlar
tutamazsın diye söylemiyorum inan
sıcağa dokunmakla aşkı örgütlüyorlar!
<end>

<start>
düşündüğün farklı durumun farklı
sen ne ayaksın allahınseversen ikilik? 
gözlerin güzel de acep nereye bakıyor? 
bizim tek bir gönlümüz vardır ikilik!
sesin kuş sesi gibi ikilik
ama kanatların sessiz ayakların yerde
uçmak diyorduk hani rüzgardan konuşurken
bir ah çekerdik ikilik senin olmadığın yerde
derdimizi dert ederdik derdi vururduk derde
biz gökyüzünü seyrederken büyüdük
sen ya göğünde ya yüzünde…
yağmur allah'ın merhametle ağlamasıdır
toprak biziz, zülfikar da, çiçek de...
<end>

<start>
biz daldırıp gidenlerdeniz
gökmen'in bahçesi bunun için uygun bir ortamdır
gökmen'in bahçesinde çok güzel dağlar vardır
çığlar gelir çığ altında kalırız
allah geniş geniş konuşmayı nasip etsin
çığların içinden geçerek çıkalım dağlara o dağlara
saatli bir bomba gibi dolaşıyorlar dışarıda
niye arada kalıyorlarsa!
biz gökmen'in bahçesinde oturuyorken
islahiye dünyanın merkez konumundadır
semaverde kaçak çay pişer içmeye
ateşini doyururuz kozalak, çıra, kömür, en çok muhabbet
biz çayı tütünle içiyoruz kardeşim
üstümüzde incir altımızda sırat etrafımız cennetlik
<end>

<start>
adresini bilen birer at gibi koşuyorduk surlara
kızıl viranelerden hırkalara sırlara
ay doğdu dolun 
kapı açıldı
ben bu bahçenin kara tonlarındanım
dinleyecek çok sözüm vardı sana
günlerden sekizdi aylardan on üç
bir mavi kendini suya doğru eğmişti
nefes alıp vermekti yaşamanın ruhsatı
tespihim vardı benim plastik bir otuzüçlük
seni öpmek helaldi kaçırmadım fırsatı
tövbelerin çağında yaşıyoruz sevgilim
günahlar serin bir rüzgar gibi yalıyor şehrin tüylerini
içip içip sahile iniyor trafo ve altın
karşılaşan bütün şeyler arasında
seni sevince ben bu bahsi kefaretle kapattım
yıldızlar her zamanki gibi yüksekteydiler
gözlerin kum sergisi denizin altlarına
ellerin tutamayacağım bir tümsekteydiler
kayıt altındaydı adın bir devlet seni çepeçevre sarmıştı
gecenin esmerliği güneşin sarışınlığı
bir denizi iki deniz yapan dudak
ben bu bahçenin kara tonlarındanım
hayallerim aklımı beş yerinden yarmıştı
ruj izi pembe pembe ağardı köpüğe
bir dalga vurup yuttu babamın saatini
zaman zaten yalancının tekidir
babası saatsiz kalan çocuklara sor
beklemek sana doğru durmadan yürümektir
ama dönüp dünyaya bakıyorsun geriye
tel örgüler kusuyorsun abaların altına
kesilen dalıyla tutuşan bir ağaçsın
ben bir kere trene binmiştim mavi
nereye gidiyorsa... gerisi kalsın! 
biliyorum aslında sen de haklısın
çiçekler çok çeşitli çiğdemler ve çilekler
boyası dökülmüş evleri biliyorsun
toprağın altında bir başına kemikler
sevgilim nasiplerle açılıyor darın odaları
senin de evine şöyle bir avlu saplansın
düşündükçe dehlizlerin uzuyor ha uzuyor
gönül bu beklemeye söyle nasıl katlansın
<end>

<start>
testiler hazır
öyleyse aç bütün damar yollarımı
ve kadehleri eski çamlardan yıkıp
uçsuz bir mızrağa uç yapıyor gibi
gibi aldan
gerisini hayat bir şekilde halledebiliyor
beni sev kopar bağlamımdan
yokuşa bırak
tam kalbin çarparken bir telefon çalabilir
bakma! 
bana bak
gövdenle bana doğru çevril
gövdenle chopin
geceyi başka bir karanlıktan daha kurtarabilir
çanlar senin için çalıyor
telefon senin için çalıyor
chopin senin için çalıyor
beni sev
en şahit benim çünkü
içtiğin benim kanım
kıracaksan kır yollarıma testilerini
aldan
dökül
kirliysem kirim hiç çıkmasın senden
kendine bir yerden yansıdığında
üzerinde izimle görün gözlerine
bozulmuş bir çıkrığa bakar gibi
gibi kuvveti yüküne mahcup
bütün her şey bir yana
evet aslında en çok
mahcup olmuşum ben sana
kuğular geçiyorken boynum hep kırık
çamura bulanmış rengim
ama aslında biliyorsun beyazım ben sevgilim
yağmur senin için yağıyor
aldan dönüp hiç bakmadan geri
bir yandan öfkelen
bir yandan bağışla beni
<end>

<start>
derde murad kalmamış derman kime naz eder
vakti gelmeyen güle bülbül ne niyaz eder
kar yağsa da kışımı dost selamı yaz eder
ela gözlümü gördüm akıl gönle yük imiş
gölgelenen ağaçtan toprak döner ışığa
ay görünür geceye güneş döner maşuğa
siyah iplik çözülür beyaz döner aşığa
ela gözlümü gördüm gün geceye post imiş
yolda kalan bakınır görür orda bir devran
kör basar kademini yürüyene yok seyran
cennete düşen bilir cehennem dibi hicran
ela gözlümü gördüm sırat tende dar imiş
kul kula eder secde hatır tutar gönülü
takva sorulmaz merde hak sinemde gömülü
ahim cümle kainat merhametle örülü
ela gözlümü gördüm can bedende sır imiş
<end>

<start>
sabah olur
güneş silinmeyen bir balçıkla sıvanır
terli hayvan dizleri titrer durur toprağa
sakala yorgunluk bulaşır rüzgarın bocasından
bir keman karaormanlara karışır karaormanlara
sen ateş yakarsın ben dumanını görürüm
çoktan sözleşmiş gibi düşer yağmur yaprağa
vurur bülbül şakşağı, yolcuysak dinleniriz
korrekto korrekto korrekto alabundila
sarmaşıklar sarmaşır ala kuşlar karmaşır
üç çift çello çalar çalkalanır çehardak
sen oradan geçince sallanır mey û sahbâ
tespih kopar halıya tövbe estağfirullah
sabah olur
gelip uyandırırsın beni şakaklarımdan
denizin dibine dibine dehlizlerin uzanır
gözündeki mercan dalga yer yanaklarından
çok telli bir gövde dallarıyla tütüşür
yengeç ağlar kum duyar ben ağlasam kim duyar
iki bağdaş kaparım biri sana biri bana
korrekto korrekto korrekto alabundila
aslında çok uzun bir yolculuktur bu
elimi tutsan kısalır
isyan diyorsun -tabi bir yerden başlamak lazım-
göllerin taştığı yerden ummanın nerededir? 
kol saati icat oldu adamın sol kolunda
elma düştü yerin canı elma çekmiş dediler
ölümü gör dediler aklım gitti başımdan
seni bulmuş bulundum sen de beni bulundur
kaç vesait yakarsam yaya kalırım sana? 
korrekto korrekto korrekto alabundila
<end>

<start>
tomalara gelesice
biber gazı yiyesice
gezi gezi diyesice
bilen  hakla bilir seni
polislerin dövesice
zulme dört nal sövesice
ağaçları sevesice
bulan dertle bulur seni
gözaltına giresice
gözü gözden gidesice
hakka candan geçesice
seven mertle sever seni
ahi dosttan bulasıca
derde derman sorasıca
gönle mihman olasıca
diren aşkla duyur seni
<end>

<start>
allah’ım karımı seviyorum sana şükürler olsun
ve nereye bakıyorsak orayı görmemize hiç gerek yok artık
‘neyin içindeyiz hiç bilmiyoruz’ diyor sadık hoca
‘bilmemiz de gerekmiyor’ diyorum hele biz bu kadar unutkanken
yüzümü çeviriyorum dünyaya kullar edna yollar tali
‘hadi gel datça’ya yerleşelim’ diye yedek bir ismi bile varken bu şiirin
hatırla ne büyük bir rahatlıktı o zülfikarla yola çıkanın ahvali
hanlar gördün atlar bindin şimdi terinle gideni suvar
hadi gel bir kere daha yola çıkalım
nereye gidersek orada allah var!
ali ölünce biz de öldük karıcım
bizi de gömdüler sırtımızdaki hançerle o şanslı mezara
ve hüseyn’in başı vurulduğunda
yeniden döndürüldük ölene kadar ağlamaya
hüseyn’in dedesi olsa gülerdi bizim bu ah ü zarımıza
biz dedemizi gülerken görsek ‘gülmek sünnettir’ derdik gülerek
ama karıcım gülmek ne kadar sünnetse ağlamak da o kadar
sanki tek şartı merhametmiş gibi duruyor bak bütün imanın
ne doğuyorsa merhametten hatta şu kader bile
kader dedim de ‘birlikte ölelim’ demiştin ne güzel duaydı o
birlikte ölelim tabi birlikte yaşamak ne!
daraldık ve daralttık bu hayatı birbirimize
çünkü her maceranın sonunda yalnız iki kişi kalır
billahi görmedim hiç allah’a yek başına gideni
dünya düşse kul yine allah’la baş başa kalır
allah’ım piyango bana çıkmış gibi adını ağzıma alıyorum
öyle ya bileti gayretle alsak da bir irademiz yok esasında
ne acıklı bir haldir -ne acıklı bir haldir! -
o tek başına her şeyin üstesinden gelmeye çalışan adamın hali
ve dünya
yalnızca biz
ölene kadar fani
vazgeçtim dedin ve birden bütün kilitler açıldı
kolay mı sanıyordun o kolay olandan caymayı
herkes yazı bekler sen kışı seçtin
sıcaklığını keşfettin mevsimlerin olmadığı bir yerde
dışarıda fırtınayken içeride panayır
ne üşürsün artık ne de gözünü alır perde
işte ruhun kafesine hükmetti
çamurun ruh sızdırıyor dermanın sızması gibi bir derde
gidelim sen fatma ol ben ali
ne isim verildiyse bizim üzerimizden vardı çocuklarımıza
kime ikna olduysak o bizimledir
bu dünya ağır bir yük gibi vururken topuklarımıza
yol belli hal belli karıcım buluruz
cenneti burada bulamaz isek
hasretten cehennemlik oluruz!
deve dergisi, mayıs-haziran 2013
<end>

<start>
gezi'nin bütün çiçek çocuklarına, eylül görmüş'e ve bektaş topaloğlu'na...
bitti, her şey ortaya çıktı çünkü! 
yılana yalana geçtik yerin bütün altlarından
değişti yeryüzü çok şükür bunun farkındayız
nur topu gibi çocuklarımız var hadi nur topu oynayalım mı?
eli satırlı değilmiş bütün hakka inananlar
ellerini sadece 
tokalaşmak için kullanıyor bu çocuklar
ağacımız parkta ya biz orada olmasak kime yazar
biz birbirimizi bulduk, size hayırlı sabahlar!
karımın garipleri kırıldı
sırrı abi inandı kendine sadık'a ve bana
dört defa öldük köprünün ismi yanlış diye
gözümüzü çıkardınız göz nurdur be kardeşim
bütün mesele de göz göze gelmeyelim diye
ellerimizi öptük murat'la döne döne
hiç durmadan dua ettik gören alper abi'ye
hatta hızır bir ara
duran bir adam eşkalinde o meydanda göründü
tebessümden utandık ama çok feci güldük yine
ne güldürdünüz çocuklar ne güldürdünüz lan bizi
o kadar gazı bassalar içine atlarız yine
bitti, her şey ortaya çıktı çünkü! 
zaten çakallar toplanmıştı yıkmak için otağı
şimdi bakıp bakıp söyleyelim çocuklar
gülmekten kırın şu perişan ortalığı
ellerinizden öptürdünüz lan ellerinizden öptürdünüz! 
eyvallah size çocuklar hakikati öttürdünüz!
<end>

<start>
Ömrümün son yirmi gününde ettiğiniz küfre ve hakarete önceki otuz küsur senemde maruz kalmamıştım. Ne provokatörlüğüm kaldı, ne dönekliğim; ne yalancılığım kaldı, ne de kâfirliğim… Eksik olmayın, bu dünyada henüz mülk edinmemiş zatıma cehennemin yedi kat dibinde el ele vererek bir suit daire aldınız bile. Üstelik bunun hala size ne faydası olduğu hakkında en ufak bir fikre sahip olmuş da değilim. Zebanilerin beni cayır cayır yaktığı çukuru cennet locasından ibretlik bir manzara olarak seyretmeyi düşünüyorsanız, cennet tahayyülünüzü bir daha gözden geçirin derim. Gerçi Allah hakkında bildiklerimi söyler söylemez, işi ehline bırakmadığım için bir de vaiz damgası yiyorum ki, elinizde olsa o güzel yâri sevmemi de alıkoyacaksınız benden.
Ey babalarının inançlarını devralan kalabalık! Babanız nasıl seviyorsa, öyle sevmek istiyorsunuz Rabbinizi, eyvallah! Ama ben öyle inandırıldım ki, başkalarının aşkı gönlünüze dolup sizin “biricik” aşkınız olmadıkça; aşk diye bildiğiniz, yârin etrafına toplanan kalabalığın arasında dolaşan bir rivayetten ibarettir sadece. Yâriniz hakkında bildikleriniz herkesin bildiklerinden farklı değilse, kalabalığın fısıltısını taşıyorsunuzdur üzerinizde. Ve dahi yüzyıllardır devam eden, saltanat ve devlet korkusuyla şekillenen bir dinin gereklerini… Yok mudur bunun faydaları? Vardır elbette! Ya zararı, eksiği? Ona ne şüphe!
Ömrümün hiçbir döneminde İslamcı olmadım. Kendilerine İslamcı diyen dostlarım oldu beraber ekmek yediğimiz, bir’likte Allah dediğimiz. İslamcı, soğuk bir kelime! Zaten yapım eklerinden hazzetmem, bir şeyi yapmaktansa çekmek iyidir fikrimce. İyelik ekleriyle de ciddi sorunlarım var. Çünkü bir şeyin sahibi olduğumuz zannı, görüyorum ki sahibi olunan kıymetin çoğu zaman önüne geçiyor. İnsan ya da kul kelimesinden geçip kendine demokrat, muhafazakâr, sosyalist, kemalist, milliyetçi, islamcı, cumhuriyetçi, komünist vs. diyen herkese bakın, çoktan sahibi olmuşlar esasen hizmetinde olmaları gereken mefkûrelerinin. Hepsi özünde bir zaman iyi niyet barındırıyordu belki. Ama artık bir topluluğun içine girilir girilmez, kapısı çalınan birer odaya dönüşmüş durumdalar. İşin doğrusu, içinde halis bir niyet, doğru bir amaç olduğu düşüncesiyle insanları tefrik etmek maksadıyla kuruldu bence bütün bu localar. Yoksa özünde bir insanın ötekinden ne farkı var? Neşet Baba’nın da dediği gibi: “Güneşi bir kuvvet karaltır mı hiç / Allah sevmediğini yaratır mı hiç”.
Senelerdir şunu tartışıyorum bazılarıyla: İnsan kendine bir yol bellemişse o yol ile mi, yoksa o yolun sonu ile mi birlikte anılmalıdır? Yola çıkanın derdi yürüdüğü yol mudur, yoksa o yolun sonu mu olmalıdır? Bir insanı yola çıkaran/çağıran şey yolun bizzat kendisi midir, yoksa o yolun gittiği yerin yahut o yolda yürümenin beklentisi midir? İslam bir yolsa mesela, ondan beklentimiz değil midir esas olan? Müslümanlık hani adaletli olmak, merhametli olmak, iyilik yapmayı sevmek, aciz olmak, mütemadiyen sevgiyle davranmak, yardımsever olmak, kötülükten sakınmak, kalp kırmamak vb. gibi akidelerle donatılmışsa eğer; İslamcı kelimesi yerine kendinize adaletli, merhametli, sevgili gibi isimleri ne için seçmediğinizi bir türlü anlayamadım. Ve bu yüzden bir türlü İslamcı olamadım. Hele dindar yahut moda deyimle mütedeyyin hiç olamadım. Bunun için bana kızmayın, birbirimizi sevmek için birbirimizi anlamak zorunda değiliz. Birbirimize teklifimiz sadece Allah ise, birbirimizden vazgeçemeyiz. Bunu da merhametle, ancak severek başarabiliriz gibi geliyor bana.
İnancımız ve itikadımız, “yaratılmışlar adedince Allah’a yol vardır” diyor, öyle değil mi? Ben de sizinle aynı yâri seviyor olmanın müştereği içerisinde, sadece bana rezerve olan fıtratımdan istifade ederek yürüyordum. Ama iş ne zaman kendinizden olmayana yönelik düşmanca tavırlarınıza geldi, o zaman sizinle yürüdüğümüz yolun da aynı olmadığını anladım. Hristiyanları, Musevileri ve dahi diğer dinlerin mensuplarını çoktan Müslüman olmanın kibriyle karşılıyordunuz. Herhangi bir hak dinine inanmayanlara dair bakış açınıza hiç girmek dahi istemiyorum. Nisa Suresi’nde apaçık uyarmasına rağmen bir zamanlar onlardan olduğunuzu unutup, farz olan selamınızı onlardan eksik ediyordunuz. Sanki Müslüman olarak dünyaya gelmiş gibi davranıyordunuz. Sizden olmayanların, sizin emanetiniz olduğunu unutmuş gibiydiniz. En fenası da Rachel Corrie’ye, hani şu Filistin’de kendini buldozerin önüne atıp vahşice ezilerek can verdiği için kahraman ilan ettiğiniz, ama Hristiyan olduğu için cennete sokmadığınız yirmi üç yaşındaki güzel kardeşime yaptığınız idi. Cennete ve cehenneme gidecekleri apaçık taksim ediyordunuz. Bunu -hâşâ- Allah’la yarışır gibi yapıyordunuz. Bunun üzerine biri “Yalnız Allah bilir hesabını! ” der demez hemen toparlanıyor ama yine de Allah’ın merhametiyle değil, bizzat kendi ibadetinizle sınanmak istediğinizi bir kinaye tutturup karşınızdakine iletiveriyordunuz. Öyle ya, ömrü boyunca çileyi çeken sizseniz, ödül de sizin olmalıydı. Evet, ödülün sizin olmasına, ödülü sizin kadar isteyen olmadığı için, kimsenin itirazı olmayacaktır. Ama bu ödülü, onlar inançlarında ve ibadetlerinde olmasalar dahi, diğer tüm yaratılmışlarla birlikte paylaşmanın merhameti yoktu sizde. Çünkü sahip olduğunuz inancın yalnızca bir lütuf ile size bahşedilmiş olduğunu unutmuş, o inancın çoktan sahibi olmuştunuz. Daha kendi nefsinizle savaşınızı bitirmeden dünyadaki diğer bütün insanların nefislerinin peşine düşmüştünüz. Her tarafı İslam yapacaktınız. Daha yanı başınızdakilere inandıramadığınız Müslümanlığınızı, kalpleri fethetmek yolu ile değil, toprak fethederek, emperyalist bir ruhla dünyanın öbür ucuna duyurmak istiyordunuz. Üstelik başınızda, cemali yüzünden fışkıran ve bütün insanlığa gönlünde yer açan bir imamınız, sözlerini Allah kelamı diye bellediğiniz bir insan-ı kâmil bile yokken yürüyordunuz. Mürşidinin eteğinden ayrılmayanlar sözlerime alınmasınlar. Onların Allah’tan başka dertlerinin olmadığını biliyorum, yâri Allah olan gariplere selam olsun. Yazdıklarımdan gocunanlar, kelimelerimi hiç vakit kaybetmeden üzerlerine alınarak yaralarını açık edeceklerdir zaten.
Daha evvel de bin kez şahidi olduğunuz üzere; bu topraklarda diri diri insanları yaktılar, karanlık köşelerde çocukları öldürüp meçhul topraklara gömdüler, kadınların ırzına geçildi, yaşlılar katledildi, bebelerin doğar doğmaz mezarları kazıldı. Bunları yapanların bazıları öfkeyle tekbir getiriyordu, bazıları çağdaşlık putundan Kemalist naralar atıyordu, bazıları etniklik tuzağından milliyetçi sloganlarla yürüyordu, bazıları ise şeytana işte hangi taraflarıyla kanmışlarsa, o taraflarıyla ilerliyorlardı bu pisliğe doğru. Bunu biliyor olmanıza rağmen, uzunca bir süredir uyuyan düşmanlığı uyandırmak istercesine konuşuyor yahut susuyorsunuz. Konuşana sözümüzü bin defa söyledik, bin defa da duymadı. Ama susanlar var ya o susanlar, sizinle hesabımız henüz başladı. Her şey olağan seyrinde iken, düzen birden değişti. Bu vakte kadar vaadinde olduğunuz şahsiyetiniz ortada görünmeyince, ihanetiniz ortaya çıktı apansız. Yani can dostum Sadık Battal’ın kitabının ismiyle söylersek: “Asıl film şimdi başlıyor! ”
Yediğim gaz sonrası ölümden döndüğümü belki mübalağalı buldunuz. Belki hala gözlerimin bir hakikate kapalı olduğunu düşünüyor, uyanacağımı düşündüğünüz bir kapıda beni bekliyorsunuz. Boşuna beklemeyin! İşlerin göründüğü gibi olmadığını ve perde arkasında iç/dış mihrakların olduğunu; artık çürüyen bir klişenin leş gibi koktuğu yerden bana hatırlatmak için tetikte ve oradasınız. Yanlışa düştüğüm anın hayretini karşılamak için bir bardak çay tesellisiyle hala o masada beni bekliyorsanız eğer; çayınızı bitirin, hesabınızı ödeyin ve benimle karşılaşamayacağınız bir yere doğru atın adımlarınızı. Çünkü sizinle ilk karşılaştığımda yüzümü çevirip yoluma devam edecek kadar merhametten düşmemişsem, gelip yüzünüze bütün çıplaklığıyla hakikati haykıracağım. İnsan olduğunuzdan utanana kadar yapacağım bunu. Çocukların onulmaz bir travmayla gaza boğulduğu, yaşlıların gözyaşlarıyla beddua ettiği, kadınların kutsallık tanınmadan saçlarından sürüklendiği sokakları; gözbebeklerinizin dip derininden, kendi vicdansızlığınızla boğduğunuz ruhlarınıza sarkıtacağım. Biliyorum ki, hemen savunmaya geçeceksiniz. Çocuklar için eylemci ebeveynlerini, kadınlar için oyuna gelmiş iffetlerini, yaşlılar içinse oradaki herkesi suçlayacaksınız. Ama kelimelerin ne önemi var, öyle değil mi? Ben o bakışın sizin susuz vicdan kuyularınızı, tıpkı bizi boğmaya çalışanlar gibi, hunharca gazlamasını istiyorum. Sırf uyanın diye istiyorum bunu, öldürmek niyetinde olsam ruhlarınızın tamamen çekildiği o sararmış suratlarınıza bakmazdım bile. Sebeplerin ve sonuçların canı cehenneme! Gözlerime, zekânızdan ve o mağrur aklınızdan gayrı hangi hakikatli bakışla bakacağınızı merak ediyorum! Kelimeleriniz, çıkmış oldukları boğazlarınızda tıkanıp kalsın ki, insanı yok sayıp bütünüyle bir siyasi arenaya çevirdiğiniz ve içine horoz dövüştürür gibi komplo teorileri saldığınız bu namert meydanı bir saniye olsun kalplerinizle görün!
Şiirlerimi tekrar okumayacağınızı, kitaplarımı iade edeceğinizi, mısralarımı unutacağınızı söyledikçe siz; Turgut Uyar’ın o meşhur gecesinden bir geyik inip tokat gibi suratınıza çarpar mı bilmem: “durumumuz başta ve sonda ayrı ayrıysa / başta ve sonda ayrı olduğumuzdandı”. Oradaki çakalları, kurtları ve masumiyetten yemlenmek isteyen rantçıları görmüyor olduğumuzu zannederek, aslen kendi zekânızı aşağılıyorsunuz. Sert mizacınız, çirkin üslubunuz, alaycı tavırlarınız ve intikamcı soğukluğunuz topladı dünyanın kaostan medet uman bütün ajanlarını o meydana. Öyle bir merhamet koyacaktınız ki, oradaki nifakı polislerinize ihtiyaç duymaksızın halk kendisi boğacaktı. Öyle bir sevgiye duracaktınız ki, o parkın çekirdeğindeki fonksiyonel masumiyet, sizin safınızda, bütün dünyaya barışı kardeşçe bir mizahla öğretecekti. Yirmi gündür kaçırdığınız trenler, bütün rayları kapladı şimdi. Hareket alanınız daralıyor, siz hala bu işi kabadayılıkla çözebileceğinizi zannediyorsunuz. Oysa siz şiddetlendikçe, karşınızdakinin ümidini sulamaktan başka bir şey yapmıyorsunuz. Her bir köşede kutup kurtları kendi dağlarında kendi aylarına uluyorlar. Emperyalist güçler spotlarını ülkemize çevirdi. Onlar parka destek verirken, bu yaptıklarında kirli bir çıkar olduğunu anlamayacak kadar saf değiliz. Küresel sermayenin insanlık için savaştığı nerede görülmüş! ? Ancak siz geri adım atarsanız bu pisliği ayıklayabiliriz. Ve bunu bir lütuf gibi değil, samimiyetle yapmanız gerekli, hala geç değil!
Kutuplaştınız, varlığınızı diğer bütün her şeyden daha çok önemsiyorsunuz çünkü. Oysa çıktığınız yol, sizi bir hiç olmaya davet ediyordu. Yarın öleceğinizi bile bile, mazlumun gözünüzün önünde çırpındığını göre göre, küstah kahkahalar atarak sırçayı elinizden düşürdünüz. Biz o sırçayı, hayalini kurduğunuz sarayların ve İslam birliği diyerek kendinize yutturduğunuz zokanın şiddetli darbelerine rağmen hala elimizde tutuyoruz. Diyoruz ki; madem İslam olacaksınız, madem birliktir niyetiniz ve bu işte samimiyseniz, işe kendi topraklarınızdan başlayın. Önce kendi evinizin önünü süpürün, peygamberimizin adaletini ve merhametini önce biz seyredelim sizden. Ama bunu nispi demokratlık numaralarıyla, önceye referans kurarak, ehven-i şer ile yapmayı bırakın artık. “Bizden önce kız çocuklarını diri diri toprağa gömüyorlardı! ” demediğiniz kaldı bir. Size ne eski şerden! Peygamberin merhametiyle önceki muktedirlerin merhameti arasında bir yer tutturmak, sizi aklamaz. Güzeller güzelinden, güzelden gayrı bir şey mi gördünüz sanki? ! Ama sizde, güzelden gayrı çok şey var, ki insanlar rahatsızlar. Buna inanın, dönüp af dileyin incittiklerinizden. Siyasi kariyerinizin mahvolmasına sebep olsa bile bu, af dileyin. Size çok ütopik geliyorsa bütün bu söylediklerim, İslam’ı da aynı ütopyanın içerisine hapsetmiş olabilirsiniz, dikkat edin! Varın tekrar mazlum olun, inanın böylesi kulluğunuz adına daha garanti! Ve hatırlayın mazlumlar daha yakışıklıdır muktedirlerden!
<end>

<start>
vuruldun seni bir karanlığa gömdüler
adını sordular söylemedim münevver
üstümü aradılar yok altımı aradılar yok
boynu hayli bükülmüş bir tuzaktan baktılar
cesedini gösterdiler sana çok benziyordu
anlamak istediler hep uzaktan baktılar
nasıl yaşatıldıysan öyle öldürülmüştün
çekinmedim ağladım
anlamadılar
ben bir sokak lambasına vurulmuşum münevver
gece olunca karnım gövdemde bir ağrıdır
ne anladıysam al, al hepsi senin olsun
nasıl olsa mutmain bir vedayla gidiyorsun
hasretinin bitmesine senin adına mutlu
gülümser bir törenle kutsandı hemen yasın
aklın aldığı göz yüreğin aldığı bakış
çekilmiş fişlerden daha bir boşluktasın
ne söylesem ancak kelimelerce kabz
nere baksam ufkun ardındaki karanlık
bir volta boyu sokak tenviratıdır acz
uzansam tutulmaz bir nahoşluktasın
çan vuruldu ezan allah dedi sen söndün
böylece üç yerinden daha vurulmuş oldu sükut
ölüm durdu yani dirilmenin imkanına
kurşun vınlayıp sekti
yağmur yağacaktı, şemsiyem kırılınca
bulut tetiği çekti
epeyce geçti üzerimden gökyüzü
bertaraf oldu sınır
ali’sini bulmuş gibi kamber
herkes bir tarafa doğru ıslanır
ben sana doğru ıslandım münevver
yastıksa binlerce tüydür
mantıksa paramparça
örtüyse bundan böyle yırtık
yağmur dursa da kurumam
güneş çıksa da kurumam artık
sebeplerin çağından geçiyoruz münevver
elbette her fiyasko
açığa çıkarılmamış bir cinayet korkusuyla örtülür
elbet her susuş
sonuçları belli sebeplerle yontulur
niye sustun demiyorum ama niçin konuşmuyorsun
biliyorsun münevver
bile bile gırtlağın köpeği olmamışsa bu eğri harfler
düşünmek akla ur olmamışsa
ve o büyük gerilmenin adıyla başlamıyorsak sevişmeye
dolanan kalp yorulan kandır
bütün yankıların gücü adına
insan sustuğu zamanlarda ne kadar da konuşkandır!
söze başla ve kopar perdeleri seyirciden
bak bayraklarım kırık hala bileklerimden
ipi tutmuşum münevver ipi tutmuşum
unuttuğum marşları ezbere biliyorlar
kaybederiz korkusuyla giriyorlar savaşa
biz yalnızca galipliği inkar etmekteyiz
gayb ederiz ümidiyle olan biteni
üç günahı üç tövbeyle hünkar etmekteyiz
sen beni kim sanıyorsun allah’ın seversen
üzerimde ışık kırıyorlar münevver
mercek yapıyorlar kavislerimden
on bin kadar göz gezdi paralelimde
adını sordular söylemedim münevver
kurmuşsun bağdaşını bir odağımda
bakmayı en baştan unutsalar görürler
ince bir  körlük gerek seni çözmeye
çözmekten ölmek gerek seni çözmeye
o kadar eminler ki sabah olacak diye
geceyi plan gibi taşıyorlar münevver
hiç mi ölmek düşmez apansız dakikaya
kaç saniye sonrasını yaşıyoruz haber ver
sağlıklı bireyler olarak münevver
sağlıklı şekillerde ölüyoruz buradan
nereye ölüyorsak oramızdan tut beni
ağzımdan kaçırmışım bir turna sürüsünü
konuşsam gökyüzü sussam senin yüzün
modernoğlu görmek istemez ölüsünü
nereye susuyorsak oramıza ek beni
zaman geçiyor sanki ben içinde değilim
sürekli hatırlıyormuşum gibi dışarıda
çarşıya çıkmışım da eve dönememişim
eğer ben çarşıdaysam kim duruyor evin ortasında
aklımı azaltarak bıraktım münevver
bir çırpıda bıraktım bana çaktırmadılar
adını sordular çevirdiler yanımı
samimiyet kaptılar gözden temas yaptılar
mış gibi ses verdiler diyaframlardan
aldanacak bir taraf bırakmadılar
aldanmadım münevver aldanacak neyim var
o kadar susuzum ki su artık neye yarar
insan hasretten kuduruyor kudurdum
unuttum gayrı hatırlatıp da delme
yokluğuna bağırdım
yankılandım duruldum
ben bu beklemeğe alıştım gelme!
nereye gidiyorsak oradan geldik
sıcaklığın kar yağarken aklımda
soluğumuz dumanlı kafamız iyi
ama mıh gibi çakılı duruyorsun saklımda
sevdiğimi söylüyorum bir serçe sürüsü konuyor hemen
sonra bir serçe sürüsünü vuruyorlar vuruyorum
nasıl bir korkuysa o nefes nefese
gece boyu uyumayan mezarlık mı o! 
insan hasretten kuduruyor münevver
yaşamak ölümün sevgi duruşu
soruyorlar hayatı vallahi bilmiyorum
ben ölümden daha
ben ölümden daha
ben ölümden daha hayati bir şey bilmiyorum
sözler asansöre binmek gibi bazen
sözler ki bir anlamın içindeyken münevver
sözler asansörden inmek gibi bazen
sözler ki bir anlamın içindeyken münevver
vuruldun seni bir karanlığa gömdüler
adını sordular söylemedim münevver
sağımı aradılar yok solumu aradılar yok
boynu hayli kırık bir niyetten baktılar
çocukluk resimlerin… her birini yaktılar
nasıl doğurulduysalar öyle yaşıyorlardı
çekinmedim anladım
ağlamadılar
<end>

<start>
madem birdir ikisi niye yalnız uçarsın
göğü verseler sana turnam kanadın mı var
musahibin öldü mü dar dünyaya düçarsın
dört bucağı dolaşsan konacak dalın mı var
deli dersin özüne derdimizi sınarsın
bizde gönlü boş veren nal gibi akıl mı var
hiç çıkmamış yangına durduk yere yanarsın
doğru baksan görünür yalana asıl mı var
gönül ağza dayanmaz sözü boşa yorarsın
bin kez sövsen adımı dönüp aldıran mı var
ne ağlasan kendini akan yaşa sorarsın
seni de hüseyin’den gayrı yandıran mı var
ayna tutma yüzüne kendini sen sanırsın
ben dedikçe kendine secdeye yüzün mü var
nazar eyle özüne beni ordan tanırsın
çekinme ecelinden kal diye sözün mü var
derman sorsam anlamaz dert çölünü bilirsin
tabip gelse evine yarana merhem mi var
usta görmez elini koy perçemin belirsin
dört yüz okkan bir olsa tartmaya dirhem mi var
kapıları tutmaktan eşiği mülk bellersin
şol toprağın altına satacak derin mi var
hak için savaşanı ebu turab eylersin
çekilmişse zülfikar kaçacak yerin mi var
hak muhammed ali’dir ahim daha ne bilsin
gayrı aşık sözünden verecek yemin mi var
rızanın şerbetini sıdk ile sabır içsin
sadık olmayan candan erecek demin mi var
<end>

<start>
başına gelenlere güvenenler için...
sabra meşgale taşıyan bir karınca misali bütün yorgunluğumu bir peşinat olarak say yaşadıklarımıza. arta kalan borcumu bir ara nefesim kesilinceye dek ağlayıp kapatırım. her şey güzel başlar. çünkü başlamak bitmenin en uzağında görünür, oysa yanı başındadır. herkes güzel başlar. uzunca bir şarkıya yetecek kadar bir iç çekişle, topu topu iki nefes arasında salınan bir sarkaca atlar gideriz yakınlara. bütün tahminler mutsuz sona oynanır ama ben sonlara inanmayan bir adamım, yani başlangıçlara… ne önceye yetişiyor elim, ne sonraya… ve ölünce olacaklar için sebepleri zihnimden kazıtmam birikiyor ha! birikiyor şu köşe başında birlikte güldüğümüz, şu balkondaki sigara, şu ellerin ellerimde gittikçe birikiyor ha! dönüp mazime baktığımda, yaşanan onca şeye kendimi kattığımda, yani her defasında açıldığım o denize yüzdüğüm gemilerle battığımda; dünyanın yalanlığı ikimiz arasında her daim boğdurulacak bir şeydir ha! öyledir. çünkü hep olmayacak şeylerin yazıldığı bir oyunun bitmeyen provası ve elbet seni bir türlü unutamıyor olmamla düşen irademin muhtevası aynıdır. boştur. bir yere varmaz. boş olmakta ve bir yere varmamakta rakip de tanımaz ha! bunun için dünya ilk elden çıkarılacak bir şeydir bizim için. öyledir. öyledir.
ve sen… bulunmayı hiç istemeyen o çocuk gibi durmadan, bir şarkıdan öbürüne geçiyorsun... peki beni ne diye o ıslıkların dudağıyla büyütüyorsun! ? bu dünyada hiçbir yere varmayan her türlü plana vardım. ve hiçbir yerde bu dünyaya varmayan bir plan bulamadım. yo hayır ben bırakmadım, plan yapmak beni bıraktı. hep önceden yapılan bir planın içine daldım. seni gördüm bir planın içinde. sonra seninle hep bir planın içinde kaldım.
şimdi gece uzadıkça, göğün altında yakılan her sigara... her şeyi geride bırakıyormuşum gibi sek! ya biz de kimselerin olmamış bir mazi gibiysek? ! koysak ateşi, koysak günahı, koysak bu tahammülfersa hayatı... tutsam elini buradan sabaha kadar yürüsek!
<end>

<start>
“sana bir hırka ördüm, inşallah beğenirsin.
gerçi sen her şeyi beğenirsin.” Annem
ben dünyada kimseyi
kırmayı istemedim
-          hiç kırdın mı peki? 
-          gırla!
şu günah denen çukur
evim oldu bir yerde
-          tövbe ettin mi peki? 
-          arla!
kirlendim çok kirlendim
sabun icat olalı…
-          temizlendin mi peki? 
-          karla!
annem ördü de yine
üstüme oturmadı
-          giyinebildin mi peki? 
-          zorla!
kapılara durdum hep
anahtarsız kalmıştım
-          açabildin mi peki? 
-          sırla!
üşüdüm buz gibiydi
kalbim aşksızken hava
-          ısınabildin mi peki? 
-          narla!
tutuştum ellerimden
neye değdimse yara
-          alışabildin mi peki? 
-          korla!
dünya seni sevdim de
gözüm ölmekte benim
-          yaşayabildin mi ki? 
-          yarla!
<end>

<start>
vurma zahit başını cihanın karasına
ne seda var ne ziya ne lezzet var ne doku
ölümle yırtılacak perdenin arkasına
karanlık bir esîr’den dal da burhanın oku
aleme teşbih gerek hakk üryanken yakıcı
yok iken var’ı soran var ile bulur yoku
ahiri evvelden bil sanma hızır yıkıcı
musa’nın aklın çıkar cümle nihanın oku
ne sebepler zay’ oldu mucize kisvesinde
cüzler ha parelenir havanda külse soku
ikrar diye görünür irade işvesinde
yapacak yokmuş gibi kader fermanın oku
başa gelen hep hayır rızanın sofrasında
şer diyerek incitme aç kalkan sever toku
zahit lokma neyine dünyanın tafrasında
kusur ört hırka ile derde dermanın oku
günahtan sorar isen ömür sana nedamet
cehennem özlemektir aza terk etme çoku
hicaptan çıkamazdın olmasaydı merhamet
tövbenin kapısına varıp meydanın oku
unut zahit bildiğin ne varsa sen de unut
söz söylemez göz görmez sırra sürünür koku
arasan bulamazsın dilsize vitir kunut
yüzün şah’a dönerek açıp furkanın oku
<end>

<start>
hepimiz kabullenmenin
sırasına giren itirazlarız 
başta
           yaşamak
                            üzere
sonu olan şeylere düşmanlığımız var
unutman yaralıyor hatırımda kalanı
mazine kastediyor yarını planlaman
büyük bir azimle belleğinden sildiğin
her üç anıdan biri kadavra çıkar
alnımdan başlayarak yoruyorsun ya beni
giderek altında kalıyorsun yemininin
rüyadan gayrı çaremiz de kalmamış
iki kere iki dört ise bu bendeki beş kimin
iki lafın belini arzuhalle dert edip
gözlerini indirsek çağdaş koşan atlardan
hamamlar zihinleri eşitlikten paklasa
keselense bir dünya faşist olan sırtlardan
şöyle seni yalvarıp nefsinden gayrı bana
bana bir şarkıya başlar gibi dur
rüyayı parçalayan alarmı sustur
koy elini avunan yıllarının üstüne
kazandım dediğine bir yitim uydur
bütün gelecekler yaşandı ve bitti
doğar doğmaz başlayan ölümünü al
dağılan geçmişine şimdiyle tuttur
sonu olmayan bir binek istiyorsun 
ya da hiç başlamasın eğer ki bitecekse film
işte ömür binmiş ölüme
birlikte iki resim daha çektirdik diyelim
bileti yananların dünyasında ava hazırlanan iki at daha
kendini ateşe vermiş bir fitil 
kirden etmeye niyetli derimizi
ensemizde tek bir tüy kalmayana dek
ölmeyi bilmeyen meşgaleler çevreler cevrimizi
şu güzel renklerin arasından bir renksin
varsa ipotek altına alınmayan bir yanım
vallahi o da sensin
bana ait değilsin bana dairsin
ağır bir sicil gibi duruyorsun ayıplarımda
şimdi masif bir kanama olarak
bizi anons ediyorlar bütün radyolarda
büyük bir kanama sevinci içerisinde
iknaya yanaşmıyor arterlerimiz
işte o faydasız terlemenin sonunda
yine bir kabullenmenin eşiğindeyiz
bizi anons ediyorlar ölmekteymişiz
ne ara ayrılığın adamı olduk
ne ara direndik kavuşmaya biz
ah şu cemiyet hayatı da olmasa
sahiden yaşıyoruz zannedeceğiz
ve elbet sırası geldiğinde ki gelir
artık bizim olmayan camilerden bir sala
artık bizim olmayan bir cemaat toplanır
artık bizim olmayan bir imamdan kıraat
artık bizim olmayan bir cenaze yoklanır
üç kez iyi bilirdik üç kere helal olsun
sonra biner dünyanın tek vesaiti tabut
birer yoldaş gibi omuzlaşan dostlara
huzur mu demiştik buyuralım buyuralım
dünyanın en rahat yatağı bir toprağa
elbet sırası geldiğinde ki gelir
tok kalkmaktan geçenler meydan okur açlığa
şu kalbime dert diye yuva yapan kim
acı olmayan gerçek ne içindir ne için
biz böyle miydik sen hiç böyle miydin
yönümüzü rüzgar ile değiştiren kim
insan söylediği şarkılara borçlanıyor ya
biz de yaşamak kadar içindeyiz özlemin
demli çay yok burada dünyaya sallamayız
ölüme karşı hepimiz birer çuvallamayız
<end>

<start>
dört kapıdan geçmeye
kırk ceminden seçmeye
yedi dolu içmeye
üçe durmaya geldik
şahid seyirci değil
şehid oyuncu değil
kurda koyuncu değil
çoban uymaya geldik
hava ateşle birdir
su toprağa kadirdir
cümle vücuda bildir
teni soymaya geldik
bal ile aşk eyleyip
sütü sevgiyle emip
elmayı dosta verip
gaybı duymaya geldik
abitlerden görerek
zahitlerden bilerek
muhiplerden severek
arif olmaya geldik
hak muhammed ali’dir
ahmed hakta nebidir
murteza can velidir
sırra varmaya geldik
canlar dünya işinde
aşık maşuk peşinde
ahi yokluk düşünde
yarda kalmaya geldik
<end>

<start>
pirim aziz mahmud hüdayi'ye...
soy durur aba durur hane halkı bellidir
ol naci’nin güruh’u bir tek nefese bakar
adem’in cennetinden dönen yankı bellidir
elmaya meyledenin gözü kafese bakar
idris’in kumaşını kesip diken bellidir
süleyman’ın asası kurda çaresiz bakar
bülbül’ü güle soran aşık diken bellidir
acıdan kaçan kişi pire yaresiz bakar
tufandan nuh’u alan mürettebat bellidir
su altında kalanlar nuh’un oğluna bakar
dünyaya sabredene nur ü sebat bellidir
züleyha’nın cilvesi yusuf koynuna bakar
çarmıha çivilenen çile kimden bellidir
isa’nın yakinine sözün tutacak bakar
mehdi’nin güzelliği daha mimden bellidir
arif olan deccal’e her an yutacak bakar
tur dağı’nda musa’yı üryan kılan bellidir
akılı terk etmeyen kendine hızır bakar
asa düşer secdeye namaz kılan bellidir
abdest alan her daim aynadan hazır bakar
kurban durur bıçağa davran diyen bellidir
ismail babasına sonundan razı bakar
günahın ormanında avlan diyen bellidir
ibrahim’e renklerin bütün beyazı bakar
zehiri kavuşmaya soran kader bellidir
hasan’ın cemaline bulaşan cemal bakar
fatıma anamızı saran keder bellidir
sırra vakıf olanlar seyrana kemal bakar
sürgünün defterinde hasret kime bellidir
yakup’u kör bilenler dünyaya şaşı bakar
kerbela’dan yüreğe kalan dövme bellidir
haksız duran gövdeye hüseyn’in başı bakar
hak muhammed ali’ye yazılanlar bellidir
ali’nin kapısına duran pervane bakar
gönlün en derinine kazılanlar bellidir
muhammed’i görenler deli divane bakar
can durmaz ahi durmaz menzil alan bellidir
zülfikarı olmayan merde müşteki bakar
düldül durmaz yol durmaz yaya kalan bellidir
tenine ben diyenler derde pösteki bakar
<end>

<start>
sakal bırakan adamlar bizdendir
suretini allah’ın yarattığı gibi karşındakine tutan
işte yer yorgunluğunun doğrulttuğu sürgünler
havada bağdaş kurmayı yüreklerinden öğrenmişlerdir
düşünmek ne kadar beyhudeyse bir muammayı çözmeye
dokunmak yangınlara nasıl bebeler doğurmaksa
aklını bütün bildiklerinden vurarak
ve severek hatırlayıp geçmiş güzlerin solgun ayartısını
kendini yalnızca bir maziden ibaret sayanlar bizdendir
dönmek vaktini bekleyen turab sizdendir
azrail’in yardığı bağrı bir ateşle pişiren
işte nefesi kendine benzetmeye koyulan sahipler
duvarları korkularına böyle yedirmişlerdir
öpüşmek ne kadar acıktıran bir kavuşmaksa
fikretmek hayalleri nasıl ayırıyorsa etten
kalbini bütün bildikleriyle vurarak
ve hatırladıklarıyla unutup geleceğin kıyamet bağırtısını
kendini bir istikbalden doğuyor sananlar sizdendir
siz bizdensiniz biz de bizdeniz
bizim kalbimiz göz göz delik deşik edilmiş
kalbimize açılan deliklerden olan biteni seyretmekteyiz
orada kim varsa yok olup gayretine koyulsun
her şeyin açık edileceği güne hamd olsun!
<end>

<start>
her birimiz sevmenin kıyısından dönüyoruz sevgilim
bir şeylerin diplerinde cesedimiz bulunmadı
seni aldırmak istiyorum sinemin tesellisinden
gerçekliğin soyunu kafanda kırarak
allahların dünyasında bir yıldız tecellisinden
ölemiyor olmanın imdadı var kursağımda 
sinemiz geç kalışın boşluğunu dövüyor
öyle ki aramızda
sessizlik bile bir halta yaramıyor
bir yandan sevmek vazgeçilir şey değil
noterler mürekkeple boğmuşlar kendilerini
kalkmış bütün imzaların hükmü kağıt dağında
şarabımız fesholacak anıların bağında
sade çocukların anlaştığı dilde keder durmaz
birileri sürekli yalan söylüyor mutluluk hakkında
günleri unut
zamana birtakım semavi sözcüklerle kurulmalıyım
çabucak kaybolan bir anı eskiyen bir fotoğrafa dönüşsün diye
gözlerimi ruhundan aşağılara sarkıtmalıyım
güneş ra ile doğuran mısır
ay nil’in sularına karışmış bir iç deniz
bulutlar grek tanrıların ziyneti
yıldızlar her bir yöne dağılmış hayatımız
ama öyle tutuğum ki bilmem geceyi sana nasıl anlatmalıyım
sürekli yetişen geceyi
tutuşan bir ormandan ateş alıyorcasına deli
sanki hiç durmadan kanayan bir ağzı
şifayla kavuşturan fatma ana’nın eli
daha hiçbir şey yokken ortalıkta
dünyanın binbir türlü haliyiz başka neyiz? ! 
usta işi bir örtüyle alınıyor gözümüzden
merhametten olağan ihanetten ariyiz
ya da hiçbir şey olmamışçasına ölerek
uyanılacak yerde uyumaya devamsak eğer
yalnızlığımızı put belleyerek
kalbimizi ateşle de besleyebiliriz
ama çıkamayız işte girdiğimiz kuyudan
çünkü artık tanıdım bir daha unutamam
bir defa kalbinden vuruldu mu başa dönemiyor insan!
burada durduğumuz kadar karşılıklı biz bize
çok şükür yağmur
tek başına yetiyor mikail’i dost bilmemize
ve vazgeçen upuzun uzanıyor toprağının içinde
sözünü tutan bir intihar mektubu kadar huzurlu
yaşamak kayıp bir cesedi giyinerek sevgilim
dibe çarpmayan bir gövde gibi havada hep asılı
<end>

<start>
özlem bacıma...
bülbül geçti gül oralı olmadı
çün özüne aynasında görünmez
yalan dünya hiç kimseye kalmadı
gül kokmasa bu bahçede yürünmez
hak çalabım beni dertten komadı
gam bağından mut çıkaran dirilmez
baykuş güne can gövdeye durmadı
rüstem okla yiğitçene yenilmez
kervan göçtü çöl deveyi sormadı
susuz dille suya medet çekilmez
kerbela da hüseynimi yormadı
ölüm candan başka yere ekilmez
ahi içti badesinde kalmadı
iman ağız ile elden dökülmez
kimse muhammed'i böyle bulmadı
ali bülbül olsa gülden geçilmez
<end>

<start>
yaşadıklarımız sadece ihtiyacımız olduğu için bize yaşatılıyorsa
cehennemde de yansak bir gün cennete gideceğimize inanıyorsak
batıyorken bile bir dibi olduğundan eminsek battığımızın
insan içine çıkmamanın bazen kör olmak kadar bir baht olduğuna kanıyorsak
hatta banıyorsak ekmeğimizi dünyanın suyunun sıkıldığı kabına
her şeye rağmen büyük bir insanlık macerası olarak görebiliyorsak hikâyemizi
kibre karşı sadakayı 
yine kibirle vereceğimizi öğrenmişsek güzeller güzelinden
mükerrer hataları -onlar aynı görünse bile- 
her defasında farklı bir biz ile işliyorsak
hayatımızın tam olarak ve eksiksiz
yazıldığı gibi yaşandığına kalıbımızı basıyorsak
yani ikrar vermişsek boyna da kemende de
çareyi baştan bulduğumuza 
yâre kalbimizden vurulduğumuza şahitlik etmişsek
talebimiz ehl-i beytse
öleceksek
bizden vazgeçemiyorsak
koparıp atamıyorsak
söküp koparamıyorsak
çekip sökemiyorsak
asılıp çekemiyorsak
yoruluruz
yorarız
ama biz birbirimizin yanlışlarını bile seviyoruz diye ışıklar içindeyiz zaten
düzelen düzeltendendir biz istesek de düzelemeyiz yâr
ölen de ölmüştür ölecek olan da
kuvveti eksiltenden kuvvet dilemek bize koyar
bunlarla baş edemiyorsak da baş ediyoruzdur aslında
önce senli sonra senli hiç ara vermeden senli
öyle gider işte
öyle gider
cennetli
itibar, mayıs 2012
<end>

<start>
çözemedin gövdeni yerin askılarından. toprak, baştan çıkartıcı bir hamle olarak her yanını sarmakta. alamadın kökünü tenin saksılarından. üstün başın hep deri! uçmak istiyorsan neden çekiyorsun ki yeri? aklınla hatırladığını yüreğinle unutuyorsun sevgili. daha en başta bir hafızı işe almaman korkunç bir hataydı belki de. tuttuğun notların sana okunması için yalnızlığını bir parça, yani tamamen bozman gerekirdi. ya da tam ortandan olmasa bile yarılıp, kendinle yüzleşecek kadarını servis etmeliydin kendine. mesela ben, seninle her geçtiğimiz sokağa hangi ismi istediysem o ismi verdim. şimdi gözlerin bana çok eski bir yemin gibi duruyorsa bunu, yüreğimle hatırladığımı aklımla unutamadığıma verdim.
ne gök, ne de uzay… bunlar, üzerimize kapanandan bizi kurtaracak bir ferahlık bahşetmiyor nefesimize. hatta birer kez de onlar kapanıyorlar üstümüze ve en son güneş, ardını göstermeyen bir yırtık gibi yakıp giydiriyor bizi. öte yanda bütün bu sıcağı ödeyen karşılıksız bir teklif sanki, ağzımın kenarlarından saçlarıma ve tırnaklarıma doğru sunulan o serin sarhoşluk. güneşe yeniden, yeniden isimler veren o canım sarhoşluk!
bütün dostlarım binbir çeşit meydendi. çok çabuk sarhoş olmak için çok çabuk sevmeyi öğrenmiştik bir yerlerden. bir yerler bize kendiliğinden öğretilmişti. sen unutman gerekeni hatırlayıp, hatırlaman gerekeni unutmuştun. ben, aklımı bir kılavuz olarak hiç düşünmeden işten çıkarmıştım. kesileyim istiyordum kelimelerden de. bakışlarımdan üryan kalsın diye gözlerimi içime çevirmeye razıydım. körün gördüğüne talip, gözün gördüğüne yalancıydım. çünkü en baştan beri koca bir karanlığı karşıma almak, renklerin söylediği yalanlara kanmaktan daha iyi geliyordu bana. sen, renkleri adını bilmediğin bir hazla seviyordun bu sıra. ben, ışığın kafiri olarak karanlığın da kafiriydim her nasılsa! ikisinin de olmadığına bütün kalbimle iman ediyordum, dünyayla iman ettiğim her şeyden imtina ediyordum.
borç ödemekle kuşandım yaşamaya. arının balını yemeyi, eriyip nehre kavuşan karın suyunu içmeyi, ayvayı kopardıktan sonra onu tüylerinden etmeyi, yolu bulduktan sonra durmaksızın yürümeyi, kanatlarım kaburgalarımı kırıp kürek kemiklerimin altından çıkınca onları önce çırpmayı, sonra onlarla uçmayı, takatimden kesilince düşmeyi, düşünce kalkmayı ve kalkıp seni görünce seni görmeye devam etmeyi ve seni görmeye devam ettikçe seni sevmeyi hep borç bildim sevgili. ayıkken söylediğim renkleri bağışla! ve ikimiz de aynı anda sarhoş olamayınca, tıka basa evlerle doldurulan bu şehrin bizi kaybettiğini avlularından bağıralım istiyorum. sonra küçük bir meyhaneye sığınıp her şeyi baştan hatırlayabiliriz. böylece haricimizde kalanları unutup, ayılmamızı muhtelif yerlerinden öldürebiliriz. ölmeden önce ölmek olur bu… doğmadan önce doğan şerefimize!
<end>

<start>
yedi kırkı dönerim aleme düşer tenim
on dört pakı bulmadan on ikimi söylemem
devesini kalleşe dost diye veren benim
kervanı bol cihanda sıdkı mülke eylemem
abaya dolar beşi selman ailedendir
üçüne durmaz isem bir’i noksan söylemem
hainin pususuna şehitlik hanedendir
canım alacak döle sırtımı dert eylemem
ön dört bin yıl evveli nurda birdi ikisi
sulbe üflenen nefes sırda sırdır söylemem
kurt alır ismim ağza meşakkat tiryakisi
ölümle dirilecek ömre ömür eylemem
ahiyem terk-i meydan bütün kerrarımdandır
canım ateşe atsan korkuyla söz söylemem
intikamım alacak ikrar kerbela’dandır
hüseyn’i incitecek zulme sükût eylemem
<end>

<start>
söze dem gerek
deme cem gerek
ceme kem gerek
keme ten gerek
tene ben gerek
bene sen gerek
sene ben gerek
bene sen gerek
sene ben gerek
<end>

<start>
meyledip devranın rızkı peşine
lokmasın sayarsan lokma olursun
düşmeyip rezzakın derdi düşüne
ekmekle doyarsan açlık bulursun
terk edip ceylanı kurdun eşine
carı duymaz isen cana solarsın
vurmayıp özünü çöl ateşine
dara durmaz isen mâre yanarsın
yâr edip aslanı kuzgun leşine
tezgâhın kurarsan miski sorarsın
kanmayıp ayığa dönüp keşine
ehlinin yerine cehli koyarsın
zâr edip dünyanın şeşi beşine
çamurun binbir renge boyarsın
varmayıp ahi’nin aşkı işine
sürgünün içinde sıla oyarsın
<end>

<start>
be ile başlarız hep bizim bezmimiz “beli! ”
ağaçlardan konuşalım vefasından toprağın
tahtacı derler bize yolumuz haydar ali
toynağından boşanır gibiyiz bir kısrağın
kapıda molotof
sette katledilen figüranlar
hepimiz kundaklanmış çocuklarız
cesedimiz konuşur diye bizi öldürmüyorlar
rüzgar külün grisine tutkun
solgun sarıdan kızgın ala nâr
su çıkarıldığı yerde suskun
toprak suya su toprağa yâr
vakit var ve söylenecek her şey dâr
bırakalım üç günlük ömrümüzü üç güne
boynumun borcunu da kapasın şu bankalar
telefonum durmadan çalıyor zamanımı
-meşgulüm dünya! -
cennetlerinden seviyorum
büyük bulantılarla kustuğum hayatını
katlinize katiliz mülkünüze hep hırsız
ortada suç var ise masumsak da suçluyuz
dünya ormanlardan isabettir ekmeğe
duldalara kurulan evlerde oruçluyuz
çin yükselirken gövdene
akasyalar pazarlanırken
sebzeler sabah olmadan terk ederken hallerini
tutup sergilerimi sunuyorum sana
mesela şu resimde
ayrılmış elden parmak bıçağın tek sözüyle
adam sarıp koyuyor eksileni yerine
davranmak için hemen müstakbel keresteye
kopmuş uzuv fakat bundan aç gövdeye ne! 
ekmek varmayacaksa eve
hangi acı çocuktan ziyadedir sineye
hayat çoğu zaman kahredicidir
renkler ışığa tutuldukça vesvese! 
ve dönüp küfrediyorum namussuz küratöre
bütün tablolarımı çivilere çakmışlar
ayıptır her birimiz
kıyamet kopunca bağlanacağız operatöre
kaldıracağız ahizeyi öbür uçta bir melek
-oh dear for anglish please dress one! -
bakalım akşama ne yedirecek felek
tok olana tavuk sote
aç olana: dan! dan! dan!
biz
yani soğan yiyerek büyüyen dağlı hemşerileriniz
yani sırtından vurularak dünyaya doğrulan talih
yani şırıngaların bulamadığı damarlar olarak
yani devrimden artakalan gariban coğrafya ve tarih
yani kapısı kızıl çarpılara boyanan
yani ana baba duasından gayrı
bu dünyada muradı kalmamış kimsesiz kimseler olarak
ceddimizden devşirilen gülleri
-çekilin aradan! -
ölmekse ölerek
ihanetse sırtımızla sunacağız yârimize
<end>

<start>
en eski kelimeleriyle yağıyor çocuk seslerinden bu yağmur
unutulmuş sözlerin üstünde çıkacak yangını bekliyoruz
köyler var kulakları paslı çoğul cümleler kurarken cesur
gök var onu bir türlü anlatamıyor olmaktan bütün yorgunluğumuz
seni seviyor oluşumu kutluyorum kendimle
dünya bir şamdansa güneşe
atlılar ölüp gitmişse
kendi omzunu benim omzumdan tanıyorsan eğer
hatırlamak pişmanlığı peşinen kabullenmek demektir
yola çıkmak erkekliği bir kenara bırakıp
göz yaşını namluya sürebilmektir
şehre saçlarından yapılmış bir rüzgar çıkıyor
garson adisyon açıyor sana bakar bakmaz masama
ve gözlerini ödeyecek kadar yaram çıkmıyor
tuz işine giren bir tabibe sürüyorlar kalbimi
öpsem iz bırakmak suç
sevişmek zatî surette yasak
elini tutsam
tabip bir kamyon tuzu üzerime boşaltacak
dünya biz için dönmüyorsa dursun
kalsın yaşamak
biri şu gazete kağıtlarından bize sofralar kursun
ölüme ramak…
yalan değil kalbim fena çarpıyor sana
şarabı açıyorum rakı dökülüyor zemzem sehpasına
birden haramcılar üşüşüyor helallerime
helalciler saldırıyor haramlarıma
beni zorla cennete kapatacaklar gibi cehennemlik bir ahval! 
sanki yakub’un yusuf olmayan bir oğlu gibiyim
oysa hem ittim hem itildim kuyuya
her ihtimal dönüştüm babamı kör bırakan bir evlada
ama ne kadar yusuf’sam gömleğim de o kadar yusuf’tu
seni hiç görmeden bir karanlığa doğru alışarak sevdim
herkesin kalbinde kuruyan bir kuyudan çıkınca seni bildim
ismin belirdi diğer isimlerin yanı sıra
artık bu pişirilmiş çamurun içini ele veriyor gözlerin
baktıkça nefes alıyorum ormanların cennetinden
kokladıkça görüyorum gözeneklenen yolları
duydukça dokunur gibi oluyor sesin kulaklarıma
gayrı tadarsam yanarım
dokunursam
ölü sayarım kendimi bu diyarlarda
<end>

<start>
-çocuklarınızı getirmeniz emirdir! -
o eski günleri özledim sarhoş
günün ortasında deli
geceleri bağıra çağıra şarkılı meyhaneli
hayyam bizi ezana tutardı
alnımızdan öperdi hacı bektaş-ı veli
o sıra avlusuna iki kuş dururdu hayatımızın
ve biz onlara bakıp derdi öderdik
kuşlar ikişer uçup ikişer kondukça
eskiyen bir ağrıya
ama kendini yeniledikçe eskiyen bir ağrıya
dengbej çağırırdı gök 
ki susmak için bundan bulunmazı yok
kızların çarşılardan çekilmediği bir vakitti
birlikte tavaf edilen her şey
boşandı merkezinden
bir dönüş kaldı geride
bir de bakışın kabesini ararken neyi aradığını unutması
-ki yedi ıska ile nam salmıştır mekke'de! -
eski günler özlenir
çünkü yaşandılar ve bitti
ama ulu bir maziden kalbe damlıyorken şarap
ikisinin muhabbeti hatırına
şarhoşluk hiç biter mi!
<end>

<start>
narmanlı aşık sümmani'nin "ervah-ı ezelde levh-i kalemde" adlı koşmasını okuyunca, toprağı bol ve allah'ın rahmeti üzerinde olsun, kendisine bir cevap vermek zorunda hissettim. bu cevabı da, van'da aşıkların piri olarak bilinen ve şahsıma aşıklık beraatini veren aşık çağlari'nin bana verdiği isim ile; yani "aşık ahi" olarak verdim. nefsimizden söylediysek af, pirimizden söylediysek kabul ola!
aşık sümmani'ye cevabımdır:
kilid-i devranda derd-i cananda
bu benim bahtımı çöle yazdılar
ademden evveli toparlananda
beni kamber gibi köle yazdılar
varmadık yokluğun bahanesine
talibiz kulluğun yek hanesine
kimi döndü yezid avanesine
bizi bir abanın altı yazdılar
ne’derler devletin diyanetinde
can harab huseyn’in metanetinde
zalimin ahmed’e ihanetinde 
borcu sırtımıza hançer yazdılar
dünyayı yalancı belledik diye
çamuru ervahtan ayırdık diye
akılı gönülden yolladık diye
sofralara bizi deli yazdılar
adalet bu mülkün şalı değildir
sözleri aşığın malı değildir
bahtımız vallahi kara değildir
evimiz haydar’a komşu yazdılar
sadıklar gözetir seher yelini
arifler titretir gönül telini
azrail uzatır ölüm elini
ölümü biz için yâre yazdılar
sümmani sorarsan kıraatimi
çağlari’den aldım beraatimi
aşıklar içinde kanaatimi
ahi deyip bir kenara yazdılar
<end>

<start>
pirim gözler ne etsin harfleri bu harfleri
cümlesinin gebesi bir noğda değil midir
çoğ olmazsa yol olmaz gapılardan içeri
üçü gırğı yedisi bir yoğda değil midir
pirim diller ne etsin sesleri bu sesleri
rüzigarın hevesi hep esmeg değil midir
düş gırılır avucda yazdan sonra zemheri
söyleyenin gafesi hep susmağ değil midir
pirim eller ne etsin alperi bu alperi
kul olmanın yaresi ayrılığ değil midir
ali'nin çiçeğinden taşımak şol şekeri
muhammed'in balına arılığ değil midir
<end>

<start>
tunca hamdolsun! şehirlerin kara böğürlerinde soluyan aydınlık adamlar için söylenen kızıl şarkılara da... gözyaşıyla restleşen rimel ve öpücükle restleşen ruj ve namluyla dertleşen kurşun sürülsün geceye. ölüm ne kadar da hazır duruyor yaşadığımız her şeye! bıraksam, tutuşmuş sayılır mı ateş? kavuşsam, ayrılık sayar mısın öncesini? hepimiz sanki sonbaharda çocukluğunu yitirmiş ergen hayaletleri gibiyiz. üzerine beton dökülen cesetlerin cinneti bu soğuyan çimento, bu kimsesiz bırakılan çocuklarlı sokaklar, bu her gün tazelenen ihanet... ihanet bu alemin harcı! zaten bakırıp duruyorum hayatın kalayına. bir tunç kızılına çalsın cevrim ki gökten çinkolar yağsın. seni bekliyorum ama seni değil beklemeyi seviyorum ben. hatta sen o beni boş ver sana. sen, ben beklemesem, ol’mazsın ki bana!
kimiz bilmiyorum. sofralarda rastlaşan, yürürken yalnız... ellerim ellerinden ne istiyor, ne isteyebilir ki! elini tutsam mazlumlar kurtulacaklar mı zulümden? zalimler kahrolacaklar mı uzanıp seni öpsem? utandır tesellini, unutarak avunanlar katında değiliz. hiç iki kişilik biz olur mu, ya haricindeyiz o şerefin, ya da tam merkezindeyiz! düş işte, düş bile düş. düş işte, düşün içindeki düş de, düşün dışındaki düş de, düş! kim uyumuş? kim kalmış uyanık? kimiz bilmiyorum bu kadar... güneşliyken berrak, yağmurluyken bulanık...
bana yağ hiç bilmediğim bir gökten. ötelerime uzan, beni de yağdır sokularak göklerime. dokun bak orada yokum. körlüğünü gör, sağırlığını duy ve konuş dilsizliğini. büyük trenlerin son sürat durduğunu sür. büyük uçakların apansız konduğunu uç. var olan, var olmuş bir kere. devrilmiş boşluğa bolluk. payımıza düşmüş kımıltısız bir yokluk!
yansı kavuşmayı, ümit duvardan ayrı bir çivi değil ki çakasın. yansı gözlerin bu dünyayı şöyle kaldırıp başka yana fırlatsın. yansı sözleri, sükutun kelimelerini gürültüye bıraksın. yansı kalbin duyularını hep asılsız, hep asılsız çıkarsın. yansı kendini kendine göstermeyene dek, yansı! ne sen buraya geldin, ne ben kalacağım burada! seni bekledim ve sevdim seni beklemeyi. hatta sen o seni boş ver bana. sen, ben beklesem de ol’mazsın bana!
tunca hamdolsun! 
ve tuncun eriyişine...
ve tuncun tekrar dirilişine...
ve tuncun tunç olarak tunç kalışına...
tunç ölüşüne...
tunca...
tunç!
<end>

<start>
bu sonucu beğenmedim sebebi neyse kov! 
kes iplerini gel beraber vuralım kuklacıları
vuralım ve bir tren yırtsın dünyanın perdelerini
devrilsin ışık ve gerçek rengini giyinsin gül
gişeler kapandı gişeleri bombaladılar
dünya biletleri yanan insanlarla doldu
ve ben hükmedemedim hiçbir zaman kendime
olacağına varan bir tren beni içine aldı
şimdi seyrederken dünyayı sensiz pencereden
gözünün önünden geçip gidiyorum
devlet ya da çimento
kadar ayıksın
ben bir büyük devirmiş gibi sana bakıyorum
irtibatı kes bu gerçeklik sana yük
kantarların ağrır omuzların böyle boşa yorulmasınlar
ben trenin içindeyim git kendine bir istasyon bak
bırak onlar kendi koydukları kurallara inansınlar
sevmen sarhoş etmezse seni bu trene almazlar
meyhaneler kesiyor bu çağın biletlerini
ve dünya trenlerin ardından baka baka yorgun
ve vakti bilen sarhoşlar terk ediyor illetlerini
bu treni kaçırırsan bahçıvanla gül küser
ela gözlüm gibi ben de çok çukurlar kazarım
bu trenin ardından koşarsan dünya düşer
ben oturur bunun şiirini yazarım
itibar dergisi, 6. sayı, mart 2012
<end>

<start>
selam japonya
selam metroların deştiği yeraltları
ve kutsal kanalizasyon
ve bir  ada olmanın iflah olmaz yalnızlığı
ve led ışıklı reklam tabelaları
ve sularına bandığım ayaklarımdan
boynunda gezdirdiğim dudaklarıma
selam tükenen pilim
gücüm yok seni
susamıyorum sevgilim
çünkü havada sesimi doğuran bir esîr var
bütün çilingirleri sofralara çekerek
kapıda kalanlarla konuşmak istiyorum
kapısında kaldıkları sahiden evleri mi? 
bir kilidi açmak kolay değil o kadar
hırsızın belki de yoktur kabahati!
selam britanya
selam insanların deştiği yerüstleri
ve aziz tesisat
ve sömürülen esmer halklar
ve nümayişle öpüşen kaldırım taşları
ve bu irinli düzenin içinden bularak
sinesine türküler yaktığım sevgilim
burada bulduğum her şey gibi seni de kaybedeceğim
sirkeci yokuşunda tramvaydan ineceğim
ineceğim ve sert kapılar kapanacak ardıma
sen kalacaksın tramvay çıldıracak
iskeleden denize boşalacak tüm yolcular
sen sevineceksin ben ağlayacağım
ölüm güzel sevgilim hayat giderek berbat
selam seyşeller
selam tatile birlikte çıkılan valiz
ve tropik vertigo
ve bölünmüş madagaskar
ve yeşile tüneyen türkuaz
ve dört mevsim yaz nereye kadar! 
ekvator da yalnız değil şömineler de
insandan gayrı kimse yalnız kalamaz
çünkü sevgilim alıkoydukça kendini
ulu modern hayatın yasaklarından
yani iş saatlerinde ulaşamıyorsam sana
kefenine özenle diktiğin cepten
ölüme vardığın zaman beni ara
neyi sual ediyorlar o toprağın altında? 
münker’e ve nekir’e ve azap çekene selam!
selam grönland
selam buzulları eriten kıyamet
ve yüce ısınma
ve global panik
ve evlerinde penguen besleyen eskimolar
ve bilim adamları sanki aşık olamaz
çünkü onlar süremez alkol alıp bir uçak
sen ki beni baştan yoldan çıkardın
anlamayı senin için koydum kenara
o kadar üşüdük ki ne güzel yüzüyordu
kuzey buz denizinin dibindeki çipura
önce sessizlik vardı bir ara bozuldu o
sonra giyindik işte mahrem tünedi tene
sonra açlık ve olta ve soframızda tuz
doygunluğa ödenen bir ömürlük kapora
selam zelanda
selam balta giren ormanlar
ve mübah döşemeler
ve uzak diyarların iyi ki de uzak oluşu
ve bir aşk için söndürülen mumlar
ve gündüzken başka yerde gece olan her yer
bu defa ne olur dön demeyeceğim sana
hiç durmadan git, çünkü giden
varacaktır sonunda ayrıldığı kovana
her ölüm döşenir yeni bir yaşama
vedalardır başlatan ve her başlayan tükenir
selam sularla ayrılan kara selam sevgilim sana
selam ile insan insana iliklenir
başında ortasında ve sonunda yine selam
çünkü aranızda selamı yayın demiş efendim
<end>

<start>
"Allah yolunda öldürülenlere "ölü" demeyin:
 Hayır, onlar yaşıyor, ama siz farkında değilsiniz."
Bakara / 154
Uğur Mumcu ben 13 yaşındayken öldürüldü. Her gün yaptığı gibi arabasına binip işine gidiyorken hepimizin gözleri önünde onun canına kıydılar. Bu ülkede birini ulu orta öldürmek, yani bir kaza yahut intihar süsü vermeksizin milyonlarca insanın önünde öldürmek, hayaletlerin bir korku toplumuna çevirdiği ülkemizde aleni bir mesaj mahiyetindedir. Elinde her daim bir devrim inisiyatifi olan halkın basiretinin bağlandığının resmidir. Ve benim gibi 13 yaşında etrafında olup biteni daha yeni yeni kayda geçirmeye başlayan bir çocuk içinse; büyük bir vehimdir, bir çocukluk gaspıdır, bir ağır tecavüzdür.
Çünkü ben 13 yaşındayken yalnızca güzel kızlar vardı. İzlediğim filmlerin, okuduğum kitapların arasından “hangi yarda benlik bir şey bırakmış Çalap? ” diye göz göz dolanır dururdum. 13 yaşındaki bir çocuğun en ağır mesaisidir hayal kurmak. Dünyanın çirkin suratına açılan bir harptir çocuk olmak. Ama bir gün, Uğur Mumcu gözlerimin önünde öldürüldü, yani birileri benim yaşadığım bütün 13 seneye ilan-ı harp etti. Oysa aynı sene okuduğum “Vadideki Zambak”, bana dünyadaki en çetrefilli işin sevdiğin kadına evet dedirtmek olduğunu söylüyordu. Heyhat!
Niçin öldürüldüğünü bilmiyordum. Ama öldürülme biçimine dikkat kesildiğimde, dünyadaki en büyük günahı işlemiş olsa dahi, onu öldürenler ilk tahlilde haksızdılar. Namerttiler. Kim ne derse desin korkaktılar. Merhametten yoksundular. Ve bütün bunlardan bunlardan bunlardan dolayı alçaktılar. Biraz daha aklım yettiğinde, Uğur Mumcu’nun uğruna kendini feda ettiği davanın hakkın yerini bulması için girdiği bir mücadele olduğunun farkına vardım. Öfkem bileylendi. Çocukluğumu yitirdim aniden.
“Faili meçhul” çok haysiyetsiz bir tamlama. Üstelik hiçbir şeyi tamlamayan bir tamlama. Zalimin gizlendiği yuva... Yani bir çeşit mazlum mezarlığı! Dünyada işlerin yolunda gitmesini isteyen insanlar öldürülüyor. Kime bir hak arama vazifesi biçmişsek, sistemin çarkları arasında paramparça edilecek potansiyel bir hedef halini alıyor. Ve haklılığı hangi raddede ise, zalimin müdahalesi de o derece ağır oluyor. Yani Uğur Mumcu’nun bir bomba ile dört bir yana dağılıp parçalanan bedenine baktığımda, onu bu derece haklı yapanın doğruluğuna inancım daha da artıyor.
Kardeşler! Kardeşlerim! Bu her yanından korkaklık, alçaklık ve türlü çirkinlik sıçrayan zalimlere pabuç mu bırakacağız şimdi! ? Onlar, Uğur Ağabey’i hepimizin gözü önünde vahşi bir biçimde öldürürken bizim de günün birinde sonumuzun bu olacağının tehdidini savurdular. Zalimler, hak için ayaklanacak bir halkın korkusuyla uyurlar. Benim 13 yaşımı ve çocukluğumu alanlar, beni kendileriyle harp eden bir Zülfikar’a dönüştürdüler. Onların bu densiz cüretini burunlarından getirmeye ant içmiş bir uzuvum artık. Uğur Abi’nin dört bir yana savrulan bedeninden bir uzuv… O, zalimlere karşı tek başına savaşırken, şimdi parçalanan her zerresinden yeni savaşçılar domuruyor. Uğur Mumcu’yu herkesin gözlerinin önünde öldüren zalimlere soruyorum: “Şimdi şu haliyle siz, gerçekten onu öldü mü sayıyorsunuz! ? ”
<end>

<start>
“Silahlara veda
Geceye rüyaya ve sana
Yalnızlığın geyik gözlü çıkmazından
Düzenlerin çıkmazına”
SEZAİ KARAKOÇ / Veda
Çanların ezan seslerine karıştığı bir ikindi ağabey… Seni bu şekil uğurladık son yolculuğuna. Vadesi dolmuş bedenin yüzükoyun toprağı öpüyordu ve ayakkabındaki yırtık göz kırpar gibiydi insanlığa. Ne küskündün, ne kederli… Bana kalırsa bir miktar suskun, bir miktar konuşur gibiydi mutluluğun. Çünkü cenazende on binlerce yürüdük, on binlerce birlikte susarak yürüdük ağabey! Hepimiz, senin bıraktığın o barış çiçeğinden aynı kovana kanatlandık aniden. Sen de gördün, izledin belki; uçarken tekimizin kanadı ötekine değmedi. Keşke diyorum, keşke seni bizden ayrı koyanlar çıksaydı karşımıza!
Çanların ezan seslerine karıştığı bir ikindi, yüreğimizde aynı hüznün birlikteliği, aynı gözyaşları, aynı gam… Yani senin solurken içine çekmek istediğin hava, yani barış, yani şan… Yükleyip sırtımıza senin hayattayken dinlemekten hazzettiğin şarkıları, marşları ve sloganları boşvererek; sen önde biz arkada, yürüdük ağabey. Anneler gözyaşlarıyla uğurladılar seni. Babalar yumruklarını sıktı, gözdağı verdiler düşmanlarımıza. Kardeştik. Unuttuğumuz yeminimiz vardı. Bir de senin at üstünde vurulan bedenin, kardeş omuzlarda hatıraydı. Bir hatıra ki ağabey; ne ölmen şarttı bunu yüreklere kazımak için, ne kargışlı yaşamaklara aldanmak böyle bir hatırayı bağışlardı. Yaşamakla ölüm arasında tutulan sandık açıldı ve güvercinler boşandı! Bir baktı ki mahvına sebep olduğunu sananlar, senin barışa müsebbip saydığın bohçayı, yani bir ömür yüreğinde biriktirdiğin insanlığı tam adresine postalamışlar. Her şey güzel de ağabey, barışa vesayet için bir ölüm ve vasiyet şart mıydı! ? Tamam, bir ölümü ancak bu kadar güzelleştirebilirdi tarih, ancak bu kadar özelleşebilirdi kardeşlik… Ama güvercinler uçsun için kurşun sesi şart mıydı! ?
Takdir-i ilahi… Gittin, ama kaldın da. Senin gidişinin matemi kara yaslı bir evde içe doğru yaşanmadı. Sen gittin, sokaklara döküldük, ağıtlar yaktık, unutkan taraflarımızdan feragat ettik. Gidişin bir anıt mezar diye dikildi hafızamıza. ‘Elden ne gelir’ dediğimiz zamanlarda ağladık gözyaşlarımızla geri getirmek için seni. Ölüme çare aramak değildi bu yaptığımız, belki çareyi ölüme bağlamakla yazıklandık kendimize. Ama izledin, gördün hepimizi. O ikindiyi senin ölümünden kara bir yafta yapmak isteyenlere mezar ettik. O güzelim Anadolu’nu, toprağını titrettik. Başaramadılar ağabey, başaramayacaklar! Senin at üstünde vurulduğunu cümle aleme, ibreti alem için seyir ettik. Başaramadılar ağabey, başaramayacaklar! Biliniyor cenk ederken ölüme kafa tuttuğun… Biliniyor aşka vesileler bıraktığın toprağa… Senin ölümünden havalan güvercinler, şimdi kardeşlik haberleri iletiyor Anadolu’ya.
Rahat uyu! Huzur içinde…
2007, Şubat / Agos Gazetesi
* Bu metni, Milli Gazete'de yazdığım zamanlarda Hrant Dink'in katlinin hemen sonrasında kaleme almıştım. Gelin görün ki, Milli Gazete yazıyı yayımlamadı. Ben de yazıyı Agos'a verdim. Agos yazıyı yayımladı. Milli Gazete'ye de -bilvesile! - veda ettim. Şimdi beş sene sonra, tekrar, Hrant için...
<end>

<start>
sayın bunu da,
bahşedilen ömrümün halen 31. senesine devam etmekteyim. çocukluktan aldığım derslerin hiçbirini veremedim. sürekli alttan almaktan bir üst bina edemedim. iş bu dilekçe ile bir türlü büyüyemediğimi ve ömrümü çocukluğumun otopsisini yaparak geçirdiğimi bildirir, cesedime iliştireceğim günahlar hususunda gereğinin yapılmasını kaygılarımla şarj ederim.
kalbim sektedir,
ruhum ektedir.
31.08.2011
<end>

<start>
Futbol, şu fani dünyada vademizin dolmasına yardımcı olan eğlencelik bir seyirdir benim için. Koyu bir Fenerbahçeli olmak, bana ait gibi görünen diğer birçok şey gibi, benim isteğimle gerçekleşmiş değildir. Takım tutmanın, rasyonel bir izahı da yoktur zaten. Takım tutmak, bildiğin, gönül işidir. İnsan, hangi kıza âşık olacağını seçemediği gibi, hangi takımı tutacağına da karar veremez.
Fenerbahçeli olmak, kanserojen bir hayat deneyimidir. Hiç zannetmiyorum, tuttuğu takımdan dolayı bizim kadar acı çeken olsun! Son maçlarda kaybettiğimiz şampiyonluklardan, ikinci lig takımlarına kupa maçlarında elenmeye… Yirmi küsur senedir Türkiye Kupası’nı alamamaktan, Avrupa sahnesinde bir türlü boy gösterememeye… Türkiye futbol ligi tarihinin hemen her sayfasına kazılı şike hadiselerinin, bizim başımıza patlamasına kadar… Acı çektik, acıları hep bize fatura ettiler, bizim hesabımıza yazıldı bütün olan bitenler!
Bizi belki biraz Galatasaray taraftarı anlayabilir. Onlar da, sürekli Fenerbahçe’ye mağlup olan bir takım olmasından dolayı empati kurabilir. Galatasaraylılık da, Fenerbahçe’ye sürekli mağlup olmaktan ötürü sabrı zorlayan bir iştir. Ama dedim ya, takım tutmanın rasyonel bir izahı yoktur. Gönül işidir bu, gönül…
Acıya endeksli bir fanatik olmak, dünyanın çetinliğini de tanımlar. Çocukken her şey güllük gülistanlıktır. Ama ergen halinizle dünyaya şöyle bir bakmaya başladığınız zaman, müşahhas duvarlara çarparsınız. Gerçeklerin, kurulan hayallerle kurduğu bağıntı başka bir şeye evrilir. Hayatta kalmak için, mücadele etmek gerektiğine şahit olmanın o ağır yükü tebelleş olur birden. Ama işte hayat, yani bir can sahibi olmak, bir canı taşıyor olmanın şahitliği; bir emaneti kollamanın aidiyetine dönüşürse, o cana musallat olan hemen her şeyi, bir istifade alanı olarak görürsünüz.
Holiganlık, bu bahsettiğim aidiyetin putlaştırılmasıdır. Holiganlık; sizin bir takımı tutmanız değil, bir takımın sizi tutmasıdır, yani bir tutulmadır. O vakit siz, tuttuğunuz takımın bir aidiyetine dönüşürsünüz ki, bir takım tarafından tutulmanız size ne kazandırır bilemem ama birçok şeyi kaybettireceğini daha en baştan savlayabilirim.
Fenerbahçeli olmak, dünyalı olmak gibi bir duygudur. Çok güçlü olduğunuzu düşündüğünüz bir an, en güçsüz takım tarafından mağlup edilebilirsiniz. Başınıza o kadar çok gelen bir şeydir ki bu, özgüveniniz çoktan iğdiş edilmiş ve her maça [Galatasaray maçları hariç] çıktığınızda, sonuçtan hiçbir zaman emin olamayacağınız bir süreç başlar sizin için. Barcelona’yı tutmak çoğu kez böyle değildir mesela. Fenerbahçelilik, aczimizi gözler önüne serer. Bunca acıya rağmen hala Fenerbahçeliyseniz, bu teslimiyetinizin derecesini gösterir. Gücün -ister şans deyin buna, ister “kahpe felek”! - her daim size ait olmadığını anlar ve O’na teslim olursunuz.
Herhangi bir şeyle olan ilişkinizi, dünya sathında yaşıyorken, kedere gebe kalır ve durmadan onu doğurursunuz. Bu sizinle yahut ilişki kurduğunuz şeyle ilgili bir durum değil, bizatihi dünyanın yaşamak istediklerinizle sürekli çatışmasından ileri gelir. Bir şeyle kurmuş olduğunuz ilişki, mesela %95’inde sizi kedere gark etmişse de, geriye kalan o %5 için onu yaşamaya devam edersiniz. Çünkü o %5, her maça, galip geleceğiniz zannıyla çıkacağınız ümidini bahşeder size. Bırakın %5’i, insana %1 bile yeter bana kalırsa. Çünkü ihtimali çok düşük olsa da, bir mümkünün kıyısında yaşamak, nefes almak demektir! Bu açıdan Fenerbahçeli olmak, “bütün mümkünlerin kıyısında” yaşamak gibi bir şeydir! Mağlup olacağınız hissi, özgüveninizin paramparça edildiği bir yerden neşet etse de, galip geleceğiniz ihtimali bütün karanlığı bastıracak denli kuvvetlidir.
Malumunuz, birçok takımı ilgilendiren bir şike operasyonudur yazıma vesile olan. Bir zamanlar, benzerini İtalya’da “temiz eller” operasyonu ile duyduğumuz, bir yerden temizlenmeye başlamakta karar kılmanın, Fenerbahçe camiası için makûs talihi… Futbol kritiklerini akşam yemeklerine meze yapan halkımız şunu çok iyi bilir ki, senelerdir futbol ve şike neredeyse iç içe geçmiş kavramlardır. Hangi maçta şike yapıldığı, bazen pozisyon tekrarlarına gerek duyulmaksızın, herkes tarafından anlaşılır.
Galatasaray, futbol tarihinin en kötü sezonlarından birine imza attığından, her şerrin de hayra gebe olduğu taraftan izliyor olan biteni. Fenerbahçe ise, tarihinin en iyi ikinci yarı performansını göstererek şampiyon olduğu bu şanlı zaferinden ötürü, en ön sırada ve dolaysız olarak tahakküm altında! Benim gibi bütün Fenerbahçeli taraftarlar da, “haklısınız ama bu iş niye bizim başımıza patladı” isyanında… Ama bu isyan, elbette sahici bir isyan değil! Bir taraftar, takımı gol kaçırdığında ne kadar isyan ediyorsa, o kadar işte!
Kendi adıma, takımımın küme düşmesi pahasına, adaletin yerini bulmasını arzu ediyorum. Hatta mümkünse bütün şike yapanların futboldan men edilmesi; yönetici, futbolcu, hakem, antrenör demeksizin, futbolun bu ayıptan ve kirlilikten arındırılması ne güzel olur! Kendi takımımın varsın vursunlar boynunu, ama adalet duygumuz incinmesin. Tamam, Fenerbahçeliyiz ama ondan daha mühimi; adaletin, merhametin, vicdanın taraftarıyız biz. Kirli bir şampiyonluktansa, şerefli bir sonunculuk yeğdir!
Futbol maçlarında, siz de şahit olmuşsunuzdur, takımınızın bir oyuncusu gol kaçırırsa yahut kaleciniz yenmeyecek bir golü yerse, hemen yapıştırırlar “şerefsiz! ” küfrünü. Oysa gol kaçırmak yahut yemek şerefsizlik değildir, o golü bilerek kaçırmak yahut bilerek yemek şerefsizliktir. Bu yaptığınız işin ahlakına tecavüz etmeniz, daha da beteri, ihanet etmeniz demektir. Futbol deyip geçmeyin, ihanet ihanettir! Futbol da, diğer hemen her şey gibi, bir imtihan vesilesidir işte!
Fenerbahçeli olmak, zorlu bir maratondur. Koşarken sürekli kurşun yersiniz. Takımınız, diğer bütün takımların ortak düşmanıdır. Türkiyeli her taraftar kendi takımını tutar ve hemen akabinde Fenerbahçe’nin rakibini. Başarılarınız ve başarısızlıklarınız mercek altına alınır. Sürekli göz önünde olur ve en çok siz konuşulursunuz. En antipatik takım olmanız ile en kıskanılan takım olmanız at başı gider. Bu kadar büyütülecek bir şey yoktur halbuki, altı üstü bir takım işte!
Suçu işleyen, cezasını çekmeli! Açık konuşmak gerekirse, ben bu işin içinde futbolla sınırlayamayacağımız kadar büyük pislik olduğunu düşünüyorum. İşin içinde mafyöz bağlantılar, silahlı çeteler, bu iş için tesis edilmiş örgütler olduğu söyleniyor. Ki bunları duyup da, “hadi oradan! ” diyenlerin sayısı oldukça az! Milletçe bildiğimiz bir şeyle yüzleşiyor gibiyiz. Öte yandan, yığınla paranın döndüğü bu sektör, “rant el değiştiriyor olmasın? ” şüphesini de edindirtiyor bana. İzleyip göreceğiz! Bu kadar paranın döndüğü bir yerin tümden temizlenmesinden yana, doğrusu pek de ümidim yok. Meğer mahalle maçlarındaki samimiyet, orada paranın hiç olmamasındanmış!
Fener taraftarı, acı çekmeye alışıktır. Hatta neredeyse bütün Fenerbahçeliler, acı çekmeye bağışıktır. Türkiye futbolunun kirini temizlemek bize düşmüşse, temizleriz. Öyle ya da böyle, birçok insanın ekmek yediği büyük bir endüstridir futbol. Yarattığı istihdam, İspanya gibi ülkeleri omuzluyor! Ülke ekonomisine getirdikleri açısından, yabana atılır bir tarafı yok. Ama sırf bu yüzden de, haksızlık sümen altı edilmemeli. Bazı şeyler olmazsa olmaz! Ama futbol bunlardan biri değil bana kalırsa! Yazımı, Turgut Uyar’ın “Geyikli Gece”ye başladığı yerden bitiriyorum. Bu iki muazzam mısra, ne demek istediğimi daha iyi anlatacaktır bence.
“Hâlbuki korkulacak hiçbir şey yoktu ortalıkta
  her şey naylondandı, o kadar! ”
Dünyaya Yeni Söz Gazetesi, 17.07.2011
<end>

<start>
Bu sene yaz gelmek bilmedi. Uzun bir bahar yaşadığımızı da söyleyemeyiz. Mevsimlerin arasında, iki arada bir derede kaldık. Yaza duyulan özlemi, bu sene daha fazla duyumsadım. Çocukluğumu ve ilk gençliğimi Van’da geçiren biri olarak, yoğun kış şartlarının bile yazı bu kadar söylettiğini hatırlamıyorum. Bütün mevsimlerin birbirlerine üstünlük kurdukları taraflar vardır. Benim muhayyilemde yaz, hiçbir tarafıyla diğer mevsimlere üstünlük kuramazdı. Ta ki, Ramazan yaz aylarına denk gelmeye başlayana kadar…
Güzü ve geceyi çok severim. Güz oldu mu hep güz, gece oldu mu hep gece kalsın isterim. Yaz mevsiminin bendeki karşılığı, güze bir adım daha yaklaşıyor olmaktır. Zaten soğuğu da, sıcaktan daha çok severim. Sıcak mayıştırır, uyuşturur, asabileştirir. Hani neredeyse bir çaresi de yoktur sıcağın. Klima deseniz, hak getire! Lise yıllarını İzmir’de geçiren biri olarak sıcağın tadını da iyi bilirim. Allah’ın bizi ne için ateşle uyardığına da, bu sayede irkilirim!
Soğuk ise diri tutar, uyanık tutar, zinde kılar insanı. Asabileştirmez, aksi gibi sakinleştirir de. Ayırmaz, dayanıştırır soğuk. Isınmak için insanların birbirlerine sarılması, bu açıdan pek manidardır. Milyonlarca insan, evsiz ve yoksul bir biçimde geçirmese soğuğu, tıpkı güz ve gece gibi soğukta da diretirdim. Ama gönlüm el vermiyor, onlar için bir an evvel bahar gelsin istiyorum. Zehir gibi bir soğuk vardığında haneme, “Allah’ım sen bu soğukta dışarıda kalanlara yardım et! ” diye anamdan kalma bir duam bile var.
Güz, ölümü çağrıştırır bana. Yazın o alabildiğine canlılığı bağıran parlak renkleri, güz geldi mi pastele bürünür birden. Yeşiller; soluk sarıya, kahverengiye, turuncuya, soluk kızıla döner. İşte her şeyin faniliği gün gibi ortadadır. Turgut Uyar’ın da dediği gibi; “her şey akıp gider, bir katı hüzün kalır / her zaman geceleyin kalır o, bazen gündüzün kalır”. Artık memleketim olan İstanbul’a da, güzü yakıştırırım en çok. Bu arada ben, kapalı havaları açık havalardan daha çok severim. Çünkü öyle rahat ederim.
İlkbahar, yeniden dirilmenin adıdır. Eriyen karlar, çavlan nehirlere dönüşür. Kuruyan dallar, çiçeklenmeye başlar. Bilirim ki, birçoğunuz en çok ilkbaharı sever. Ama ben, ilkbaharı dünyamıza hiç benzetmem! İlkbahar, sanki öbür tarafın müjdecisidir. Kendini gösteren ve yine hiç kimseye vermeyen kendini… İlk güzel anıların, sürgüne yollanmadan evvelki fotoğrafı gibidir. Doğup da ayrıldığımız, ölüp de kavuşacağımız bir güzellik gibi işte! Bize, burada ait değil…
Niye yazdım bunları, inanın ben de bilmiyorum. Yaz geldi artık. Hani insan çalışır da, teri göğsünde bir çiçek gibi taşır ya… Çalışmayan insanın oturduğu yerden, sıcakla terlemesi; bana bir çiçeğin bizi göğsünde taşıması kadar ağır ve bir o kadar kahramanca gelir. Çünkü yaz, sabrı zorlayandır. İnsan, oturduğu yerden de sabır gösterir. Hatta sabrı taşımak, en çok hiçbir şey yapmıyorken zordur bana kalırsa.
Yaz ile ilgili o en büyük istifadeye gelelim o zaman. Madem Ramazan da gelmiş, Ağustos’a kurulmuş. Tutacağımız oruçları, Kerbela’yı düşünerek de tutalım. O çölün sıcağında susuz kalan İmam Hüseyin’in aşkına da tutalım. Biz sıcaktan/soğuktan şikâyet ededuralım, Huseyn’in canını vereceğini bile bile o çöle nasıl indiğini, ben’inden nasıl geçtiğini düşünerek de tutalım. Tutalım da yaz, anlamını çağırsın bizlere! Ben de niye yazdım bunları diye merak ediyordum. Bakın işte, efendimize kuruldu mu yine bir vesile!
Dünyaya Yeni Söz Gazetesi, 14.07.2011
<end>

<start>
Bundan seneler evvel, tıbbiyede yeni yetme bir üniversite öğrencisiyken, Hakan Albayrak ile tanıştım. İlk tanıştığımız anı daha dün gibi hatırlıyorum. Cihangir’de, Firuzağa Çay Bahçesi’nde çaylarımızı yudumlarken; Bosna’dan, Filistin’den, Suriye’den ve dahi diğer bütün dünya ülkelerinden haberler veren, yüksek enerjili bir muhabbete maruz kalmıştım. Hiç mübalağa etmiyorum, sanki devrim yapmak için Hakan Abi’nin çayını bitirmesini bekliyorduk.
İşte o yıllarda, Hakan Abi, Şam-İstanbul Köprüsü adlı bir belgesel üzerine çalışıyordu. “Türkiye-Suriye Birliği” adlı kitabı, bu belgeselin çekirdeğidir. Çaylarımızı bitirdikten sonra belki devrime gitmedik ama, içimizde gün be gün büyüyecek o devrim bilinci ile birlikte benim kaldığım öğrenci evine geçtik. Herkes uyuduktan sonra Hakan Abi ile, yani yeni tanıştığım ve ilk görüşte gerçek bir ağabey gibi sevdiğim bu mübarek adam ile, sabahın ilk ışıklarına kadar konuştuk. Neyi mi konuştuk? Türkiye-Suriye Birliği’ni…
Gün oldu, devran döndü ve “Şam-İstanbul Köprüsü”, Sezai Karakoç’tan aldığı ilham ile kendine bu dünyada bir vücut buldu. Bu belgeselin, “özel” galası da o öğrenci evinde yapıldı. Ve ondan seneler sonra, Türkiye-Suriye ilişkileri evrildi, dönüştü ve şimdi Suriye’de boy veren bir devrim ateşini, yapılan katliamlar münasebetiyle kederle karışık bir heyecanla seyrediyoruz. Hakan Abi, o ilk gece, ismi Mavi Marmara olmasa bile Filistin’e gidecek bir gemiden de bahsetmişti. Müslüman coğrafyanın hemen tamamına ayak başmış biri olarak, Hakan Abi’nin o gece bana anlattıkları bir bir vücuda geliyor. Sırada daha neler var, ah bir bilseniz!
Velhasıl, Şam ile İstanbul’un aynı yer olduğunu, yediğimiz yemekten, söylediğimiz şarkıya kadar birebir benzeştiğimizi, aramızdaki sınırın emperyalistler tarafından çizildiğini, Türkiye ile Suriye’nin birleşmesinin, tıpkı haritada ortaya çıkan şekliyle namlusu batıya dönük bir tabanca şiddetinde olacağını söylüyordu Hakan Abi. Söylediklerinde haksız bir taraf yoktu. Hakikat sahibi güzeller güzeli bu Müslüman ağabeyimin bıraktığı mirası, onun bu muhabbetinden ilham alan kardeşleri devralıyor şimdi.
16 Temmuz Gençlik Hareketi, Suriye’deki katliama karşı organize olan, Suriye halkının yanında olduğumuzu gösterecek bir hareket. Bu hareket sadece Müslümanların değil, diğer sivil toplum kuruluşlarının da, mazlum ve mağdur edilmiş bir halk için saf tutması, direnişe omuz vermesidir bir bakıma! Hareket sesini muazzam bir sele dönüştürdü. Türkiye’nin dört bir yanından katılım olması bir yana dursun, Arap coğrafyası da bu hareketin sesiyle heyecana geçmiş durumda.
“Suriye halkı için 16 Temmuz’da sınırlara dayanıyoruz” diyerek, bütün gençleri vicdanın, adaletin, merhametin sesine davet ediyorlar. Sayıları gün ve gün artan katılımcılar şimdilik şunlar; AGD Üniversite Komisyonu, Genç Gönüllüler, Genç İHH, Genç Öncüler, Genç Özgür-Der, Gerçek Hayat Dergisi, Hür Beyan Hareketi, İhtiyar Dergisi, Kurtuba Dergisi, Mavera Gençlik Hareketi,  Milli Türk Talebe Birliği, Sadakat Dergisi, Vera Dergisi, Yolcu Dergisi, Özgür Açılım, Şehrengiz Dergisi.
Kendilerini şu şekil tanıtıyorlar; “Ortadoğu’nun kaderini Ortadoğu halkları belirler. Bizler de bu coğrafyanın bir parçasıyız. Ve bu kadere Türkiyeli gençler olarak biz de ortak olacağız. Dengeler adına değil, insanlık adına hareket edeceğiz. Suriye halkına destek için 16 Temmuz'da Hatay'da olacağız. Seni de bekliyoruz”
Evet, bir manifestoları da var:
Suriye’de 48 yıldır iktidarda olan baskıcı yönetime karşı gençlerin öncülüğünde Suriye halkı ayaklandı. Der’a şehrinde 15 Mart 2011 tarihinde başlayan protesto gösterileri ülkenin dört bir tarafına yayıldı. Yüzbinlerce insan “hürriyet” diyerek sokaklara indi.
Baas yönetimi halkın hürriyet talebine sert bir şekilde müdahale ederek, resmi rakamlara göre şu ana kadar 2000’den fazla insanı katletti.  Hayatını kaybedenler arasında 40 tane de çocuk vardı.
Suriye’de her geçen gün ölü sayısı artıyor. Baas yönetimi Suriyeli kardeşlerimizi sadece hürriyet istedikleri için sistematik bir soykırıma tabi tutuyor. Türkiye’nin yanı başında adeta yeni bir Srebrenitsa yaşanıyor.
Türkiyeli gençler olarak yaşanan bu vahşete seyirci kalmamak adına 15 Temmuz’da Türkiye’nin dört bir tarafından hareket edip, 16 Temmuz’da Hatay’da olacağız.
Suriyeli kardeşlerimize destek için sınırlara dayanacağız.
Suriye’deki vahşetten kaçıp Türkiye’ye sığınan misafirlerimizi ziyaret edeceğiz.
Kardeşlerimizin acılarını bir nebze olsun dindirmek için elimizden geleni yapacağız.
Bir asır evvel  aramıza çizilen ve zihinlerimize psikolojik barikatlar kuran sınırların bir önemi olmadığını dile getireceğiz.
Sınırların değil, kalplerin bir anlamının olduğunu haykıracağız.
Dünya tarihine baktığımızda her bir özgürlük hareketinin gençlerin omuzlarında yükseldiğini görüyoruz.
Suriye’deki özgürlük ateşini Suriyeli gençler yaktılar.
Türkiyeli gençler olarak bizler, Suriyeli kardeşlerimizin sadece bayramlarda değil, bu zor günlerinde de yanlarında olduğumuzu göstereceğiz.
Suriyeli kardeşlerimizin mutluluklarını paylaştığımız gibi, acılarını da paylaşacağız.
Onların yalnız olmadığını tüm dünyaya ilan edeceğiz.
Ortadoğu’nun kaderini Ortadoğu halkları belirler.
Bizler de bu coğrafyanın bir parçasıyız.
Ve bu kadere Türkiyeli gençler olarak biz de ortak olacağız.
Dengeler adına değil, insanlık adına hareket edeceğiz.
16 Temmuz 2011 Cumartesi günü seni de sınırlara dayanmak için Hatay’a bekliyoruz.
Unutma, birileri aramıza sınır koyabilir ancak hayallerimize asla sınır koyamazlar.”
Bilgi almak isteyenler, 16 Temmuz Gençlik Hareketi’ne şu adresten ulaşabilirler: 16temmuzgenclikhareketigmail.com
Ayrıca şöyle bir de blog siteleri mevcut: http://16temmuzgenclikhareketi.blogspot.com/
Bu güzide ruhu, bu insani hassasiyeti selamlıyorum. Hakan Albayrak’ın belgeselini çektiği köprünün, yani Şam-İstanbul Köprüsü’nün mühendisleri, mimarları, işçileri bu gençler! 
Yolları açık olsun, dualarımız Suriye halkı için! Allah’ın da izniyle, yeryüzünde tek bir mazlum kalmayana dek, mücadelemiz devam edecek!
Dünyaya Yeni Söz Gazetesi, 12.07.2011
<end>

<start>
2 Temmuz 1993… Sivas’ta bir oteli yaktılar. Kimler yaktı? Camide, sokakta, kıraathanede ellerine tutuşturulan imzasız kâğıtlarla galeyana gelen; kendini inancının muhafızı, sözcüsü ve hatta sahibi ilan eden cehalet! Kim dağıttı o imzasız kâğıtları?  Derinlerine kadar pisliğe bulaşmış bir devlet! Kimler yandı? Otuz beş can ve itibar-ı millet!
Madımak’ı yaktıklarında, henüz 13 yaşındaydım. Aziz Nesin’in yazdığı çocuk kitaplarından birkaçını iştahla yutan bir çocuk olarak, televizyonun karşısında olan biteni büyük bir dehşetle izlediğimi hatırlıyorum. Hissettiklerimi, bu duyguya o yaşlarda benzeyen bir başka duygumla ancak izah edebilirim. Çocukken futbol maçlarına giderdik. Ve takımımız yenildiğinde, seyirciler arasından bol küfürlü ve tehditkâr tezahüratlar yükselirdi. Bazen kendinden geçen birkaç seyircinin, soyunma odasına giden yolda, mağlup takımımızın oyuncularını sanki “öldürmek” istercesine tel örgülere yapıştığını görürdüm. Tam burada, o tel örgülere yapışan adamların korkusuyla dolardım. Aziz Nesin’in de itfaiyeden, sanki bir timsah havuzuna koca bir but atılırcasına, hınç dolu bir kalabalığa atılmasını izlerken, seyircilerin tel örgülerinin olmadığını fark etmemle bu korkum tavan yapmıştı. Tel örgülere inanmıyorum. Ama böyle insanlığa da inanmıyorum ben!
Aziz Nesin; ne tanrıtanımazlığı, ne Salman Rushdie distribütörlüğü ile benim hafızamda yer etmiştir. Çünkü çocukluk, bir insanın hayatını ele geçirmeye teşnedir. Eğer Nesin’in yazdığı çocuk kitaplarını okuyanınız varsa, bu kitaplarda yazılanlar bir çocuğa bir emaneti teslim edercesine kaleme alınmıştır. O kitapları okuyanlar, Aziz Nesin’in tanrıtanımazlığına da, Peygamber’e hakaret ettiğine de inanmaz. O kitapları okursanız, Aziz Nesin’in kalbinin oraya gömüldüğüne şahit olacaksınız, zira kalbi olmayan biri o kitapları yazamaz!
Bir tanrıtanımazdan hiçbir şey öğrenemeyeceğinizi düşünüp, sırtınızı ona dönerseniz ve hatta gidip sırf bu yüzden onu öldürürseniz, en açık haliyle söylüyorum, siz de Tanrı’yı tanımıyorsunuz yahut tanımak istemiyorsunuzdur fikrimce. Tanrıtanımaz mucitlerin bir listesini yapalım isterseniz? Tanrıtanımaz bestekârların, müzisyenlerin, ressamların, şairlerin, matematikçilerin, fizikçilerin, mühendislerin, öğretmenlerin bir listesini yapalım! Ortaya koyduklarına bakarsanız, inanmadıklarını söylerken sadece boş bulunmuş olduklarını anlarsınız! Ortaya koyduklarına bakarsanız; inanıp inanmadığımıza aklımızın “karar” vermediğini, ağzımızın söylemediğini anlarsınız!
Aziz Nesin’in hafızamda en çok yer eden hikâyesi şudur. Bu hikâyeyi size aktarırken, ne kadarının Aziz Nesin’e, ne kadarının benim hayal gücüme ait olduğunu ayırt etmem zor!  Küçük bir çocuk, karınca yuvasının üzerini bir fanus ile kapatıyor. Ve içine de bir çekirge atıyor. Karıncalar ile dev çekirgenin savaşı başlamış oluyor böylece -Savaşlar aslında hep böyle başlıyor-. Karıncalar çekirgeye bölükler halinde saldırmaya başlıyor. Ve çekirge de, türlü hamlelerle püskürtüyor karıncaları. Sonra yılmayan karıncalar, bir yandan kaybettikleri arkadaşlarının bedenlerini yuvaya taşırken, bir yandan da çekirgeye saldırmaya devam ediyorlar. Küçük çocuk, olanı biteni fanusun dışından, dehşetle izliyor. Karıncaların sayısı arttıkça, çekirgeye daha fazla yaklaşıyorlar. Neden sonra, birkaç karınca çekirgenin üzerine çıkmayı başarıyor ve bir bacağını koparıyorlar. Önüne gelen bütün karıncaları o vakte değin püskürten çekirge, düşmeye başlıyor. Karıncalar, çekirgenin eski gücünde olmadığını fark ederek ellerini, kollarını koparıp alıyorlar. Ve savaş, çekirgenin yerin yüzeyinde yüzü koyun yatması ile, yani karıncaların zaferiyle bitiyor. Hiç hareketsiz duran çekirgenin içine giriyorlar sonra. Bir süre çekirge ile yuva arasındaki yoğun karınca trafiğini izleyen çocuk, çekirgenin içi tamamen boşaltılana ve salt bir kabuktan kalana kadar bekliyor. Ve sonra muhteva çekilince, iskelet çöküyor. Karıncalar, tek bir parça bırakmaksızın çekirgeyi yuvalarına taşıyorlar.
Bu hikâyede, insanın bir suçlu arayası geliyor, öyle değil mi? Çekirge mi iyi? Karıncalar mı kötü?  Tam tersi mi? Çocuğun mu yoksa bütün suç? Bana kalırsa bu hikâyede bir suçlu yok, bir suç aleti var. Aslında bir suç aleti de değil, suça alet olan bir şey var: Fanus!
2 Temmuz 1993 Cuma günü Sivas’ın üzerine bir fanus kapadılar. Bu fanusu kapayan güç odakları, bu fanusun içindekilerini de çoktan savaşa hazırlamışlardı. Kutuplaşmaların dozu kâfi derecede yüksekti, aktörler özenle seçilmişti, yer ise bulunmaz kaftan idi. İnsanın en eski alışkanlıklarından birini, inanç “müptelalığını” konu edindiler. Bir inancın yahut bir ırkın işgüzar memuriyetine soyunmak, başkalarını da senin gibi inanmaya yahut en azından öyle görünmeye zorlar. Bu fazladan cüretkârlığın benzerlerini, tarih sayfalarının hemen her tarafına kapanan fanusların altında görebilirsiniz.
“Zulüm”, kelime anlamıyla bir şeyin yerinden edilmesidir. Bir şeyin olağanlığını, yani kendi olmakla ilgili özünü/hakkını bertaraf ederseniz, yaptığınız şey zulme dönüşür. Karıncaların, üzerlerine bir fanus kapanana kadar, bir çekirge ile ne alıp veremediği olabilir ki? ! Bütün renkler, bütün inançlar, bütün ırklar; kalpleriyle davrandıkları sürece, yani özlerinden ses verdikleri müddetçe ebediyen beraber yaşayabilirler. Ne zaman ki şeytan, yani kötülük, eline bir fanus alır ve onu bizim kalplerimizin üzerine kapatırsa; insan, etrafına dehşet saçan bir zalime dönüşür.
Madımak, insanlık tarihinin, hala da kanamaya devam eden bir yarasıdır. Orada, otuz beş canı alan meşum kalabalık, bu yaptıklarını Müslüman oldukları için yapmamışlardır, nefislerinin emrine amade çıkarmışlardır o yangını. O yangını çıkartanların kalplerinin üzerine, Sivas’ın üzerine kapatılan fanustan da büyük bir fanus kapatılmıştır.  Orada, “meşhur yasakların ve tel örgülerin sahibi”, gerçek bir suçu engellemek adına olması gereken yerde olmamıştır. Orada, istediğinde tanklar ve panzerlerle arz-ı endam ederek koca şehirlerin kalabalığını evine kapatan cuntacı zihniyet, aynı şeyi bu defa, tanklarını ve panzerlerini geri çekerek yapmıştır. Orada, Pir Sultan Abdal’ın heykelini yerinden söken softalar, günü geldiğinde onun yaylasından Şah’ına giden yolu görünce, utanacaklar! Orada, “din elden gidiyor! ” nidalarıyla yeri göğü inleten putperestler, her şeyin açık edildiği gün geldiğinde neyin elden gittiğini daha iyi kavrayacaklar. Bu ülkede yaşayan insanları, sözümona bir arada tutmak için, onların düşmanlıklarından istifade eden egemenler; kölesi oldukları emperyalistlerin, bir başka elle hışmına uğruyorlar şimdi. Ne sanıyordunuz, keser dönünce sap yerinde mi sayacaktı yani? !  Orada, namaz çıkışı eline tutuşturulan bir kâğıt parçasının peşinden katliam yapmaya koşan kim varsa, Yunus’un, namaz ile kalp kırmak arasında kurduğu bağıntıya vursun yüzünü!
Ve size de geleceğim… Çünkü siz de bu oyunun mazlumu değilsiniz artık! Madımak’a bakıp da, tüm Müslümanlara ve İslam’a sövenler, “İşte İslam’ın daimi potansiyeli: İrtica! ” diye çığırtkanlık yapan lafazanlar, sanki sidik yarıştırır gibi katliam yarıştırıp “Başbağlar” deyince “Madımak”, “Madımak” deyince “Başbağlar” diye atılan kutup kurtları, bu katliam bize yapıldı diyerek, bu katliamı inhisarına geçiren sözümona solcu, devrimci, Alevi kamplar; size de şöyle büyük bir dev aynası lazım! Bunları yaptığınız müddetçe, bu katliamı yapanlardan ne farkınız var? ! Zaten bu katliamı yaptıranlar, yani fanusu yuvaya kapatan el, en çok “sizin” böyle düşünmenizi istiyor, haberiniz olsun! Böyle düşündüğünüz müddetçe, yani böyle kutuplaşmacı ve değişmez bir önyargıyla bakarak; hangi inanca mensup olursanız olun, bu yangına her gün ateş taşıyanlardan birisiniz işte, başka ne olacak! ? Mazluma bir renk isnat edenler, muhakkak bir tarafın zalimidirler!
Gelelim meselenin kalbi, yani en insani tarafına! Bu son kısım, kalbinde ötekine yer açanlara… Yukarıda aktardığım hikâyedeki gibi, bir çocuğun elindeki fanus o çocuğun masumiyetini sekteye uğratmaz. En nihayetinde çocuk, çocuktur işte! Ama yetişkinlerin çocuk kalpleri yoktur. Çocukluğunu kaybedenler, niyet edinirler. Mühim olan, iyi niyetli olabilmektir. İyi niyetli olamasak da, yaptığımız hata sonrası, iyi niyete dönebilmektir, öyle kalabilmektir esas olan. Bu bize adalet, vicdan ve sevgi olarak döner. Madımak’taki katliamı yapanlar, şu ya da bu renge bakılmaksızın; niyetlerini bozan insanlardırlar. Onları herhangi bir inancın memuru olarak görürsek, o inancı karalayarak biz de niyetimizi bozmuş oluruz. Madımak’ta saldırıya uğrayanlarsa, isterlerse dünyanın en kötü insanları olsunlar (ki bence hiçbirinin kötülükle bir ilgisi yoktu!) , o şekilde bir saldırıya uğramak kaydıyla artık mazlumdurlar. Ve mazlum, bir zamanların zalimi olsa bile o, bir insanlık emanetidir bizlere!
Fanus, kötülüğe/şeytana ait bir alet… İnsanı da bu yolla kendine alet ediyor işte! Ben insandan ümidini kesmeyen insanlardanım. Bir gün o fanusu kalbinin üzerine kapatan, gün olur o fanusu kalbiyle kırabilir de!
Velhasıl, Madımak katliamı, herhangi bir mezhebe, dine, inanca, insana yapılan bir saldırı değildir. Bizatihi insanlığın yara aldığı bir saldırıdır. Bu saldırı sonrası yaralananlar, kalbi olan, kalbiyle davranan bütün insanlardır. Her vahim olay gibi, şu yaşadığımız fani ömür içinden, ibretlik bir bilgidir de hepimiz için. Bizi o kadar derinden yaralamış olmalı ki, aradan geçen bunca zamana rağmen hala dün olmuş gibi kanıyor. Kalbiyle görenlerin, kalbiyle davrananların başı sağ olsun! Yazıyı, heykeli sökülerek yerlerde süründürülen Pir Sultan Abdal’ın bir dörtlüğüyle bitiriyorum. O heykeli sökenler, umarım kendi itibarlarını yerinden söktüklerinin farkına varırlar da, herkesin inancının biricik olduğunu bu sayede anlarlar! Zira siz o heykeli sökmeden, aynı düşmanlık ve softalıkla, sizin gibiler tarafından asılmadan hemen önce söylediği şiirden bir parçadır bu:
“alınmış abdestim aldırırlarsa
 kılınmış namazım kıldırırlarsa
 sizde Şah diyeni öldürürlerse
 ben de bu yayladan Şah’a giderim! ”
Dünyaya Yeni Söz Gazetesi, 08.07.2011
<end>

<start>
Eşiğine süre idim yüzümü 
Hediyem yok candan gayri Muhammed 
Senden başka kime edem nazımı 
Bildiğim yok senden gayri Muhammed
Beni sana ulaştırmaz bu kemal 
Aman ey yüzü ay lebleri zülal 
Eğer ümmetim demezsen nola hal? 
Yaş dökeyim kandan gayri Muhammed
Gehi akıllıyım gah mecnun deli 
Gehi harı sevdim gahi de gülü 
Ebubekir Ömer Osman ve Ali 
Bildiğim yok bundan gayri Muhammed
Binde bir nefsimin yoluna gelmem 
Münafık sözüne eğlenip kalmam 
Dünyayı bir pula verseler almam 
Sevdiğim yok dinden gayri Muhammed
Herkes ikna oluyorlar suçunda 
Rücu eder kusurunun ucunda 
Ruhsat gibi ümmetinin içinde 
Sefil yoktur andan gayri Muhammed
<end>

<start>
Ey güzel yüzünü gören
On günlük ayı neylesün.
Kaşların mihrabın gören
Komanı yayı neylesün.
Zülüflerin ne dolaşık
Kanıma girdi bir kaşık
Lebinden nûş eden âşık 
Kevseri meyi neylesün.
Garip olan öz yanıma
Baka kalır elvanına
Günde senin seyranına
Çıkanlar toyu neylesün.
Sen eyledin beni mecnûn
Arttı efganım günâgün
Seni gören olur mecnûn
Dahi sevdayı neylesün.
Senin nazını getiren
Senin hizmetin yetiren
Senin hükmünle oturan
Ruhsat şekvayı neylesün.
<end>

<start>
Ey koca devletin büyük veziri
Hamdolsun bu yana revan eyledin
Dağıttın aleme namu şöhretin
Gün gibi sen seni ayan eyledin
Reşit Paşa geldi deyu duyuldu
Fukara rüyası tâbir olundu
Eşkıya içine figan koyuldu
Geçirüp benzini saman eyledin
Gayri geçti eşkiyanın çağları
Hep kırıldı bayrakları tuğları
Korkusundan yatmaz derebeğleri
Büktün bellerini keman eyledin
Geçirdin nüfuzun dağ ile taşa
Titredi vilâyet etrafü köşe
Tûl ömürle sen binlerce yaşa
Cihan içre ulu nişan eyledin
Dağlardan korkusuz geçiyor kervan
Bunda rical oldu dedi arifan
Hakkında duacı sabi ve sübyan
(Ruhsati)  yoluna kurban eyledin
<end>

<start>
Eyvah irfanıma hayıf aklıma
Her yeşil yaprağı bostan sanırım.
Kime hacı disem haçı koynunda
«Haçik Mardirozu» «Sülman» sanırım.
Yıkılmış dünyanın temeli gitmiş
Her gönül aklınca tariki tutmuş
Gözüm mü görmemiş aklım mı yetmiş
Uyuz tilkileri arslan sanırım.
Aktı gözüm yaşı kark idemedim
Dönderüp dolabı çarh idemedim
Elması zümrütten fark idemedim
Gördüğüm boncuğu mercan sanırım.
Deşildi Ruhsati ümman çıkıyor
Gine çeşit çeşit reyhan çıkıyor
İnsan dediklerim hayvan çıkıyor
Her taç vuranı da sultan sanırım.
<end>

<start>
<end>

<start>
Ezel kâtipleri tertip idende
Âlemde bahtımı kara yazmışlar.
Bilirim güldürmez devri âlemde
Bu ahimi yüz bin zara yazmışlar.
Derdini kılmıştır âciz deribeder
El itse sevdiğim sanki kim iver
Olaydı dünyada ikbalim yaver
Benim tecellimi bîçar yazmışlar
Arif bilir aşk ehlinin hâlini
Kaldırir kalbinden kıl ü kalini
Herkes yâre virdi arzuhalini
Benmkini o rüzgâra yazmışlar.
Hapta idim geldi kırklar yediler
Sadaları hoşça hop dervişanlar
Bir bir kaydolurken çok dervişanlar
Ruhsati de bir kenara yazmışlar.
<end>

<start>
Felek ayak ayak çarha yanaştı
Melhem kabul etmez yaram kuzular
Eflâtun el katmaz Lokman karışmaz
Kesildi her yerden çarem kuzular.
Mahşerece çıkmaz anandan sızı
Başında var imiş bu kara yazı
Tanrıya emanet eyledim sizi
Geyinin bir zaman kara kuzular.
Eksiğiniz dayınıza danışın
Emminizden gayri yoktur tanışın
Derdinizi ananızla konuşun
Uzak düştü benim aram kuzular.
Kadir Mevlâm bana gayri gel etti
Kesti bülbül dillerimi lâl etti
Ayrılıik ateşi beni kül etti
Ben gibi yanmadı Kerem, kuzular.
Ruhsati unudup kesme arayı
Beşikte salladın benli karayı
Eyyup gibi kabul etmem yarayı
Sancağı altına varam kuzular.
<end>

<start>
<end>

<start>
<end>

<start>
Gel bir suvalim var, cevap ver aşık
Cesedin içinde canı bilen mi
Peygamber dünyaya gelmezden evvel
Bir ağaçta bin bir dalı bilen mi
Hakkın emri ile kesildi bir baş
Lisana geldi de söyledi bir taş
Çarhı felek döner bir misali kuş
Buna da yalandır diyebilen mi
Hakkın emri ile kaç sene battı
Sağ olup dünyaya ne tasvir etti
Demirden kalemi hangi kol tuttu
Buna da bir mana virebilen mi
Ruhsati aşık der şaldan duşunu
Güzeldir kadının olmaz uşağı
Sarı öküzden süt gölünden aşağa
Şaraplar karışan gölü bilen mi
<end>

<start>
Gel böyle bulanık akma
Bir kapu aç durulasın
Herkes bilir ki ölüm var
Ne boş yere yorulasın
Kemalli ol vara vara
Gezme mutlara nıudara
Bir güzel bul kaşı kara
Günde bir yol sarılasın
Helâl olsun kaşı yayı
Dudakları virsin meyi
Servi gibi olsun boyu
Her baktıkça vurulasın
Zamane de pulsuz katı
Kaçırma elden fırsatı
Aferin (âşık Ruhsati) 
Güzel dedin var olasın
<end>

<start>
Gel ey gözüm tedarik gör
Çalış Hakka deme çok az.
Sersem gezmek ne lâzımdır
İsterler senden beş namaz
Derviş isen teberin yok
Ölümden hiç hazerin yok
Göçtü kervan haberin yok
Eriş Hakka açıp pervaz.
Arif ol nefsini tanı
Boşa sarfetme gel canı
Görelim neyler ol gani
Kesme ümidini kış yaz.
Kâmillerden kemal ara
Cahile etme mudara
Tabib bul azmasın yara
Seni rüsva eder mecaz.
Hakikat eşiğine düş
Şeriat kazanında piş
Hak ile et alış veriş
Elverir bu kadar niyaz.
Var iken elinde fırsat
Bir tüccar ol hemen al sat
Kemal arıyorsan Ruhsat
Arzuhalin dikkatli yaz.
<end>

<start>
Gel gidelim gurbete ele gidelim
Burda bize eğlenecek vatan yok
Bitirdim karayı ummana daldım
Rahmeyleyüp elimizden tutan yok
Yürekte koylanan aşkın yarası
Bu derdi açmanın değil sırası
Yuvma ile gitmez yüzün karası
Anın için metaını satan yok
İlahi ne yaman gaflete daldım
Gayri nadim oldum kusurum bildim
Nereye varsam nefsile haşroldum
Çok asiyim bir insana hatan yok
Ruhsati'yim az geliyor ovalar
Bulamadım ben bu derde devalar
Bütün alem bu dünyayı kovalar
Hesap ettim bir ordudan yeter yok
<end>

<start>
Gel gidelim uzaklara sevdiğim
Bizi söylesinler ellere karsı
Eğil bir yol bal dudaktan öpeyim
Ağzından dökülen ballara karşı
Kerem eyle beni tanı sevdiğim
Uğruna koymuşum canı sevdiğim
Bana verirler mi seni sevdiğim
Alayım kaçayım ellere karşı
Malım mülküm hep yoluna koymuşum
Kaç yıl oldu seni böyle sevmişim
Her ağızdan senin methin duymuşum
Gel de sevişelim ellere karşı
Dünya benim olur yari gördükçe
Rahmeylemez bende zarı gördükçe
Kışım bahar olur seni gördükçe
Ruhsati sevinir ellere karşı
<end>

<start>
Gel gönül cemeyle aklın başına
Döner çarhı devran karar olur mu? 
Dünyada ömrünü geçirme boşa
Yalan dünya sana hiç yâr olur mu?
Düşünüp bir kere eyle feraset
Zahirde batında olmuş işaret
Fırsat elde iken gel eyle gayret
Okuyup yazmadan zarar olur mu?
Havayı hevesle konup göçersin
Zevki safa ile gelip geçersin
İkindi vaktında dükkân açarsın
Akşam ile peyi, pazar olur mu?
Bu nakdi ömrünü verme havaya
Sakın aldanma gıl dârı fenaya
Ruhsat'tan nasihat baya gedaya
Nazar kıl beyhude güftar olur mu?
<end>

<start>
Gel gönül dünyaya eyleme ülfet
Nice arifanîar gitti gelmedi
Terkeyle elinde var iken fırsat
Nice hub zamanlar gitti gelmedi
Hulusu kalb ile sev yaradanı
Kün demekle halk eyledi cihanı
Muhammed Mustafa canların canı
O nuru süphanlar gitti gelmedi
Hiç çıkmıyor derunumdan hayali
İsmile müsemma buldu kemali
Ebubekir Ömer Osman-u Ali
O ehli Kur'anlar gitti gelmedi
Cümle din kardeşi olmuştur razı
Ederim ruzu şeb Hakka niyazı 
Hamza Ebamüslim Battal-ı Gazi
O şanlı sultanlar gitti gelmedi
Gördün mü dünyada eğlenip kalmış
Saraylar yaptırıp bermurad olmuş
Bir gün de derler ki Ruhsatı ölmüş
Nice şairanlar gitti gelmedi
<end>

<start>
Gel gönül gurbete düşme
Ya gelinir ya gelinmez
Her güzele meyil virme
Ya sevilir ya sevilmez
Bağçalarda biter cehri
Doldur vir içeyim zehri
Zalim gurbet elin kahrı
Ya çekilir ya çekilmez
(Ruhsati)  yim düştüm yola
Hızır bana yoldaş ola
Kız dediğin muhkem kala
Ya alınır ya alınmaz
<end>

<start>
Gel ikimiz bir döşeğe girelim
Bizi zemmeyleyen ellere karşı
Eğil bir yol dudağından öpeyim
Ağzından dökülen ballara karşı
Kerem eyle beni tanı sevdiğim
Oğruna koymuşum canı sevdiğim
Sözünen virmezler seni sevdiğim
Alayım kaçayım ellere karşı
Malım mülküm cümle virem sevdiğim
Yoluna virmişim seri sevdiğim
Bağ bağçem feda korum sevdiğim
Seyrine doymayan güllere karşı
Her vakit mihnete yüzüm sürdükçe
Ol hüsnün bağına tenha girdikçe
Yaz bahar olurum seni gördükçe
Ruhsati karışmam sellere karşı
<end>

<start>
Geldi bahar ayı arttı figanım
Karalar geyindim allar üstüne
Ayrılık badesin selvi revanım
Doldurup sunardın eller üstüne
Nasıl methedeyim bir alişandır
Güzellikte Yusuf payesi handır
Dediler vallahi bu da sultandır
Hökmeder keysular haller üstüne
Gör ahu vahımı hezar eyledi
O demi vusletim güzar eyledi
Bakışı canımdan bizar eyledi
Acep bu ne haldir haller üstüne
Açılsa dihanım söylerdim derdim
Dimedim ismini dilimde verdim
Ölmeden bir daha göreydim derdim
Düşerek Ruhsatî haller üstüne
<end>

<start>
Geldi geçti yiğitliğin harmanı.
Koyver gayri tutma benim peşim yâr
Ellilbeşte keçimizi seçelim
Otuz beşte lâzım idin eşim yâr.
Genç olanlar işin görüp haklıyor
Esrarını sezdirmeyüp saklıyor 
Çün ezrail haftada bir yokluyor
Eksik değil yüreğimde şişim yâr.
Gençliğimde nere varsam bulurdu
Üç beş defa hatırımı alırdı
Kocalığın alâmeti belirdi
Yavaş yavaş titiriyor başım yâr.
Her ne kadar gayret etsem olmadı
Gamda kaldı deli gönül gülmedi
Yemeğin de halâveti kalmadı
Haftada bir dökülüyor dişim yar.
Ölüm fırtınası çöktü özüme
Sekizde bir kanan yoktur sözüme
Can gözüyle bakan yoktur yüzüme
Gözümün üstüne indi kaşım yâr.
Hiçbir yerde halâvetim tadım yok
Hocalıktan gayri başka adım yok
On senedir kısırladım sütüm yok
Ne ayranım kaldı ne de keşim yâr.
Gönül kuşun yücesinden uçurdum
Bade deyu seni, zehri içürdüm
Gitti gayrı yaz baharı geçürdüm
Çar etrafım hisar etti kışım yâr.
Sabır köşesine geçtim oturdum
Her hesabı bir kapıda bitirdim
Ne hal ile iki evlât yetirdim
Büyüğü boşadı attı eşim yâr.
Söylerim sözüme yalan katamam
Metaımı az paraya satamam
Ruhsatî'den kes ümidi yatamam
Yetmişe kadem bastı yaşım yâr.
<end>

<start>
Gelin arkadaşlar gidek meydan yerine
Arap at gelişi tozundan belli
Yalı kucaktadır kuyruk yelkende
Beygir yürüyüşü izinden belli
Çakır dikeninde badem olur mu
Onu içenlerde made olur mu
Aslından olmıyan zade olur mu
Asılzade olan sözünden belli
Kayanın başında bostan olur mu
Böyle zulmetlerde kasden olur mu
Çakalın eniği aslan olur mu
Aslanın yavrusu gözünden belli
Ruhsatım diyor ki ciğeri ezik
Portakal yerini tutar mı bezik
Eğrilmiş ipliği pamuğu bozuk
Pamuğun bozuğu benzinden belli
<end>

<start>
Gelin kardeşlarim helâllaşalım
Bu dert derunumu aldı gidiyom
Görün şu feleğin kahpe işini
Benim kömür gözlüm kaldı gidiyom.
Söyleyin paşama bayrak kaldırsın
Hacı davet şerbetimi doldurtsun
Alt mihdarımı bulup çaldırsın
Bu düğün acele oldu gidiyom.
Anam niyetlesin beni eğlesin
Gelinlerim sini somat bağlasın
Kayınım Ali yüreğini dağlasın
Bacısı dul yetim kaldı gidiyom.
Emmi dayım katlanamaz acıma
Validemin emaneti hacıma
Kara haberimi virmen bacıma
Ferman büyük yerden geldi gidiyom.
Duruldu Kur'anım dilimde virdim
Karalı bayrağı elimle dürdüm
Çifti çubuğu Aliye verdim
Her kesin yoğun yoğun kaldı gidiyom.
Görmedim dünyada eğlenüp kalmış
Saraylar yaptırmış ber murat olmuş
Bir gün de dirler ki Ruhsatî ölmüş
Ecel peymanesi doldu gidiyom.
<end>

<start>
Gine bahar geldi bülbül sesinden
Sada verüp seslendin mi yaylalar.
Çevre yanın lâle sünbül bürümüş
Gelin olup süslendin mi yaylalar?
Yedi veren bağlar nasıl dözenmiş
Darı çiçek elvan elvan bezenmiş
Yoktan var eyleyen ne hoş özenmiş
Boynun eğüp doslandın mı yaylalar?
Gözüm yaşı sel olmuş da çağlıyor
Kömür gözlüm karaları bağlıyor
Bülbül gelmiş gül dalında ağlıyor
Deli idin uslandın mı yaylalar?
Zülüfler perişan kâhiküller deste
Ah ne yapayım ki gönlüm şikeste.
Daha benden gayri kalmadı yasta
Derdim çeküp paslandın mı yaylalar?
Sefil sünbül boynun eğmiş bakıyor
Şeydalanmış kuşlar sevda okuyor
Senin bu hasretin beni yakıyor
Al geyinüp feslendin mi yaylalar?
Ben de senin gibi irsem murada
Neyleyim ki elimde yok irade
Ruhsatî'yim gam yüklerim kirade.
Beni görüp yaslandın mı yaylalar?
<end>

<start>
Gine bahar geldi seller söküldü
Harabeyi çevir gülşene bülbül
Ben de senin gibi âşıkım güle
Gözümün yaşına baksana bülbül
Şita geçer bahar olur yaz olur
Dağlar yeşil geyer o dem şaz olur
Gül istemem gülün ömrü az olur
Döndürdün kaddimi kemana bülbül
Candan âşık oldum bir âlişane
Dağılmış şöhreti bezmi cihane
Ben de senin gibi oldum divane
Yazık figanına efsane lülbül
Dembedem gözlerim kızıl kanda mı
Bu aşkın ateşi özki canda mı
Meramın gülde mi yoksa bende mi
Baksana bir kere cihana bülbül
Sadık üftadeler muradı bulur
Şu faninin yârsız ne tadı olur
Âşık (Ruhsat)  senden geri mi kalur
İmtihan olalım divane bülbül!
<end>

<start>
Gine bahar oldu gönlüm bulandı
Benim gibi olmuş seller sabahtan
Kıble tarafından bulut toplandı
Bir haber getirdi yeller sabahtan
Ağaçlar hu çeker iniler taşlar
Fırkatından dağlar akıtır yaşlar
Bülbüller ah eder feryada başlar
Burcu burcu kokar güller sabahtan
Severim Sunamı candan can gibi
Gözlerimden akan yaşlar kan gibi
Sevdiğimi gördüm bir ceylân gibi
Düzülmüş gerdana teller sabahtan
Elinden nuşettim bir kadeh şerbet
Baktım ki yavruya bilecek kıymet
Diz dize oturup eyledim sohbet
Dihanından döker ballar sabahtan
(Ruhsati)  dünyada olmaz ki beka
Ne çare vermişiz elinde yaka
Bizim hulûsumuz tamamdır Hakka
Varsın zem eylesin iller sabahtan
<end>

<start>
Gine bu yıl yoksulluğun elinden
Vardık sucu durduk bir değirmene
Çağıldak sesinden gürültüsünden
Döndü kulaklarım her değirmene
Usta şeytan çivisini çevirir
Basar kötürgeye unu savurur
Bağzı nöbetciler salvar kıvırır
Un isterim deye döner pervane
Kuzu derisinden olur postumuz
Belli olmaz düşmanımız dostumuz
Üç günde bir silkeleriz üstümüz
Yazık bu nardaki yanan canlara
Hemen bindirirsin tası liğenin
Un alırız nöbetçiden çekleyin
Bugaz döke döke kör kötüğerin
Sıçrar pulatlar değer yanlara
Nezaketli söyler şirin dilleri
Ruhsat'ın perişan olur halleri
Gelir yanımıza İsa gülleri
Kimi yağ getirir kimi kaygana
<end>

<start>
Gine göçü yükletelim
Ya bu fare durur ya biz
Ya karakol bekletelim
Ya bu fare durur ya biz
Dört yanımız hep tarladır
Ekin yok bize zorlatır
Karanlıkta göz parlatır
Ya bu fare durur ya biz
Bacamızdan çıkmaz tütün
Unu teslim ettik bütün
Kaçak döğüşüne metin
Ya bu fare durur ya biz
Kuyruğunu idiyor yay
Unu bulguru etti pay
Aman komşular bire hay
Ya bu fare durur ya biz
Denizden çıktık adaya
Hasmın gözünde tutıya
Arzuhal yazak kediye
Ya bu fare durur ya biz
Dahi yoktur böyle nursuz
Utanmaz budaksız pirsiz
Ne gözümdür kara hırsız
Ya bu fare durur ya biz
Cehtederse derler anı
Gel (Ruhsati)  yıkak damı
Pencereye taktım camı
Ya bu fare durur ya biz
<end>

<start>
Gine gönül kuşu bilmem ne hikmet
Kafesi mihnette kapandı kaldı
Dam oldu payine danei kısmet
Diyarı gurbette kapandı kaldı
Gittiler hünkara biraz müptela
Şikayet yüzünden koptu vaveyla
Arzuhaller buyrulmadı galiba
Babı hükümette kapandı kaldı
Ehli dil olanlar yolunu tuttu
Dilesin maksuda menzile yetti
Aşıklar zümresi didara gitti
Sofular cennette kapandı kaldı!
Niçin ateş değil Ruhsat külahın
Çıkmıyor göklere feryadu ahin
Uyanmadı gitti bahtı siyahın
Kuşei vahdette kapandı kaldı
<end>

<start>
Gine gözümüzde oldun tutya
Eski gördüğümüz koca boz ayran
Gönüz gönüz hayaline yıldırdın
Girdin düşümüze gice boz ayran
Yoksulluğun zincirini kırasın
Tarilada vare çoban turasın
Düşmanlar başına gelsin göresin
Gör bir yol yoksulluk nice boz ayran
Ben neyleyim baklavayı böreği
Anca sen soğutun yanık yüreği
Mevlâm eksiltmesin dinin direği
Yanı sıra bir güzelce boz ayran
Kadir Mevlâm şemamızı yandırsa
Pervaneyi başımızda döndürse
Her kim muhtaçlara bir tas gönderse
Nail olur sekiz hacca boz ayran
Seni görenlerin yüreği yağlı
Seni görmeyenin ciğeri dağlı
Kaymağın torunu yağın öz oğlu
Alçak mertebeli yüce boz ayran
Terk eyledin (Ruhsat)  gibi yeğidi
Bilmem mihanetler senin nen idi
Davar sahibine verdin öğüdü
Döndürdün kalbini toca boz ayran
<end>

<start>
Gittiğim gam gama sökenüp gider
Aman Allah; benim ceranim noldu? 
Azdı yaralarım hekim bulunmaz
Emdürüp yaramı saranım noldu?
Şahin değilim ki uçup tutayım
Bülbül değilim ki dalda öteyim
Yanımda değil ki alup yatayım
Başı yene telli cananım noldu?
İş bozanlar uzattılar arayı
Sevdiğime bağlattılar karayı
Söndürdüler yaktığımız çırayı
Her gün hallarımı soranım noldu?
Tavus kuşu gibi boynun uzadup
Zülüfleri sola sağa düzedüp
Telli turna gibi eşin gözedüp
Süzülüp karşımda duranım noldu?
Ruhsatî'yim seyif gibi süzüldüm
Aşk elinden gice gündüz ezildim
Âşıkların defterine yazıldım
Soyunup koynuma girenim noldu?
<end>

<start>
Gönül azat oldu gamu şitadan
Şükür Yaradana gine yaz geldi
İşte böyle diyordum Hüdadan
Şükür Yaradana gine yaz geldi
Göller dalgalanup kazı gözlerdi
Gönül allı pullu kızı gözlerdi
Sevda çekenler de yazı gözlerdi
Şükür Yaradana gine yaz geldi
Vakit yeli esti karlar eridi
Hicabından kar çiçeği faridi
Nergiz yaprağını çekti yürüdü
Şükür Yaradana gine yaz geldi
Sünbül boynun eğdi kurdu otağı
Bülbül bir gül için bekler bu bağı
İşte gelüp erdi yaz bahar çağı
Şükür Yaradana gine yaz geldi
Cahiller şöhreti sazı seviyor
Hilal kaş sürmeli gözü seviyor
Ruhsati bulandı yazı seviyor
Şükür Yaradana gine yaz geldi
<end>

<start>
Gönül eğlenir mi gurbet ellerde 
On dokuz bölüklü kız olmayınca 
Garip bülbül gibi öter dillerde 
Açılıp gülleri yaz olmayınca
Ne müşküldür karlı dağı devirmek 
Yönün sevdiğine doğru çevirmek 
Aşıka şayeste türkü çağırmak 
Anın da tadı yok saz olmayınca
Sevda dolu Ruhsati'nin meyinde 
Ahu zarım kaldı kaşı yayında 
Sevdiğim Hafik'in Gulam köyünde 
Bu yıl da gidemen yaz olmayınca
<end>

<start>
Gönül ne dertlere soktun başını
Kimse bilmez ne irenkte gülüm yâr.
Dört ırmak almıyor gözüm yaşım
Herdem akar boz bulanık selim yâr.
Bağlarda açılmış lâle gül sünbül
Seydaya gelenler hâl eder müşkül
Yârin bağçesinden almadım bir gül
Uzattım bir kerre çekmem elim yâr.
Daim ağyar ile işim savaştır
Yaralıyım yâre haber ulaştır
Yavrum bana âbu hayat ulaştır
Yandı susuzluktan ağzım dilim yâr.
Ruhsat âşık arzuladım dostumu
Dost yolunda feda ettim postumu.
Gelen geçen ko çiğnesin üstümü
Yâre giden toz dumanlı yolum yâr.
<end>

<start>
Gönül yeter sevdin çirkefi câhı
Hakıykatten kurarım bir pazar hey
Yeter gayrı vazgel bu hay haşemden
Kiramen kâtibin şerrin yazar hey.
Ey gönül ne zaman gelirsin yola
Nice bir boy yere çekersin çile
Yeter âşık oldun vefasız güle 
Değer bir gün Mihricanı bozar hey.
Ne şerafet vermiş bülbüllere de
Ne ziynetler vermiş o güllere de
Dünya güle kalmaz bülbüllere de
Sen de düşün sen de eyle hazer hey
Alçak yürü vezir olma Ruhsati
Her bir ayba nazar olma Ruhsati
Pek öyle kibirli olma Ruhsati
Bir gün olun iki taşlı mezar hey
<end>

<start>
Görün ki âşık tecrübedide
Huzuru sultanda kabahat etmez
Belki olur deyu bir hat keşide
Arzuhal sunmağa cesaret etmez
Toplanmış bir yere erbabı divan
Bir iki müptelâ ettiler kurban
Gazabı tahttadır o şahı huban
Zümrei uşşaka adalet etmez
Gülün ünsiyyeti naçardır harla
Bülbül maşukunu bekler zar ile
Gönül özler sarılmayı yâr ile
Bir iki buseye kanaat etmez
Dertliler sabahadek olur uyanık
Merhem arıyorken zahmına sadık
Mansur gibi dara çekile âşık
Yârini ağyare şikâyet etmez
Neylesün uyanup babı mihnette
Gelüp pervaneler dönmez hizmette
Kûşei vahdette şebi zulmette
Kapandı Ruhsati şecaat etmez
<end>

<start>
Göründü gözüme bir melek sima
Ne sever ne kovar ne sarılırsın.
Kime şikâyete gidem elinden
Ne kaçar ne kovar ne yorulursun.
Aşkından bülbüller Kur'an okuyor
Gül dalında feryad edüp şakıyor
Cemâlin envarı beni yakıyor
Ne bir buse verir ne darılırsın.
Ruhsatî'ni çok düşürdün feryada
Başıma belâdır sendeki eda
Senin gibi mahbub var mı dünyada
Ne edalanup ne kurulursun.
<end>

<start>
Gözlerim yollarda kaldı bacılar
Arayup ağamı bulamıyorum.
Figan edüp ağlar körpe kuzular
Nasıl ideceğim bilemiyorum.
Konağı sahipsiz serili kaldı
Kitabı sandıkta dürülü kaldı
Saati işlemez kurulu kaldı
Hacı, Ali küçük veremiyorum:
Bir yandan çiftçiler sapan istiyor
Bir yandan davarlar çoban istiyor
Bir yandan öküzler saman istiyor
Ellerim tutup da viremiyorum.
Bir yandan deşilmiş yaranın derdi
Bir yandan yarayı saranın derdi
Bir yandan tahtayı kuranın derdi
Bir dala kondurup kalamıyorum.
Beş kat elbiseyi sandığa bastım
Gayri ben ağamdan umudu kestim
Buşunu karşıki divara astım
Gördükçe göz yaşın silemiyorum.
Ruhsat ben gibi olmuş var m ola? 
Yoksa âlem böyle ahu zâr m ola? 
Esme kızım öksüz kaldı dir m ola? 
Şaşırdım ben beni bulamıyorum.
<end>

<start>
Gülüm güneşlere daldı
Bugün cananımı öptüm
Budak muradını aldı
Gonce dihanımı öptüm
Ruzu şep efkâr ederken
Sözümü tekrar iderken
Bülbül gibi zarederken
Gülü reyhanımı öptüm
Sevda geçmemiş başından
Sakınmış adüv taşından
Bir gözünden bir kaşından
Bir de gerdanından öptüm
Pervaneveş döner iken
İçüp meyi kanar iken
Zelihaveş yanar iken
Yusufu Ken'anımı gördüm
(Ruhsat)  bu ne dava imiş
Bir kuruca sevda imiş
Uyandım ki rüya imiş
Bir de yorganımı öptüm
<end>

<start>
Günün geçmiş farimişsin sevdiğim
Yeni açmış gülüm idin bir zaman
Gice gündüz hayalinle yanardım
Can içinde canım idin bir zaman
Her seherde yol oğrattım kapuna
Niceleri beler idi topuna
Yanakların şevk verirdi yapuna
Al kınalı yârim idin bir zaman
Hey (Ruhsatî)  böyle miydi ahdimiz.
Bir gül olup açılmadı bahtımız
Yâr seninle ne tatlıydı vadimiz
Ahtı bütün yârim idin bir zaman.
<end>

<start>
Güzeller şahına bir musha yazdım
Değmesin duşmanın nazarı deye
Bir g! ce gönderdim gizli bir name
Kuralım tenhada pazarı deye
Halime münasip yaran bulunmaz
Kalbteki yaramı saran bulunmaz
Dilbere bir öğüt veren bulunmaz
Terk eyleme okur yazarı deye
Mürüvvet kılmadın şu ben gedaya 
Bu sinemi karşı verdim cedaya
Sitem söz! erini kıldın hedaya
Başımda gezdirdim güzarı deye
Bu senin efkarın bu senin gamın
Dillerde söylenen hep senin namın
Ölürsem Fatma'nın yoluna gömün! 
Yadetsin Ruhsat'ın mezarı deye
<end>

<start>
Güzellim ey yeke tellim
Kötü diyen kimdir sana
Pamuktan da yumuşaksın
Katı diyen kimdir sana
Aklımı eyledin talan
Beni bu sevdaya salan
Özü fasık sözü yalan
Zatı diyen kimdir sana
Yüzün göreyim dön beri 
Kemalinden utan bari 
Giyinme şu alı şalı 
Çiti diyen kimdir sana
Seni hup yaratmış Tanrı 
Görenin tutuşur bağrı 
Sana geçmez diyen doğru 
Kötü diyen kimdir sana
Sebebi var firkatinin 
Kesesin yol sirkatinin 
Git hey aşık Ruhsatî'nin
İti diyen kimdir sana
<end>

<start>
Haber anlamıyana anlatmak haber
Saatçilikten de gayet zor imiş.
Kendi kusurunu bilmeyen adam
Kulağı işitmez gözü kör imiş.
Ocak yanmaz olsa yaşa behane
Kendi düşen bulur taşa behane
Akıl yoksa bulur başa behane
Bilmezdim farkettim bu da var imiş.
Bir diken batarsa cüda sanırdım
Sabrımı sınıyor Huda sanırdım
Ruhsat'ım kendimi geda sanırdım
Benden çok besbeter geda var imiş.
<end>

<start>
Hak vergisi yoksa sen mi yaparsın
Bu gönül üzmeyi kimden öğrendin
Nerde bir antika görsen kaparsın
Gözlerin süzmeyi kimden öğrendin.
Böyle bol kar ile böyle yaz ile
Böyle sohbet ile böyle saz ile
Böyle etvar ile böyle naz ile
Bu düğme çözmeyi kimden öğrendin.
Acı poyraz gibi yanık esip te
Böyle nahak yere bana küsüp te
Rakiybin yanında beni kesüp te
Bu kuyu kazmayı kimden öğrendin.
İşitmez kulağın sağır sanırdım.
Herkese meyletmez soğur sanırdım
Ben seni gayetle ağır sanırdım
Bu kusur yazmayı kimden öğrendin.
Kimsenin yüzüne bakmaz diyordum
Ruhsatin hatırın yıkmaz diyordum
Kapıdan dışarı çıkmaz diyordum
Bu mahle gezmeyi kimden öğrendin.
<end>

<start>
Hallakı alemin irfanı çoktur
İflah olacağımız güman bu sene
Suç kimsenin değil benim eksanım
Yazı göreceğimiz güman bu sene
Koyun da kalmadı kırıldı kuzu
Fırtına doldurdu dereyi düzü
Ne yaman dar oldu insanın gözü
Çoğu terkeyledi iman bu sene
İcayet kalmadı dağda ovada
Bereket kalmadı tasta tavada
Rağbet kalmadı atta devede
Yaş görünüyor saman bu sene
Unut deli gönül kaymağı unut! 
Yoğurda selam ver peyniri kurut
Çirinen pekmezde kaldı bir umut
Göklere çekildi ayran bu sene
Ruhsat'im kusurun görmez kör oîdu
Dünya muhannete fazla dar oldu
Tarih geldi işte (91)  oldu
Ne acayip oldu cihan bu sene
<end>

<start>
Hasret idim mah yüzüne
Geldi yeke tellim geldi
Selam verdi bin naz ile
Geldi dudu dillim geldi
Sürmelenmiş süsü güzel
Dili bülbül sesi güzel
Ayağında mesi güzel
Geldi lebi ballım geldi
Kaşları benzer kaleme
Şevki düşmüştür aleme
Çiçekler durdu selama
Geldi ağa yollum geldi
Ruhsati olmuştu derban
Şükür zuhur etti kervan
İy oldu keselim kurban
Geldi benim allım geldi
<end>

<start>
Her nereden baksam tanırım yâri
Zülüf teli yanağına bağlıdır.
Söyledikçe dillerinden bal döker
Sihri füsun dudağına bağlıdır.
Tâ ezelden bağlanmışım hâline
Garip bülbül gibi kondum daline
Bir canım var feda olsun yoline
Boğazlarsa bıçağına bağlıdır.
Ilgıt ılgıt esen seher yelleri
Hayâlimde kaldı yârin illeri
Yanağında taze açmış gülleri
Yaz baharın ilk çağına bağlıdır.
Ruhsatî'yim benim aklım tam durur
Gice gündüz çekticeğim gam durur
Nerede rastgelsem gerdan emdirir
Gönlüm her dem puhağına bağlıdır.
<end>

<start>
Her olur olmaza meyil verirsin
Daha anlamadın cihanı gönül.
Sonradan görmüşle eyleme ülfet.
Pusu olur mu anın dumanı gönül.
Ham bez olamadın daha astarsın
Her ağacı doğrultacak mastarsın.
Varır çingâneden bir şey istersin
Bakalım var mıdır imanı gönül.
Böylesi milletten uzak gezmeli
Muhannet köprüsün koyup yüzmeli
Nefis seni ezim ezim ezmeli
Bilmezsin yahşi mi yaman mı gönül.
Ruhsat yana yana bu gün tocoldu
Ahır vakit geçinmesi güç oldu.
Tarih bin üç yüzü geçti üç oldu
Bulamazsın sürüye çobanı gönül.
<end>

<start>
Her zaman bulanık akma
Bir kapı aç durulasın; 
Herkes biliyor ölüm var
Ne boşuna yorulasın.
Vasıl oldum vara vara.
Gezme mudara mudara
Bir güzel sev gözü kara
Günde bir yol sarılasın.
Desinler bu kimin kızı
Temiz olsun yüzü gözü
Yâd oldukça güzel sözü
Kuruldukça kurulasın.
Gayri lâl eyle dilini
Gül isen bul bülbülini
Mecaziden çek elini
Nice böyle yâr olasın.
Nereden aldın firkati
Kimden nuş ettin şerbeti
Aferin âşık Ruhsati
Güzel dedin var olasın..
<end>

<start>
Hey ağalar derdim kime yanayım
Gönül yoldaşını bulana kadar
Kişi sevdiğinden ayrı düşerse
Yanar ateşlere ölene kadar.
Göz yaşımdan mektup yazdım almadı
Eğer talip isen yaram sar şimdi
Demir çarık giydim o da delindi
Dolaştım o yâri bulana kadar.
Gözün yaşı o ummana getirir
Vefalı güzeller derman yetirir
Sevdiğim karşında küsmüş oturur
Ağlarım saçımı yolana kadar.
Ruhsati nerede kaldı vatanım
Kesildi takatim bitti dermanım
Geldi kederimden ağzıma canım
Ölmem yâr yanıma gelene kadar.
<end>

<start>
İnşallah eylemez imana muhtaç 
Eğer bir kişide irfan oldukça 
Beş vaktına devam edüp kış ve yaz 
Dilinde zikr ile Kur'an oldukça
Bihamdillah geçinirim az ile 
Düşerim babına bin niyaz ile 
Yanaşmam cehenneme söz ile 
Muhammed Mustafa sultan oldukça
Ümidim muhkemdir beş ile dörde 
Ne havfim dünyada ne de mezarda 
Mizanda sıratta korkulu yerde 
Ebubekir Ömer Osman oldukça
Sofunun hayını huyunu bilmem 
Gafur ismi elde ummana dalmam
İnşallah mahşerde susuz da kalmam 
Aliyülmurtaza aslan oldukça
Allah Muhammedi mahzun göndermez 
Ümmetinin hatırnı sındırmaz 
Cehennemde hicap edüp yandırmaz 
İmam Hüseyin'le Hasan oldukça
Ruhsatı yetmez mi bu kadar ahın 
Rahmetinden fazla mıdır günahın 
Aşıkıyım Hakkın Resulullahın 
Kaçan ceset ile bu can oldukça
<end>

<start>
İr kalkan âşık menzile yetti
Sen de tedariki gör yavaş yavaş.
Geçti nevbaharın tufan erişti
Yağar dört yanına kar yavaş yavaş.
Alıyor serimi hicrile firak
Vefasız dünyanın yakasın bırak.
Uzaktır yolların menzilin ırak
Kayımit yükünü sar yavaş yavaş.
Hülâsa çare yok artık bu gamdan
Bize içirdiler şerbeti Cem'den
Yeter gayri vaz gel bu hay haşemden
Tariki rahmana gir yavaş yavaş.
Ruhsati bu yola bayrak gerektir.
Susuzdur çölleri bardak gerektir
Avuyu kesmeye tayrak gerektir
Sokmadan vücudu mar yavaş yavaş.
<end>

<start>
Kadir Mevlâm budur senden dileğim
Bu yalan dünyayı taşlamalıdır.
Yâri güzelin uyku girmez gözüne
Uyanıp cilveye başlamalıdır.
Gönül bir âsiyap olmuş öğünür
Dertli sinem taşlar ile döğünür
Bazı kötü bir ney alır öğünür
Öyle kötüleri taşlamalıdır.
Ruhsati ne bilirsin bade süzmeyi
Destur alıp göğüs bendin çözmeyi
Neylemeli melûl melûl gezmeyi
Ağ göğsün üstünde kışlamalıdır.
<end>

<start>
Aman felek aman aklım yitirdim
Dört körpe kuzuya can dayanır mı? 
Okşayı okşayı evlat yetirdim
Temelsiz dünyaya güvenilir mi?
Aman Allah böyle kalem çalınmaz
Lokman hekim gelse çare bulunmaz
Evlatsız dünyada murat alınmaz
Böylesi «duş» tan ah uyanılır mı?
Daha susuz yerde söğüt mü biter
Ateşim yanmadan tütünüm tüter
Gül yüzlü kuzular toprakta yatar
Kanlı yaş dökmekten usanılır mı?
Biri dokuzunda dişin doldurdu
Biri altısında gülün soldurdu
Biri üç yaşında kendin bildirdi
Bu çağda fidanlar budanılır mı?
Meleyi meleyi gitti kuzular
Her gittikçe ciğerciğim sızılar
Durmana gelmesin böyle yazılar
Söz ile dört evlat kazanılır mı?
İkizlerim erişmeden yaşına
Azrail geldi düştü peşine
Üçü birden musallanın taşına
Bir günde konunca dayanılır mı?
Ruhsat! güllere acıdı billah
Feleğin elinden eleman Allah! 
Mevladan gelene (Elhükmülillah) 
Azrail elinden can alınır mı?
<end>

<start>
Aman seher yeli car sende kaldı
Mihri keklik sekişinden bir haber
Gine bahar geldi bulandı gönül
Göğsü elvan nakışlıdan bir haber
Başı selâmet mi yoksa hasta mı
Zülüfleri perişan mı yoksa süste mi
O da benim gibi kara yasta mı
Kaşı çatma çatışlıdan bir haber
Yaşı vardı yiğirmiye dayandı
Şimdi gaflet uykusundan uyandı
Seher vakti misk ü anber boyandı
Güller gibi kokuşludan bir haber
Eli gönder hayran oldum yüzüne
Muhabbet tuzağı kurdum izine
Rağbet itmez (Ruhsati)  nin sözüne
Süzgün süzgün bakışlıdan bir haber
<end>

<start>
Amanın Yusuf Kenan kesilmiş
Cana kıyar peri peyker gelişi
Cemalin nuru tutmuş cihanı
Selamına durun hünkar gelişi
Görünce aklımı eyledi berbat
Aman Allah deyu ben kıldım feryat
Kaşları zülfikar gözleri cellat
Kan dökücü şahı serdar gelişi
Nasıl yanmayalım böyle sunaya
Akl olmayan Ruhsati'yi kınaya
İnşallah yolu bizim haneye
Dili bal dudağı şeker gelişi
<end>

<start>
Âşıklar büyüğü yazıcı oğlan
Ben senin dâvana bakarım diyor.
Ferhat külüngünü çekmiş yürümüş
Sebebin evini yıkanm diyor.
Kerem Aslı için çok konmuş göçmüş
Derdi Yok sırrını her yerde açmıs.
Fuzulî bu yolda kendinden geçmiş.
Huzuru divana çıkarım diyor.
Ruhsat'ım bulmadım kıymet bileni
Çok sözüm var geri kalsın kalanı
Mihri mezarında sebep olanı
Koyup ateşlere yakarım diyor
<end>

<start>
Ayrıldım kabeden ağlamayım mı? 
Bir daha döner mi yollarım yare? 
Yas çeküp karalar bağlamayım mı? 
Ayan olur mu hallerim yare?
Rüyada zemzemle yudum yüzümü
Hacerülesvete diktim gözümü
Mevlam kabul etti her niyazımı
Kaldırdım ellerim ağladım yare
Arzulayup geldin can feda olsun
Altun oluk sana elveda olsun
Hayaline bile kan feda olsun
Durmasın çağlasın sellerim yare
Medine'ye geldik erdik murada
Kalmadı elimden gitti irade
Nice velileri bulduk orada
Gine bülbül oldu dillerim yare
Nasıl ayrılmalı? elaman Hüda! 
Şamdanlara bu gün dikildi çırağ
Yüz bin hüccac ile ittik elveda! 
Ruhsat'ım yadolsun mallarım yare
<end>

<start>
Ayrılık şerbeti tatlı mı sandın
Ne tez tebdil olmuş çemenin ıdağlar.
Bu güzellik geçer sana da kalmaz
Daha neye bağlı kemanın dağlar.
Nice güzellerden alırsın bacı
Al yeşil renklerden geyersin tacı
Yârdan ayrılması zehirden acı
Anınçün gitmiyor dumanın dağlar.
Gece gündüz yalvarırım suphana
Bir dem vuslet bulamadım sunama
Daha simden geru beni kınama
Semaya erişmiş figanın dağlar.
Ruhsat gibi karaları bağlarsın
Aşkın ateşiyle sinen dağlarsın
Benim ahvalime sen de ağlarsın
Var ise zerrece imanın dağlar
<end>

<start>
Bakmaz mısın garip bülbül 
Feryat ider sahralarda 
Ötüşünden bilen bilir
Neler söyler sahralarda
İndirüp secdeye başı 
Çalsın bağrına taşı 
Aşıklar akıdır yaşı 
Ah iderler sahralarda
Ahretine yakup fener 
Nefsini öldürmek hüner 
Çarhı felek gibi döner 
Aylar günler sahralarda
Ne yatarsın behey beşer! 
Şimdi güneş yere düşer! 
Allah Allah deyu coşar 
Çağlayanlar sahralarda
Var kendi aybım gör ki 
Yüzünü yerlere sür ki 
Ruhsati uyanık dur ki 
Nuş eylerler sahralarda
<end>

<start>
Ben aşıtım deyu âh etme gönül
Dağlarda duman var sen nolacaksın? 
Çağlar hak diliyle Hakkı çağırır
Şat, murat umman var sen nolacaksın?
Yazıcıoğlu yanmış evrak elinde
Mecnun Hakka yetirmiş Leylâ dilinde
Ferhat canı vermiş Şirin yolunda
Fuzulî sultan var sen nolacaksın?
Arınmış Kuddusi hep masivadan
Emrah göçün çekmiş darı fenadan
Mansuri bendini asmış semadan
Canına kıyan var sen nolacaksın?
Âşık Ömer gelmiş çok yazmış ebyat
Kâmili dünyada olmamış murat.
Nizam oğlu Dertli çok kılmış feryat
Belâyı bulan var sen nolacaksın?
Âşık Garip sazın asmış duvara
Kerem yana yana dönmüş fenere
Kusurî'nin gözü benzer pınara
Enelhak diyen var sen nolacaksın?
Ben âşikım deyu çok kılma âzrı
Otur bir köşeye edüp kararı
Ne sultanlar gelmiş Âdemden beri
Feryadı figan var sen nolacaksin?
Bazı âşık vardır sürer savurur
Aşkından dağları yakar devirir
Altmış beş yaşında çalar çağırır
Meslekî suazan var sen nolacaksın?
Ben değilim Hak şöyledir dilimi
Bade içtim kimse bilmez halimi
Şu yalan dünyadan çektim elimi
Meftunî, nihan var sen nolacaksın?
Nice âşık gelmiş nicesin geçmiş
Nice sır saklamış nice sır açmış
Nicesi bu yolda serinden geçmiş
Ummana dalan var sen nolacaksın?
Bilir misin âşıklığın sırrını
Cümlesi hu yolda vermiş serini
Baha öldürmedim nefsin birini
Ruhsatim külhan var sen nolacaksın?
<end>

<start>
Ben eski derdime derman ararken
Yeni dert yazmada meramın nedir? 
Özü gamlı yüze güler sevdiğim
Gönlümü ezmede meramın nedir? ..
Şahin gibi yükseklerden uçup ta
Kâhkülleri mah yüzüne saçıp ta
Bana nispet ak göğsünü açıp ta
Düğmeler çözmede meramın nedir?
Vusletine yol bulmaya iverim
Sana gelen gazaları savarım.
Aman küsme gözlerini severim
Yüzümden bezmede meramın nedir?
Coşkun sular gibi çağup akmadın
Ben gibi sineni öde yakmadın
Merhamet eyleyüp bir gez bakmadın
Kirpikler süzmede meramın nedir?
Ruhsatî'yim ben yanarım özümden
Nice bir kanlı yaş dökem gözümden
Ne vaz geçer ne dönerim sözümden
Kalbini bozmada meramın nedir?
<end>

<start>
Benden selam eyle hubun hubuna 
Hele sabreylesin dursun yazaca 
Mart dokuzu çıksın seller sökülsün 
Herbir eksiğini görsün yazaca
Sahil kuşu gelsin yaylaya gitsin 
Dağlar don değişsin beyazın atsın 
Güller domurlansın bülbüller ötsün 
Zülfün malı yüzüne döksün yazaca
Dermek nasip ola idi gülüni 
Sakınsın rakipten ebru telini 
İnce meyanına Acem şalını 
Benim niyetime sarsın yazaca
Diyarı gurbette olduk mücavir 
Sadık aşıklara bulunmaz nazir 
Hele dağlar başı alsın müsafir
Ruhsati de eksik görsün yazaca
<end>

<start>
Beni böyle süründürmek ruzü şep
O güzel sanma düşer mi yâr yâr.
Kerem kıl sevdiğim gel insaf eyle
Âşık bildiğinden şaşar mı yâr yâr.
Rahmeyle serimde olan savaşa
Rakipler ediyor bizi temaşa
Elbette pervane döner ateşe
Yanmadan çiğ lokma pişer mi yâr yâr.
Şeyda bülbül gül dalında ötmese
Gönül firkatinden yanıp tütmese
Tealâ kuluna ihsan etmese
Dururken cezbesi taşar mı yâr yâr.
Ebru zülüf mah yüzünde dolaşık
Kerem eyle dilber göster bir ışık
Akranını bulmayınca bir âşık
İpeğini kıla koşar mı yâr yâr.
Eğer benim kıymetimi bilmezsen
Yazık sana intizarım almazsan
Ervahı ezelden benim olmazsan
Ruhsati böyle coşar mı yâr yâr
<end>

<start>
Beni sen ne sanırsın behey bi vefa! 
Şu âlemde sensiz olamaz mıyım? 
Hep bana kıldığın cevr ile cefa
Kul olunca sultan bulamaz mıyım?
Yâre selâm eyle var seher yeli
Değme artık gönülcüğü hoş olsun.
Gönül bahçesinde gülün dalına
Kuş konmazsa bizim dallar boş olsun.
Acep ne diyardan uçup gelirsin
Bir haber sorayım durun turnalar.
Sevdiğim yârimden neler bilirsin
Bana bir teselli verin turnalar.
Gönüller perişan telleri eğri
Dayanmaz cevrine âşıkın bağrı
Yolunuz uğrarsa o yâre doğru
Üstüne kanadı gerin turnalar.
Ruhsat'ım, yâr eski sözde durursa
Gözlerimin yaşı bir gün kurursa
Yolunuz o yana dönüp varırsa
Ayrılık nicedir sorun turnalar
<end>

<start>
Beni yarattın kul deyu
Olamıyom aman Allah
Ara emrini bul deyu
Bulamıyom aman Allah
Ne yeşilim ne ağım var
Ne bostanım ne bağım var
Ne elim ne ayağım var
Gelemiyom aman Allah
Dünya için hep telaşım
Yetmişe ulaştı yaşım
Kusurum çok gözün yaşım
Silemiyom aman Allah
Eyliyorum rızana arz
Ara yerde çoktur gammaz
Emretmişsin beş vakit farz
Kılamıyom aman Allah
Geçirme elden fırsatı
Verme dünya saltanatı
Biçare aşık Ruhsat'ı
Dilemiyom aman Allah
<end>

<start>
Benim biraz nekre kelâmlarımdan
Darendeli ister çite kıyamaz
Deliktaştan dahi isteyen çoktur
Bir kalbur samana ota kıyamaz.
Kendi içerimde neşterim benim
Her kazada vardır isterim benim
Sıvastan da çoktur müşterim benim
Bir kebap yedirip ete kıyamaz.
Yaz geldi ortalık güllük gülüstan
Gine benim başım kurtulmaz yastan
Mihralı beye yazdım bir destan
İkrar verdi amma ata kıyamaz.
Birisi dünyadan almamış murat
Bazan Güründen de isterler ebyat
Nice Şirin geçmiş nice bin Ferhat
Tazıya zağara ite kıyamaz.
Bunca âşık şair geldi cihana
Bazan Güründen de isterler ebyat
Nice Şirin geçmiş nice bin Ferhat
Velâkin onlar da duta kıyamaz
<end>

<start>
Benim oğlum meydana gel âşık ol
Çıkarma karayı bağla bir zaman
Aşk dediğin elde büyük sermaye
Coşkun sular gibi çağla bir zaman
Seherde el bağla durup niyaza
Haris olma yavrum kani' ol aza
Şunu güftarımdan çeküp beyaza
Oku da gönlünü sağla bir zaman
Evkatı hamsene gel eyle dikkat
Mümine buyrulmuş farz ile sünnet
Mecazî yâr ile eylersen ülfet
Boş yere sineni dağla bir zaman
Oğlum vasiyetim eğer tutarsa
Eyili kötülü her iş biterse
Gine vadem senden evvel yeterse
(Ruhsat baba)  di de ağla bir zaman
<end>

<start>
Benim sana düzenim yok dangim yok
Eğri gitme sunam yola düz yürü
Düşmanla barışığım cenaim yok
Kaşın eğip kirpiklerin süz yürü.
Sapma yoldan, düşürürler tuzağa
Niçin meyil eylemezsin bu bağa
Beyaz çemberini çekme dudağa
Dillerine kandi şeker ez yürü
Başına bağlamış pullu yemeni
Yüzüne bakanın iartar imanı
Daha küçücüktür bilmez amanı
Var arada adû. engel düz yürü.
Doğru yürü imanını bulasın
Mahşer günü şad ola da gülesin
Nice böyle inkisarım alasın
Ruhsatî'ye doldur bade süz yürü
<end>

<start>
Beniyle bir derde düşüp
Bir nev civana bağlandım.
Aklımı perişan etti
Zülfü perişana bağlandım.
Kamerden almış yüzünü
Ceylandan almış gözünü
Gayri şaşırmam izini
Derde dermana bağlandım.
Bir değil beş değil derdim
Şükür Mevlâ dilde verdim.
Nakşi tarikine girdim
Muhkem imana bağlandım.
Aşkile sürdüm safa
İsmim sorarsan Mustafa
Hükmüm geçer kaftan kafa
Mihri sultana bağlandım.
Ruhsati yirmi yaşında
Bağlanmış kendi işinde
Yüz dört kitabın başında
Sevdim Kur'ana bağlandım
<end>

<start>
Beniyle bir güzel sevdim cihanda
Kirpikleri kaşı ile beraber
Âşıklara cevrücefa olunmaz
Tutar teni başı ile beraber
Her zaman karşımda çıkıp gülünce
Sinemi odlara yakup gülünce
Ta kalbime doğru bakup gülünce
Dudakları dişi ile beraber
Bir yavru şahindir gör bazı bazı
Hey (Ruhsat)  sorarsan aşiret kızı
Şirindir çekilmez edası nazı
Sadakatli işi ile beraber
<end>

<start>
Benli dilber evsafını yazarım
Baban seni döğer diye korkarım
Ağyar olanlar da düşer peşine
Bir gün seni öğer diye korkarım.
Bin yaşasın senin gibi tutîler
Ateşini bu sineme kodiler
Bastığımız yeri kazar dediler
Baş kaldırıp çöker diye korkarım.
Âşık olmayana ben de takılmam
İhsan deyu her kapuya sokulmam
Ruhsatî'yim her yeğide yıkılmam
Bu aşk beni yıkar deye korkarım
<end>

<start>
Benli dilber vasfın nasıl yazayım
Hayalin şulesi güne yol virmez
Kaşların zay eder bütün cihanı
Gözlerin cellâttır kana yol virmez
Nolur kâkülleri yaşmaktan çıkar
Kirpiklerin o kadar nice can yakar
Gonce dihanında şekerler saçar
O tatlı dillerin hane yol virmez
İşiden âşıklar hep seni öğer
Sırma saçların topuğu döğer
Gerdanın dünyanın yarısın değer
Göründükçe tatlı cana yol virmez
Lebinden nuşettim beni söyletir
Ne çare sevdiğim kader böyledir
Ak göğsün üzeri uzun yayladır
Mihri Süleymana dahi yol virmez
Hiç bir yerde bulamadım eşini
Bir gece rüyada gördüm düşünü
Hasretle kanattın gözüm yaşını
Ruhsati coşkundur sele yol virmez
<end>

<start>
Bihamdilillah Gafur ismi var iken
Ağlama ey gönül gül ferah ferah
Esnasında Settar ismi nur iken
Akıtma gözyaşı sil ferah ferah
Eğer umar isen Haktan cenneti
Sofiye yalvarıp etme minneti
Gece gündüz terkeyleme sünneti
Beş vakit farzını kıl ferah ferah
Aşkın Zülfikarın beline sokun
Aduyü nefsine yanaşma sakın
Dilini haramdan gaybetten sakın
Geçersin Sıratı yol ferah ferah
Hulusi kalb ile birle Allahı
Seni nara yakmaz hemi Vallahi
Bülbül ol metheyle Resulullahı 
Açılsın bahçende gül ferah ferah
Her derede söğüt olmaz Ruhsati
Her anadan yiğit olmaz Ruhsati
Bundan güzel öğüt olmaz Ruhsati
Aklın başta ise al feiah ferah
<end>

<start>
Bihamdillah bahar geldi
Eder bülbül sada şimdi
Her bahçede lale sümbül
Seri çekti kimya şimdi
Suları Hak deyu çağlar
Firkatin yürek dağlar
Adular hep kara bağlar
İhsan etti Huda şimdi
Eski derdim bana yeter
Gün be gün efkarım artar
Leylek gelmiş taktak öter
Allah diyor o da şimdi
Yine azdı mihribanım
Kış oldu kalbi tufanım
Gel ağla Ruhsati canım
Kabul oldu dua şimdi
<end>

<start>
Bihamdillâh beni yalnız sanmanız
Şükür eşim dostum akranım da var.
Öyle pek pedersiz pirsiz sanmanız
Tarikatım şeyhim çobanım da var.
Zikri şerif ile kurulmuş tahtım
Tariki nakşi nakşiden açılmış bahtım
Arif meclisinde oturdum kaldım
Hizmetim erkânım izanım da var.
Aşkı mecaziden bîr dükkân açtım
Nefsimin elinden dağ be dağ kactım
Kefenim elimle ben kestim biçtim
Ateşim tütünüm dumanım da var.
Bir kimseye yalan ta'nım yoktur yok
Gizli yanlış söyleyenler çoktur çok.
Gökten inen yüz dört kitap Haktır Hak
İnandım dinim var imanım da var.
Âşık Ruhsat el üçtür yaşında
Siyah kıl yok sakalında kaşında
Ölüm fırtınası eser başında
Ruzü şeb ahımda, figanım da var
<end>

<start>
Bil ki hakikata yetemem aşık 
İptida mecaza çarpılmadıkça 
Zikre devam edüp vakti seherde
Nefsi emmareden kurtulmadıkça
Akıp nasihatim koyup beynine 
Tarikat zincirin takup boynuna 
Nazar kılıp ağırına yeniğne 
Girüp kantarlara tartılmadıkça!
Sonu meyl edüp te engine akup
Vücudu hicrana odlara yakup 
Kamil meclisinde oturup kalkup 
Haya perdesiyle örtülmedikçe!
İçmeyen ne bilir şarap ü meydan
Almalı hikmeti gün ile aydan 
Saz ile söz ile alınmaz meydan! 
Ruhsat'ın mahlesi serpilmedikçe
<end>

<start>
Bilhamdillah hudavendim
Eriştirdi yaza bizi
Mahı ramazan geliyor
Yetirdi niyaza bizi
Kılalım emrine şükür
Edelim ruzü şükür
Ruh geldi uyandı fikir
Kaldırdı namaza bizi
Kendi aybımızı görsek
Yüzümüz yerlere sürsek
Esir pazarına varsak
Kimse almaz yüze bizi
<end>

<start>
Billahi ağyara virmezsem seni
Elimde bu kadar mesnet var iken
Çevirir dört yanın eylerim hisar
Bende ilmi simya kuvvet var iken
Haberdar olmadım kendi nârımdan
Dağlar âciz kaldı âhü zarımdan
Kimseler ayırmaz beni yârımdan
Ahdü peyman ile vuslat var iken
Gönül kuşun yücelerden uçurdum
Elimle yavruya bade içirdim
Ölüm acısını çoktan gecirdim
Ölümden de yaman gurbet var iken
Gine mi göründün dudağı kiraz
Aklımı yerinden oynattın biraz
O yârdan kimseler almasun miras
Deliktaslı (âşık Ruhsat)  var iken
<end>

<start>
Bilmem ki melek mi huri mi ola? 
Şu fani de benim sevdiğim gibi 
Devretsem arasam acap var mı ola? 
Böyle bir güzellik insanda olmaz
Naz ile salınır güzeller başı 
Kudretten çekilmiş karadır kaşı 
Çözülmüş düğmeler görünür duşu 
Yuca dağ başına yağan kar mı ola?
Elvan elvan döner eller kınadan 
Bir belgüzar aldım yavru sunadan 
Bu surette insan doğmaz anadan 
İnci mi ola sedef mi ola dür mü ola?
Hey Ruhsat! Gam sardı her bir yerimden 
Bir karanlık duman gitmez serimden 
Beni ayırdılar nazlı yarimden 
Onlara öcümü Mevlam kor mu ola?
<end>

<start>
Bin üçyüze tarih kondu
Ne gün belli ne bir saat
Büyük küçük belli değil
Arife tarif ne hacet.
Doğru söze defler deli
Ben de kabul ettim beli
Kapandı şeriat yolu
Söylenir dilde şehadet
Sen namusu ârı bilsen.
Yolunda yalvarı bilsen
Nefsini kurtarı bilsen
Elverir sana iradet.
Kör şeytan böğrüne dürter
Emmare yakanı yırtar
Sahip ol dinini kurtar
Mahşerde olma malâmat.
Eğer sen de Ruhsat isen
Divanında temmet isen
Muhammed'e ümmet isen
Her zaman getir salâvat.
<end>

<start>
Bir arzıhal yazdım şahlar şahına
Sabır köşesine otursun demiş.
Nefsin arzusuna etmesün heves
Ekmeğini suya batırsın demiş.
Kimse bilmez hikmetinin batnı ne
Kim bilir ki zahiri ne bâtını ne
Habibim de taş bağladı batnına
Aklına burayı getirsin demiş.
Bir ismim Gani'dir bir ismim Gaffar
Rezzak ismim dilde eylesin ezber
Şükür ismim ile eylesin iftar
Cennet meyvelerin bitirsin demiş.
İhlası şerife bağlasın özün
Tariki rahmana tam etsin izin
Nâmert kapusuna değmesin gözün
Gıllı gışşı kalbden götürsün demiş.
Ey Ruhsati nefsin ne yaman azgın
Yalnız sen değil zamane bozgun
Ölmeyince kesmem kulumun rızkın
Emrimi yerine getirsin demiş
<end>

<start>
Bir bakup ta bir geriye çekilme
Naz götürmez kara bağrım üzgündür.
Al yanağa civan teller sokunma
Aşk elinden zira canım bezgindir.
Hacet değil ben de bildim güzelsin
Ceylân giibi yad avcudan tezersin
Niçin böyle melûl melûl gezersin
Fes bir yana, zülüflerin bozgundur.
Kaşların nevrestir benzer kemana
O da perişandır devri zamana
Gören kâfir niçin gelmez imana
Humurlanmış elâ gözler süzgündür.
Ruhsati der kereminden bimaye
Ok tutayım şu sen melek simaya
Utanırım hâlim şudur demeye
Canım hasret bir busene vurgundur.
<end>

<start>
Bir destan söylesem tiryakilere 
Acep tiryakiler darılır mola? 
Kızıl üzüm olsa koysam beline 
Gözü tabakadan ayrılır mola?
Tiryaki tütünü gayet çok sever 
Birini sarmadan birini eğer 
Tütün tükenince karıyı döğer 
Erkeğim diye de kurulur mola?
Güzel paranızı vermen tütüne 
Yazık ömrünüze bütün bütüne 
Düşünün bir kerre ondan kötü ne? 
Bu kötüyle kabre girilir mola?
Ağızlık tabaka takım beş olur 
Yorgunlukta murdar tütün hoş olur 
Beş kuruşa kağıt nasıl baş olur 
Tutulursa hapse girilir mola?
Tabaka ambardır ağızlık yaba 
Kimisi ince sarar kimisi kaba 
Darağacı kurulsa edemez tövbe 
Buna da bir şifa bulunur mola?
Kaim kağıt kaba verir dumanı 
Öksürük gelince vermez amanı 
İmiği saz çalar döşü dumanı 
Otuz iki makam çalınır mola?
Tiryakiler durmuş ederler merak 
Hele birer daha cigara sarak 
Çoluk çocuk çıplak kendi dalyarak 
Bununla maksuda erilir mola?
Tütünün ağusu ciğeri sarar 
İçmiyen fehmetmez içine zarar 
Göğüs tutulunca hendeği yarar 
Acep kazma kürek bulunur mola?
Ruhsati'm de sözüm haklı değil mi? 
Bu destan tiryaki aklı değil mi? 
Şimdi kaçak tütün saklı değil mi? 
Kesede bir tutam bulunur mola?
<end>

<start>
Bir münafık bir gammazın
Terki salat bey namazın
Üçünün meyit namazın
Kılanın avradını
Münkir münafıkın suyu
Aktı harab etti köyü
Ölüsüne bir tas suyu
Koyanın avradını
Evden odun getirenin
Isıdıp su yetirenin
Isgatına oturanın
İmamın avradını
Ruhsat burdan kalktı deyi
Dört yanına baktı deyi
Bu türküyü yaktı deyi
Kınayanın avradım
<end>

<start>
Bir münevver devran gördüm 
Rufailer tekkesinde 
Dertlilere derman gördüm 
Rufailer tekkesinde
Şeyhinin ismi Abdullah 
Nüfuz etmiş resulullah 
Aklımı aldı zikrullah 
Rufailer tekkesinde
Mermer taşa baş vururlar 
Ah eyleyüp «Allah» dirler 
Mest olup serhoş olurlar 
Rufailer tekkesinde
Dervişleri şiş vururlar 
Himmet eylemiştir pirler 
Öldürürler dirildirler 
Rufailer tekkesinde
Yaktı beni Allah sesi 
Gel tövbeye behey asi! 
Resulullah silsilesi 
Rufailer tekkesinde
Aşk ile pervane döndü 
Allah Allah deyu yandı 
Sağ olsun Hüseyn efendi 
Rufailer tekkesinde
İhlas ile her işleri
Ne güzeldir cümbüşleri
Can bağışlar dervişleri
Rüfailer tekkesinde
Tarikat kazanında piş
Sıdkile it alış veriş
Gel şehrin damanına düş
Rüfailer tekkesinde
İspat oldu dost olduğu
Her tekkeden üst olduğu
Ruhsati' nin mest olduğu
Rüfailer tekkesinde
<end>

<start>
Bir nasihat verdi almadı gönül
Taktı boynumuza tavkını tavkını
Rakibin elinden dolgundur çilem
Zerrece imanı dini yok, dini
Sureti İsa'yı hemen öpüyor
Ol tariki müstakimden sapıyor
Bir mevlayı koyup puta tapıyor
Kabul etmez Hak dini, Hak dini
Nice bir çekeyim cevr ile cefa
Uydu rakiplere oldu bi vefa
Kerem et sevdiğim sürelim sefa
Geçirmeden güzellik vaktını vaktını
Yana yana kara bahtım taş oldu
Kan karıştı iki didem yaş oldu
Geze geze bir soysuza duş oldu
Gördünüz mü Ruhsati'nin bahtını bahtını
<end>

<start>
Bir rayiha geldi kıbladan beri
Müjde esen badi seba dediler
Yine gönül dalgalandı mevç vurdu
Nuşet bu badeyi caba dediler.
Badı şeriatte yanar özümüz 
Hakıykatten atılmıştır tuzumuz
İnan ki dünyada yoktur gözümüz
Bir keşkül, bir asâ, abâ dediler.
On beşimde bir kurulu yay idim 
Elli bir yaşımda yattım uyudum 
Deliktaşta doğdum dağda büyüdüm
Şi'rime bakanlar kaba dediler.
Vuslatı yâr için her dem everim
Ne elde varım var ne simü zerim
Bahçe zevkin hub güzeli seçerim
Cennetin şöhreti tâha dediler
Eşref saattir gelmedi mehti
Elesti ezelde birledim abdi
Bir zaman İcadi bir zaman Cehdî
Şimdi de Ruhsati baba dediler
<end>

<start>
Bir şirin güzele ben oldum meftun
Serinde fino fes şirazelenmiş.
Bakışı gönlümü eyledi meftun
Nevreste tıfl iken mümtazelenmiş.
Âşıklar zümresi arar bu yolda
Bulamaz emsalin sağ ile solda
Üslûbu endamı birdir usulda
Kameti selviyle endazelenmiş.
Taramış perçemi pek şirin olmuş 
Dolaşmış gerdana yasemin olmuş
Yüzü güneşlerden kor ateş olmuş
Dostluğun destinde yelpazelenmiş.
Seni de defterden sildi mi şahın
Bu yüzden mi oldu ateş külahın
Yakar asumanı feryadu ahın
Ruhsati içinde dert tazelenmiş.
<end>

<start>
Bir taze cenana bağlandı gönül
Velâkin anında amma yeri var.
Domurlanmış ak memeler baş vermiş
Baktım arasında emme yeri var.
Başına takınmış pullu ferayı
Üstüne bağlanmış ipek karayı
Cennete misaldir köşkü sarayı
Gönül eğlemeğe emmi yeri var.
Taze nervestedir gülleri solmaz
Vaslına ermiyen nolduğun bilmez
Sahibi vekardır çağırsan gelmez
Gelmeğe sür'atli emme yeri var.
Salını salını geldi pınara
İşimden gücümden etti avara
Dedim suphanallah kaşları kara
Dedi ki öpersin emme yeri var.
Ruhsatiyim yeni düştüm derdine
Atına bindim de yettim ardına
Nazar ettim yaylasına yurduna
Muhabbet etmeğe emme yeri var.
Velâkin anında amma yeri var.
Domurlanmış ak memeler baş vermiş
Baktım arasında emme yeri var.
Başına takınmış pullu ferayı
Üstüne bağlanmış ipek karayı
Cennete misaldir köşkü sarayı
Gönül eğlemeğe emmi yeri var.
Taze nervestedir gülleri solmaz
Vaslına ermiyen nolduğun bilmez
Sahibi vekardır çağırsan gelmez
Gelmeğe sür'atli emme yeri var.
Salını salını geldi pınara
İşimden gücümden etti avara
Dedim suphanallah kaşları kara
Dedi ki öpersin emme yeri var.
Ruhsatiyim yeni düştüm derdine
Atına bindim de yettim ardına
Nazar ettim yaylasına yurduna
Muhabbet etmeğe emme yeri var.
<end>

<start>
Bire felek nedir senin ettiğin
Bize bir dem sürdürmedin el gibi
Anlatılmaz ne tarika yeldiğin
Tükendi ömrümüz geçti yel gibi
Hiç eksik olmadı başımdan bela
Otuz yıldır çektim dolmadı çile
Bir mecazi aşka oldum müptela
Aktı gitti gözüm yaşı sel gibi
Nice pervaz açtı gönül uçmadı
Sem oldu badeler kimse içmedi
Turab oldum kimse basup geçmedi
Ayaklar altında oldum yol gibi
Kime yar dedimse yönün çevirdi
Kahbe felek beni sürdü savurdu
Sinnim vardı elli biri devirdi
Çekildim köşeye oldum lal gibi
Daim coşkun akar bu aşkın seli
Biz de mecaziden doğrulttuk yolu
Ne kadar methetsem şekeri balı
Hey Ruhsati olmaz yine bal gibi
<end>

<start>
Bire gönül vazgel bu hülyalardan 
Kani ahret iman kimin aklında 
Eller kurt olmuşlar koyun ararlar 
Hani hadis Kuran kim'in aklında
Arşa çıkar zulumatın yalını 
Bağladılar doğruların dilini 
Kapadılar şeriatın yolunu 
Hani hadis Kur'an kimin aklında
Birbiri üstüne inmekte zulüm 
Attıkça aksine düşüyor falım 
Kimsenin aklına düşmüyor ölüm 
Kani sırat mizan kimin aklında
Bir meniden halkolunma temelin 
Kibirlenme elde var mı amelin 
Gayretin gör belki yakın zevalin 
Beratını yazan kimin aklında
Daha neler gelir bu garip başa 
Sırrı hikmetine karışmam haşa 
Ruhsati sen beni çalma gel taşa 
O terazi mizan kimin aklında
<end>

<start>
Böyle ise bunun sonu 
Ne surette olalım şad 
Ne yüzü geret ne beni 
Ne şöhrette olalım şad
Güler yüze düşman olur 
Sevenler hep pişman olur 
Aha elbet akşam olur 
Ne lezzetle olalım şad
Bu şi'ri ben kabul etmem 
Eski bildiğim unutmam 
Bin nasihat versen tutmam 
Ne devlette olalım şad
Gidenler geri gelmiyor 
Nefsimiz öğüt almıyor 
Bu sırrı kimse bilmiyor 
Ne izzetle olalım şad
Devlet istersen zikreyle 
Varacak yerin fikreyle 
Eski haline şükreyle
Ki cennette olalım şad
Ne sabrın var ne şükrün var 
Ne zikrin var ne fikrin var 
Hemen bin türlü mikrin var 
De gafletten olalım şad
Bütün alem cennet ister
Resulullah cennet ister 
Bize bir doğru yol göster 
Ne Ruhsat'la olalım şad
<end>

<start>
Bugün ben sabahtan gül yüzlü yârin
Kendini görmedim babını gördüm
Sandım maşukuna sunmağa geldi
Elinde badenin kabını gördüm.
Taramış zülfünü dökmüş yüzüne
Kudret sürmesini çekmiş gözüne
Hicabedüp bakamadım yüzüne
Bir gece mânamda habını gördüm.
Ferzend olmuş bilemedim fendini
Sıtkı candan gönül sevdi kendini
Bütün âlem çözemezler bendini
Yeryüzünün mahitibini gördüm.
Emse idim leblerinin balını
Sallanışı değer dünya malını
Ruhsat meteder öyle gelini
Doldurmuş giderken âbını gördüm.
<end>

<start>
Bugün yine yârdan bir haber geldi
Sıkça sıkça bize gelmesin demiş.
Benden kendisine bir fayda yoktur
Beyhude nârıma yanmasın demiş.
Feleğin elinden yandık nâre biz
Yaratan Mevlâya kaldı işimiz
Döğsün dizlerini geysin kara bez
Her zaman ağlasın gülmesin demiş.
Felek kemendini takdı toynuma
O gülün hayâli düştü aynıma
Bir hançer sapladı bu söz beynime
Hasret kıyamete kalmasın demiş.
Kalkıp gidip yâr yanına varmalı
El bağlayup karşısında durmalı
Ruhsati düşmandan öcün almalı
Sağ koymalı değil vurmalı demiş.
<end>

<start>
Burası Hazreti Yusuf makamı
Yatalım bir zaman ne olur olsun
Günde kâse kâse zehir verseler
Yutalım bir zaman ne olur olsun.
Sultan Mehmed şanı zati âlişan
Erer maksuduna payine düşen
Ehli iyal kapardında perişan
Yatalım bir zaman ne olur olsun.
Görüyor hâlini bâyu gedanın
Hiç haceti yoktur savtü sedanın
Hulusi kalb ile emrin Hudanın
Tutalım bir zaman ne olur olsun.
İrademle satın aldım ganileri
Hilaf olur değil dostun kemleri
Dışarıda sürdüğünüz demleri
Unutalım bir zaman ne olur olsun.
Ey Ruhsati dürümünce dürelim
Lira yok ki yaramıza saralım
Gel bu zehri çilemize verelim
Yutalım bir zaman ne olur olsun.
<end>

<start>
Buyur âşık bu davete
Ciğer yandı kebabdır bu
Bu meydan aşk meydanıdır
İçersen hoş şaraptır bu.
Çekme gel dünyanın kahrın
Boşa nuş eyleme zehrin
Zeynedelim gönül şehrin
Gelen mahı Receb'dir bu.
Terkeden bu yola varın
Koyan Hak yoluna serin
Didar arzu eden yarın
Görmekliğe sebebdir bu.
Bu dünyada olmaz safa.
Meyil verme kuru lâfa
Her saat cevrü cefa
Son encamı harabdır bu.
Ruhsati sen seni yakma
Hatır kırma gönül yıkma
Basıp gezdiğine bakma
Adam yiyen türaptır bu.
<end>

<start>
Buyursun dertliler gam dükkânına
Kangı çeşit isterlerse bende var.
Doksan üçte Meryemimi yitirdim
Od bağladı hasret nârı canda var.
Felek gelir benim ile güleşir
Talihim tersine döner dolaşır
Kızıl kanat kuzularım meleşir
Acep benim gibi olmuş kande var?
Ayrılık ateşin çektim oturdum
Bir deridimi bin deftere yetirdim
Sadakatli yoldaşımı yitirdim
Bakmıyon mu gözlerimde kan da var.
Derdime bir Lokman bulup deşmedim
Geçti ömrüm bir dengime düşmedim
Çok emeğim geçti helâllaşmadım
Nice hakkı hukukumuz nan da var.
Ruhsat bu hikmette kalmıştır dona
Ecel satın alınmıyor yüz bine
Derdin kaçtır deyu sormayın bana
Yedi de var sekiz de var on da var.
<end>

<start>
Can boğaza gelüp öldüğüm zaman
Yazıyor ölmüş deyu duyarlar bir gün.
Rahat döşeğine girdiğim zaman
Dünya zeynetini soyarlar bir gün.
Buna ölüm derler gelir yanaşır
Bacı kardaş yana yana ağlaşır
Kimi odun yarar kimi su taşır
Teneşir üstünde yuyarlar bir gün.
Ne boş kaldı yurdu yuvası deyu
Tebişsin evliya duası deyu
Sevap için mevt namazı deyu
İmam efendiye uyarlar bir gün.
Bazıları bana şaşkındır diyor
Bu aşkın elinden pişkindir diyor
Ruhsati öleli kaç gündür diyor
Benim «Kırklarımı» sayarlar bir gün.
<end>

<start>
Cemali mahını Hak hub yaratmış
Bakıyor gözlerim şahane dilber
Cümle güzellere serfiraz etmiş
Bulunmaz hüsnü behâne dilber.
Eridir ateşi dağların karın
Yok yere geçirdim ömrümün varın
Arzu ile Zöhre bir dahi Şirin
Bir de sen gelmişsin cihana dilber.
Gerçi şu cihanda güzeller çoktur
Güzeller içinde emsalin yoktur
Kaşların kemandır kirpikler oktur
İnci dişler uymuş dehâne dilber.
Bazı solar bazı açılır gülün
Frenk şekerinden tatlıdır dilin
Bu sefil Ruhsati kapıda kulun
Can verir uğrunda daha ne dilber.
<end>

<start>
Cennetlik kullardan haber sorarsan
Bir Allahı Tanrı bilenler girer.
Babanın ananın hizmetlerini
Yetirüp duasın alanlar girer.
Gece gündüz aşk oduna tutuşup
Kâmillerin zümresine karışup
Abdest alup cemaata yetişüp
Beş vakit namazın kılanlar girer.
Dinle nasihatim bay ile geda
Kabul edenlere canımız feda
Dini bir uğruna olup şüheda
Diyarı gurbette ölenler girer.
Buğzu adaveti kalbten kaldırıp
Muhabbetin nuru ile doldurup
Nefsi emmareyi basıp öldürüp
Ruhsati imanı bulanlar girer.
<end>

<start>
Çağırsa sevdiğim varsam
Desem lebbeyk lebbeyk
Yüzüm hakipaye sürsem
Desem lebbeyk lebbeyk
Çıksam dağı Arafata
Tutsam yüzüm münacata
Açsam dilim tilavete
Desem lebbeyk lebbeyk
Kessem hacet kurbanını
Tutsam Hakkın fermanını
Nazar kılsam dört yanını
Desem lebbeyk lebbeyk
Yaya mı yalnayak varsam
Yüzüm eşiğine sürsem
Sağ ayak ileri girsem
Desem lebbeyk lebbeyk
Delile el'aman desem
Zemzem ile yüzüm yusam
Başımı secdeye kosam
Desem lebbeyk lebbeyk
Hacerül'esvedi bulsam
İmamın hüccetin bilsem
Ağlasam göz yaşım silsem
Desem lebbeyk lebbeyk
Mücavir kalsam kışlasam
Hizmet edüp bağışlasam
Şeytanın evin taşlasam
Desem lebbeyk lebbeyk
Çıksam Medine'ye gelsem
Sevdiğimi orda bulsam
Hacet namazını kılsam
Desem lebbeyk lebbeyk
Haşrolanda anda kalsam
Sılaya bir mektup salsam
Ruhsat'ım muradım alsam
Desem lebbeyk lebbeyk
Lebbeyk: Arapça 'huzurundayım' anlamında ünlem.
<end>

<start>
Çıktım yücelere seyran eyledim
Güzeller içinde gördüm bir gelin
Nasıl methetmeyim böyle dilberi
Başı elvan elvan telli bir gelin
Bağçasına girdim bülbüller şakur
İbrişim almış ta halılar dokur
Gözleri âşıka ne sevda okur
Göğsü deste deste güllü bir gelin
Önmüze getirdi kaymağı balı
Seni saran yeğit neylesün malı
Sermiş odasına ipekli halı
İzanlı erkânlı yollu bir gelin
Âşık Ruhsati de derdiyle dolgun
Cihana gelmemiş böyle bir toygun
Tavus kuşu gibi her yeri uygun
Göğsü elvan elvan benli bir gelin.
<end>

<start>
Çok şükürler olsun gani Mevlaya 
Çoğu farketmezdik az olmayınca 
Kışı cehenneme misal yaratmış 
Cenneti bilmezdik yaz olmayınca
Yüzümü Hakka eyledim türap 
Cümleye yardımcı ol gani Yarap! 
Nice bin gölleri eylersin harap 
İçinde turnası koy olmayınca
Birgün olur elin ermez dilbere 
Genç iken kendine bir derman ara 
Kim olursa olsun girer vebala 
Ölçekle terazi düz olmayınca
Yar ile gördüm safayı demi 
Gitmiyor başımdan dünyanın gamı 
Ruhsatı zamane tutmaz adamı 
Elinde kemani saz olmayınca
<end>

<start>
Çünkü bende senin meylin var idi
Biraz olsun bildirmeli değil mi
Baktıkça yüzünden şer dökülüyor
Adaveti kaldırmalı değil mi
Zati ben canımı koydum yoluna
Bendettim aklımı şirin diline
Rakibin fırsatı geçmiş eline
Kıl ip ile öldürmeli değil mi
Niçin dolanıp da geldin yanıma
Ezelden mailim hup ihsanına
Ruzu şep ağlatmak düşmez şanına
Bir defa da güldürmeli değil mi
Ruhsati bu yoldan geçirmediler
Kırdılar kanadın uçurmadılar
Bir yol bade verdin içirmediler
Bir yol daha doldurmalı değil mi
<end>

<start>
Daha gözleyim mi ey mavi donlu
İşte görüyorsun sunam yaz geldi
Kalmadı eridi dağların karı
Nice bir ah ile yanam yaz geldi
Kaba yel değdi de söküldü seller
Bülbül dile geldi açıldı güller
Herkes sevdiğine nameler yollar
Ben de Kerem gibi anam yaz geldi
Çekildi turnalar yurduna gitti
Açıldı laleler sünbüller bitti
Güller cuşe geldi bülbüller öttü
Bir bade vir içüp kanam yaz geldi
<end>

<start>
Daim kış olmaz ya devri alemdir 
Hazer kıl sevdiğim yaz var ucunda 
Elbet ayrı düşen bir gün kavuşur 
İkrarımız kavi söz var ucunda
Yaralarım göz göz oldu elleme 
Siyah zülfü gül yüzüne telleme 
Bu gurbetin ardı gelmez belleme 
Bir sebep halkolur az var ucunda
Yavruyu sorarsan hilal kaşlıdır 
Eşinden ayrılmış gözü yaşlıdır 
Muhabbet dediğin iki başlıdır 
Tahammül olunmaz göz var ucunda
Bu sırrımız her adama denilmez 
Böyle ömür geldi geçti sayılmaz 
Hey Ruhsati! Bu dünyaya doyulmaz 
Ve lakin on arşın bez var ucunda!
<end>

<start>
Dedim dilber ne güzelsin
Dedi Huda'dan ihsandır.
Dedim ihsana ihsan et
Dedi dileğin nerdendir?
Dedim muradın yüzümden
Bir kaşından bir gözünden
Dedi güzel buyurdun sen
Etrafımız hep düşmandır.
Dedim düşmana düşmanım
Yoluna koymuşum canım
Dedi helâl olsun kanım
Yoluna kurbandır canım.
Dedim gel bir safa sürek
Rakipler öldüğün görek
Sabır zindanına girek
Yüce dağlar hep dumandır.
Dedim sabra kararım yok
Ara yerde rakipler çok
Dedi saat birde gel çık.
Güneş gurubu akşamdır.
Dedim Ruhsat yok besbelli
Verelim kalbe teselli
Naza çekilme zavallı
Benim sözüm bil en'amdır.
<end>

<start>
Dedim dilber seni sevmek niyetim
Dedi ki acırım ben sana vah vah! 
Dedim neremdedir söyle kusurum
Dedi demedim mi dün sana vah vah!
Dedim yanağında bir gül dalı var
Dedi ahmak mısın işte alıver
Dedim dudağından bir şeftali ver
Dedi kaynamadı kan sana vah vah!
Dedim bir ikrarlık dudu dilinden
Dedi boşa alikalma yolundan
Dedim mecnun oldum senin elinden
Dedi tesella ver sen sana vah vah!
Dedim mah yüzünü elbet açarım
Dedi zehir ise ben de içerim
Dedim vallah seni alır kaçarım
Dedi zulüm eder Han sana vah vah!
Dedim geçenlerde kaş etmedin mi
Dedi sırlarımı faş etmedin mi
Dedim Ruhsati'yen eşitmedin mi
Dedi kurban olsun can sana vah vah!
<end>

<start>
Dereye aşağı gelir 
Çil horoza selam verir 
Tavuğun canını alır 
Safa geldin tilki paşa
Emirlere sail idim 
Ben bu işe mail idim 
Beş tavuğa kail idim 
Kökünü kesmeğe gelmiş
Haşeri tilki haşeri 
Yedin üçeri beşeri 
Postu ver de çık dışarı 
Safa geldin tilki paşa
Geldin eşini eşini 
Dolandın dağlar başını 
Nettin feriğin eşini? 
Safa geldin tilki paşa
Narpuzun kırağı taşlık 
Gel hele gel kardaşlık 
Arkasında iki beşlik 
Pazarlık görmeye gelmiş
Narpuzun kırağı dere 
Bilmiyorum yerin nere 
Şu çarşıyı yara yara 
Tilki bey gezmeğe gelmiş
Şükür seni burda gördüm 
Habınla hatırın sordum 
Bir tavuk ta kurban verdim 
Safa geldin tilki paşa
Ruhsatı kaptı küreği 
Koptu tilkinin yüreği 
Dolandı beş on direği 
Postu verdi tilki paşa
<end>

<start>
Dilimde ezkarım virdim 
Bir Allah bir de Muhammed 
Her nere varırsam derdim 
Bir Allah bir de Muhammed
Var amma yetmiş bin perde 
Hızırdır anılsa nerde 
Yedi kat gökte hem yerde 
Bir Allah bir de Muhammed
Derim ya kayyum ya hay 
Binfoirdir ismini var say 
Bilmiyenin başına vay! 
Bir Allah bir de Muhammed
Kulak ver olma gel sağır 
İşitir dembedem çağır 
Terazide gelen ağır 
Bir Allah bir de Muhammed
Zikreden bulur rahmeti 
Şükreden bulur cenneti 
Sıdkile çağır Ruhsatî 
Bir Allah bir de Muhammed
<end>

<start>
Dinlerseniz size bir nasihat eyleyim
En iyi dostundan sakın sen seni
Anlarsın sözün manası budur
En iyi dostundan sakın sen seni
Gelir seninle güler dost olur
Kul kusursuz olmaz kusurun bulur
Labüt ondan sana bir kemlik gelür
En iyi dostundan sakın sen seni
Almış yarini seyarana çıkar
Ah eder gözden kanlı yaş saçar
Fırsatını bulsa ipini çeker
En iyi dostundan sakın sen seni
Ruhsati'yim bunu böyle söyledim
Soyundum eğinim uryan eyledim
Başıma geldiği için söyledim
En iyi dostundan sakın sen seni
<end>

<start>
Doğru çıktık yaslı belin başına
Sarılan boş kalmaz hakkın peşine
Her iş biter sen yorulma boşuna
Saldık öküzleri pınara doğru.
Birez içti yarısını dökerek
................... ayağını bükerek
Girdim suya ayağından tutarak
Güç belâ çıkarttım kenara doğru.
Bin hal ile kardeşleri aşıdık
Bir aşk geldi tebdilimiz şaşırdık
Sükût ettik kendimizi düşürdük
Vardık eğri köprü kemere doğru.
Sabah namazında girdik meydana
Rahatlık geldi bak bu şirin cana
Bir yüz sürdük Şemsi Aziz hubana
Yalvardık perverdigâra doğru.
Gün değdi gözledik müşteri gele.
Söktük çovalı ki zehir zenbele
Virdik alnımızı çektik bir çile
Çok felâket geldi bu şerre doğru.
İl kırka verdi biz otuz beşe
Dönderdik yolumuz Deliklitaş'a
Öküz boş kağnıyı götürmez boşa
Sarıldı züğürtlük damara doğru.
Gine koştuk komşuların malını
Doğrulttular Deliktaş'ın yolunu
Süval etme fukaranın hâlini.
Soğan katık olur nâçara doğru.
Çok süz geldik hanemizin önüne
Nazar eyle sen bu işin sonuna
Vardık düştük bir muhannet yeğine
Örüldü yüceldi divara doğru
Yarabbi! Nâmerdi hatten aşırma
Ruhsatî'yi tarikattan şaşırma
Sonradan görmüşe yolun düşürme
Tek böyle dolaşsın fukara doğru
<end>

<start>
Dudu hanım şu kızına
Söyle bana darılmasın.
Güzelim diye yüksekten
Uçup bana kurulmasın.
Beni ateşine yakup
Bulanı bulanı akup
Benden gayrisine bakup
Kol açıp ta sarılmasın.
Eğer hüner gösterirsem
Aşkın yelin estirirsem
Bazı bir buse istersem
Örüldükçe örülmesin.
Mailem hilâl kaşına
Pullu yemeni başına
İşte değmiş on beşine
Olkadar da durulmasın.
Ruhsatim der telli hanım
Yetmişine vardı sinnim
Kimseye yok yaman sanım
Gıyabıma sorulmasın.
<end>

<start>
Dünyanın temeli yitti
Geçinmesi çetin oldu
Fukaraya gün kalmadı
Mürtekipler metîn oldu.
Kime edersin riayet
Ne derman kaldı ne takat
İnsanlarda yok şerafet
Elekçiler hatun oldu.
Aksine yazmam hattı
Böyledir dünyalar zatı
Bu derdi çekmez Ruhsatî
Yana yana tütün (duman)  oldu.
<end>

<start>
Edepliden edep öğren ödlü gez
Ham yere 'basmanın sırası değil
Halk içinde hatır yıkma tatlı gez
Gaybete kesmenin sırası değil.
Arayıp aslına ermedik sözün
Rast geldiğine bakmayıp yüzün
Mecazi firkate yakmayup özün
Boş yere küsmenin sırası değil.
Bir kimse kimseye eylemez cebir
Kendi kusurundan bilmeli bir bir
Kazaya razı ol belâya sabır
Sen seni asmanın sırası değil.
Aşkın ateşine düşüp suzi ol
Nefsin ile cenk eyle de gazi ol
Her ne ise kaderine razı ol
Çirkinin yosmanın sırası değil.
Ruhsat içme zamanenin zehrini
Harab eder sonra gönül şehrni
Çekemezsin iki avrat kahrını
Fatma'nın Esme'nin sırası değil.
<end>

<start>
Eğer arif isen gözümün nuru
Benlik kapusuna yapışmayı gör.
Ben kendimi bir kayadan atarım
Aklın tamam ise sen düşmeyi gör.
Bu kadar cemaat hep bize bakar
Adavet fi'lini kalbinden çıkar
Bu aşk deryasıdır bulanık akar
Cehteyle ciğerim katışmayı gör.
Müslümansın beş vaktini kılaman
Cennet bağçesinden bir gül alaman
Eğer fasit isen âşık olaman
Boş yere yanup ta tutulmayı gör.
Gülsen bahçesinde var mı semerin
On iki tarikten var mı kemerin
Vezinden mevzundan var mı haberin
Yok ise boş yere yarışmayı gör.
Ne çükürüm, ne kavalım, ne sazım
Ne bir Hakka yarar vardır niyazım
Deliktaşlı Ruhsat Baba ustazım
Hacı Necati'yle çekişmeyi gör.
<end>

<start>
Eğer aşık isen gözümün nuru
Sakın mecmuamı yarana verme
Hattım kemdir amma sözüm mücevher
Bir kıymet bilmedik hayvana verme
Vezinden düşürür ebyatlarımı
Okuyup seçemez bu hatlarımı
Atar bir köşeye sanatlarımı
Pahıla hasede şeytana verme
Verirsen verdiğin ehli dil olsun
Tanzim eyledikçe hem bülbül olsun
İlmi tarikatte dili bal olsun
Sözünü bilmedik insana verme
Ruhsati'yim ateş düştü özüme
Gidemezsin sakın düşme izime
Getir iki sille vur da yüzüme
Kürd'e Kuvara'ya Türkmen'e verme
<end>

<start>
Eğer âşık isen imtihan olak
Ben o dertli dervişanım sen nesin? 
Tarikat ehlinden evvel meydanı bulak
Ben bu yolda çalışanım sen nesin?
Mey içmeden oldu gönlüm harabi
Yandı vücudum pişti kebabî
Cümle âlemlerin ayak türabî
Kamu dile ben destanım sen nesin?
Fanidir dünya anladım bildim
Kusurum düşünüp ah ettim soldum
Yârimin aşkından ummana daldım
Bu âlemde ben nişanım sen nesin?
Ruhsat'ın kalbindedir kemanı
Kadir Mevlâm nasip eyle imanı.
İrfan dağında lebleyk zamanı
Hak yoluna ben kurbanım sen nesin?
<end>

<start>
Eğer insan isen gözüm
Uyan, vakti seher oldu.
Sakın güç gelmesin sözüm
Uyan, vakti seher oldu.
Cilasını arzeder gül
Boynun eğer sefil sümbül
Figana başladı bülbül
Uyan, vakti seher oldu.
Ötüşür dilince kuşlar
Halince teşbihe başlar
Allah diyor dağlar taşlar
Uyan, vakti seher oldu.
Seher vakti akıdup yaş
Secdeye indirtip de baş
Nefes ile kurup savaş
Uyan, vakti seher oldu.
Elinde var iken fırsat
Akıdup gözünden firkat
Böyle kulluk olmaz Ruhsat! 
Uyan, vakti seher oldu.
<end>

<start>
Eğer kadir Mevlâm izin verirse
Karşılayıp yorulmaya ahd olsun.
Kolkola verip te kucak kucağa 
Çaprazlayın sarılmaya ahd olsun.
Komşular gelince ey ağa deyu
Getirin şerbeti pür safa deyu
Buyurun ağalar merhaba deyu
Koparup ta kurulmaya ahd olsun.
Ruhsati der günahım tez bilüp
Kış ta geçer ara yerde yaz gelüp
Soylu boylu bir güzelce kız bulup
Düğün yapıp yorulmaya ahd olsun.
<end>

<start>
Yedi iklim dört köşeyi dolandım
Ben Ali’den gayrı bir er görmedim
Kismey verip alemleri yaratan
Ben Ali’den gayrı bir er görmedim
Bir ismi Ali’dir bir ismi Allah
İmlarım yoktur hem vallah billah
Muhammed Ali yoluna Allah eyvallah
Ben Ali’den gayrı bir er görmedim
Ol kudret bendini kırdım gark ettim
Sarı öküz tüyün sandım fark ettim
Arş–ı muallağı gezdim seyrettim
Ben Ali’den gayrı bir er görmedim
Ali gibi er gelmedi cihana
Ona da buldular binbir bahane
Yedi kez vardim ben ulu divana
Ben Ali’den gayrı bir er görmedim
Cennet bahçesinin nedendir tası
Incidir toprağı hikmettir işi
Yüz yiğirmi bin peygamber başı
Ben Ali’den gayrı bir er görmedim
Kul Himmet’im eydür Kırklara beli
Dilim medhin söyler aslımız deli
Evveli Muhammed ahiri Ali
Ben Ali’den gayrı bir er görmedim
<end>

<start>
Yerde insan gökte melek yoğuken
Kudretinden bir nur indi süzüldü
Cümle mahluk kandildeki nur iken
"Ayın" Ali "Mim"Muhammed yazıldı
0 dem yaratıldı dev ile peri
Kaftan Kafa hükmederdi herbiri
Vardı hem onların bir sultanları
Gayet pehlivandı zor bazu idi
Üçyüz elli batman gürzü çıkardı
Uzun kargı kûh-i Kafi yıkardı
Cümle dağlar onun havfin çekerdi
Yedi iklim dört köşeye zar idi
Üçyüz aitmiş arşın idi kameti
Hiçbir kula benzemezdi heybeti
Yetmiş yedi arşın idi sıfatı
Bakınca mağripten maşrık düz idi
Kaf dağında bir bağ vardı hurmadan
0l vakit yok idi dünyada insan
Gördü bağ içinde bir tane civan
Şad ü hurrem olup gayet sevindi
Nigâr mısın deyip sundu elini
Benliğinden geçti sindi halini
Özge bilemedi hiç ahvalini
Tezden hemen yüz üstüne yıkıldı
Yedi günden sonra buldu özünü
Eli bağlı kan doldurmuş gözünü
Sultan Süleyman'a vurdu yüzünü
Süleyman'sın şu bendini çöz indi
Süleyman der kim bağladı elini
Kaddin hilal olmuş bükmüş belini
Kim eyledi sana bunca zulümü
Hakk'ın emri böyle imiş gez indi
Dev de der ki beni bağlayan uşak
Akıl baliğ değil on iki ancak
Bir darp ile beni eyledi helak
Yavru şahin gibi uçtu süzüldü
Süleyman der biz bu sırrı biliriz
O işi tutanı biz de severiz
Sanma senin ellerini çözeriz
Elin bağlı bin yıl dahi gez indi
Dev de der ki âhirinde n'olacak
Bu dert bize kıyamete kalacak
Süleyman der Muhammed var gelecek
Âhir zaman yakın derler sezildi
Nice bin yıl geçti nice bin saat
Yer duruldu karşı geldi yedi kat
Zahir oldu Ali ile Muhammed
Karşısında dev dirildi dizildi
Mekke Medine'nin halkı duruştu
Devi görenlerin tebdili şaştı
Kabe'nin üstüne gölgesi düştü
Kamu görenlerin benzi bozuldu
Yedi iklim padişahı geldiler
Geldiler de taraf taraf kondular
Tezden Muhammed'e haber verdiler
Gelince bir haber al gel tez dedi
Muhammed der dev'e nerde bağlandın
Adın nedir bunca nerde eylendin
Süleyman Nebi'ye Nuh'a varmadın
Elin bağlı bin yıl dahi gez indi
Dev de der ki yüzbin adım atladım
Kaftan Kafa kadar hükmeder idim
Süleyman Nebi'ye Nuh'a uğradım
Ne yaram öğündü ne bağ çözüldü
Yüz yiğirmi dörde verilmez adet
Bunca peygamberden bulmadım medet
Eleman mürüvvet kıl ya Muhammed
Kuşça canım kafesinden süzüldü
Süleyman'dan haberini alın mı
Kaftan ırak yollarından gelin mi
Görünceğiz sen oğlanı bilin mi
Eğlenme de şu orduyu gez indi
Büyük küçük bu haberi duydular
Dellal koyup çarşı çarşı sordular
Cümlesi de derildiler geldiler
Hepsi devin karşısında dizildi
Nice günler geçti aylar savuştu
Dert ehli de dermanına kavuştu
Bunca insan tekçe tekçe buluştu
Gümanım kalmadı umum üzüldü
Dev de der ki beni aldı bu merak
Gelemem bir dahi menzilim ırak
Aradığım oğlan hurdadır mutlak
Yana yana şu vücudum köz oldu
Muhammed der deve dava eyledin
Bunca halkı bir araya derledin
Oğlan burda sen oğlanı görmedin
Elin bağlı bin yıl dahi gez indi
Dev de der ki sanman beni deliyim
Kaftan ırak yollarımdan gelirim
Görünceğiz ben oğlanı bilirim
Kaşlarında mim duası yazılı
Hak emriyle gökten Cebrail indi
îndi de namına sultanı sundu
Allah Muhammed'e selâm gönderdi
Muhammed'sin dev bendini çöz indi
Muhammed Selman'a gel dedi geldi
Âleme bir nurdur balkıdı doğdu
Selman'ın donunda Ali'yi gördü
Dev Muhammed hırkasına sarıldı
Dev de Muhammed'e söyler pusudan
İşte ellerimi bağlayan oğlan
Yerde insan gökte melek yoğuken
Duyar idim çok dev başın keserdi
Ali devin kusuruna kalmadı
Kimi inandı da kim'inanmadı
Tâ elesten ikrar veren dönmedi
Münkirin gönlüne lanet yazıldı
Büyük küçük bu haberi işitti
Ali'nin sırrına kim erdi yetti
Dev müslüman oldu sılaya gitti
Cemaat dağıldı alay bozuldu
Kul Himmet Üstadım dediğim neden
Gitmiyor sevdası bir dem serimden
İkrarlık güderek elest deminden
Hakk'ın ismi kalbimize yazıldı
<end>

<start>
Yetmiş iki yol koymuşlar âdeme
Hakk'a doğru giden yol hangisidir
Kırk sekiz kapı koymuşlar bu dama
Kilidini açan dil hangisidir
Kırk sekiz kapıdır on iki hisar
Bir merdiven vardır arifler basar
Gâhi yağmur yağar gâhi yel eser
Derde derman esen yel hangisidir
Yerin göğün sahibi ol Bari Huda
Bizi de esmekten eyleme cüda
Gelip gark edersin ulu deryada
Kıymet taşı çıkan göl hangisidir
Kul Himmet Üstadım edelim tövbe
Herkes günahını koymuş bir kaba
Erenler de yüzün sürer türaba
Hakk'a teslim olan kul hangisidir
<end>

<start>
Yetmiş üç milletin hayır dileği
Yalvaralım Yaradan'a sabahtan
Sabahtan dolanır Hakk'ın meleği
Yalvaralım Yaradan'a sabahtan
Sabahtan sesini dinler Yaradan
Uyuyup kalanlar kalır sıradan
Seher vakti kısmet verir Yaradan
Yalvaralım Yaradan'a sabahtan
Uymayalım kör şeytanın sözüne
Kul olanın uyku girmez gözüne
Horozlar uyanır arşın yüzüne
Yalvaralım Yaradan'a sabahtan
Herkes metasını alır satışır
Hak Muhammed Ali cara yetişir
Cümle kuşlar yuvasında ötüşür
Yalvaralım Yaradan'a sabahtan
Kul Himmet Üstadım yolu kurdular
Kafeste ötüşür kumru tutiler
Seher vakti dilek kabul dediler
Yalvaralım Yaradan'a sabahtan
<end>

<start>
Yolun eğrisine gitme
İn türaba sür yüzünü
Helâlına haram deme
İn türaba sür yüzünü
Ali güzel Veli güzel
Elindeki dolu güzel
İmamların yolu güzel
İn türaba sür yüzünü
Fatm'Ana'nın gül yüzüne
Sürmeler çekmiş gözüne
Şahın ayağı tozuna
İn türaba sür yüzünü
İmam Hasan ağu içti
Uçmak kapıların açtı
Şah Hüseyin şehit düştü
in türaba sür yüzünü
Kâzım Musa Rıza kaçür
Taki Naki Asker eştir
Hızır Nebi'ye yoldaştır
İn türaba sür yüzünü
Kul Himmet Üstadım erler
Hizmet edin erler pîrler
Mehdi'ye Muhammed derler
İn türaba sür yüzünü
<end>

<start>
Şu benim sevdiğim Muhammed Ali
Kumru dost dost deyü öten Ali’dir
Sakınan çağıran mahrum mu kalır
Şu sefiller carına yeten Ali’dir
Ali’m tutdu Zülfikâr’ın sapını
Döndürdi kâfirin dine hepini
Mağribde attı kudret topunu
Maşrıkta uzatıp tutan Ali’dir
Muhammed mi’raca gidecek oldu
Ali Muhammed’i gönderi geldi
Doksan bin kelâmı o demde sordu
Soran Muhammed dinleyen Ali’dir
Âşıka dilden halife kılandan
Bülbül ayrılır mı gonca gülünden
Dad be dad çağırdı devin elinden
Kesikbaş carına yeten Ali’dir
Ecel kayıp nasib kayıp er kayıp
Ya Ali sırrına ermedim deyip
Kul Himmet ortaya bir nişan koyup
Bir olup birliğe yeten Ali’dir
<end>

<start>
Âdem oğlu benim aslım sorarsan
Niye gelmiş niye gitmişim ben de
Gel sana bir doğru haber vereyim
Arif isen dinle kulak ver bende
On iki imamdan edep öğrendim
Muhammed Ali'nin haklığın bildim
Tâ ezel ezelden bir ikrar verdim
Okuduğum ilim ilm-i Umran'da
Dört nesneden tertip oldum yuğruldum
Geldim şu cihanda tamam bulundum
Cercis'inen bile öldüm dirildim
Vefa ile yatar idim alkanda
Muhabbetim Hasan Hüseyn Dehman'a
Can gözüyle bakar idim mihmana
İmam Zeynel ile girdim zindana
Yetmiş yıldır yatar idim bir handa
Eyüb'a vefayla bir kazan kurdum
İmam Bakır ile zuhura geldim
Eba Müslim ile bir teber çaldım
Bir zaman da cenk eyledim zamanda
Mürşidin nefesi haktır hakladım
İmam Cafer ilmin aldım sakladım
Üçyüz yıl da geyik ile otladım
Bir zaman da gezer idim seyranda
Musa Kâzım ile kurşunu yuttum
Kâmil ıssı oldum kemale yettim
Kırk yıl da Yunusla ibadet ettim
Bahri ile yüzer idim ummanda
Rıza'nın nefesi haktır hakladım
Mecnun ile bile yollar bekledim
Muhammed terinden bir gül sakladım
Bülbül ile gezer idim gülşanda
Muhammed Taki'ye özüm yetirdim
Halil ile bile nâra oturdum
On'ki imamlara iman getürdüm
Vücudum kefenim biçtim ol demde
Ali Nakî'ye özüm yetürdüm
Öküz ile şu dünyayı götürdüm
Üçler beşler yedilere katıldım
Kırklar ile bile idim irfanda
Hasan Askerî'ye ruhumu kattım
Cesedim yuğurup tabutum çattım
Nuh ile gemiyi ummana kattım
Yelken oldum bile estim tufanda
Yusuf ile gidip kuyuya düştüm
Hak emretti Cebrail'e ulaştım
Yakup ile oda yandım tutuştum
Ağlar idim âh ü zar ile gamda
Kul Himmet Üstadım günahkâr idim
Rabb'in cemalinde münevver idim
Anadan doğunca kâmil pîr idim
Şimdi bana derler makânın kande
<end>

<start>
Âlem sele gitse sana nolacak
Dünyada ağlama gül Ali derler
Yitirmiştir hocan seni bulacak
Uğrun uğrun bize gel Ali derler
Kul olsam da ben hocama yarasam
Eyüb gibi derde derman arasam
Siyah zülfün gilâbudun tarasam
İnanmaz kâfirler kel Ali derler
Hak nazar eylemiş var sıfatında
Binmişsen inmeyin aşkın atında
Hak muhabbet ile mürşit katında
Bize yanmış sönmüş kül Ali derler
Herkes bildiğince kuyu eşerse
Dalga gelir ters havalar eserse
Bir kul bir onulmaz derde düşerse
Gel derdime derman kıl Ali derler
Kul Himmet Üstadım doğar dolunur
Özü Mansur olan darda salınır
Yed'iklimi gezen nerde bulunur
Yine sende imiş bil Ali derler
<end>

<start>
Ali meydanına bir kurban geldi
İsmail'e inen koça benzettim
Anası meledi bağnmı deldi
İsmail'e inen koça benzettim
Kadir Mevlâ'm sürme çekmiş gözüne
Yüz sürelim tırnağına dizine
Koç dergâha gitti düşem izine
İsmail'e inen koça benzettim
Koçu tekbirledi kırkın birisi
Bir lokmadan kandı cümle gerisi
......................belimdedir varisi
İsmail'e inen koça benzettim
Kadir Mevlâ'm kabul etsin koçunu
Bağlayalım ayağının üçünü
Ali meydanıdır sorman suçunu
İsmail'e inen koça benzettim
Ufacık doğrayın koyun kazana
Mahrum can komayın çekin mizana
Kul olayım lügat kalem yazana
İsmail'e inen koça benzettim
İsmail'e inen koçun örneği
Yalan değil gözümüzün görneği
İdiris'e üsküf oldu tırnağı
İsmail'e inen koça benzettim
Kul Himmet Üstadım arzular canım
Koç ile birlikte akıyor kanım
Yâ İlâhi kabul olsun kurbanım
İsmail'e inen koça benzettim
<end>

<start>
Ali'nin cemalin âşıklar gördü
Anın için cila verdi cihana
On'ki âşık altı kapıdan geldi
Dolusunu sundu Fatıma Ana
Altı kapı Fatm'Ana'dan icattır
Ezelden âşıkın ervahı paktır
On'ki âlem doksan altı âyettir
Okuya okuya mal ettin cana
Bu nasıl buyruktur bin türlü hal var
Hak Muhammed Ali âleme server
MuhammedAli'nin yoluna dellal
On'ki âşık gönderdiler cihana
İmam Cafer'in buyruğu ser oldu
Ol demde on iki âşık var oldu
Muhammed Ali'ye yârıgâr geldi
Orada ayrıldı bin türlü ma'na
Bir kuş öter sesi gelir derinden
Herkesin çektiği kendi filinden
Kimse bilmez âşıkların halinden
Anınçün ağlarım ben yana yana
Kul Himmet Üstadım geride durma
Olura olmaza sırrını verme
Her yüze güleni dost olur sanma
Dost odur ki dostun oduna yana
<end>

<start>
Ali ismi dört kitapta okunur
Lâ ilahe illallahı yazılı
Vird edenler Ezazil'den sakınır
Lâ ilahe illallahı yazılı
Bektaşi Veli'nin ismi dildedir
Fatıma Ana'nm gözü yoldadır
Muhammed'in hub cemali güldedir
Lâ ilahe illallahı yazılı
Hasan bahçesinin gülü açıldı
Şah Hüseyin tazelendi seçildi
Huri kızlarına hülle biçildi
Lâ ilahe illallahı yazılı
Zeynel yarelendi akıyor kanı
Balar kazanında yıkandı donu
Elindedir İmam Cafer erkânı
Lâ ilahe illallahı yazılı
Musa Kâzım Iriza'nın destinde
Taki Naki Askeri'nin postunda
Cebrail'in kanadının üstünde
Lâ ilahe illallahı yazılı
Meyli muhabbeti saçı leyli var
Bunca âşıkların sende meyli var
Mehdi'nin boynunda bir hamaylı var
Lâ ilahe illallahı yazılı
Kul Himmet Üstadım dert ilâcına
Yüz sürelim Muhammed'in tacına
Fatm'Ana'nm saçbağınm ucuna
Lâ ilahe illallahı yazılı
<end>

<start>
Ali meydanına gelen kuzular
Hasan ile Hüseyin'in aşkına
Yaram çoktur yüreğimde sızılar
Hasan ile Hüseyin'in aşkına
Hacı Bektaş Veli düş geldi yine
Fatıma Ana'dan cuş geldi yine
İsmail koçuna eş geldi yine
Hasan ile Hüseyin'in aşkına
Hak Muhammed Ali çaldı erkânı
Hasan Hüseyin'dir gevherin kânı
Ilgıt ılgıt akar kurbanın kanı
Hasan ile Hüseyin'in aşkına
Zeynel Bakır Cafer bile geldiler
Gözyaşnı sile sile geldiler
İbrahim'in sürüsünden aldılar
Hasan ile Hüseyin'in aşkına
Kâzım Musa Rıza ile geldiler
Takî Nakî Askerî'yi buldular
Doksan bin er lokmasından yediler
Hasan ile Hüseyin'in aşkına
İsa gökten indi Mehdi biledir
Yaylımı sulağı arşı âlâdır
Arafat dağından koçu meledir
Hasan ile Hüseyin'in aşkına
Kul Himmet Üstadım gele her zaman
On'ki imamları bula her zaman
Kurbanınız kabul ola her zaman
Hasan ile Hüseyin'in aşkına
<end>

<start>
Aman mürvet bir müşkülüm var benim
Nacinin gittiği doğru yol nedir
Besmeleden sonra tanrı kelamı
Kudret kaleminde tutan el nedir
Kur'an–ı azim gökte mi yazılmıştır
Yoksa yeryüzünde hoca yazmıştır
Hangi ay hangi gün nazil olmuştur
Getirip de haber veren kul nedir
Yüzyirmi dört bin peygamberden evveli
Kurulmadan şu dünyanın temeli
Ay gün yayılmazdan evveli
Mağriptan maşrika doğan nur nedir
Kamilim sanmadasın birini
Bilir misin kamillerin pirini
Pirim Muhammed Ali’nin nurunu
Neden halk eyledi kudret el nedir
İnceden incecik kurdular yolu
Kime mürşid kime rehber demeli
Dört kitapta yazılmadan evveli
Aslımıza cevap veren dil nedir
Yer gök yapılmazdan evvel nur idi
Hak Muhammed Ali anda var idi
Sırrı buy eyleyip hem settar idi
Bu meydanda hazır olan er nedir
Kul Himmet aşk ile aklım şaşırdım
Kudret lokmasını anda pişirdim
Kim kesti kim biçti kime giydirdim
Hırka ile tacı diken el nedir
<end>

<start>
Aslımı sorarsanız behey sofular
Aslımız On İki İmam'dan gelir
Aslımı neslimi diyeyim size
Neslimiz Ahmed–i Muhtar'dan gelir
Hüseyin'dir aslım ceddim celalım
Anadan gelme ummandan gelir
Ondan İmam–ı Zaynel ü Bakır
İmam Cafer Sadık ummandan gelir
Musa Kazım Hüseyn için çok ağladı
Oğlu Hamza–yı Ebul Kasım'dan gelir
Hamza'dan geldi cihana Ebu Muhammed
Onun oğlu İsmail'den gelir
İsmail'in torunudur Cafer
Cafer oğlu Muhammed'den gelir
Muhammed oğlu Hüseyin'den gelmişem
Hüseyin oğlu Feyruz Şah'tan gelir
Muhammed Hafız ondan geldi dünyaya
Onun oğlu Saadettin'den gelir
Evliya sulb–i Saadettindir bilin
Ervahı şartlar insandan gelir
Kutbettin'den geldi Şeyh Salih
Şeyh Safi'nin dedesi Salih'ten gelir
Salih'in oğlu Emaneddin–i Cibril
Şeyh Safi gibi imamdan gelir
Şu dünyada bozulunca aslımız
Ceddi pakim Erdebil'den gelir
Erdebil'den gelince Rum'a
Sözümüz bizim didardan gelir
Şeyh Safi buyruğun eyledim kabul
Sözü onun daim Cafer'den gelir
Yedi kez hacca kılmışam revan
Yollarımız ehl–i irfandan gelir
Rum diyarına destimi attım
Ali sırrı benim kalbimden gelir
Evladımın adını koymuşum Şahin
Hakka doğru yollar bunlardan gelir
Şahin'ime yolumu eyledim teslim
Aslımız Şah–ı Erdebil'den gelir
Adımı anam Hüseyin koydu
Babam Muhyettin'dir İran'dan gelir
Kula himmet eyledi Şeyh Safi
Kula inanmayan Mervan'dan gelir
Ondan sonra adım oldu Kul Himmet
Evliya yolu Kırklar'dan gelir
Sofu bana sırrımı farş ettirdin
Sırrı farş eyleyen şeytandan gelir
<end>

<start>
Âşık İbrahim de bir mâ'na söyler
Ben gidersem ismim kala dillerde
Âşıklar derdinin dermanın söyler
Ben gidersem ismim kala dillerde
İnil inil inilerim zar deyü
Gün perdeye indi vakit dar deyü
Önümüzde âşığımız var deyü
Ben gidersem ismim kala dillerde
Ötesi yok imiş burc-ı fenanın
Yalan değil bu sözüme inanın
Kesildi kısmetim tükendi nanım
Ben gidersem ismim kala dillerde
Neden ola bu âşıklar gülmedi
Dünya Sultan Süleyman'a kalmadı
Kadim değil giden geri gelmedi
Ben gidersem ismim kala dillerde
Toplansın kavimler gelsin yârenler
Ölüm ile ayrılığı bilenler
Kadim imiş emaneti verenler
Ben gidersem ismim kala dillerde
Mimar gelip tabutumu düzünce
Kaldırıp cenazem yerden üzünce
Kadir Allah fevt kalemim yazınca
Ben gidersem ismim kala dillerde
Kul Himmet Üstadım sevgi sır ola
O da iki değil hemen bir ola
Bir yâr bul ki mahşer günü yâr ola
Ben gidersem ismim kala dillerde
<end>

<start>
Atım eğerlendi kapıya geldi
Anam bana yana yana ağlasın
Körpe kuzularım anasız kaldı
Anam bana yana yana ağlasın
Anam duyup figanıma gelmedi
Deli gönül hasretini bulmadı
Başımızın al valası solmadı
Anam bana yana yana ağlasın
Babam tellerimi bergüzar etsin
Anam kokulasın yüzüne sürsün
Kavimlerim hısımlarım hep duysun
Anam bana yana yana ağlasın
Anam beni görür m'ola düşünde
Hasiretim kaldı kalem kaşında
Baykuş öter mezarımın taşında
Anam bana yana yana ağlasın
Göremedim kardaşımı anamı
Bacım duysa ateşime yana mı
Ellerimden soldurmadım kınamı
Anam bana yana yana ağlasın
Benli Mercan* derler benim adıma
Anam yansın ateşime oduma
Gök Yalıncak derler pîr üstadıma
Anam bana yana yana ağlasın
Kul Himmet Üstadım çektirmiş göçün
Ak gerdana dökmüş ol siyah saçın
Dünyadan ahrete göçtüğüm için
Anam bana yana yana ağlasın
<end>

<start>
Ay mıdır gün müdür doğmuş aleme
Yüzünde balkıyor nur Hacı Bektaş
Musa Peygamber durunca selama
Binbir kelâmını sor Hacı Bektaş
İdiris'te imiş gevherin kânı
Tuba ağacıymış onun mekânı
Lâ'l ü mercan bezetmişler dükkânı
Musa'nın döktüğü dür Hacı Bektaş
Dört kerpiç üstüne bir yapı vardır
İlmi hikmet ile ser yapı vardır
Kilidi açılmaz bir kapı vardır
Açıp bir kapısın gir Hacı Bektaş
Mikâil durdurmuş yağmuru yeli
Hızır zapteylemiş deryayı gölü
İsmi Âzam imiş kilidin dili
Kilidin dilini sor Hacı Bektaş
Muallak taşını tutmuş durursun
Hem zahirin hem bâtının görürsün
İsteyenin muradını verirsin
Bu benim muradım ver Hacı Bektaş
Fatma Ana imiş sararıp solan
Menzile ermeyip geride kalan
Mü'minler göğsünde Beytullah olan
Halil'in yaptığı şar Hacı Bektaş
Halil'in yaptığı sara varalım
Hasan ile Hüseyin'i görelim
Zeynel'e Bakır'a yüzler sürelim
Cafer'e Sadık'a er Hacı Bektaş
Musa Kâzım bir de Şah Ali Rıza
Bir elinde dolu birinde meze
Kâfir imamlara eyledi ceza
Gen dünya başına dar Hacı Bektaş
Taki Naki gülistanda seslenir
Şah Askeri kafeslerde beslenir
Nice canlar eşiğine yaslanır
Açmayalım gizli sır Hacı Bektaş
Haber aldım Serçeşme'nin gözünden
Mehdi Dede'm gelecektir tezinden
Her şehit var Kerbelâ'nın düzünden
İmamlara yüzler sür Hacı Bektaş
Kul Himmet Üstadım Pir Sultan nazlı
Yıldız'dır yaylası köyü Banazlı
Bir pınar akıyor oniki gözlü
Suyu abı zemzem der Hacı Bektaş
<end>

<start>
Bektaş-ı Veli’nin yolun bilmeyen
Gündüzü karanlık gece sayılır
Evlad-ı Âli’ye biat etmeyen
Zümresi münafık pice sayılır
Evlad-ı Mürsel’dir tutmazsa damen
Anlardan ıraktır din ile iman
Her kim Ali evlada ederse güman
Yüz bin emek çekse hiçe sayılır
Arşın yücesidir başının tacı
Kabe’ye ulaşır zülfürün ucu
Ehl-i beyt katarı güruh-ı naci
Cümle güruhlardan yüce sayılır
Kul Himmet’im bu manaya erenler
Zamanında imanını bulanlar
Hazret-i Hünkâr’ı mürşit bilenler
Bir niyazı yüz bin hoca sayılır
<end>

<start>
Ben bir güzel sevdim ismi Halil'dir
Koca Nester Tekkesinden gül geldi
Cebrail'in elindeki delildir
Koca Nester Tekkesinden gül geldi
Koca Nester Tekkesinin çitili
Hak nasip eylemis açilmis gülü
Âsiklardir gülistanin bülbülü
Koca Nester Tekkesinden gül geldi
Deryalardan gemi ile geçilir
Idiris'le hülle donu biçilir
Zemheride taze gülü açilir
Koca Nester Tekkesinden gül geldi
Gelmis oturmuslar kirklar yediler
Kirkimiz da bir kisiyiz dediler
Gâhi Hak mülküne nisan kodular
Koca Nester Tekkesinden gül geldi
Kul Himmet Üstadim sefil gedayim
Kahirlar görmede gamlar yudayim
Yasimiz uzun olsun binamiz kaim
Koca Nester Tekkesinden gül geldi
<end>

<start>
Ben de şu dünyaya geldim geleli
Çarhı felek önümüzce dönüyor
Ecel şerbetini içip kanalı
Aldatıp da yüzümüze gülüyor
Acep felek kıyar m'ola bizlere
Sarar m'ola üç beş arşın bezlere
Âlemi seyreden ala gözlere
Kör olası kara toprak doluyor
Malım var deyip de mala güvenme
Malına güvenip odlara yanma
Yâr ile bir sine girerim sanma
Nicesinin nazlı yâri kalmıyor
Şu dünya dediğin üç beş gecedir
Mü'min olanların tahtı yücedir
Feleğin malı bir ağır suçadır
Lâzım olanları alıp gidiyor
Kul Himmet Üstadım dedi de gitti
Âhiret azığın dünyada tuttu
Nöbeti gelenler koydu üğüttü
Hayra dolanıp da şerre geliyor
<end>

<start>
Benim günahım çok senin katında
Allah bir Muhammed Ali el'aman
Sen kerem-kânısın zahir bâtında
Allah bir Muhammed Ali el'aman
Fatıma Hatice Zehra da bile
Bir dilek dilersen Hasan'dan dile
Şah Hüseyin ile girdik bu yola
Allah bir Muhammed Ali el'aman
Zeynel Bakır Cafer üçü bir katar
Kâzım Musa Rıza gözümde tüter
Deryaya gark olan ummana batar
Allah bir Muhammed Ali el'aman
Taki Naki Şah Askeri düşümüz
Yine arttı cünbüşümüz cûşumuz
Mehdi Dedem Hak Resul'dür başımız
Allah bir Muhammed Ali el'aman
Derdimin dermanı Sultan Yalıncak
Bağlayıp da bir ikrara kalıncak
Şefaat umarım senden ölüncek
Allah bir Muhammed Ali el'aman
Ciğerciğim kebap gibi çevrilir
Döne döne aşk oduna kavrulur
Gönlümün evinde harman savrulur
Allah bir Muhammed Ali el'aman
Kul Himmet Üstadım on iki katar
Oniki dükkânda metanın satar
Tutiler kumrular kafeste öter
Allah bir Muhammed Ali el'aman
<end>

<start>
"Elif" Allah adın okur yazarım
Hocam bir ders verdi "be" deyu deyü
"Te" ile "Se" de kaldı nazarım
"Cim" cemalin gördüm "he" deyü deyü
"Hı" Hızır İlyas'ür ezel ezelden
Haberini aldım "Dal" ile'"Zal"den
"Rı" bize yol vermiş Kalûbelâdan
Giderim yoluna "Ze" deyü deyü
"Sin" de sualini vermeye geldim
"Şın" deyince anda eğlendim kaldım
"Sad" okudum "Dad" dan haberin aldım
"Ti" "Zı" "Ayın" "Gayın" "Pe" deyü deyü
"Ka" deyince Kafdağı'nı gezerdim
"Ke" deyince türlü ma'na yazardım
"Lam" da "Mim" de "Nun" da kaldı nazarım
Nic'oldu "Vav" ile "Hı" deyü deyü
Kul Himmet Üstadım böyle söylerim
Haddinden ziyade umman boylarım
Yirmi sekiz harfi tamam eylerim
Âhiri "Lâmelif' "Ye" deyü deyü
<end>

<start>
Ey gaziler gelin irfan içinde
Bir sema eyleyek Ali aşkına
Garip bülbül gibi gülşen içinde
Bir sema eyleyek Ali aşkına
Yoloğlu olanlar yola giderler
0l pîrlerini her zaman severler
Mahşer sorgusunu bunda sorarlar
Bir sema eyleyek Ali aşkına
Yoloğlu olanı yola katarlar 
Gevher alırlar da gevher satarlar
Arşta melekler de sema tutarlar
Bir sema eyleyek Ali aşkına
Yoloğlu olanlar yola çekilir
Berkitir gönlünü hora çekilir
Cümle günahlar da yere dökülür
Bir sema eyleyek Ali aşkına
Bir üzüm getirdi Selman-ı sâil
Hak'tan ne getirirse hükmüne kail
Arş üstünde sema tuttu Cebrail
Bir sema eyleyek Ali aşkına
Kul Himmet Üstadım çalınsın sazlar
Cümlesinin başı Hakk'a niyazlar
Şeyhler meşayihler gelinler kızlar
Bir sema eyleyek Ali aşkına
<end>

<start>
Ezelden mü'mine armağan geldi
Kırklar irfan kurdu kadim yol oldu
Acem'de şah idi Urum'a geldi
Âhirinde Hacı Bektaş Vel'oldu
Nasip dağıtınca isim değişti
Destur şah dedi de bir dolu içti
Fatm'Ana'nm gözlerinden yaş düştü
Ezdiler de o kırklara verdiler
Kırklar Beytullah'ta bir irfan kurdu
Muhammed de o irfanda esürdü
Bekçisi var kapısında kim durdu
O kim idi hal evinde hal oldu
Dört feriştah yolladılar cihana
Duydu naci bekçi oldu kırklara
Fatma Ana özün çekinca dara
Ağladı da gözü yaşı sel oldu
Muhammed Ali'ye gel dedi geldi
Yetmiş iki için şeriat koydu
Şeriat tarikatın sırn oldu
Hakikatta Hak Muhammed Al'oldu
Şah isminde şeriata varmadı
Şah'sız bu cihana destur gelmedi
İrfanı kurdular ceme yürüdü
Şah geldi de cümlesine ul'oldu
Bir meyve verdi ki tadından doymaz
Onu yemeyenler canına kıymaz
Yetmiş iki millet ol şahı sevmez
Naci kuldu, güzel şaha kul oldu
Muhammed Ali'den tuttum elim var
Hızır ile kevser içtim dolum var
Doksan altı âyet yedi ilim var
Altı kapı âşıklarda sır oldu
Kul Himmet Üstadım var mı hatası
Allah âşık Muhammed'dir putası
Şah Hatayî'm âşıkların atası
Âhirinde Hacı Bektaş Vel'oldu
<end>

<start>
Fatma Ana özün dara çekince
Gözünün yaşından sel olmadı mı
Ah edip gözyaşm yere dökünce
Üzüm göğerip de dal olmadı mı
Üzümün dalından bir üzüm oldu
Muhammed kopardı eline aldı
Dolandı önüne bir arslan geldi
Orada kaleye kal olmadı mı
Selman geldi Seydullahı istedi
Muhammed cemalin gördü dost dedi
Kırklar da engûru olur has dedi
Ezdiler engûru bal olmadı mı
Kırklar Muhammed'in yoluna baktı
Muhammed gelmedi umudu aktı
Üzümün içinden dört çiğit çıktı
Bağbandı bekçisi Vel'olmadı mı
Elbet Mansur olan dönmez darından
Talip olan vaz mı gelir pîrinden
Muhammed nurundan Ali serinden
Erittiler halden hal olmadı mı
Tevhit kalktı kuduretten uyandı
Herbirisi bir irenge boyandı
İhlâs talip olan pîre dayandı
Kemendi üstadı Al'olmadı mı
Kul Himmet Üstadım gör bana n'oldu
Aşkı ile benzim sarardı soldu
Cebrail Habibe irehber oldu
Mü'minlere doğru yol olmadı
<end>

<start>
Gafil kaldır şu gönlünden gümanı,
Bu mülkün sahibi Ali değil mi? 
Yaratmıştır on sekiz bin alemi,
Rızıkların veren Ali değil mi?
Gelin vazgeçelim biz bu gümandan,
Vallahi çıkarız dinden imandan.
Şefaat umarız on'ki imamdan,
Onların atası Ali değil mi?
Yaratıldı Mülcem ol oldu düşman,
Kast etdi Ali'ye oldu peşiman.
Kangı kitapta var ol Ömer Osman,
Kur'an'da okunan Ali değil mi?
Bin bir adı vardır, bir adı Hızır,
Her nerde çağırsan orada hazır.
Ali'm Padişahtır, Muhammet vezir,
O fermanı yazan Ali değil mi?
Kul Himmet ustadım, ben bir fukara,
Acep bulunur mu derdime çare? 
Günahkarım, nasıl varam huzura? 
Divanda oturan Ali değil mi?
<end>

<start>
Gece gündüz intizarım Pirime
Oniki İmam seher vakti sen yetiş
Kanım kaynar Ehlibeytin kanına
Oniki İmam seher vakti sen yetiş
Kimin umudu var kimin akçası
Kimi şalvar geyer yoktur bohçası
Bu garip gönlümün bağı bahçesi
Oniki İmam seher vakti sen yetiş
Bizi ilettiler Mansur darına
İman ikrar getir derler pirine
Lanet olsun münafıklar canına
Oniki İmam seher vakti sen yetiş
Tavus kuşu cevlan kurar bu demde
Çekmişler Mansur’u dara meydanda
Nice sefillerin boynu urganda
Oniki İmam seher vakti sen yetiş
Kul Himmet der kulkhü vallahü ahad
Cesedimde can kalmadı bu saat
Dünü günü virdim Ali Muhammed
Oniki İmam seher vakti sen yetiş
<end>

<start>
Gel Ali yoluna gideyim dersen
Salmayasın Muhammed'in peşini
El kaldırıp tavaf edeyim dersen
Salmayasın Muhammed'in peşini
Şu dünyada malı mülkü n'edersin
Kahirler götürüp gamlar yutarsın
Soluna gidersen yanlış gidersin
Salmayasın Muhammed'in peşini
Soluna gidersen yoldan azarsın
Elâ gözden kanlı yaşlar süzersin
Gurbetlik illerde ağlar gezersin
Salmayasın Muhammed'in peşini
Bir köprü yaptırmış ol kıldan ince
Nicesi gidiyor gidemez nice
Muhammed kılavuz gider önünce
Salmayasın Muhammed'in peşini
Zebaniler gelir sual sormaya
Dilin tutmaz cevabını vermeye
Biri hamle eder sana vurmaya
Salmayasın Muhammed'in peşini
Zebaniler odlu topuz atışa
Her nerene değse yana tutuşa
Çağırınca Muhammed'in yetişe
Salmayasın Muhammed'in peşini
Kul Himmet Üstadım günah tartılır
Alıp gümüş mihenklere sürtülür
Muhammedi çağıranlar kurtulur
Salmayasın Muhammed'in peşini
<end>

<start>
Gel benim derdime bir derman eyle
Alemler derdine derman olan Şah
Hükmümün üstüne bir ferman eyle
Alemler hükmüne ferman olan Şah
Bir ismi Seyyid’dir bir ismi Ali
Hak sana Murtaza dedi ya veli
Şu dünyanın evvelisin ahiri
Şu kevn ü mekânda sultan olan Şah
Seyrangahım oldu arşın yücesi
Düldül’ün ıssısı Kanber hocası
Server Enbiyanın Miraç gecesi
Yedinci kat gökte arslan olan Şah
Musa’nın asasın ejderha eden
İsa’ya ölüyü hem de dirilten
Muhammed aşkına Zülfikar çalan
Küfür yerlerini iman eden Şah
Kıl Himmet’im eydür meydanda sırdım
Her nereye baksam Ali’yi gördüm
Her seher vaktinde dilimde virdim
Müminler dilinde ezber olan Şah
<end>

<start>
Gel gör Şimdi gerçeklerin zatını
İnkar edenin tebdil eder sıfatını
Mümin har(i) ce vermez zürriyetini
Müminler Kur'an ezber–i Ali'dir
Bu vasiyetler Ali'nindir Ali'nin
Cemali gerçektir pirim Veli'nin
Kusuruna kalmayacak kulunun
Müminler Kur'an ezber–i Ali'dir
Talip olan durur ahd u peymana
Özü haktır kalbi gitmez gümana
Zerre günah işlese yatar tercümana
Müminler Kur'an ezber–i Ali'dir
Müminler günahın eline alır
Meşayih kavlinde doğruya gelir
Kahrı kime etsen lütf ona olur
Müminler Kur'an ezber–i Ali'dir
Talip oldur evliyayı hak saya
Hem sırrını kalb evinde saklaya
Özünde benlik komaya paklaya
Müminler Kur'an ezber–i Ali'dir
Mümin ziyareti erin nazarı
Daim gerçek ile eyle pazarı
Erkân yerinedir Pirin nazarı
Müminler ezber–i Ali'dir
Talip oldur evliya eteğin tuta
Özünün egrisin dışarı ata
Daim güher ala güherler sata
Müminler Kur'an ezber–i Ali'dir
Bu yola gidenler olurlar hacı
Talip oldur gördüğünün utacı
Musahib musahibden ayrı tutmacı
Müminler Kur'an ezber–i Ali'dir
Sofu oldur gördüğünü kotara
Nefs–i emmare'den kendin kurtara
Hayır hizmet edip hakka yetire
Müminler Kur'an ezber–i Ali'dir
Musahib kapısı Ali'den kaldı
Onun'çün Cebrail hak rehber oldu
Sofra İbrahim–i Halil'e geldi
Müminler Kur'an ezber–i Ali'dir
Herhangi bir talip pirinden bezer
Hak şahit ona bin günah yazar
Mürebbi evinden uğruluk hazer
Müminler Kur'an ezber–i Ali'dir
Ya talip dil oldu cemi katında
Melekler titreşir hem heybetinde
Ala gözlü Şah'ım versin batında
Müminler Kur'an ezber–i Ali'dir
Ya da talip olan ikrardan döndü
Yerden gökten ona lanetler indi
İkrarın sahibi Ali'dir kendi
Müminler Kur'an ezber–i Ali'dir
Bir talip günahın bilmedi geldi
Kırksekiz cumada erkânsız oldu
Meşayih kavlinde Mervan'a döndü
Müminler Kur'an ezber–i Ali'dir
Bir talip eğer günahkar olsa
Günahı nedir onu bilmese
El aman mürüvvet ya Ali dese
Müminler Kur'an ezber–i Ali'dir
Dar’a durur hasmı kail olursa
Onun sitemi kırktır vurursa
Ehl–i Kamil yollarına girerse
Müminler Kur'an ezber–i Ali'dir
Ehl–i tarık olanlar böyle gittiler
Giden gitti gitmeyene n'ettiler
Kandil mübareği Cem'de tuttular
Müminler Kur'an ezber–i Ali'dir
Bir talip de gönül yıkıp otursa
Ehl–i dil olsa da hüner getirse
Sarih sitem yoktur özür getirse
Müminler Kur'an ezber–i Ali'dir
Sorgusu yoktur gerçek gelene
Gerçek söyle gerçek yoktur yalana
Lanet olsun güman ile gelene
Müminler Kur'an ezber–i Ali'dir
Evliyaya dost düşmanına düşman
Ömrün ahirinde olma gel pişman
Yüzüm basa geldin ya Şah–i Dehman
Müminler Kur'an ezber–i Ali'dir
Hakkın bir ismi bu gönlümde Şah'tır
Cism–i Pir önünde gönlüm dergâhtır
Talibin ahir sonu hakka yardır
Müminler Kur'an ezber–i Ali'dir
Halil'i nardan Mustafa'yı nurdan
Murtaza’yı bahş etti Ali'yi sırdan
Hasan zehr içti Hüseyn Kerbela'da
Müminler Kur'an ezber–i Ali'dir
Musa Kazım ile Aliyyül–Rıza
Muhammed Taki Naki'yle Asker'e
Mehdi münkirlerin kökünü kese
Müminler Kur'an ezber–i Ali'dir
Talip olanın böyle etmesi gerek
Günden güne çoğalmak artmak gerek
Bildiğin söyleyip bilmediğin yedmek gerek
Müminler Kur'an ezber–i Ali'dir
Mürşide varıp da öğüt almaya
Yanına el boş kuru varmaya
Edepsizlik edip zahire varmaya
Müminler Kur'an ezber–i Ali'dir
Talibe hakkın rahmeti çoktur
Ona ki yarın sorgu sual yoktur
Kul Himmet Hatayi Pir Sultan haktır
Müminler Kur'an ezber–i Alidir
<end>

<start>
Gel seninle bir ahd'aman edelim
Hal evinde hal olalım sevdiğim
Bağlanalım bir ikrara duralım
Yaradana kul olalım sevdiğim
Doyamadım bu dünyanın tadına
Âşık oldum Muhammed'in adına
Kerem Dede'm gibi aşkın oduna
Yana yana kül olalım sevdiğim
Dost cemalin yüzün gören hac'oldu
Kabe'yi tavaf eylemek nic'oldu
Sevip sevip ayrılması güc oldu
Mahşerecek bir olalım sevdiğim
Gel seninle bir salâha çıkalım
Enginlerden uğrun uğrun bakalım
Garip bülbül gibi kanat kalkalım
İntizarda bir olalım sevdiğim
Kul Himmet Üstadım nedir çareler
Göz göz oldu sızılıyor yareler
İkimizi bir kefene saralar
Bir kabirde sır olalım sevdiğim
<end>

<start>
Gelişin nerdendir bezirgan başı
Hint ile Maçin'den geleni bilin
Yükünün bir tayı cevahir taşı
Onun madenini bileni bilin
Var git âşık var git bu nasıl sual
Âşıkı mat etti sorduğun sual
Cihan derya iken ta ondan evvel
Yüz balığa sual soranı bilin
İnsanı yarattı çamur olmadan
Ona can gelip cihana dönmeden
Bu dünyaya hiçbir nesne gelmeden
Cansız şu dünyaya geleni bilin
İnsana buyrulan bu nasıl ferman
Lokman Hekim ona bulmadı derman
Çarkı yok peri yok döner değirmen
Müşteriden sözü alanı bilin
Kul Himmet Üstadım bu nasıl pazar
O hangi kul idi canından bezer
Bir çeşme akıyor kırk yerden süzer
O çeşme gözünü bileni bilin
<end>

<start>
Gitme derviş gitme sana ne dedim
Fatm'Ana'yı müjdeleyen kim idi
Bin yılda bir kere doğan yıldızı
Ali'nin alnında gören kim idi
O nasıl kul idi doğdu ölmedi
0 nasıl kul idi hergiz gülmedi
Anasının kim olduğun bilmedi
Babasına nikâh olan kim idi
Dünü günü çağırırım Hûda'ma
Yedi gün emeğin geçti o deme
Yetmiş iki gömlek indi âdeme
Gömleğin tersini giyen kim idi
Er oturur Serçeşme'nin başında
Melekler çığrışır arşın yüzünde
Zülfikar gaiptir Nil Denizi'nde
Beş vakit namazın kılan kim idi
Kul Himmet Üstadım güzeller hası
Şilinsin kalbinde kalmasın pası
Dağılınca kuduretin lokması
Mevlâ'dan izinsiz yiyen kim idi
<end>

<start>
Günde varsam gelsem şahı kereme
Pîre varmayınca yoktur çaresi
Lokman Hekim em çalmadı yareme
Pîre varmayınca yoktur çaresi
Toprak olsam türap olsam yol olsam
Erisem de hal evinde hal olsam
Hacı Bektaş eşiğinde kul olsam
Pîre varmayınca yoktur çaresi
İsmail'e inen koçu getirsem
Cebrail'in her hizmetin yetirsem
Selman gibi genç oğlanı görürsem
Pîre varmayınca yoktur çaresi
Seksen bin hacıyla Kabe'ye varsam
Orda Muhammed'in yüzünü görsem
Şah aşkına su dağıtsam su versem
Pîre varmayınca yoktur çaresi
Seksen bin hacıyla Kabe'ye varsam
Amentü okusam abdestim alsam
Ulu camilerde beş vakit kılsam
Pîre varmayınca yoktur çaresi
Günde günde kurban etsem yedirsem
Kurbanınız kabul ola dedirsem
Muhammed'in tülbendini yudursam
Pîre varmayınca yoktur çaresi
Bir günde üç kere kurban eylesem
Mansur gibi boynum üryan eylesem
Ağlasam ağlasam figan eylesem
Pîre varmayınca yoktur çaresi
Çağıralım Muhammed'i Ali'ye
Biz de hizmet ettik bizden uluya
Varsam hizmet etsem Kızıl Deli'ye
Pîre varmayınca yoktur çaresi
Şeyh Ahmet Dede'ye bir niyaz etsem
Gözcü Karc'Ahmet'e halim arz etsem
Kendi elim ile devemi yitsem
Pîre varmayınca yoktur çaresi
Kadir Allah sen bilirsin halimiz
Yeter m'ola eşiğine elimiz
Yine onlar mısmıl eder ölümüz
Pîre varmayınca yoktur çaresi
Kul Himmet Üstadım vallahi billah
Hüseyniler çığrışırlar hüvallah
Pîr meydanındayız Allah eyvallah
Pîre varmayınca yoktur çaresi
<end>

<start>
Hacı Bektaş tekkesine gireli
Dervişleri gül göründü gözüme
Zahir bâtın himmetine ereli
Dervişleri gül göründü gözüme
Hacı Bektaş vatan tutmuş Urum'dan
Bu nasıl sevdadır gitmez serimden
Hayır gülbank aldım güzel pirimden
Dervişleri gül göründü gözüme
Dervişleri mengûşesin takınır
Korkarım ki rakibinden sakınır
Anda "Bismillah" âyeti okunur
Dervişleri gül göründü gözüme
Âşıkların badesini dolduran
Düşmüşlerin elin alıp kaldıran
Dan çeç üstünde namaz kıldıran
Dervişleri gül göründü gözüme
Kul Himmet Üstadım hem kulhüvallah
Hüsnüne âşıkım Amentübillah
Yüzüm basa geldim Derviş Feyzullah
Dervişleri gül göründü gözüme
<end>

<start>
Hak Muhammed Ali selâm göndermiş
Gel gidelim pîrin selâmı ile
Fatm'Ana'yı yeşil nura bindirmiş
0l Habibullahın kelâmı ile
Hak Muhammed Ali sevgili dostum
Bektaşi Veli'dir dâmanım destim
Nice bezirganlar önünü kestim
Bellerde oturdum harami ile
Hasan Hüseyin'in derdine düştüm
Gemiler yaşadım deryalar geçtim
İstanbul'da Kırkçeşme'den su içtim
Sohbet ettim Âşık Viranî ile
İmam Zeynel sağ elinde saz ile
Bâkır'a Cafer'e var niyaz ile
Cebrail cennetten geldi kız ile
Muhabbet ettiler yaranı ile
Kâzım Musa Rıza'dadır nazarım
Takî Nakî sevdasına gezerim
Askerî'den dersim okur yazarım
Dört kitap okudum Kur'an'ı ile
Mehdi-i resulün eteğin tuttum
On'ki imamları gözledim gittim
Yusuf kuyusunda bir zaman yattım
Muhabbet eyledim Kenan'ı ile
Kul Himmet Üstadım sinem yaralı
Nice günler gördüm ağlı karalı
Kul Himmet de Küpeli'yi göreli
Hak nazar eylemiş cananı ile
<end>

<start>
Hak Muhammed pirim Ali
Amana geldim amana
Hünkar Hacı Bektaş Veli
Amana geldim amana
Ali’dir izzetli Şah’ım
İmamlardır secdegahım
Yerden gökten çok günahım
Amana geldim amana
Fatma anayı ararım
Kalmadı sabrım kararım
Hata ettim günahkarım
Amana geldim amana
Hasan şehidlerin başı
Şah Hüseyin karındaşı
Sebil oldu gözüm yaşı
Amana geldim amana
Zeynel Bakır Cafer Kazım
İrıza’ya bağlı özüm
Cümlenize var niyazım
Amana geldim amana
Taki Naki Şah Askeri
Gelmişim divandan beri
Mürvet Ali’nin Kanber’i
Amana geldim amana
Aman Kul Himmet’im aman
Yetiş Mehdi Sahib Zaman
Yardım eylen Oniki İmam
Amana geldim amana
<end>

<start>
Hak taâlâ Cebrail'i salınca
Ol demde miraca erdi Muhammed
Haykırıp önüne arslan çıkınca
Hatemin ağzına verdi Muhammed
Doksan bin âlemi tasvir eyledi
Gördüğünü irşat etti söyledi
Muhammed yükünü bugün tayladı
Özge müşkülleri sordu Muhammed
Muhammed de mahbubuna çıkınca
İnsana acaip durup bakınca
Giyinip de hulle donun biçince
Cümle ashabını derdi Muhammed
Kul Himmet Üstadım serden geçince
Halledip de müşkülleri seçince
Ali'm pençe vurup kapı açınca
Orada kırk kimse gördü Muhammed
<end>

<start>
Hak'tan bir sevdadır geldi serime
Mustafa Murtaza Hayder aşkına
Yalvarırım Hacı Bektaş pîrime
Mustafa Murtaza Hayder aşkına
Fatma Ana hayalini sezerim
Şehriban Ana'da kaldı nazarım
Ali Ali diye ağlar gezerim
Mustafa Murtaza Hayder aşkına
Muhammed Ali'dir Serçeşme gözü
Hasan Hüseyin kabul et bizi
Zeynel Bakır ile sürelim izi
Mustafa Murtaza Hayder aşkına
İmam Cafer Kâzım Musa-i Rıza
Bizi dergâhından eyleme cüda
Taki ile Naki imdat et bize
Mustafa Murtaza Hayder aşkına
Hasan Askerînin bütündür ahdi
Mağaradan gelen Muhamet Mehdi
Nice âşıkları aşkına yaktı
Mustafa Murtaza Hayder aşkına
Hakikat evinde iman eylerim
Eriş Şah-ı Merdan dilek dilerim
Bu sinemi aşk oduyla delerim
Mustafa Murtaza Hayder aşkına
Kul Himmet Üstadım kaynadı coştu
Hızır Nebi Hızır İlyas ulaştı
Üç güzel sevdası serime düştü
Mustafa Murtaza Hayder aşkına
<end>

<start>
Hakk'ın mürselleri haber getirmiş
Her sabah her sabah yalvarır kullar
Onlar özlerini Hakk'a yetirmiş
Her sabah her sabah yalvarır kullar
Uyuma ki Muhammed'i göresin
Yaradan Allah'tan kısmet alasın
Günahlı isen günahsız olasın
Her sabah her sabah yalvarır kullar
Uymayasın kör şeytanın sözüne
Kalk gidelim Muhammed'in izine
Kul olanın uyku girmez gözüne
Her sabah her sabah yalvarır kullar
Açmayalım Muhammed'in sırrını
Talip olan gözetmez mi pîrini
Gülistanda dinle bülbül zarını
Her sabah her sabah yalvarır kullar
Nuh Peygamber ile kaldık gemide
Tabip gerek bu yareme em ede
Kimi kilisede kimi camide
Her sabah her sabah yalvarır kullar
Kula farz eylemiş beş vakit namaz
Namazın farzını boynunda komaz
Evliyalar enbiyalar uyumaz
Her sabah her sabah yalvanr kullar
Kul Himmet Üstadım ecel düş gelir
Her dem böyle gitmez bir gün kış gelir
Yaradana yalvarması hoş gelir
Her sabah her sabah yalvanr kullar
<end>

<start>
Her sabah her sabah ötüşür kuşlar
Allah bir Muhammed Ali diyerek
Bülbül de gül için figana başlar
Allah bir Muhammed Ali diyerek
Kıblemizden kısmetimiz verile
Arı da iniler kudret balına
Veysel Karan gitti Yemen eline
Allah bir Muhammed Ali diyerek
Biz çekelim imamların yasını
Dinleyelim gerçeklerin sesini
İmam Hasan içti ağu tasını
Allah bir Muhammed Ali diyerek
Mümin olan inc’elekten elendi
Talip olan Hak yoluna dolandı
Şah Hüseyin al kanlara bulandı
Allah bir Muhammed Ali diyerek
İmam Zeynel parelendi bölündü
Muhammed Bakır’a secde kılındı
İmam Cafer’e de erkân çalındı
Allah bir Muhammed Ali diyerek
Uçtu gönül kuşu bulmaz yuvası
Serimize çöktü Şah’ın havası
Musa Kazım Rızan’nın da duası
Allah bir Muhammed Ali diyerek
Taki ile Naki bir olup gitti
Ol Hasan Askeri nur olup gitti
Mehdi mağarada sır olup gitti
Allah bir Muhammed Ali diyerek
Fatma Düldül Kamber durdu duaya
İsa kahrıyla çıktı havaya
Şehriban soyundu bindi deveye
Allah bir Muhammed Ali diyerek
Dört kitap indi dört dine düştü
Kuran Muammed’in virdine düştü
Kul Himmet Ali’nin derdine düştü
Allah bir Muhammed Ali diyerek
<end>

<start>
İnşallah yerde kalmaz ahlarım
Sedeften geçer Şahlarım
Meleklerin feriştahların
Hörmeti hakkı için ya Ali medet
Yeryüzünde kıblegahın
Karadonlu Beytullahın
İbrahim Halilullah'ın
Hörmeti hakkı içi ya Ali medet
Mümün sadık kullarının
Hakk'a giden yollarının
Arafatta kesilen kurbanların
Hörmeti hakkı için ya Ali medet
Çoşkun akan çayların
Sıtkım Hakk'a bağlarım
Balkıyıp inen nurların
Hörmeti hakkı için ya Ali medet
Karlı karlı dağların
Özüm Hakk'a bağların
Doğan günlerin çıhan ayların
Hörmeti hakkı için ya Ali medet
Gökten inen Kuran'ın
Demler süren irfanın
Dünyaya hükmeden Süleymanın
Hörmeti hakkı için ya Ali medet
Eşiğinde ben sailem
Her ne dersen ben kailem
Cebrail Mikail İsrafil Azrailin
Hörmeti hakkı için ya Ali medet
Çeke idim şu Mansur'un dar'ını
Göre idim ol Hakk'ın didarını
Dünya pehlivanı Hamza'yla Keçeci Baba'nın
Hörmeti hakkı için ya Ali medet
Menzili yoktur yalanın
Hü deminde ikrarında duranın
Yemen'de Veysel Karani'nin
Hörmeti hakkı için ya Ali medet
Dillerine ben mailem
Herne dersen ona kailem
İmamlar soyu Şah İsmail'in
Hörmeti hakkı için ya Ali medet
Gerçekler katarını yederim
Çekip dergaha doğru giderim
Ölüyü diri kılan Şeyh Ahmed'in
Hörmeti hakkı için ya Ali medet
Süreğimiz Erdebilli süreği
Kadir Mevlam kabul eyle dileği
Kemah'ta yatan Sultan Melek'in
Hörmeti hakkı için ya Ali medet
Bağdad'ın elinde Musul erlerin
Mucizatlı (veli)  Sultan Munzur'un
Abdal Musa ile Hazret Hızır'ın
Hörmeti hakkı için ya Ali medet
Envai biten otların
Henüz arttı firaklarım
Sakilerin cömertlerin
Hörmeti hakkı için ya Ali medet
Seherde öten garip kuşların
Baharda açan ağaçların
Kerbela'ya giden dervişlerin
Hörmeti hakkı için ya Ali medet
Deryada yüzen balıkların
Kalmadı daha konuklarım
Hak ismin zikreden aşıkların
Hörmeti hakkı için ya Ali medet
Türabına yüz sürem Abul Kasım'ın
Mevlam versin herkesin nasıbın
Zehra ile Hazreti Yusuf'un
Hörmeti hakkı için ya Ali medet
Ne sevdalı imiş şu benim başım
Sel revan oldu akar gözyaşım
Niksar'da Melik Gazi Samsun'da Ergünaş'ın
Hörmeti hakkı için ya Ali medet
İşine kimse karışmaz Hakk'ın
Eğlenmem giderim yollarım yakın
Eyüp peygamber ile Hazreti Nuh'un
Hörmeti hakkı için ya Ali medet
Güruhu Naci'nin Havva Ana'nın
Sultan Kara Yakup'un
Keçesini döven Ahi Baba'nın
Hörmeti hakkı için ya Ali medet
Hazreti Fatma'nın Şehriban Ana'nın
Sultan Çığırgan'ın ona inananın
Sivas'ta yatan Ali Baba'nın
Hörmeti hakkı için ya Ali medet
Tövbesi kabul ola hatanın
Herkes arzuluyor kendi vatanın
Necef'te (doğrusu Serendib'de)  yatan Adem atanın (! ?) 
Hörmeti hakkı için ya Ali medet
Hakk'ın deryaları derindir
Lütfu (a) çık Mevlam kerimdir
Yüzyirmi dört bin peygamberlerin
Hörmeti hakkı için ya Ali medet
Bahçede açılan güllerin
Şakıyıp öten bülbüllerin
Horasan'dan gelen erlerin
Hörmeti hakkı için ya Ali medet
Oğlunu kurban veren Halil'in
Bulgar'da yatan Kızıl Deli'nin
Serçeşme Hacı Bektaş Veli'nin
Hörmeti hakkı için ya Ali medet
Daim dillerde söylenir adın
Mevlam hub yaratmıştır bünyadın
Balım Sultan'ınan Kara Pirbad'ın
Hörmeti hakkı için ya Ali medet
Göz görenin yol varanın
Hakk'ı kalbinde bilenin
Kerbela'da yatan İmamın
Hörmeti hakkı için ya Ali medet
Nutkun çoktur boldur rahmetin
Doksan bin ere kadeh götürenin
Hünkar'ın gözcüsü Karaca Ahmed'in
Hörmeti hakkı için ya Ali medet
On iki imamdır delilim
Hem Ruşen'in hem Veli'nin
Pirler Pir'i Hazreti Ali'nin
Hörmeti hakkı için ya Ali medet
Düldül ile Zülfikar'ın
Fatima ile Kanber'in
Tozanlı'da yatan Hubyar'ın
Hürmeti hakkı için ya Ali medet
Zehri nuş eden İmam Hasan
Mucizatı çoktur asanın
Münacatta Hazreti Musa'nın
Hörmeti hakkı için ya Ali medet
Tuba ağacından düzdüler tabudun
Kerbela'da çağrılır Hüseyin adın
İsa peygamber ile Davud'un
Hörmeti hakkı için ya Ali medet
Nesli çoktur Nesimi'nin
Ötesi ummandır Teslimi'nin
Zeynel Abidin ile Ebul Muhsin'in (! ?) 
Hürmeti hakkı için ya Ali medet
Küfrüne karışmam kafirin
Cahdiyle tamam dört duvarın
İmam Bakır Cafer Kazım Musa Rıza'nın
Hürmeti hakkı için ya Ali medet
Herkes Piriye'nin... yakının (! ?) 
Şerden merden sakının
İmam Taki ile Naki'nin
Hürmeti hakkı için ya Ali medet
Issız koyma Pir'im tahtını
Mevlam yerine getirsin ahdını
Hasan Askeri ile Muhammed Mehdi'nin
Hürmeti hakkı için ya Ali medet
Otuz dokuzda kıldım kararım
Bir dert ehli hoş yar ararım
Sinop'ta yatan Hazreti Bilal'ın
Hürmeti hakkı için ya Ali medet
Çok serencemler geçti serden
Lal-i gevher çıkar diden
Horasan'da Erdebil'de yatan erlerin
Hürmeti hakkı için ya Ali medet
Kul Himmet'im açıldı varaklarım
Kabul olsun dileklerim
Hurilerin meleklerin
Hürmeti hakkı için ya Ali medet
<end>

<start>
Kapıya bir sail geldi
Ya Ali ben açım deyü
Uzak yollardan gelmişim
Bir nana muhtacım deyü
Ali’nin yoktu azuğu
Arab’a geldi yazuğu
Çıkardı verdi yüzüğü
Var git sara nan al deyü
Arab yola revan oldu
Bir ulu da sara vardı
Yüzüğü Cifit’a verdi
Ağırınca nan ver deyü
Cifit da yüzüğü aldı
Ol dem dükkanına geldi
Bir sehr ekmeğini saldı
Daha yüzük ağır deyü
Arap sen bize gelmisşin
Bir gece mihman olmuşsun
Yüzüğü benden çalmışsin
İşte şahidim sar deyü
Cifit ben size gelmedim
Bir gece mihman olmadım
Yüzüğü senden almadım
Yüzüğün issi var deyü
Şahit mahluku derildi
Nemrud kadısı buyurdu
Yüzüğü Cifit’a verdi
Var şurada dur deyü
Diktiler demür dayağın
Sordular haberin sağın
Bağlattı elin ayağın
Sen burada yat deyü
Oradan geri çıkdılar
Yüzüğü ateşe attılar
Bin batman demür eridi
Daha yüzük boz deyü
Yaziı Arab’a yazık
Arab’ın gül benzi bozuk
Tekin değildir bu yüzük
Var Arab’dan sor deyü
Arab çağırır pirine
Alem boyanır nuruna
Ya Ali yetiş carıma
Sefil halimden bil deyü
Kul Himmet’im yandı tüttü
Sinem bülbülleri öttü
Pirim Ali geldi yetti
Yüzüğün sahibi ben deyü
<end>

<start>
Kur'an'ı okuyup ilmine eren
Sim hakikatta "elifi bilen
Yetmiş yedi kere cihana gelen
İllâ feta illâ Ali okunur
Kur'an'ı okuyan ilmin hannası
Dağılanda kuduretin lokması
Sultanlar sultanı gönlümün hası
İllâ feta illâ Ali okunur
Sular gibi akıp akıp durulan
Kul değildir pîr önünde yorulan
Pîr aşkına sinesinden delinen
İllâ feta illâ Ali okunur
Âşıklara dil verüben söyleyen
İnip aşkın deryasını boylayan
Divane gönlümün gamın eğleyen
Ülâ feta illâ Ali okunur
Fatma'nın belinde kemeri âyet
Yine pîrden ola bize inayet
Yere göğe destur verdi Muhammed
İllâ feta illâ Ali okunur
İmam Hasan cümlesinin başıdır
Çağırınca Şah Hüseyin işitir
Günahtan geçici gani kişidir
İllâ feta illâ Ali okunur
Sende olan gönüllerin putası
Zeynel İba'ya göz gönül katası
Bâkır'm Cafer'in nurdur atası
İllâ feta illâ Ali okunur
Kâzım Musa Rıza'yı özünde bilen
Taki'ye Naki'ye yüzünü süren
Askeri'yle bile zuhura gelen
İllâ feta illâ Ali okunur
Mehdi'nin başında yeşildir tacı
Okudu melekler indi miracı
Selman'a verildi sebatlık pacı
İllâ feta illâ Ali okunur
Kul Himmet Üstadım bu meyden içti
Bu meyden içenler kaynadı coşdu
Sekiz uçmak dokuz hesaba düştü
İllâ feta illâ Ah' okunur
<end>

<start>
Kurbanlık koyunda geldi meydana
Önünce delili Cebrail deyü
Ol güzelce koçtan haberin alan
Hakk'a kurban oldu İsmail deyü
Dört kimse kurbanı yerinden alan
Götürüp meydanda duaya duran
Zâkirin zikrine Düvazdeh İmam
Okuyup da alan gerçek er deyü
Tekbirini al da bıçağını vur
Eksik yerin koma hizmetini gör
Boğazla keşküle kanın öyle ser
Zira Hak sırdadır can da sır deyü
Arala postundan getir meydana
Hasan Hüseyn ile Zeynel'e cana
Bakır ile bile girdik kazana
Kaynadık yine de olduk hal deyü
Cafer ilmi hikmet kitabın okur
Bülbül gülistanın dalında şakır
Bağ-ı Arafat'ta bir delil yatur
Müminler aynası şevki nûr deyü
Musa-i Kâzımdır lokmayı sunan
Taki ile Naki nûş edip kanan
Hasan Askeri'dir irfana gelen
Mehdi şu cihanda oldu sır deyü
Amel eyle ol kurbanın işinde
Hesap onun yüreğinde döşünde
Ehl-i cemaat irfan kor başında
Saki çağırır ki kadeh sun deyü
Kul Himmet Üstadım gerçek velisin
Doluyu sunansın pîrîm Ali'sin
Rehbere armağan eder birisin
Rehberin serdiği sofradır deyü
<end>

<start>
Kusurum çok idi yoluma geldi
Bağışla günahım mürvet ya Ali
Aradığım kazanç hep beni buldu
Bağışla günahım mürvet ya Ali
Günahlara kalmaz kerem-kânısın
Hayır eyleyensin mürvet ganisin
On sekiz bin âlem sultanı sensin
Bağışla günahım mürvet ya Ali
Kul olanın günahları çok olur
Arar da derdinin dermanın bulur
Varır bir gerçekten haberin alır
Bağışla günahım mürvet ya Ali
Hint'te Muhammed'in carına yeten
Hasan Hüseyin'in elini tutan
Zeynel ile Bakır zindanda yatan
Bağışla günahım mürvet ya Ali
İmam Cafer imiş dünyayı buran
Kâzım Musa Rıza yoluna giden
Taki Naki Askeri'ye niyaz eden
Bağışla günahım mürvet ya Ali
İmamlar dergâhı bir doğru yoldur
Hak Muhammed Mehdi sen bizi güldür
Şahı Merdan derler tuttuğum eldir
Bağışla günahım mürvet ya Ali
Kul Himmet Üstadım halime bakın
Ayırma katan katara takın
Mürvet erler carımıza tez yetin
Bağışla günahım mürvet ya Ali
<end>

<start>
Leylâ'm Leylâ'm der de daim ağlarsın
Mecnun'un durduğu pınar sen misin
Kavuşturamazsın nesin beklersin
Mecnun'un durduğu pınar sen misin
Mecnun'u sen çok bekledin durdun mu
Gelene geçene haber sordun mu
Ezelden dertliyim deşme dedin mi
Mecnun'un durduğu pınar sen misin
Yolumuz uğradı bir hoş çöllere
Güzel sevdik diye düştük dillere
Garip bülbül öter oldu bağlara
Mecnun'un durduğu pınar sen misin
Bu pınar Ali'dir artıp çağlayan
O Leylâ'nın yollarını bağlayan
Leylâ gelir deyu Mecnun'u eğleyen
Mecnun'un durduğu pınar sen misin
Mecnunla bile bu pınarda kalan
Ferhat ile bile kayayı delen
Leylâ'sın bulmadan Leylâ'yı bulan
Mecnun'un durduğu pınar sen misin
O nasıl pınardır üç ağzı vardır
Üç lezzeti vardır üç tadı vardır
Hak Muhammed Ali üstadı vardır
Mecnun'un durduğu pınar sen misin
Kul Himmet Üstadım bakın hoşuna
Mim duası yazılmıştır kaşına
Ali Muhammed'tir bakın işine
Mecnun'un durduğu pınar sen misin
<end>

<start>
Mansur ile dara durduğum zaman
O zaman konuştum üstadımınan
Pîrin divanına geldiğim zaman
Çok gezdim danıştım üstadımınan
Cebrail de cevlan kurup dönünce
Çevrinip kaldırdı nura konunca
Şah-ı Merdan bize dolu sunuca
Cür'asından içtim üstadımınan
Haramilik ettim belde oturdum
İki elim kızıl kana batırdım
Bezirgan vurdum da metan getirdim
Cevahir bölüştüm üstadımınan
Yusuf ile kuyulara atıldım
Yunus ile deryalara katıldım
Esir diye bir pazarda satıldım
Mısır'da buluştum üstadımınan
Hak Muhammed Ali dilimde virdim
Günbegün artıyor onulmaz derdim
Mansur'un durduğu darı da gördüm
Çözüp ağzım açtım üstadımınan
Halil Peygamberi nâra attılar
Mancınığın gökyüzüne tuttular
O kâfir şehrinde neler ettiler
Çimene karıştım üstadımınan
Bir âyet var Fatm'Ana'nın saçında
Gören kâfir donuverdi haçında
Çok güldüm oynadım Çin ü Maçin'de
Bile kondum göçtüm üstadımınan
Hak Muhammed Ali sevgili dostum
Yağmur ile yağdım yel ile estim
Ferhat ile bile kayalar kestim
Dağlarda buluştum üstadımınan
Bölük bölük nur bulaşmış yüzüne
Ağlayı ağlayı düştüm izine
Hızır ile girdim mil denizine
Bedkânını içtim üstadımınan
Şah-ı Merdan bize dolu sunalı
Cafer ile bile içip kanalı
Bir divan söyledim on bir haneli
On ikiye yettim üstadımınan
Kul Himmet Üstadım tuttuk damanı
Orda bir eyledik ahdi amam
Çok gezdim dolandım Hind'i Yemen'i
Sevdalara düştüm üstadımınan
<end>

<start>
Medet Allah ya Muhammed ya Ali
Yusuf kuyusunda zindana düştüm
Gülbengi çekilen Bektaşi Veli
Gayretiniz yokmu ummana düştüm
Fatıma ananın eteğin tuttum
Server Muhammede göz gönül kattım
İmam Hasan ile çok metap sattım
Şah Hüseyin ile dükkana düştüm
İmamı Zeynele can kurban ettim
Muhammed Bakırla musahip tuttum
Caferi Sadığa göz gönül kattım
Naci deryasında ummana düştüm
Musa Kazım Şah Rıza ya kavuştum
Kerbela çölünde cenge giriştim
Yezit ordusuyla hayli vuruştum
Yaralandı sinem al kana düştüm
Taki Naki Askeri dir nurumuz
Mehdi mağarada gizli sırrımız
Cebrail ölümüz Cerrah berimiz
Kırkların ceminde erkana düştüm
On İki dergahında ölüm var
Gece gündüz sohbetim var demim var
Çok günahım varsa neden gamım var
Ali gibi Şahı Merdana düştüm
Kul Hümmet ustadım bu nasıl yazı
Lezzet verir şirin muhabbet tuzu
Ali nin alnında Zöhre yıldızı
Meyli muhabbeti Selmana düştüm
<end>

<start>
Mekke ile Medine'de oturan
Seher vakti Kara Pirbat sen eriş
Toplan gözetip gülle çeviren
Seher vakti Kara Pirbat sen eriş
Selman Dedem eyek (?)  saldı götürdü
Elman Dede'm muradına yetürdü
Üçyüz yıllık yerden haber getürdü
Seher vakti Kara Pirbat sen eriş
Bayraklar çekildi sancak dikildi
Pîrim destur verdi yer gök şad oldu
On iki irenkten metah dokundu
Seher vakti Kara Pirbat sen eriş
Ağdağ erenleri cümleden ulu
Muradımız versin Muhammed Ali
Ona hizmet eylen on iki veli
Seher vakti Kara Pirbat sen eriş
Kul Himmet Üstadım derdini dilden
Ben ikrar vermişim dönmem bu yoldan
On'ki imamların geldiği yerden
Seher vakti Kara Pirbat sen eriş
<end>

<start>
Miraç Kapısı'nda Yedikule'de
Muhammed'i gördüm yâr Ali ile
Çok hikmetler vardır arşı âlâda
Önünce Kanber'i var Ali ile
Gezer dolaşırım Hacı Bektaş'ı
Fatma Ana şu âlemin güneşi
Eleste gülünden gönlümün cuşu
Sevdası serimde bir Ali ile
Dergâha çekilir yol vara vara
Gelin sığınalım Gani Settar'a
Bağdat'ta Mansur'u çektiler dara
Mansur da iniler dar Ali ile
Dolap dost dedi de indi ırmağa
Kâmil arif gerek buna ermeğe
Hasan Hüseyin'e bir su vermeğe
Dolap da iniler zâr Ali ile
İmam Zeynel zindanında oturmuş
Bâkır'ı Cafer'i ele getirmiş
Üç yüz yılda bir top nergiz bitirmiş
Selman'ın çiğninde pîr Ali ile
Kâzım Musa Rıza ağlatma bizi
Taki Naki Asker gözetir sizi
Eczanede gördüm şemsi nur yüzü
Ahd ile peymanı var Ali ile
Kul Himmet Üstadım sen binler yaşa
Müşteriler baha vermez kumaşa
Mehdi Dede'm gelse olur temaşa
İsrafil'i çalar sur Ali ile
<end>

<start>
Muhammed Ali'den sünnet oldular
Muhammed'i seven salâvat versin
Onlar Muhammed'e ümmet oldular
Muhammed'i seven salâvat versin
Şeriatin şartı kaçtır dediler
Vacibin bilenler beştir dediler
Gusülün farzına üçtür dediler
Muhammed'i seven salâvat versin
Abdestin farzına dörttür dediler
Bunu bilenlere merttir dediler
İk'ellerin bileklerin yudular
Muhammed'i seven salâvat versin
Yatsı namazına doğru varalım
Bin seksen vitr vacip anda görelim
Üç avretin beş eri var bilelim
Muhammed'i seven salâvat versin
Kul Himmet Üstadım Amentübillâh
Eğer inanmazsan işte Bismillah
Evvel âhir lâ ilahe illallah
Muhammed'i seven salâvat versin
<end>

<start>
Muhammed Ali'nin yolun gözlerim
Odur elâ gözlü sultanım benim
Bektaşi Veli'nin izin izlerim
Odur elâ gözlü sultanım benim
Cebrail cennette sordu ahvali
Bu bir kadim yoldur öteden beri
Biri Ali'nin Düldül'ü biri Kanber'i
Odur elâ gözlü sultanım benim
Hasan Hüseyin'e ağlar gezerim
Akar çeşmim yaşı çağlar gezerim
Zeynel Bakır Cafer'dedir nazarım
Odur elâ gözlü sultanım benim
Kâzım Musa Inza'dır katarım
Taki Naki Askeri'ye yeterim
Mehdi-i Resul'ün peşin tutarım
Odur elâ gözlü sultanım benim
Kul Himmet Üstadım aklım başımda
Gündüz hayalimde gece düşümde
Selman'ın çiğninde çocuk yaşında
Odur elâ gözlü sultanım benim
<end>

<start>
Muhammed Ali'ye malum her işler
Sevenler mihmanı Ali'yi sever
Gelin böyle gafil durman kardaşlar
Sevenler mihmanı Ali'yi sever
Mü'minimiz mürşidimiz Ali'dir
Gittiğimiz erenlerin yoludur
Özünü bilenler mihman Ali'dir
Sevenler mihmanı Ali'yi sever
Âşık ile maşuk anda hal olur
Mihman gelir her muhabbet bol olur
Kıl köprüsü sana cadde yol olur
Sevenler mihmanı Ali'yi sever
Muhammed miraçta hem de vezirdir
Şahı Merdan üstümüzde hazırdır
Mihman ile gelen Sultan Hızır'dır
Sevenler mihmanı Ali'yi sever
Kul Himmet Üstadım ey Şah-ı Merdan
Sevdası serimden ayrılmaz her dem
Biz de böyle gördük üstaddan pirden
Sevenler mihmanı Ali'yi sever
<end>

<start>
Müminin ikrarı ahdi bir gerek
Yazı mı yazılır buzun üstüne
Fitili yakmağa Kâmil er gerek
Muhabbet kattılar tuzun üstüne
Gerçeklerde olur marifet hüner
Üfürür ateşsiz fitili yanar
Nihan olsun deme yeşil nur konar
Kırkların anası kızın üstüne
Hak nida eylemiş Zühre geline
Nurdan kuşak kuşattılar beline
Kırk yılda bir kere doğup doluna
Muhabbeti bir yıldızın üstüne
Bir kapı açıldı içeri vardım
Bir ayak üstüne kırk saat durdum
Zeynel Âbidin'i sohbette gördüm
İsmini yazdırmış sazın üstüne
Öz evinden ikiliği atarlar
Gevher alırlar da gevher satarlar
Doksan bin er gelmiş semah tutarlar
Ağdağ'ın başında düzün üstünde
Sultan Hacı Bektaş mucizat vermiş
Dahi söz mü olur sözün üstüne
Kul Himmet Üstadım kelâm eyledi
Hak ne buyurduysa anı söyledi.
Birikti kâfirler baskın eyledi
Ali gibi bir şah-bazın ütüne
<end>

<start>
Müminler bu yola türap olursa
Mahrum kalmaz Ali diye çağıran
Darda bunda zulümatta kalırsa
Mahrum kalmaz Ali diye çağıran
Akılbâlik yaşı tende ise de
Hakk'ın hayalleri canda ise de
İk'elleri kızıl kanda ise de
Mahrum kalmaz Ali diye çağıran
Talip on yaşında musahip tuta
Yiğirmide özün gerçeğe kata
Otuzunda vara mürşide yete
Mahrum kalmaz Ali diye çağıran
Kırk yaşında pişkin dese sözünü
Ellisinde türap etse özünü
Altmışında Hakk'a dikse gözünü
Mahrum kalmaz Ali diye çağıran
thlâs talip pîr yolunda olursa
Yetmişinde belâsına durursa
Sekseninde Hak aşkına verirse
Mahrum kalmaz Ali diye çağıran
Kul Himmet Üstadım.......hanını
Doksanında değiştirse donunu
Yüz yaşında Hakk'a verse tenini
Mahrum kalmaz Ali diye çağıran
<end>

<start>
Ne güzel sevmişim hayli zamandan
Muhammed Ali'nin havası ile
Çok meta' kaldırdım Hint'ten Yemen'den
Bektaşi Veli'nin devesi ile
Kâtipler hüsnünü yazdı bir zaman
Bahriler ummanda yüzdü bir zaman
Hüseyn âşık oldu gezdi bir zaman
O da Fatm'Ana'nın hevesi ile
Yedi kişi lokma verdi ye deyü
Beyan edip şu sırrını de deyü
Hasan Hüseyin de yandı su deyü
Bir kuyu verdiler kovası ile
Zeynel Bakır müminlerin imanı
Cafer'i Sadık'ın yoktur gümanı
Gezdim seyreyledim Hind'i Yemen'i
O yedi kişinin duası ile
Kazım Musa Rıza bendi coşurdu
Taki Naki Askeri'ye düşürdü
Verdi aşkın küresinde pişirdi
Kavurdular aşkın tavası ile
Mehdi Dede'm geldi girdi düşüme
Sır vermedim yaranıma eşime
Bir kuşcağız mekân tuttu başıma
Cücüğün özledi yuvası ile
Kul Himmet Üstadım artıyor derdim
Şah-ı Merdan Ali dilimde virdim
Şah Necef dağında Ali'yi gördüm
Gezdim Tur dağını ovası ile
<end>

<start>
Pervaneyi aşk oduna yandıran
Aman Şahı Merdan sen imdat eyle
Dalga vurup deryaları coşturan
Aman Şahı Merdan sen imdat eyle
Mansur’u öldürüp darda astıran
Çekip Zülfikar’ı taşı kestiren
Miraç’ta Muhammede nişan gösteren
Aman Şahı Merdan sen imdat eyle
Fani imiş şu dünyanın ötesi
Söylerim sözümü var mı hatası
Hasan ile Hüseyin’in atası
Aman Şahı Merdan sen imdat eyle
Zindanda Zeynel’in payını veren
Muhammed Bakır’ın payını veren
Mahrum kalmaz dergâhına yüz süren      
Aman Şahı Merdan sen imdat eyle
İmam Cafer Kazım Musa Rıza
Mümine rahmet yezide ceza
Sahib-i Zülfikar hulk-i rıza
Aman Şahı Merdan sen imdat eyle
Taki Naki hem dertlerin devası
Hasan-ül Askeri Mehdi livası
Muhammed Mustafa sırr-ı Hüdası
Aman Şahı Merdan sen imdat eyle
Kul Himmet’im ziyan etmez karında
Her kulun bir sevdası var serinde
Dünyada ahrette mahşer yerinde
Aman Şahı Merdan sen imdat eyle
<end>

<start>
Sabahın seher vaktinde
Ali’yi gördüm Ali’yi
Eğildim niyaz eyledim
Ali’yi gördüm Ali’yi
Arslanı gördüm Meşhed’de
Kırk mum yanar bir şişede
Yedi iklim dört köşede
Ali’yi gördüm Ali’yi
Cennet kapısında duran
Hayber’in kilidin kıran
Kafire zülfikar çalan
Ali’yi gördüm Ali’yi
Çiskin dağlar başı çiskin
Kul Himmet’im oldu küskün
Cümle yerden erden üstün
Ali’yi gördüm Ali’yi
<end>

<start>
Sabahtan uğradım Sultan Oyuk'a
Irast geldim şehitlerin beşine
Onda Sultan Hızır düş geldi bana
Yüzüm sürdüm ayağına peşine
Birinin bakışı aklımı aldı
Birisi onulmaz sevdaya saldı
Birinin hayali gönlümde kaldı
Selâm saldım yaranına eşine
Ağlayı ağlayı düştüm izine
Sürmeler çekinmiş elâ gözüne
Kaldır nikabını bakam yüzüne
Mim duası yazılıdır başına
Hani benim elâ gözlü lökerim
Gözlerimden kanlı yaşlar dökerim
Dili şerbet dudakları şekerim
Şeker değmiş dudağına dişine
Kul Himmet Üstadım sırrım saklı mı
Gönül seyyah olmuş gezer iklimi
Üç güzel sevmişim alır aklımı
Çeşit çeşit vala bağlar başına
<end>

<start>
Sarıkebe güzel keklik alamaz
Yürü şahin isen öne gel öne
Yazı kuşu gül kadirin bilemez
Bülbül isen güle kona gel kona
Aşk ezelden âşıkların yârıdır
Senin aşk dediğin Hakkın nurudur
Ayda yılda gelmek gönül farıdır
Bugün git de yarın yine gel yine
Âşıklar gamlıdır değmen gönüle
Gönül bir güzele düştü beğile
Dolap gibi döne döne inile
Marifet suyuyla yuna gel yuna
Kıyma felek kıyma dahi genç yaşım
Eğer ağlar m'ola yaranım eşim
Sakın ağlamasın bacım kardaşım
Derdimin ortağı ana gel ana
Halil'in yaptığı köye şar isen
Sen de Muhammed'e intizar isen
Eğer âşıklara özge yâr isen
Sualim vermeğe sine gel sine
Kul Himmet Üstadım doğan olmasın
Kelp irakip kastimize yelmesin
Azrail'le tatlı canım almasın
Kendi elin ile ala gel ala
<end>

<start>
“Sebü’l-mesani” kitabın okusan
Türablıktan a’lâ yol mu bulunur
Bülbül olsam dört kapıda şakısam
Türablıktan a’lâ yol mu bulunur
Türab ol ki, çiğnesinler üstünü
Anda fark et düşmanını, dostunu
Nesimî gibi yüzdüregör postunu
Türablıktan a’lâ yol mu bulunur
Türab ide özün türab ol türab
Kalbindeki kini kibrini bırak
Muhammed Ali’nin cemâlin görek
Türablıktan a’lâ yol mu bulunur
Şükr olsun türablıktan doğrudur yolum
Ali’ye de malûm, ahvâlim, hâlim
Balım Sultan Haydar kend’aslan Ali’m
Türablıktan a’lâ yol mu bulunur
Balı’yı türab eden aşkın meyidir
Ali Seydi Şâh İbrahim soyudur
Türablıktan Şâh-ı Merdan huyudur
Türablıktan a’lâ yol mu bulunur
Kul Himmet’im “Kulhüvallahü ahad”
Cesetimden can kalmadı bu saat
Dün ü günü bildim idim Muhammed
Türablıktan a’lâ yol mu bulunur
<end>

<start>
Sevdiğim Allah bir Muhammed Ali
Günahkârım günahımı bağışla
Pîrim hünkâr Hacı Bektaşi Veli
Günahkârım günahımı bağışla
Fatma Ana ile oynadım güldüm
Ağladıkça çeşmim yaşını sildim
Günahkârım sana mürvete geldim
Günahkârım günahımı bağışla
İmam Hasan ile çok yedim içtim
İmam Hüseyin'e derdimi deştim
İmam Zeynel Bakır Cafer'e düştüm
Günahkârım günahımı bağışla
Kâzım Musa Rıza dahi nerdedir
Taki Naki Şah Askeri ordadır
Mehdi mağarada Mansur dardadır
Günahkârım günahımı bağışla
Kul Himmet Üstadım benzim gazelden
Mevlâ'm muradımı vere tez elden
Sana cömert derler ezel ezelden
Günahkârım günahımı bağışla
<end>

<start>
Sevdiğim Muhammed Ali
Çağırıram gel ha gel
Urum’da Bektaşi Veli
Çağırıram gel ha gel
Cebrail arşın yüzünde
Melekler döner izinde
Hızır Nebi hazır demde
Çağırıram gel ha gel
Ferhad isen dağı dolaş
Şehit isen kana bulaş
Fatma Ana cara ulaş
Çağırıram gel ha gel
Zeynel Bakır Cafer canda
Çok günahlar vardır bende
Özüm darda gözüm yerde
Çağırıram gel ha gel
Kazım Musa Rıza aman
Taki’ye Naki’ye deman
Eriş Mehdi Sahib–zaman
Çağırıram gel ha gel
Kul Himmet söylemez yalan
Sen de bu ikrara dolan
Kesikbaş carına gelen
Çağırıram gel ha gel
<end>

<start>
Seyrimde bir sara vardım
On iki dükkânı vardır
Muhammed Ali'yi gördüm
Ne güzel mekânı vardır
Ali'yi sevdim ezeli
Sevdaya düştüm seveli
Urum'da Bektaşi Veli
Onun yeşil donu vardır
Hasan'a kalındı nazar
Hüseyin okuyup yazar
Yakup ne ağlayıp gezer
Yusuf-i Kenan'ı vardır
Zeynel'e zindanda yol var
Bâkır'ı Cafer'de hal var
Musa-i Kâzım'a yalvar
Göğsünde imanı vardır
Taki'yle Naki gelecek
Şah Askeri'yi bulacak
Mehdi'de kılıç çalacak
İmamların kanı vardır
Kul Himmet Üstadım iren
Yıkık gönlüm evi viran
Kulun kısmetini veren
Âlemin sultanı vardır
<end>

<start>
Seyyah olup şu âlemi gezerken
Dest edip cihanı gezen geldin mi
Şu garip başımdan aldın aklımı
Aklımı başımdan alan geldin mi
Her ne ister isen açık bazanım
Dost aşkına ben derimi yüzerim
Hayalinde gönül eğler gezerim
Dermansız yaramı saran geldin mi
Aşkın küresinde yüreğim pişti
Korkarım araya engel karıştı
Şahı Merdan Ali geldi yerişti
Gizli sırlarıma eren geldin mi
Naz etme sevdiğim nazın vakti mi
Gönül seyyah eder gezer iklimi
Bir güzel sevmişim alır aklımı
Hemi alıp hemi veren geldin mi
Kul Himmet Üstadım aklımı aldı
Serimi onulmaz sevdaya saldı
Dahi bir kaç sözüm bekaya kaldı
Dünyada ahrette yaran geldin mi
<end>

<start>
Eğer sana yâr olayım diyorsan
Beş vakit farzını kıl kara gözlüm
Sen de benim gibi binamaz isen
Var git cehennemde yan kara gözlüm
Müslümanlık kıldan bir ince yoldur
Eğer ki sorarsan nimeti boldur
Sabah namazında nefsini öldür
Yönünü cennete dön kara gözlüm
Bir temizce abdest aldığın zaman
Dininin kadrini bildğin zaman
Öğle namazını kıldığın zaman
Bütün tamam olur din kara gözlüm
Geçirme elinden gençlik fırsatın
Çıkarma kalbinden mahşer firkatin
Terk eyleme ikindinin sünnetin
Bir bölük bırakma bin kara gözlüm
Gönlünü yüceden uçurma sakın
Elinden devleti kaçırma sakın
Akşam namazını geçirme sakın
Dünya güzelisin sen kara gözlüm
(Ruhsati)  korkumda olduğun zaman
Yalnız kabire girdiğin zaman
Yatsu namazını kıldığın zaman
Sana kurban olsun can kara gözlüm
<end>

<start>
Eğer sorarlarsa müslüman mısın 
Bihamdillah müslümanım ey hoca; 
Elhamdülillahın manası nedir? 
Allah bir Resul hak imanım hoca
Eğer sorarlarsa kimin kulusun 
Kuluyum Allahın peygamberim hak 
Sorarlarsa peygamberin adı ne? 
Muhammed Mustafa cananım hoca
Sorsalar Allahı nerde bilirsin? 
Mekandan münezzeh kalbte gizlidir 
Ne yerde ne gökte ne sağda solda 
Çağırdığın yerde bil anı hoca
Derse birliğine var mı dedilin? 
Delilim ihlastır «Küfüven ahed»
Sorarlarsa aklen delilin var mı? 
Nice yüzbin yerde be canım hoca
Eğer sorarlarsa otuz üç farzı
On ikisi namazdadır kılana; 
Eğer sorarlarsa altısı nerde 
İymandadır gani gumanım hoca
Mümin ister nasihati işite 
Zindanda kalmıya yerin ısıda 
Savum salat hac ve zekat peşinde 
Eda eden var mı aslanım hoca
Dördü de abdeste payı sor heman 
Üçü de gusulde farzoldu inan 
İki darp bir niyet teyemmüm ayan 
İşte böyle gülü reyhanım hoca
Adem baba Ruhsati'nin atası 
Var ise affeyle sözüm hatası 
Dahi çoktur bu sualin ötesi 
Benden ala bilüp inanın hoca
<end>

<start>
El vurman Fatma'ya Lokman karışmaz
Bu yara Fatma'yı alacak dedim.
Bir dahi göreydim telli cananı
Hasret kıyamete kalacak dedim.
Nedir senin derdin benim bülbülüm
Ne yaman sarardın hey konca gülüm
Geçmiş de karşına gülüyor ölüm.
Azrail canını alacak dedim.
Ben okudum Kur'an ile Yasini
Silsinler gönlümün olan pasını
Sana nûş etmişler ecel tasını
Ne olacak böyle hâlimiz dedim.
Elpençe karşında durayım divan
Mor bölüklerine ben oldum hayran
Ruhsati karşında aç gözün uyan
Hak sahibi hakkın alacak dedim.
<end>

<start>
Ela gözlerine kurban olduğum 
Aman eski ifadenden dönme ha! 
Şimdi havalanup gökte uçarsın 
Benim ilden başka ile konma ha!
Sana söylüyorum canımın canı 
Elimden aldırdım sevdiğim seni 
Eski ifadenle güvendir beni 
Beni ısrarımdan döner sanma ha!
Şimdi seni sıkı teşvik ederler 
Düşürürler dilden dile yederler 
Seni soğutmıya gelip giderler 
Yalan yanlış her bir söze kanma ha!
Servi gibi uzun o yarin boyu 
Gayet metin yerden hem cinsi soyu 
Vefasızlık etme bırak bu huyu 
Ellerin sözüne sakın kanma ha!
Yok iken sevdiğim bu işde suçun
Eski ifadenden döndün sen niçün? 
Ruhsat senden ayrı düştüğü içün 
Tez ölürse onun için yanma ha!
<end>

<start>
Elde sermayen heman
Aman Allahım aman
Tevbe estağfurullah
Tevbe estağfurullah
Tasarruf iymanıma
Nefsi salma yanıma
Dayanırım süphanıma
Tevbe estağfurullah
Arayup da bulduğum
Şeytan izin aldığım
Daha yoktur bildiğim
Tevbe estağfurullah
Nakşiden giydim tacım
Zikrü teşbihtir ilacım
Rahmetine muhtacım
Tevbe estağfurullah
Irak etme iymandan
Niyazım budur senden
Yarabbi! sıdku candan
Tevbe estağfurullah
Vardım tevhid sayesine
Düştüm dostun sevdasına
Koğu gaybet gayyasına
Tevbe estağfurullah
Çile çektim kışladım
Emmareyi taşladım
Bilir bilmez işledim
Tevbe estağfurullah
İsterim rahmetini
Bilirim kıymetini
Ağlatma Ruhsat'ını
Tevbe estağfurullah
<end>

<start>
Elif Allahı seversen beri bak
Be benden vazgeçme boyu güzelim
Te ile se ile seni severim
Cim ile cilvesi huyu güzelim.
Ha ile Hı ile hor bakma bize
Dal fle. Zel Ve gûş eyle sözüm
Rı ile Zel ile gel çıkma yüze
Sin ile safası soyu güzelim.
Şın ile şad ol tut bu pendimi
Sad ile dad ile sakın kendini
Ta ile Za ile etme andını
Ayındır kaşların yayı güzelim.
Gayın gafletten eyleyüp güzer
Fe ile kaf ile eyle gel hazer
Kâf ile lâm ile âlemi gezer
Mim ile nun nuru ayı güzelim
Vav ile He ile güftarı yazar
Lamelif diyen canından bezer
Ya ile Ruhsatî töylece yazar
Cenneti âlâsı köyü güzelim.
<end>

<start>
Bir taze civana gönül düşürdüm
Gelmemiş emsali kevn ü mekana
Cemalinin nuru tutmuş cihanı
Erişmiş nüfuzu ta Süleyman'a
Yüzüne bakınca akıllar zail
Nice bendesi var hüsnüne mail
Bir çift şeftaliye olmuşum kail
Pahıldır bivefa gelmez imana
Otuz iki bölük bir baştan başa
Siyah hat çekilmiş o hilal kaşa
Gözüne bakanın bağrı tutuşa
Kasdedip geziyor bir avuç kana
Burnu küçük kulakları mücevher
Dişleri incidir dudağı anber
Gerdanı bir karış her yeri mermer
Kınalım benziyor Yusuf Kenan'a
Memeler açılmış sümbüller gibi
Şakıyor dilleri bülbüller gibi
Gamzesi fincandır fağfurlar gibi
Sultandır sevdiğim cümle hubana
Kollarına inci mercan yakışır
Parmağında mühr-i Süleyman taşır
Boynuna bakanın aklı dolaşır
Yanarsa yanmalı böyle bir cana
Yürüyüşü tavus bakışı turna
Ervah-ı ezelden çekilmiş sürme
Serinden payece safi som sırma
Ruhsat'ın bu şi'ri bir alişana
<end>

<start>
Baharın geldiğin yeni anladım
Akar boz bulanık seller bir taraf
Bülbülün figanı çıktı eflake
Yeni domurlanmış güller bir taraf
Güneş çavmış sahraların yüzüne
Evler konmuş yaylaların özüne
Kimi sürme çekmiş ela gözüne
Kimi kınalanmış eller bir taraf
Kimi gümüş düğme dikmiş yakaya
İşi olan işin koymaz bekaya
Kimisi gark olmuş mavi çuhaya
Kimisi giyinmiş allar bir taraf
Kuzular meleşir koyunlar inler
Baktıkça yüzüne kulağım çınlar
Katar katar olmuş gerdanda benler
Dökülmüş üstüne teller bir taraf
Ruhsati dünyadan elin kestikçe
Ağyar olan yüz tutmayıp küstükçe
Bad-ı saba dert elinden estikçe
Hub rayiha verir yeller bir taraf
<end>

<start>
Beni bir onulmaz derde düşüren
Bir ayın bir de şın birisi de kaf
Ciğerimi kebap eden pişiren
Bir ayın bir de şın birisi de kaf
Günah deryasını döküp devirden
Nefis havasını sürüp savurdan
Gece gündüz Ya Hu Mevla(3)  çağırdan
Bir ayın bir de şın birisi de kaf
Bu sinemi aşk oduna yaktıran
Mahpusluğun zincirini taktıran
Her kapıda boyun eğip baktıran
Bir ayın bir de şın birisi de kaf
Nakşibendi tarikına girdiren
Acaib garaib haller gördüren
Bana Ruhsat mahlasını verdiren
Bir ayın bir de şın birisi de kaf
<end>

<start>
Dilimde ezkarım virdim
Bir Allah bir de Muhammed
Her nere varırsam derdim
Bir Allah bir de Muhammed
Var amma yetmiş bin perde
Hızır'dır anılsa nerde
Yedi kat gökte hem yerde
Bir Allah bir de Muhammed
Derim ya Kayyum ya Hay
Bin birdir ismini var say
Bilmeyenin başına vay
Bir Allah bir de Muhammed
Kulak ver olma gel sağır
İşitir dem-be-dem çağır
Terazide gelen ağır
Bir Allah bir de Muhammed
Zikreden bulur rahmeti
Şükreden bulur cenneti
Sıdk ile çağır Ruhsati
Bir Allah bir de Muhammed
<end>

<start>
Gam kasavet boydan aştı yürüdü gamlar yine
Kerbela fikrime düştü geldi imamlar yine
Mah-ı Muharrem erişti yas ve matem günüdür
Firkat ile gözlerimden akıyor nemler yine
Masumlara kasdedenler yoktur iman neylesin
Bab-ı merhamet kapansa yüz bin aman neylesin
Yürekteki olan derde hazık Lokman neylesin
Kendi verdiği yarayı kendisi emler yine
Şeksiz şüphesiz Yezit'tir bu ayda handan olan
Şimir Mervan değil midir aşkâre denîden olan
Bu davayı ehline sor ne bilsin nadan olan
Aşk-ı Kerbela'ya düşen yürükten gümler yine
Bu belayı kabul'ettim her beladan dönmenem
Dünya alt üstüne dönse(1)  zelzeleden dönmenem
Mansur gibi dara çeksen(2)  Kerbela'dan dönmenem
Sinnim yetmiş Yezit için yazarım zemler yine
Ben oturur ben yatarım ben gezerim sana ne
Ben okurum ben dinlerim(3)  ben yazarım sana ne
Ben bir ehl-i tarikatim ben azarım sana ne
Aklın yetmez Ruhsati'ye etme sitemler yine
<end>

<start>
Bihamdillah Gafur ismi var iken
Ağlama ey gönül gül ferah ferah
Esmasında Settar ismi var iken
Akıtma gözyaşı sil ferah ferah
Eğer umar isen Hak'tan cenneti
Sofiye yalvarıp etme minneti
Gece gündüz terk eyleme sünneti
Beş vakit farzını kıl ferah ferah
Eğer umar isen lutfunu Hakk'ın(1) 
Adu-yı nefsine yanaşma yakın(2) 
Dilini haramdan gıybetten sakın
Geçersin Sırat'ı yol ferah ferah
Hulus-ı kalp ile birle Allah'ı
Seni nara yakmaz hemi billahı
Bülbül ol metheyle Resulullah'ı
Açılsın bahçende gül ferah ferah
Her derede söğüt olmaz Ruhsati
Her anadan yiğit olmaz Ruhsati
Bundan güzel öğüt olmaz Ruhsati
Aklın başta ise al ferah ferah
<end>

<start>
Bu başın ki bir menzile ermezse
Başı ulu kervan olsan fayda ne
Bir dilberin mekanına konmazsan
Hayaline mihman olsan fayda ne
Arabi Farisi dilin olmazsa
Bülbüle münasip gülün olmazsa
Ya da bir mesnette elin olmazsa
Dava ile sultan olsan fayda ne
Çekme bu dünyanın endişesini
Tamir eyle gönlün dört köşesini
Kem söz ile kırma kalp şişesini
Sonra dönüp derman olsan fayda ne
Ey Ruhsati Yaradan'ı zikreyle
Leyi ü nehar ol haline şükreyle
Geleceği sen gelmeden fikreyle
Sonra dönüp pişman olsan fayda ne
<end>

<start>
Sabahtan uğruma çıktı
Gider iken suya Fatma
Aklım idrak eylemedi
Bu sendeki huya Fatma
Başında puldan ferayi
Yükledim gamı kirayı
Yakışır kutnu savayı
Giyin usul boya Fatma
Saçına(1)  yakışır elmas
Başına(2)  yakışır elmas
Al hançeri başımı kes
Korkarım ki kıya Fatma
Sürmeler çekmiş gözüne
Kirpiğin dökmüş yüzüne
Korkarım rakip sözüne
İnana da uya Fatma
Kapısında olsam sayi
Destinden nuş etsem meyi
Ruhsat görünmüyor deyi
Aceb nerde diye Fatma
<end>

<start>
Talihim yönettim ilmi remmale
Bu sevda sinemde ocak eyledi
Bilmem bahtım kara talihim mi kem 
Sevdiğim arayı uzak eyledi
Su serperler(3)  yaktığımız çıraya
İlaç olmaz yürekteki yaraya
Soysuz iş bozanlar girdi araya
Kesti aramızı tuzak eyledi
Bulunmaz mı bu yaranın kolayı
Başımıza satın aldık belayı
Baş kaldırdı düşmanların alayı
Kuşanıp silahın yarak eyledi
Gam ile mihnettir mekanım yurdum
Bir değil beş değil on değil derdim
Derd-i cananeyi Ruhsat'a verdim
Ruhsat bu davayı yasak eyledi
<end>

<start>
Acep ol mah-ı tabanım beni yar etmez m'ola
Ebrusunun bir telini yadigar etmez m'ola
Ruz u şeb derd-i firakı beni mecnun eyledi
Ol da benim gibi böyle ah ü zar etmez m'ola
Mey çekip mest olmuşum meyhanedir eğlencemiz
Gam alır gam satarız gamhanedir eğlencemiz
Anca ol babı güzel sayvanedir eğlencemiz
Perişan halime bakıp acep ar etmez m'ola
Acep aklına gelir mi ol peri pervanenin
Bilmem ki tedbiri nedir dişleri dürdanenin
Yoksa bizi terk etmek mi gözleri mestanenin
Maşuk gözüyle yeniden bir nazar etmez m'ola
Rakibe intizar etsem dilbere verir gider
Ol boyu servi yanağı esmere verir gider
Arzuhali yangın yazsam hünkara verir gider
Kendi lutfuyla ağyarı derbeder etmez m'ola
Ruhsat gibi çeker var mı firkati çoktan beri
Kendi bana nuş ettirdi şerbeti çoktan beri
Kabul ederse köledir Ruhsati çoktan beri
Eşiğine koysam başı zebh-i ser etmez m'ola
<end>

<start>
Mümin isen müslümana darılıp etme niza
Gücün yettiğine varıp kurulup etme niza
Müslümanı sohbetinden şefkatinden ayırır
Yokuşuna bir yol bulup yorulup etme niza
Her sözüne sadık isen her işine salim ol
Şunun bunun yakasına sarılıp etme niza
Sabr ile buldu bulanlar darılıp etme niza
Cüz'î küllî bir cevaba kırılıp etme niza
Ey Ruhsati sen nefsine eyle zulmü her zaman
Kibr ile ülfet eyleyip yar olup etme niza
<end>

<start>
Esselam aşık var ise işte meydan essela
Gün doğmadan neler doğar gör anadan essela
Bugün ben nuş eylemişim pir elinden bir dolu
Geçmişim Şad'ı Murad'ı hem Tuna'dan essela
Ben bir mimden dükkan açtım müşteriler isterim
İlm-i ledün ders okudum değdi cana neşterim
Tavrat Zebur İncil Kur'an kamu dilde ezberim
Tarikatim Nakşibendi bu binadan essela
Zaten birsin yok şerikin Kulhü allahü ahad
Daima dilde ezberim derim Allahüssamed
Lemyelid ve lem yuled okumuşum bi-aded
Ruhsati dil ehli oldu bu manadan essela
<end>

<start>
Ne kadar cevr etsen ben şu gedaya
Payına hüddanım elhamdülillah
Gerek niran gerek ciran yüzünden
Eksik değil gamım elhamdülillah
Güftarım görenler ta'n eder belki
Kendimden söylemem hakikat bil ki
Kurda kurt göründüm tilkiye tilki
Ademe ademim elhamdülillah
Ne devletim vardır ne de bir atım
Anadan öksüzüm babadan yetim
Gam ile yoğrulmuş kemiğim etim
Sabırdır her demim elhamdülillah
Ağım yok yas donu karam var amm
Onmayacak kadar çarem var amma
Hemen Eyyub kadar yaram var amma
Huda'dır merhemim elhamdülillah
Ne çokça malım var ne de bir aklım
Şükür ambarda da bulunmaz tahlım
Ruhsati'm ahrete yetiktir aklım
Dünyaca sersemim elhamdülillah
<end>

<start>
Bir vakte erdi ki bizim günümüz
Yiğit belli değil mert belli değil
Herkes yarasına derman arıyor
Deva belli değil dert belli değil
Farkeyledik ahir vaktin yettiğin
Merhamete çekilip göğe gittiğin
Gücü yeten soyar gücü yettiğin
Papak belli değil kürt belli değil
Adalet kalmadı hep zulüm doldu
Geçti şu baharın gülleri soldu
Dünyanın gidişi acayip oldu
Koyun belli değil kurt belli değil
Başım ayık değil kederden yastan
Ah ettikçe duman çıkıyor festen
Haraba yüz tuttu bezmi gülistan
Yayla belli değil yurt belli değil
Çark bozulmuş dünya ıslah olmuyor
Ehli fukaranın yüzü gülmüyor
Ruhsati de dediğini bilmiyor
Yazı belli değil hat belli değil
<end>

<start>
Dünyanın mekrine meylini verme
Sen de kurtulamazsın mevtin elinden
Ben filanım deyi göğsünü germe
Sen de kurtulamazsın mevtin elinden
Hani Meryem oğlu Hazret-i İsa
Firavun kavmiyle cenk etti Musa
Ejderha olurda elinde asa
O da kurtulamadı mevtin elinden
Yunus balık ile deryayı gezdi
İskender seyr edip alemi süzdü
Zaloğlu Rüstem'in tahtını bozdu
O da kurtulamadı mevtin elinden
Hakk'ı zikrederek buldu kemali
Kaç kere seyretti hüsn-ü cemali
Allah'ın aslanı Hazreti Ali
O da kurtulamadı mevtin elinden
Gökten ayet ayet Kur'an indirdi
Dertli olanlara deva kıldırdı
Dünya kalsa Muhammed'e kalırdı
O da kurtulamadı mevtin elinden
Azrail bedenden canlar uçurur
Bal isteyenlere zehir içirir
Nicesini Kaf'tan Kaf'a göçürür
Sen de kurtulamazsın mevtin elinden
Aşık Ruhsat ister din ile iman
Hani tahtın yel götüren Süleyman
Lokman bulamadı ecele derman
O da kurtulamadı mehtin elinden
<end>

<start>
Duldalanma yar Mevla'yı seversen
Yandırır cihanı şanlı gözlerin
Ahırı mevtime sebep olursun
Tek bana gösterme kanlı gözlerin
Örgülerin ince bele yaslanır
Deli görse mah cemalin uslanır
Samsun Diyarbekir Van'a seslenir
Belli bir diyarda ünlü gözlerin
Gamzelerin öldürmeye yay tutar
Didem yaşı umman olmuş çay tutar
Beni görür gözün yumar huy tutar
Başıma beladır cinli gözlerin
Bilmem acep Ruhsati'nin suçu ne
Mail oldum şu dilberin saçına
Sabi gibi al beşiğin içine
Sallasın uyusun nenni gözlerin
<end>

<start>
Güzeller şahına bir muska yazdım
Değmesin düşmanın nazarı diye
Bir gece gönderdim gizli bir name
Kuralım tenhada pazarı diye
Halime münasip yaran bulunmaz
Kalpteki yaramı saran bulunmaz
Dilbere bir öğüt veren bulunmaz
Terk eyleme okur yazarı diye
Söylemem dilimde var ise hata
Haniya bir kamil bu pendi tuta
Aşıka yol olmaz ölümden öte
Sen kimden edersin hazeri diye
Mürüvvet kılmadın şu ben gedaya 
Bu sinemi karşı verdim cıdaya
Sitem sözlerini kıldın hedaya
Başımda gezdirdim güzarı diye
Bu senin efkarın bu senin gamın
Dillerde söylenen hep senin namın
Ölürsem Fatma'nın yoluna gömün
Yad etsin Ruhsat'ın mezarı diye
<end>

<start>
Bilmem nasıl arz edeyim halimi dilber sana
Feda kılam bu canımı serimi dilber sana
Doğru de kimi seversin sana o layık mıdır
Harcedeyim bütüm varım kârımı dilber sana
Sen seni sakın hasımdan düşürürler tuzağa
Şöhrete meyil verme girersin sonra ağa
Ben za'ifim dayanamam düşerim sola sağa
Bu kadar ihsas ederim zarımı dilber sana
Ruhsati'yem kail oldum aha elli beşine
Gece gündüz yanar oldum benim gibi şaşkına
Bendeni atma yabana Yaradan'ım aşkına
Yoksa şekva mı ederdim şimdicek dilber sana
<end>

<start>
Devletli hünkarın aslan veziri
Hamdolsun bu yana revan eyledi
Dağıttı aleme namı şöhreti
Gün gibi lütfunu ayan eyledi
Reşit Paşa geldi diye duyuldu
Fukaralar sevinmeye koyuldu
Eşkıya içinde figan yayıldı
Geçirip benzini saman eyledi
Gayri geçti eşkiyanın çağları
Hep kırıldı bayrakları tuğları
Korkusundan yatmaz derebeyleri
Bütün bellerini keman eyledi
Geçirdi nüfuzun dağ ile taşa
Titredi vilayet etraf dört köşe
Tulû ömr eylesin binlerce yaşa
Cihan içre vali nişan eyledi
Bellerden korkusuz geçiyor kervan
Bunda bir hal var dedi arifan
Hakkında duacı hep sabi sübyan
Ruhsati yoluna kurban eyledi
<end>

<start>
Ölen öldü haber verin sağlardan
Kurban olam Yaradan'a yaz geldi
Gül açılmış şita gitmiş dağlardan
Kurban olam Yaradan'a yaz geldi
Gelin el kaldırak durak niyaza
Bihamdillah erdik biz de bu yaza
Dudular kumrular erdi muraza
Kurban olam Yaradan'a yaz geldi
Zülüfler perişan kaküller deste
Ah n'ideyim benim gönlüm şikeste
Dahi benden gayri kalmadı yasta
Kurban olanı Yaradan'a yaz geldi
Gül açılmış sene katıyor yıldan
Okusan da anlamıyor bin dilden
Çekeyim derdini ne gelir elden
Kurban olam Yaradan'a yaz geldi
Ruhsati'yem yine bana coş geldi
Ah ettikçe gözlerimden yaş geldi
Ellere yaz bahar bize kış geldi
Kurban olam Yaradan'a yaz geldi
<end>

<start>
Bir saat görmesem açılmaz gözüm
Resmi Aşkar donu mercan kıratım
Üstüne gelince cuş eder gönül
Hem arka hem öne kalkan kıratım
Gerdanına gümüş rahti düzdürdüm
Hem de halis mecididen sızdırdım
Mahkemede şeceresin yazdırdım
Soyu belli arabistan kıratım
Eşinir haykırır pehlivan gibi
Diker kulakları bir ceylan gibi
Setten aşar gider balaban gibi
Yakışır medhine destan kıratım
Mevlam layık görmüş Abdulkadır'a
Fiyatın sorarsan doksan beş lira
Korkarım ki malum ola Hünkara
Çıkmaz benden korku her an kıratım
Dizi tırnakları benzer demire
Ne kadar vasfetsem sığmaz zamire
Kırk saat yol gitsem almaz umura
Yine dizgin etsem kirman kıratım
Sıkıştırsam karakuşa kavuşur
Ruhsati yazmağa medhe tutuşur
Seni alan muradına erişir
Satan her gün olur pişman kıratım
<end>

<start>
Bre gönül vazgel bu hülyalardan
Hani ahret iman kimin aklında
Eller kurt olmuşlar koyun ararlar
Hani hadis Kuran kim'in aklında
Arşa çıkar zulumatın yalını
Bağladılar doğruların dilini
Kapadılar şeriatın yolunu
Hani hadis Kur'an kimin aklında
Birbiri üstüne inmekte zulüm
Attıkça aksine düşüyor falım
Kimsenin aklına gelmiyor ölüm
Hani Sırat mizan kimin aklında
Bir meniden halk olunma temelin
Kibirlenme elde var mı amelin
Gayretin gör belki yakın zevalin
Beratını yazan kimin aklında
Daha neler gelir bu garip başa 
Sırr-ı hikmetine karışmam haşa
Ruhsati sen beni çalma gel taşa
O terazi mizan kimin aklında
<end>

<start>
Hey ağalar derdim kime yanayım
Gönül yoldaşını bulana kadar
Kişi sevdiğinden ayrı düşeli
Yanar ateşine ölene kadar
Gözyaşımla mektup yazdım almadı
Hasretiyle yandım soran olmadı
Seher yeli dedi çilem dolmadı
Ara izlerini bulana kadar
Gözyaşımı o ummana getirir
Vefalı güzeller derman yetirir
Sevdiğim karşımda küsmüş oturur
Ağlarım saçımı yolana kadar
Ruhsati nerede kaldı vatanım
Kesildi takatim bitti dermanım
Geldi kederimden ağzıma canım
Ölmem yar yanıma gelene kadar
<end>

<start>
Hata mı söyledim kem mi işledim
Bu kadar tazirin etvarın kime
Alem bu ya şen olmazsın bir daha
Bu şekva şikayet ihbarın kime
Doğru söyle kimdir seni belleyen
Böyle daim cezbeyleyip fallayan
Gece gündüz sitemle söz yollayan
Bu mektup bu ferman defterin kime
Rakibin sözüne niçin uyarsın
Sonra bir gün pişman olur duyarsın
Mevla'dan utanmaz nasıl kıyarsın
Beddua intizar bizarın kime
Rücu et bu sözden olma serseri
Daha sen tıfılsın bilmen esrarı
Ellerin yurduna koyma kemteri
Canım sağ oldukça hazerin kime
Düşürürler seni eski rağbetten
Elde iken geçme böyle fırsattan
Mala meyil edip geçme Ruhsat'tan
Utanma gel söyle ikrarın kime
<end>

<start>
Güzelim ey yeke tellim
Kötü diyen kimdir sana
Pamuktan da yumuşaksın
Katı diyen kimdir sana
Aklımı eyledin talan
Beni bu sevdaya salan
Özü fasık sözü yalan
Zati diyen kimdir sana
Yüzün göreyim dön beri
Kemalinden utan bari
Giyinme şu allı şalı
Çiti diyen kimdir sana
Seni hub yaratmış Tanrı
Görenin tutuşur bağrı
Sana gitmez(1)  diyen doğru
Hata diyen kimdir sana
Sebebi var firkatinin
Kesesin yol sirkatinin
Git hey Aşık Ruhsati'nin
İti diyen kimdir sana
<end>

<start>
On bir ayın serfirazı Ramazan
Eriştirdi Rahman elhamdülillah
Firak-ı hasretin yaktı elaman
Kavuşturdu Rahman elhamdidillah
Tutalım orucu vurunak tacı
Kılalım salatı geçelim sacı
Yetirip taamı olalım hacı
Kavuşturdu Rahman elhamdülillah
Kılalım teravih kazanak rahmet
Sünnet-i Resul'ü edelim hüccet
Bu ayda nuş olur kevser-i cennet
Kavuşturdu Rahman elhamdülillah
Ne devlet sağ kalan erdi bu maha
Nasip midir görmek acep bir daha
Seher vakti ağla çağır Allah'a
Kavuşturdu Rahman elhamdülillah
Eğer umuyorsan huri cenneti
Leyle-i Kadir'de sen bul rahmeti
Tazim et bu maha Aşık Ruhsati
Kavuşturdu Rahman elhamdülillah
<end>

<start>
Yine gönül kuşu bilmem ne hikmet
Kafes-i mihnette kapandı kaldı
Dam oldu payine dane-i kısmet
Diyar-ı gurbette kapandı kaldı
Gittiler hünkara biraz müptela
Şikayet yüzünden koptu vaveyla
Arzuhaller buyrulmadı galiba
Bab-ı hükümette kapandı kaldı
Ehl-i dil olanlar yolunu tuttu
Dilesin maksuda menzile yetti
Aşıklar zümresi didara gitti
Sofular cennette kapandı kaldı
Niçin ateş değil Ruhsat külahın
Çıkmıyor göklere feryad ü ahın
Uyanmadı gitti baht-ı siyahın
Guşe-i vahdette kapandı kaldı
<end>

<start>
Adalet sahibi aziz hünkarım
Ağlayı ağlayı göz de kalmadı
Adalet kafire hürmet fitneye
Müslüman olanda yüz de kalmadı
Aşık olan kalem almış yazıyor
Mümin olan öz canından beziyor
Fakir fukara da üryan geziyor
Baha yetirecek bez de kalmadı
Padişahım bunlar senden sorulur
Sahipsiz kuş kanadından kırılır
Bir gün olur mahşer yeri kurulur 
Geçti halaveti haz da kalmadı
Bir tarafın gel deyüben getirdi
Bir tarafın sürüp yandan götürdü
Muhalif iş memleketi batırdı
Karardı lambalar gaz da kalmadı
Parça parça oldu yaylalar yurtlar
Ortalıkta kaldı yiğitler mertler
Ruhsati'yi iflah etmez bu dertler
Gitti sağır akraz laz da kalmadı
<end>

<start>
Serden eksik değil gam ile mihnet
Sılada bir nazlı cananım kaldı
Kesildi takatım yoktur dermanım
Gözü yaşlı kaşı kemanım kaldı
Yanımda değil ki derdin bileyim
Ağlatmayıp gözlerini sileyim
Neme şad olayım neme güleyim
Derdimin dermanı Lokman'ım kaldı
Cemalin karşımda bir ziya gibi
Gözümün önünde tutiya gibi
Bi-ayni Yusuf u Zeliha gibi
Kavuştur ya Rabbi Kenan'ım kaldı
Ruhum yar yanında kendim gurbette
Ruz u şeb gamlıyım düşman rahatta
Kavuştur ya Rabbi eşref saatte
Ruhsati'yim elde destanım kaldı
<end>

<start>
Bir kimsede olsa kibir
Yüzün dola yüzünden kaç
Onun mayası bozuktur
Selam verme pozundan kaç
Hicap eylemez insandan
Utanmaz Gani Rahman'dan
Eşettir mekr ü şeytandan
Basma sakın izinden kaç
Adudur okur yazara
Tez günde girsin mezara
Seni uğratır nazara
Görünme hiç gözünden kaç
Kibirin aslı piç olur
Acımaz bağrı tuc olur 
Selam vermesi güç olur
Alma sakın kızından kaç
Gel gözüm sana yazıktır
Yanaşma sütü bozuktur
Gün olsa bir hayrı yoktur
Ruhsat üşü yazından kaç
<end>

<start>
Vaiz vasfeyleme huri
Gönül cennet istemez ha
Bütün bütün senin olsun
Aşık ziynet istemez ha
Ne derde dermanı lazım
Ne saltanat şanı lazım
Ne huri gılmanı lazım
Hiç eziyet istemez ha
Leyla deyi olmuş Mecnun
Her belaya olmuş memnun
Yanar ağlar mahzun mahzun
Daha firkat istemez ha
Oldu gönül harap yeter
Yandı canım serap yeter
Dostum dedi şarap yeter
Şeker şerbet istemez ha
Aşkın kazanında piştim
Kaynayı kaynayı taştım
Ben yarimden ayrı düştüm
Garip gurbet istemez ha
Çektiğim bu ceza nedir
Bana etmek eza nedir
Ruhsat derdin rıza nedir
Gayri mesnet istemez ha
<end>

<start>
Ilgıt ılgıt esen seher yelleri
Benim ahu bakışlımdan bir haber
Yine bahar geldi dağlar yeşerdi
Söyle benim dal kaşlımdan bir haber
Sevdiğimin kulakları seste mi
Gönlü sevdam ile yine hasta mı
O da benim gibi kara yasta mı
Göğsü elvan nakışlımdan bir haber
Sinnim vardı otuzbeşe dayandı
Bağrım yine ateşlere boyandı
Gönül gayri gafletinden uyandı
Bülbül gibi konuşlumdan bir haber
On yıldır Ruhsati hasret yüzüne
Mihnet tuzağını kurdum izine
Seher yeli vardmsa Çamdüzü'ne
Benim ahu bakışlımdan bir haber
<end>

<start>
Eğer sorarlarsa müslüman mısın
Bihamdillah müslümanım ey hoca
Elhamdülillahın manası nedir
Allah bir Resul hak imanım hoca
Eğer sorarlarsa kimin kulusun
Kuluyum Allahın peygamberim hak
Sorarlarsa peygamberin adı ne
Muhammed Mustafa cananım hoca
Sorarlar Allah'ı(1)  nerde bilirsin
Mekandan münezzeh kalpte gizlidir
Ne yerde ne gökte ne sağda solda
Çağırdığın yerde bil anı hoca
Derse birliğine var mı dedilin
Delilim ihlastır «Küfüven ahad»
Sorarlarsa aklen delilin var mı
Nice yüz bin yerde be canım hoca
Eğer sorarlarsa otuz üç farzı
On ikisi namazdadır kılana
Eğer sorarlarsa altısı nerde
İmandadır gani gümanım hoca
Mümin ister nasihati işide
Zindanda kalmıya yerin ışıda
Savum salat hac ve zekat beşi de
Eda eden var mı aslanım hoca
Dördü de abdestte payı sor heman
Üçü de gusulde farzoldu inan
İki darp bir niyet teyemmüm ayan
İşte böyle gül ü reyhanım hoca
Adem Baba(2)  Ruhsati'nin atası
Var ise affeyle sözüm hatası
Dahi çoktur bu sualin ötesi
Benden ala bilin inanın hoca
<end>

<start>
İlahi sırrına akıllar kasir
Verdin Kerbela'ya narı hikmet ne
Nice göz görmedik saltanat verdin
Geçirdin belaya harı hikmet ne
Belkiya'ya yedi derya gezdirdin
Her bir nebatatın nef'in yazdırdın
Nesimi'nin derisini yüzdürdün
Mansur'u çektirdin dara hikmet ne
Musa peygambere koyun yaydırdın
Tur'a davet edip vahyin duyurdun
Hüseyin'e kanlı donlar giydirdin
Hasan'a giydirdin sarı hikmet ne
Terk et dedin Ethem terk etti tahtın
Eyyub'a dert verdin keşfedip bahtın
İbrahim'i ateşlere bıraktın
Yakmadın nur ettin narı hikmet ne
Sırr-ı hikmetini bilmez her adam
Bilenlere ben de olayım huddam
Bir mecazi aşk yolunda demadem
Ruhsat'a çektirdin zarı hikmet ne
<end>

<start>
Kara gün kararıp kalmaz
Hele sabreyle sabreyle
Hangi akşam sabah olmaz
Hele sabreyle sabreyle
Sabırda vardır keramet
Sabreden bulur selamet
Bu yolda yok bir felaket
Hele sabreyle sabreyle
Gam çekip etme vaveyla
Mecnun'u bekledi Leyla
Kulunu unutmaz Mevla
Hele sabreyle sabreyle
Basma cahilin izine
Gitme şeytanın sözüne
Bak Ruhsati'nin gözüne
Hele sabreyle sabreyle
<end>

<start>
Ölenece böyle gafil gezilmez
Bir meta'ın varsa pazara harca
Giden ömür daha geri düzülmez
Malın varsa okur yazara harca
Dünyayı boş yere boyla mı dedi
Dört kat bina kur da yayla mı dedi
Seni halk eyleyen böyle mi dedi
Camiye köprüye punara harca
Post bağlayıp gezen bütün deli mi
Eğer hilaf isem kesin dilimi
Bir yol da fikrine getir ölümü
İnayet tokluya davara harca
Dünyaya aldanıp temel ederler
Ölüm yoktur diye amel ettiler
Ruhsati ahrete hamal ederler
Götüremen yükü semere harca
<end>

<start>
Kurt girmiş koyuna döndü dünya çoban haniya
Kalktı adalet kapısı bilen aman haniya
Hakkında hadis işittim yevmü'l-beterdir deyi
Kime kılalım şikayet eski devran haniya
Sabır kıl eski haline ne gelir elden gönül
Korkma daha azdıramaz kaçtı şeytan haniya
Nerde bir meclis var ise koğ gıybet fısk u fücur
Ahret için konuşacak kamil insan haniya
Pay ü ser gaflet içinde bir uyanık kimse yok
Rüşvetsiz dava görülmez sahip iman haniya
Niyazım Rabb'im Te'ala nefsimiz ıslah ede 
Okuyan çok dinleyen yok hükm-i Kur'an haniya
Kime kılalım şikayet bari Hak ilham ede
Fikredip mahşer gününü olan pişman haniya
Öpecek el arıyorsan bus et kendi elini
Varıp halin arz etmeye pak-i damen haniya
Bir vakte erdi günümüz baş ayak belli değil
Alem hep hefsine tabi ulu divan haniya
Ruhsati Mehdi'ye kaldı bu asırın gidişi
Eflatun katmaz elini gitti Lokman haniya
<end>

<start>
«Divriği» siteminden tezevvüç etsem
Siyah gözlerini süzegen olur.
«Darende» ye doğru yönelüp gitsem
Kızlar hane hane gereğen olur.
Bir defa evlendim gönül pek özler
Öylesi güzeli göresi gözler
«Kerven» de bulunur edalı kızlar
Arkan sıra dudak büzeğen olur.
Her güzele artık inanmıyorum.
Gaflet uykusundan uyanmıyorum
«Sivas» a eyice güvenmiyorum
Korkarım ömrümü üzeğen olur.
Olursa bizlere olmalı köylü
On sekiz örgülü kaşları yaylı
«Hafik» ten getirsem bir suna boylu
Geri kaçırırım bezeğen olur.
Arayup bir güzel bulamıyorum
Başıma bir çaput dolamıyorum
«Alacahan» «Kangal» bilemiyorum
Saklamaz sırrını sezeğen olur.
Bu sözlerim altun küpe bellidir
Çerkezin kızları ince bellidir
Nezaket cilveli tutu dillidir.
Altuna gümüşe çözeğen olur.
Nefsî emmareyi baştan atmalı
Bu dünyayı şu ukbaya satmalı
Gerek eyi gerek kötü netmeli? 
Cümlesinden Ruhsat bezeğen olur
<end>

<start>
Ağyarın ettiği işi duydun mu? 
Düşman etti bize kızı kaç gündür.
Rakipten engelden dokunmuş bir söz
Düştü yüreğime sızı kaç gündür.
Gine hekim gelmiş dermana muhtaç
Can telef ediyor kurbana muhtaç
Artık geri dönmez fermana muhtaç
Karıştı araya muzu kaç gündür.
Ruhsati köylerde dolaştım gezdim
Nice güzellerin methini yazdım
Gayri bu sevdanın ipini çözdüm
Astım bir köşeye sazı kaç gündür
<end>

<start>
Ahtı bütün ikrarında ber karar
Söz verüp durmayan yâri neyleyim
Rast gelsem tenhada bana belgüzar
Bir buse virmeyen yâri neyleyim.
Al yanakta elvan elvan gül açup
Top top olmuş zülüflerden tel açup
Tenhalarda kavuştukça kol açup
Sarılup sarmayan yâri neyleyim.
İki gerdan kırup belin bükerek
İnce bele Acem şalı çekerek
Kâkülleri sağa sola dökerek.
Zülfünü bozmayan yâri neyleyim.
Ruhsatî'yim her eksiğin boynuma
Olur olmaz söz kâretmez beynime
Söylemeden soyunup ta koynuma
Sessizce girmeyen yâri neyleyim
<end>

<start>
Yedi kat yer gök âlem kuruldu bismillah ile
Cümle eşyaya destur verildi Bismillah ile
Besmelenin (Be)  sinin noktasıyım dedi Ali
Putperest Lat ü Uzza kırıldı Bismillah ile
Yaz deyi emretti kalem yazdı Bismillah’ı pes
(Mim)  harfinden hem Muhammed Mustafa’dan geldi ses
Şakkoldu kalem yarıldı almadı hiç bir nefes
Baştanbaşa bu cihan nur oldu Bismillah ile
Cennet’te dört ırmak akar dört müminin özünden
Besmeleyle devam eden nuş ederler özünden
Melekler raksa gelirler besmele avazından
Sekiz Cennet’te zeyn olup doldu Bismillah ile
Besmeleyle niyyet eyle evvelinden her işin
Evvel ahır hayra döner kalmasın hiç teşvişin
Selâmetle necat bulur darda kaldıysa başın
İsmail taş vurdu şeytan kör oldu Bismillah’la
Bihamdillah yerin aldı nere atsam her taşım
Ne tarika yettiğimi fark edemez sırdaşım
Besmeleyle devam ede ede gözüm kardaşım
RUHSATî’ye bu âşıklık verildi Bismillah ile
<end>

<start>
On birinde bir güzele hizmetim
Yeni açmış has bahçede gül gibi
On ikide henüz gelmiş baharı
Akar gider boz bulanık sel gibi
On üçünde ebru zülfü top durur
Aklı fikri temelinden kopturur
On dördünde yanağından öptürür
Dili şeker dudakları bal gibi
On beşinde çilesini doldurur
On altıda kendisini bildirir
On yedide maşukunu öldürür
Göz ucuyla bakar gider yel gibi
On sekizde gördüğünü şaşırmaz
On dokuzda döktüğünü döşürmez
Yiğirmide aklın derer taşırmaz
Sahip olur her yanına mal gibi
Yirmi beşte döner yüceden gider
Otuzunda dört etrafın denk eder
Otuz beşte yavaş yavaş kan gider
Kırk yaşında geçmez olur pul gibi
Kırk beşinde kızıl düşer gülüne
Ellisinde yokuş gelir yoluna
Elli beşte bak dünyanın haline
Tozar gayri sermayesiz kül gibi
Altmışında duvarlara yan gelir
Altmış beşte gözlerinden kan gelir
Yetmişinde umut etme can gelir
Tekne taşır teneşirde sal gibi
Yetmiş beşte söyler söyler usanmaz
Sekseninde her ne etse utanmaz
Seksen beşte yatar gayri uyanmaz
Ne söylersen haber vermez lal gibi
Doksanında hazır eyle bezini
Doksan beşte kimse çekmez nazını
Yüz yaşında teslim eder özünü
Ey RUHSATî felek yine dul gibi
<end>

<start>
Daha senden gayrı âşık mı yoktur
Nedir bu telaşın ey deli gönül
Hele düşün devr-i Adem’den beri
Neler gelmiş geçmiş say deli gönül
Günde bir yol duman çöker serime
Elim ermez gidem kisb ü kârime
Kendi bildiğine doğrudur deme
Gel iki adama uy deli gönül
Şu yalan dünyadan ümidini üz
İnanmazsan bak kitaba yüz be yüz
Hanen mezaristan malın bir top bez
Daha doymadıysan doy deli gönül
Baktım iki kişi mezar eşiyor
Gam kasavet geldi boydan aşıyor
Çok yaşayan yüze kadar yaşıyor
Gel de bu rüyayı yoy deli gönül
Birgün bindirirler ölüm atına
Yarın iletirler Hakk’ın katına
Topraklar susamış adam etine
Hep ağzını açmış hey deli gönül
Mevlâ’m kanat vermiş uçamıyorsun
Bu nefsin elinden kaçamıyorsun
RUHSATÎ dünyadan geçemiyorsun
Topraklar başına vay deli gönül
<end>

<start>
Zenginin züğürdün vasfın edeyim
Züğürt nere varsa han da bulamaz
Zengine baklava börek çekilir
Züğürt arpa darı nan da bulamaz
Zenginin yoluna çıkarlar karşı
Aralıkta kalır züğürdün başı
Zenginler giyerler kutnu kumaşı
Züğürt bacağına don da bulamaz
Zenginin yoluna olurlar türap
Züğürt nere varsa her işi harap
Zenginler giyerler kundura çorap
Züğürt ayağına gön de bulamaz
Zenginin faytonu dağlardan aşar
Züğürt düz ovada yolundan şaşar
Zenginin helvası bal ile pişer
Züğürt herlesine un da bulamaz
Zenginin iki üç kat olur damı
Gece şule vermez züğürdün mumu
Kızılırmak gibi zenginin demi
Züğürt damarında kan da bulamaz
Zengin nere varsa ırahat olur
Züğürdün her işi kabahat olu
Zenginin kefeni dokuz kat olur
Züğürt kefenine yen de bulamaz
RUHSAT bu güftarı yazar bitirir
Züğürdün vasfını yazar bitirir
Zengin zemheri de terler oturur
Züğürt ağustosta gün de bulamaz
<end>

<start>
Yüzüme bakıp ta hayvan bellemen
Nutuk da var lisan da var dil de var.
Bir tüccarım yeni bedesten açtım
Katmı da var kumaş da var şal da var.
Ateşim de yoktur dumanım tüter
Yaramın üstüne yaralar katar
Yaz baharın gelmiş bülbüller öter
Susam da var sünbül de var gül de var.
Nerede bir pîr görsem hadden aşarım
Elini kor ayağına düşerim
Sevdiğime ben bir oda döşerim
Şeker de var şerbet te var bal da var.
Necat bulmaz münkir ile yalancı
İflah olmaz dülger ile palancı
Sanmayınız bu Ruhsati dilenci
Mansup ta var irad da var mal da var.
<end>

<start>
Zamanenin mahlûkatı
Bütün dünyaya düşmüşler
Ederler dinini yağma
Mülkü davaya düşmüşler.
Nisalar açık gezerler
Cehennemden od üzerler
Melekler günah yazarlar.
Âkiller zabe düşmüşler.
Kadı işi yarım görür
Hükümetler baştan savur
Bayı müftü fetva verir
Kuru fetvaya düşmüşler.
Kitaptan kaçan ürkekler
Cehennem yolu beklerler
Müminim deyu erkekler
Acep sevdaya düşmüşler.
Ruhsat bu ne dolaşıklar
Karede yanan ışıklar 
Bu derdi çekmez âşıklar 
Varup Mevlâya düşmüşler.
<end>

<start>
Yenice bir bağa bağıban oldum
Lebi sükker yanakları al çalar.
Kemhalar giyinmiş servi boyuna
İnce bele lahuriden şal çalar.
Nereden baksam karşı gelir de
Adulardan intikamım alır da
Benim mecnûn olduğumu bilir de
Emsin diye dudağına bal çalar.
Haşarı hey deli gönül haşarı
Ah ettikçe elâ gözler yaşarı
Kerem et sevdiğim çıhma dışarı
Seher yeli zülüfünden tel çalar.
Güzelliği şu âleme tanıtma
Ara yerde nahak yere kan etme
Kerem et Ruhsat'ını unutma
Düşmanlar sevinip bize el çalar.
<end>

<start>
Yer altında sarı öküz
Yüz on dört bin yaşındadır.
Mevlâm anı hoş yaratmış
Bütün dünya başındadır.
Kendi sarı alnı sakar
Dünü günü Hakka bakar
Silkince âlemi yıkar 
Bir büğelek (sinek)  peşindedir.
Kuyruğunun ucu ağdır
Yelesi Mısır'a çağdır
Seksen bin boynuzu sağdır
Her birisi dışındadır.
Âşık Ruhsat söyler bunu
Dağlardan kalındır gönü
Çifte koşaydım onu.
Hesap onun işindedir.
<end>

<start>
Yıl olunceyedek gafil gezilmez
Bari devlet mataın pazara harca
Bu ömür bir daha geri düzülmez 
Malın varsa okur yazara harca
Dünyayı boş yere boyla mı dedi 
Dört kat bina kurup yayla mı dedi 
Seni halkeyleyen böyle mi dedi 
Camiye köprüye punara harca
Post bağlayup gezen bütün deli mi 
Eğer yalan isem kesin dilimi 
Bir defa fikrine getir ölümü
İnadet tokluya davara harca
Bu dünyayı sevüp temel ettiler
Ölüm yoktur deye amel ettiler 
Hey Ruhsati! Ahir ne haml ettiler 
Götürmezsin yükü semere harca!
<end>

<start>
Yok ise elde sermayen
Muhammede selâvat ver.
Temiz, tahir ise mayan
Muhammede selâvat ver.
Hem müjde hem şetarettir
Hemi haccı ziyarettir
Bin günaha kefarettir
Muhammede selâvat ver.
Kulum der rahmeti rahman
Senden uzak olur şeytan
Nasip olur sana iyman
Muhammede selâvat ver.
Huriler hak kerim desin
Bu zat benim yârim desin
Melekler aferin desin
Muhammede selâvat ver.
Ruhsati ol Hakka vasıl
Varup bir mürşide yasıl
Koğdan gaybetten ne hasıl
Can Ahmed'e selâvat ver.
<end>

<start>
Yollarına feda canım
Dedim gine inanmadın
Ben senin sen de benim
Dedim gine inanmadın
Kusurumu söyle benim
Çıkarma arşa dumanım
Hem dinimsin hem imanım
Dedim gine inanmadın
Oğrunda ciğer püryanım
Sen oldun gözde seyranım
Okumuş ehli Kuranım
Dedim gine inanmadın
(Ruhsatim)  yoktur devranım
Aksine döner kervanım
Deminki söze pişmanım
Dedim gine inanmadın.
<end>

<start>
Yosmam uzak durma yakın gel yakın
Zemzemesi battı yâr zülüflerin
Gönlüme gösterme gözümden sakın
Belâdır başıma nâr zülüflerin
Elâ gözler sürmelenmiş süzülmüş
Ak gerdana hattı mihrap yazılmış
Tel tel olmuş yanaklara düzülmüş
Bitirir aklımı sar zülüflerin
İnsaf et sevdiğim azma gel yola
Bozarsan ahtmı düşersin dile
Yarısın sağa böl yarısın sola
Göreni öldürsün mar zülüflerin
(Ruhsati)  yim seyif gibi süzüldüm
Aşk elinden yana yana ezildim
Âşıkların defterine yazıldım
Ulusun üstüme ser zülüflerin
<end>

<start>
Seher yeli dost köyüne uğrarsan
Selam götür ellerine aman ha
Muhalif(1)  olmasın ahdı peymanı
Dikkat eyle yollarına(2)  aman ha
Dilber sana meyledenler sürüne
Can feda eyledim pay ü serine
Benden gayri meyil verip birine
Sardırmasın bellerini(3)  aman ha
Dayanılmaz sohbetine nazına
Aşık oldum kaşlarına gözüne
İnanıp da aduların sözüne
Emdirmesin dillerini aman ha
Bir gün muradıma erdiğim zaman
Sinesin sineme sardığım zaman
Yarin hanesine vardığım zaman
Kınalasın ellerini aman ha
Bazı bazı Ruhsati'yi yoklasın
Tuzak kursun yollarımı beklesin
Cümle emanetim iyi saklasın
Dağıtmasın mallarımı aman ha
<end>

<start>
Seher yeli yar(1)  köyüne uğrarsan
Dikkat eyle yollarına aman ha
Bazı bazı ansın ahd ü peymanı(2) 
Yavaş dokun tellerine aman ha
Gece gündüz yanıyorum narına
Benden gayri meyletmesin birine
Can fedadır güzel yarin yoluna
Sardırmasın bellerine aman ha
Gelsin demiş bugün yine sultanım 
Kara göz üstüne kaşı kemanım
Bugün yarin hanesine mihmanım
Kına yaksın ellerine aman ha
Bakılmazken nazlı yarin yüzüne
Sürme çekmiş kirpiğine gözüne
Benden gayri biri yatıp dizine
El değmesin ellerine aman ha
Seher yeli dertli dertli esende
Aramızı boz dumanlar kesende
El sözüne uyup bana küsende
Dikkat eyle dillerine aman ha
Bazı bazı yüreğini yoklasın
Ruhsati'nin yollarını beklesin
Gayri emaneti hoşça saklasın
Kuş konmasın güllerine aman ha
<end>

<start>
Aşıklık davası nene lazımdır
Düzen ver sazına hikayetine
Hele biraz yalan tedarik eyle
Kim bakacak senin kabahatine
Başına cem eyle cini şeytanı
Baştan başa sana verdim meydanı
Ben aşıkım diye aldat çobanı
Yakışmaz değil ya diyanetine
Günahın al Köroğlu'nun Kerem'in
Farkı yoktur helal ile haramın
Bir [i]ki mangır kapmak senin meramın
Sakın ha hor bakma zanaatına
Okur yazar olan diyor kerahet
Cahil olanlara dersin şerafet
Haram değil ise kolay feraset
Aferin yalandan ferasetine
Ne gezersin boşa Hind'i Yemen'i
Arayıp bulsana dini imam
Ey Ruhsati sen de al bir kemani
Eğer yakışırsa tarikatına
<end>

<start>
Mah cemale etme zülfün perde Allah aşkına
Keşfetme bana(1)  yüzün her yerde Allah aşkına
Ta ezelden aşıkınım bir(2)  senin bilmez misin
Yok mu yoksa defterinde burda Allah aşkına
Battı gamzen sinemize yaradan etme diriğ
Müptela kıl gönlümüzü bir serde Allah aşkına
Bilir bilmez isyanıma peşiman oldum bugün
Sabit et de ver cezamı sor da Allah aşkına
Leyl ü nehar niyazımdır vuslat-ı canan için
Mahrum edip koyma beni darda Allah aşkına
Bahr-ı isyanına daldım elaman olsun elaman
Yüz yiğirmi dört bin nebi bir de Allah aşkına
İki cihan sultanının mi'racı hakkı için
Musa Kelîmin kelâmı Tur'da Allah aşkına
Bunca mevcudat mahlukat ahıma kılıp nazar
Muhammed Ali çağırıp pirde Allah aşkına
Huzuruna varacaktır Ruhsat bir top bez ile
İman ile bile gönder sar da Allah aşkına
<end>

<start>
Tesbihi sallama boşa
Utan Allah de Allah de
Ayıptır(1)  sallamak haşa
Aman Allah de Allah de
Keşfolur yetmiş bin perde
Kulunu bırakmaz darda
Uyuma vakt-i seherde
Uyan Allah de Allah de
Yakın olun huzuruna
Hemi gılman u huruna
Sarıl ismi Gafuruna
Dayan Allah de Allah de
Allah diyen mahrum kalmaz(2) 
Kör şeytan yanına gelmez
Vallahi bir ziyan olmaz
İnan Allah de Allah de
Dayan ol bin bir adına
Özür bağla küşadına
Ruhsati aşkın oduna
Gel yan Allah de Allah de
<end>

<start>
Gönül azat oldu gam-ı şitadan
Bihamdillah Yaradan'a yaz geldi
İşte böyle diliyorum(1)  Hüda'dan
Bihamdillah Yaradan'a yaz geldi
Göller dalgalanıp kazı gözlerdi
Gönül allı pullu kızı gözlerdi
Ziruh olan cümle(2)  yazı gözlerdi
Bihamdillah Yaradan'a yaz geldi
Vakit yeni esti karlar eridi
Hicabından kar çiçeği faridi
Nergis yaprağını çekti yürüdü
Bihamdillah Yaradan'a yaz geldi
Sümbül boynun eğdi kurdu otağı
Bülbül bir gül için bekler bu bağı
İşte gelip erdi yaz bahar çağı
Bihamdillah Yaradan'a yaz geldi
Cahiller şöhreti sazı seviyor
Hilal kaş sürmeli gözü seviyor
Ruhsati bulandı yazı seviyor
Bihamdillah Yaradan'a yaz geldi
<end>

<start>
Yayladan gelirken yolum uğradı
Hoş geldin misafir in dedi bana
Çıkarttı memesin verdi ağzıma
Yorgunsun sevdiğim em dedi bana
Yozgat'tan gelirken yolun sağında
Arzıımanım kaldı göğsün ağında
Bir çift ayva bitmiş yarin bağında
O da ayva değil nar dedi bana
Gürleyen gök müdür esen yel midir
Arap atı tavlasından bellidir
Deste kakül al yanakta gamlıdır
İpek kakül değil tel dedi bana
Biçare Ruhsat hiç haram yemez
Birinin sırrını birine demez
Boynumuzun borcu beş vakit namaz
Ak göğsün üstünde kıl dedi bana
<end>

<start>
Hani Lokman hani yoktur Eflatun
Vurdular sineme yare dayandı
Nice bir çekeyim derd ü mihneti
Geldi gam kasavet sere dayandı
Topraktan halk oldu insanın cemi
Fani dünya için çekerler gamı
Mancılığa korlar(1)  İbrahim gibi
Vücudum yanmakta nara dayandı
Çok zamandır terk eyledim sılayı
Hak bana çektirir derd ü belayı
Her kaçan cehd etsem yoktur kolayı
Görülmez işlerin Tur'a(2)  dayandı
Güşad-ı yareyi çok çekti Eyyub(3) 
Dökülen kurtları üstüne koyup
Alemi yaratan Settarü'l-Uyûb
El-aman ümidim Bir'e(4)  dayandı
Ruhsati aşk ile gezdi alemi
Ehl-i irfan olan anlar kelamı(5) 
Mevla'm böyle nasıl çalmış kalemi(6) 
Bilmem bu tesellim(7)  nere dayandı
<end>

<start>
Sana öğüt verip aklın
Çalan bulur belasını
Pederine kem söylerse
Bulan bulur belasını
Nefsine sarf edip varın
Cehennem edip mezarın
Validenin intizarın
Alan bulur belasın
Senin fırsatın güdenler
Seni kem yola yedenler
Helal kazancın edenler
Talan(1)  bulur belasını
Seni kimse kayırmaya
Esrarını duyurmaya
Seni benden ayırmaya
Yelen(2)  bulur belasını
Musibet düştü arama
Em koyan yoktur yarama
Benim şu baht-ı karama
Gülen bulur belasını
Aklım yetmedi hileye
Girdim bin çeşit çileye
Ruhsati'yi bu belaya
Salan bulur belasını
<end>

<start>
Davamıza rakip olan
Necat bulur mu bulmaz ya
Aklımı başından alan
Rahat bulur mu bulmaz ya
Bulamaz dünyada kemal
Mahrum olur görmez cemal
Erişir ömrüne zeval
Hayat bulur mu bulmaz ya
Serinden tacından olur
Zamane picinden olur
Ahırı acından ölür
Nimet bulur mu bulmaz ya
Yüzünde zerre nur olmaz
Ve bir rahat kabir bulmaz
İki yakası bir olmaz
Devlet bulur mu bulmaz ya
Vefa görmez melalinden
Şeref bulmaz kemalinden
Zebanilerin elinden
Ruhsat bulur mu bulmaz ya
<end>

<start>
İnşallah adaletin nişanı
Birbirine tutkun millet bu sene
Hatt-ı tarik kondu üç yüz on beşe
Eskiye benzemez hürmet bu sene
Nan u nimet inkar olunmaz haşa
Sultan Hamid Han'ım sen binler yaşa
Baklava kadayıf güreşir başa
Hamdülillah günde davet bu sene
Ramazana ne de güzel yakıştı
Münafıklar ara yerden çıkıştı
Fukaralar birbirine bakıştı
Bütün boşta kaldı servet bu sene
Hamdolsun bu sene aksi gelmedi
Pahılın münkirin yüzü gülmedi
Kahvenin de piyasası kalmadı
Külden ucuz oldu şerbet bu sene
Sakınıp konuşma namertlerinen
Haline şükreyle izzetlerinen
Ya Rabbi haşreyle cömertlerinen
İnşallah yönelir devlet bu sene
Bu dine her kim ki olur hıyanet
Ne dini bulunur ne de diyanet
İnşallah kahrolur Moskof hıyanet
Ehl-i İslam olur cellat bu sene
Münafık olanlar ezkar etmedi
İsm-i Muhammed'i ezber etmedi
Hiçbir gün evinde iftar etmedi
İnanırsan Aşık Ruhsat bu sene
<end>

<start>
Hallak-ı alemin irfanı çoktur
İflah olacağım güman bu sene
Suç kimsenin değil benim eksanım
Yazı göreceğim güman bu sene
Koyun da kalmadı kırıldı kuzu
Fırtına doldurdu dereyi düzü
Ne yaman dar oldu insanın gözü
Çoğu terk eyledi iman bu sene
İcazet kalmadı dağda ovada
Bereket kalmadı tasta tavada
İrağbet kalmadı atta devede
Hem de yaş görünür saman bu sene
Unut deli gönül kaymağı unut
Yoğurda selam ver peyniri kurut
Çirinen pekmezde kaldı bir umut
Göklere çekildi ayran bu sene
Ruhsat'ım kusurun görmez kör oldu
Dünya muhannete fazla dar oldu
Tarih geldi işte doksan bir oldu
Ne acayip oldu cihan bu sene
<end>

<start>
Bu nasıl hükümet bu nasıl gidiş
Yarım kıl bütünü soracak Allah
Semaya çekildi insaf adalet
Bir dahi hükümet kuracak Allah
Böyle mi gönderdi hükm-i Kur'an'ı
Böyle mi indirdi eınr ü fermanı
Böyle mi severler dini imanı
Ne yüz ile sana verecek(1)  Allah
Yaradan'ı hiç aldın mı zikrine
Devamın var mıdır acep şükrüne
Bir kez de ölümü getir fikrine
Verdiği bu ruhu alacak Allah
Kul eyledi nefis seni şeytana
Taptırdı liraya sime divane
Soyunup çıkarsın yarın meydana
Bak ne muamele kılacak Allah
Çıkarırsın ardı gelmez nizayı(2) 
Kendine gel tahsil eyle rızayı
Ruhuna verirler türlü ezayı
Adaletçe hüküm verecek Allah
Hazır edip cehennemi cenneti
Kabul etmez beşibirlik minneti
Adil kullarına verip rahmeti
Zalimi nirana sürecek Allah
Haram helal demez seçmezdin yerdin
Ebed(3)  kalır sandın mekanın yurdun
Zulm ile bu kadar devlete erdin
Hak mizan terazi kuracak Allah
Hele fikr et nere varacak halin
Gün be gün dolmakta yakın zevalın
Bir top bezden fazla var mıdır malın
Yarattığın rızkın verecek Allah
Daim yanar gider Ruhsati sefil
Sıdk ile divana ihvaya çekil
Her bir(4)  umuruma eyledim vekil
Benim davalarım görecek Allah
<end>

<start>
Neyleyim feleğin ihmal işini
İçirir her zaman sem bize bize
Alnımıza bir tan günü çavmadı
Daim yoldaş oldu gam bize bize
Kişver-i gönlümün yayı basıldı(1) 
Aşkın kileleri doldu esildi
Kime yar dedimse ağyar kesildi
Her dem refik olur kem bize bize
Yüküm gamdır karalıyam karalı
Yandı yürek(2)  paralıyam paralı 
Yar elinden yaralıyam yaralı
Vermiyor Eflatun(3)  em bize bize
Rakipler el çekti(4)  araya bilmem
Kimden em düzelim yaraya bilmem
Neyledim(5)  ol kaşı karaya bilmem
Nisbetle çekiyor dem bize bize
Bu sefil Ruhsati sana kul oldu
Ateşine yana yana kül oldu
Sevdana düşeli yedi yıl oldu
Dinini seversen dön bize bize
<end>

<start>
Yedi kat yer gök alem kuruldu bismillah ile
Cümle eşyaya destur verildi bismillah ile
Besmelenin be'sinin noktasıyım dedi Ali
Putperest Lat ü Uzza kırıldı bismillah ile
Yaz deyi emretti kalem yazdı bismillahı pes
Mim harfinden hem Muhammed Mustafa'dan geldi ses
Şakkoldu kalem yarıldı almadı hiç bir nefes
Baştan başa bu cihan nur oldu bismillah ile
Cennette dört ırmak akar dört müminin özünden
Besmeleyle devam eden nuş ederler özünden
Melekler raksa gelirler besmele avazından
Sekiz cennet de zeynolup doldu bismillah ile
Besmeleyle niyyet eyle evvelinden her işin
Evvel ahır hayra döner kalmasın hiç teşvişin
Selametle necat bulur darda kaldıysa başın
İsmail taş vurdu şeytan kör oldu bismillahla
Bihamdillah yerin aldı nere atsam her taşım
Ne tarika yettiğimi fark edemez sırdaşım
Besmeleyle devam ede ede gözüm kardaşım
Ruhsati'ye bu aşıklık verildi bismillah ile
<end>

<start>
Kanaat babının pehlivanıyız
İşim olsa da bir olmasa da bir.
Umuru dünydan bütün vazgeçtim
Başım olsa da bir olmasa da bir.
Keşfoldu gözümüz göründü gayya.
Bir yanda ejderha bir yanda hayya
Meşhur kelâm Deliktaş'da bir kaya
Taşım olsa da bir olmasa da bir.
Halâvet yok bulgurunda tuzunda
Aksi kalem çalınmıştır yazımda
Ne esnaflık ne rençberlik gözümde
Koşum olsa da bir olmasa da bir.
Bu aşkın tiğrine durdum barıldım
Mansur gibi varıp dara asıldım
Kızılırmak gibi doldum eksildim
Coşum olsa da bir olmasa da bir.
Aşkın zincirini taktım boynuma
Muhabbet ateşin koydum koynuma
Olur olmaz söz kâr etmez beynime
Gûrûm olsa da bir olmasa da bir.
Ruhsatî'yem ahu zara bağlandım
Terkedüp namusu âra bağlandım
Çok kapı dolandım bire bağlandım
Eşim olsa da bir olmasa da bir.
<end>

<start>
Kara gün kararıp kalmaz
Hemen Allah de Allah de! 
Hangi akşam sabah olmaz
Aman Allah de Allah de!
Sahibimiz çok nazlıdır
Yanında geçer sözlüdür
Hemen kalbinde gizlidir
İman Allah de Allah de!
Var amma yetmiş bin perde
Ne göktedir ne de yerde
Karıncasın komaz darda
İnan Allah de Allah de!
Sen seni çalma gel taşa
Niyaz eyle gitmez boşa
Kulu gibi değil haşa
Uyan Allah de Allah de!
Ne derdin var ise söyle
Kalbini müberra eyle
Bu da geçer kalmaz böyle
Dayan Allah de Allah de!
Ruhsatİ olma divane
Günde beş yol dur divana
Sıdkile düş asitane
Uzan Allah de Allah de!
<end>

<start>
Kara gün karartıp kalmaz
Hele sabreyle sabreyle
Hangi akşam sabah olmaz
Hele sabreyle sabreyle
Sabırda vardır keramet
Sabreden bulur selamet
Bu yolda yok bir felaket
Hele sabreyle sabreyle
Gam çeküp etme vaveyla
Mecnunu bekledi Leyla
Kulunu unutmaz Mevla
Hele sabreyle sabreyle
Basma cahilin izine
Gitme şeytanın sözüne
Bak Ruhsati'nin gözüne
Hele sabreyle sabreyle
<end>

<start>
Kaşların üç günlük ay gibi durmuş
Mevc urup ciğerde oynar gözlerin
Bir buse ver yaratanın aşkına
Coşkun pınar gibi kaynar gözlerin.
Bu güzellik sende vardır ey peri
Terkettirir bana kisb ile kârı
Değmez bir dileği cihanın varı
Nice âşık kurban eder gözlerin.
Bahar seli gibi coşkunca akar
Garip bülbül gibi bizleri yakar
Kan döker kirpiğin okumaz bakar
Yekletüp derdimi taylar gözlerin.
Rakibin izine düşüp izleme
Ciğerimi ateşinde közleme
Ruhsatî'yi başka gözle gözleme
Her zaman sinemde yaylar (yaşar)  gözlerin.
<end>

<start>
Kaşların Zülfikar gibi çatılmış
İlle benzer pehlivana gözlerin; 
Birisi zaptetmiş Şam'ı Haleb'i
Biri de hükmeder Van'a gözlerin.
Kimlerden öğrenmiş cilveyi nazı
Yaktın ateşinle kül ettin bizi
Biri Harput biri Diyarbekir (Diyarbakır) 
Biri yeter Arabistan'a gözlerin.
Gören âşıkları bütün hapt etmiş
Tekrar gine doğacağa aht etmiş.
Biri Belhi Buhara'yı zaptetmiş
Biri gitmiş Rumistan'a gözlerin.
Bir kemlik görmedim sen gibi dosttan
Eyledim vasfını dillerde destan
Birinin bahası şol Arabistan
Biri azdır Hindistan'a gözlerin.
Canıma kasteder illâ birisi
Ebri zülüf olmuş sultan kavisi
Birisi Araptır biri Farisî
Biri Ruhsat ala cana gözlerin.
<end>

<start>
Kayıt gör başına uzaktır yolun
Elinde bir zerre var mı amelin
Oğluna kızına yetişmez elin
Cümlesine hasret kor birer birer.
Elli bir yaşında tufan erişti
Yağmaya başladı kar birer birer.
Haraba yüz tuttu bezmi gülistan
Yakar vücudumu nâr birer birer.
Bos yere gevherin çalma gel taşa
Her ne dersem hilaf değilim hâşa
Ne genç der, ne koca, ne bey ne paşa
Değer musallaya ser birer birer.
Kimse yetmez bu feleğin atına
Tutmuş yakamızı çeker çetine.
Topraklar susamış adam etine
Hemen ağzın açmış yer birer birer.
Ey Ruhsati hakka çevir yönünü
Nola bari kurtarasın dinini
Haram ile besledinse tenini
Elbette sokacak mar birer birer.
<end>

<start>
Kerem et sevdiğim bozma peymanı
Gider de gelirim sunam gözleme
Kaldır kalbindeki eski gümanı
Soldurma elinde kınan gözleme
Ebrular mah yüzde katar diyorlar
Kirpikler hançeri atar diyorlar
Ölümden ayrılık beter diyorlar
Belki Kerem gibi yananı gözleme
Zalim düşman iş bozmaya çalışır
Rakipler de kol kol olup yılışır
Elbet ayrı düşen bir gün kavuşur
Bir bade vir içip kanam gözleme
Gurbette dolaşup bir gün gelirsem
Düşmanlardan intikamı alırsam
Kalbimdeki muradımı bulursam
Ruhsati'yim geri dönem gözleme
<end>

<start>
Kerem eyle Hak dinini seversen
Daha gözleyim mi bana ne diyon
Geçer akça dokuz yüzü geçer, sen
Çürük akçe ile bine ne diyon?
Kaşların uruyor sineme teber
Kirpiklerin katlime ediyor sefer
Ben anlarım gönül anlamaz haber
Mah yüze serpilen bene ne diyon?
Serim ayık olmaz bir kara yastan
Gayrı kulaklarım kapandı sesten
İsmimi dillere eyledin destan
Arada seslenen çana ne diyon?
Bir kere yüzüme bakacak mısın? 
Zülfünü boynuma takacak mısın? 
Yoksa Kerem gibi yakacak mısın? 
Ruhsati gidiyor buna ne diyon?
<end>

<start>
Kibirliye olma yakın
Yüzün dola yüzünden kaç
Anın mayası bozuktur
Selam verüp sözünden kaç
Hicap eylemez insandan
Utanmaz gani rahmandan
Berbattır mekri şeytandan
Basma sakın izinden kaç
Düşmandır okur yazara
Tez günde gitsin mezara
Seni oğradır nazara
Görünme hiç gözünden kaç
Kibrin aslı piç olur
Yumşamaz bağrı tunç olur 
Selam virmesi güç olur
Alma sakın kızından kaç
Gel güzelim sana yazıktır
Yanaşma südünü bozuktur
Sana altın bileziktir
(Ruhsat)  almayandan kaç
Kibirliye olma yakın
Yüzün dola yüzünden kaç
Anın mayası bozuktur
Selam verüp sözünden kaç
Hicap eylemez insandan
Utanmaz gani rahmandan
Berbattır mekri şeytandan
Basma sakın izinden kaç
Düşmandır okur yazara
Tez günde gitsin mezara
Seni oğradır nazara
Görünme hiç gözünden kaç
Kibrin aslı piç olur
Yumşamaz bağrı tunç olur 
Selam virmesi güç olur
Alma sakın kızından kaç
Gel güzelim sana yazıktır
Yanaşma südünü bozuktur
Sana altın bileziktir
(Ruhsat)  almayandan kaç
Kibirliye olma yakın
Yüzün dola yüzünden kaç
Anın mayası bozuktur
Selam verüp sözünden kaç
Hicap eylemez insandan
Utanmaz gani rahmandan
Berbattır mekri şeytandan
Basma sakın izinden kaç
Düşmandır okur yazara
Tez günde gitsin mezara
Seni oğradır nazara
Görünme hiç gözünden kaç
Kibrin aslı piç olur
Yumşamaz bağrı tunç olur 
Selam virmesi güç olur
Alma sakın kızından kaç
Gel güzelim sana yazıktır
Yanaşma südünü bozuktur
Sana altın bileziktir
(Ruhsat)  almayandan kaç
<end>

<start>
Kömür gözlüm yoktur emsalin mislin
Şirin dudakların dillerin vardır.
Cennetten mi çıktı huri mi neslin? 
Akar bozbulanık sellerin vardır.
Mekânın şehir mi yoksa kasaba
Sakın yakın olma hariç mezhebe
Baha verme ile gelmez hesaba
Mah yüzünde çifte hallerin vardır.
Gelir geri gider isen buradan
Tanrı selâmım kesme aradan; 
Güzelliği sana vermiş yaradan
Nice Ruhsat gibi kulların vardır.
<end>

<start>
Kulak ver pendime divane gönül
Hiç karıp katmanın sırası değil
Meclis gafletinden malâyaniden
Lâf alıp satmanın sırası değil.
Aşk sefinesini var ummana sal
Eğer gavvaz isen derununa dal
Talibi ilmisen kantardan yana
Okkanın batmanın sırası değil
Âşık olan aşkın meyin içiyor
Zahiri bâtından bilip seçiyor
Gün batarken indi vakit geçiyor
Uzanıp yatmanın sırası değil.
Gurbetin veremi rahmi sıladır
Çok yüze gülenin işi hiledir
İki avrat alman başa belâdır
Ayşe'nin Fatma'nın sırası değil.
Ruhsati sözün tut boşa dolaşma
Varup bir muhalif işe dolaşma
Kendin bilmeyene varup dalaşma
Belâya çatmanın sırası değil.
<end>

<start>
Küçücükten meyil verdim ben sana
Dür ile mercana değişmem ben seni
Lutfeyle sevdiğim cevretme bana
Karaya ummana değişmem seni
Tokat ile Zile alınma dile
Konya Karaman bi baha hele
Amasya Burusa Üsküdar ile
Tahtı al Osmana değişmem seni
Hasretin kâr etti bu şirin cana
Canik Trabuzon Bitlis bir yana
Değmez bir telini Tarsus Adana
Yavru Gürcistana değişmem seni
Kar ile Erzurum Van baştan başa
Urfa Diyarbekir hatta Meraş'a
Malatya Sivas bütün car köşe
Bak bu şehristana değişmem seni
Ruhsati derdinden oldu divane
Rumeli Semerkant hepsi bir yane
Yedi kıral bunca devrü devrane
Büsbütün cihane değişmem seni
<end>

<start>
Leylü nehar derununda yanan ataştir benim
Eğer derdimi sorarsan cümleye baştır benim
Eğer yüküm sorarsan lâlü elmas satarım
Kendi fabrikamdan çıkar sâde kumaştır benim.
Marifetten sorarsan benneliktir san'atım
Eğer ahlâktan sorarsan şiir okur tabiatım
Eğer sancağım sorarsan Sivas'tır vilâyetim
Eğer mevlidim sorarsan Deliktaş'tır benim.
Eğer nikâhtan sorarsan dördü bitirdi tamam
Eğer evlâttan sorarsan yiğirmi üçtür heman
Eğer devletten sorarsan bir himarım var inan
Arzumanım anın için kınaman keştir benim.
Eğer tarikim sorarsan nakşibendi itiyim
Eğer mertlikten sorarsan cümlesinden kötüyüm
Eğer mezhepten sorarsan Cinpolat'tan katıyım.
Hem Muhammed cihâriyâri sevdiğim beştir benim.
Âşık Ruhsat bozak almaz çeşit çeşit renk olur
Her kim okursa divanım şiirimden mehenk olur
Eğer günahım sorarsan Kafdağı'na denk olur
Anın için gamım gitmez gözlerim yaştır benim.
<end>

<start>
Her zaman bulanık akma
Bir kapı aç durulasın; 
Herkes biliyor ölüm var
Ne boşuna yorulasın.
Vasıl oldum vara vara.
Gezme mudara mudara
Bir güzel sev gözü kara
Günde bir yol sarılasın.
Desinler bu kimin kızı
Temiz olsun yüzü gözü
Yâd oldukça güzel sözü
Kuruldukça kurulasın.
Gayri lâl eyle dilini
Gül isen bul bülbülini
Mecaziden çek elini
Nice böyle yâr olasın.
Nereden aldın firkati
Kimden nuş ettin şerbeti
Aferin âşık Ruhsati
Güzel dedin var olasın.
<end>

<start>
Malik olsam bir tükenmez devlete
Ah neyleyim yürekte var elde yok
Kırk çift koşum olsa gözü sürmeli
Ah neyleyim yürekte var elde yok
Bin kilelik tarlam olsa su basar
Vergi Hüdanındır buna kim küser
Otuz beşte sürüm olsa seraser
Ah neyleyim yürekte var elde yok
Dört bin.... olsa bir düz ovada
Yirmi bin kuşum uçsa havada
Beş on batman yağ eritsem tavada
Ah neyleyim yürekte var elde yok
Bin beş yüz ineğim körpe danalı
İki yüz cariyem eli kınalı
Doksan da çobanım beli kamalı
Ah neyleyim yürekte var elde yok
Dört helallım olsa perde yüzünde
Birinin olmasa dünya gözünde
Bir saray yaptırsam (Tecer)  özünde
Ah neyleyim yürekte var elde yok
Seksen sekiz oda boyu beraber
İçinde camisi suyu beraber
Bir şehir yaptırsam köyü beraber
Ah neyleyim yürekte var elde yok
Her sene verirdim on yük iane
Muhtaç olmaz idim hana çobana
On iki bin atlı döksem meydana
Ah neyleyim yürekte var elde yok
(Ruhsati)  yim düzelteyim dinimi
Dosta doğru çevireyim yönümü
İmanımdan tefrik etme gönlümü
Ah neyleyim yürekte var elde yok
<end>

<start>
Malûm oldu bunların gidişi gidiş değil 
Gözü baktı dili durdu hakiykatten geldi ses.
Murat oldu cana geldi ervahı embiyanın
Hamdolsun dinin sahibi Muhammed'ten geldi ses.
İnkâr etmediler hâşâ dediler suç bizimdir
Müslümana sözümüz yok nasihattan geldi ses.
Şevketlimiz kadim olsun affetti kusurların
İane erzak buyurdu hükümetten geldi ses.
Atalardan kalma cevap kul oyar gelir kaya
Bu sözlere iman eden tarikattan geldi ses.
İncil Tevrat Zeburda var mı beylik dâvası
Zannım var Kur'anda da yok şeriattan geldi ses.
Gerek beylik gerek paşa âlurde faydası yok
Fakirle etti muhabbet nur Ahmetten geldi ses.
Herkes kendin islâh eder sen karışma Ruhsati
Kendi düşen ağlamaz hiç tebiyetten geldi ses.
<end>

<start>
Mansur aşkı hakla kendini dâre
Kementletüp asmış deyu kınaman
Ferhat Şirin için sarp kayaları
Külünk ile kesmiş deyu kınaman
Gönül bir leylânın gezer peşinde
Gâh hayalde görür gâhi düşünde
Mecnun Leylâ için dağlar başında
Öz canından geçmiş deyu kınaman
Nârın hasretinden yandı pervane
İşte ben de koydum sırrı meydane
Derdi yok sırrını dosta düşmane
Her gazada açmış deyu kınaman
Garip «Şah Sanem» den muradın alup
Yakup da Yusufu arayup bulup
Kanber de Arzunun yolunda olup
Genç yaşında göçmüş deyu kınaman
Alamadım mah yüzünün bacından
Rakiplere ölüm dosta geçinden
Dertli Kerem Aslısının öcünden
Ateşlere düşmüş deyu kınaman
Eşim gitti yetemedim ardından
Geçemedim kızıl kanat yurdundan
(RUHSATÎ)  de (MİHRİ)  sinin derdinden
Bulanmış da coşmuş deyu kınaman
<end>

