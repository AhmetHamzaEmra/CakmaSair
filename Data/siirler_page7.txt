<start>
Yine zevrak-ı derûnum kırılıp kenâre düştü
Dayanır mı şîşedir bu reh-i seng-sâre düştü
O zamân ki bezm-i cânda bölüşüldü kâle-i kâm
Bize hisse-i mahabbet dil-i pâre pâre düştü
Gehî zîr-i serde desti geh ayağı koltuğunda
Düşe kalka haste-i gam der-i lûtf-ı yâre düştü
Erişip bahâra bülbül yenilendi sohbet-i gül
Yine nevbet-i tahammül dil-i bî-karâre düştü
Meh-i burc-ı ârızında gönül oldu hâle mâ`il
Bana kendi tâli`imden bu siyeh sitâre düştü
Süzülüp o çeşm-i âhû dedi zevk-i vasla yâ hû
Bu değildi niyyetim bu yolum intizâre düştü
Reh-i Mevlevîde Gâlib bu sıfatla kaldı hayrân
Kimi terk-i nâm u şâne kimi it`ibare düştü
<end>

<start>
Ey dil ey dil niye bu rütbede pür gâmsın sen
Gerçi vîrâne isen genc-i mutalsamsın sen
Secde-fermâ-yi melek zât-ı mükerremsin sen
Bildiğin gibi değil cümleden akvâmsın sen
Rûhsun nefha-i Cibril ile tev’emsin sen
Sırr-ı Hak’sın mesel-i İsi-i Meryem’sin sen
Hoşça bak zâtına kim zübde-i âlemsin sen
Merdüm-i dîde-i ekvân olan âdemsin sen
Merteben ayn-ı müsemmâdadır esmâ sanma
Merciin Hâlik-i eşyâdadır eşyâ sanma
Gördüğün emr-i muhakkakları rü’yâ sanma
Başkasın kendini sûretle heyûla sanma
Keşf ile sâbit olan mâ’niyi dâ’vâ sanma
Hakkına söylenen evsâfı müdârâ sanma
Hoşça bak zâtına kim zübde-i âlemsin sen
Merdüm-i dîde-i ekvân olan âdemsin sen
İnleyip sırrını fâşeyleme ağyâra sakın
Düşme bilmezlik ile varta-i inkâra sakın
Değmesin âhların kâkül-i dildâra sakın
Sonra Mansûr gibi çıkman olur dâra sakın
Arz-ı acz etmeyesin yâreden ol yâra sakın
Bulduğun cevher-i âlîleri bîçâre sakın
Hoşça bak zâtına kim zübde-i âlemsin sen
Merdüm-i dîde-i ekvân olan âdemsin sen
Sendedir mahzen-i esrâr-ı mahabbet sende
Sendedir mâ’den-i envâr-ı fütüvvet sende
Gizli gizli dahi vardır nice hâlet sende
Ma’rifet sende hüner sende hakiykât sende
Nazar etsen yer ü gök duzâh u cennet sende
Arş u kürsiyy ü melek sendedir sende
Hoşça bak zâtına kim zübde-i âlemsin sen
Merdüm-i dîde-i ekvân olan âdemsin sen
Hayftır şâh iken âlemde gedâ olmayasın
Keder-âlûde-i ümmîd ü recâ olmayasın
Vâdî-i ye’se düşüp hiç ü hebâ olmayasın
Yanılıp rehrev-i sahrâ-yı belâ olmayasın
Âdeme muttasıl ol tâ ki cüdâ olmayasın
Secdeler eyle ki merdûd-i Hüdâ olmayasın
Hoşça bak zâtına kim zübde-i âlemsin sen
Merdüm-i dîde-i ekvân olan âdemsin sen
Merk-i hâtif gibi bu kayd-ı sivâdan güzer et
Erişen hâr u hasa âteş-i aşkı siper et
Dâmenin tutmaya âsâr-ı alâyık hazer et
Şems veş hâhiş-i Munlâ ile azm-i sefer et
Sâf kıl âyineni kâbil-i aks-i suver et
Hele bir cem’-i havâs eyle de Gâlib nazar et
Hoşça bak zâtına kim zübde-i âlemsin sen
Merdüm-i dîde-i ekvân olan âdemsin sen
<end>

<start>
Yokmuş bir aha ey gül- i rana tahammülün
Bağrın ne yaktın ateş- hasretle bülbülün
Yek-rengdir zeban-ı hakikatte hüsn ü aşk
Bang-i hezar şu'lesidir ateş-i gülün
Duzah-nişin-i ateş-i fakr olduğun kalur
Ey ahiret-harab tehidir tevekülün
Tekrarlarla şüpheleri daniş anlama
Gel arif ol ki ma'rifet olsun tecahülün
Merdanelik asaleti meydanda bellidir
Hayber günü babasını kim sordu Düldül'ün
Galib maarifin de sefası değer veli
Canan vasfıdır hele aslı tegazzülün
<end>

<start>
Ey hame eser senin değildir
Ey şeb bu seher senin değildir
Envar-ı füyuz-ı Mürşid-i Rum
Afaka Fürugum etti malum
Kıldı beni tıfl-ı mısra' asa
Doğdum doğalı suhanle ber pa
Ben tıfl idim eylemezdim ülfet
Bulmuştu sözüm temam şöhret
Bi-minnet ü üstad-ı talim
Ser-name-i tab'ım etti tanzim
Allah Allah zihi inayet
Na- baliga hikmet-i belagat
Feyz erdi cenab-ı Mevlevi'den
Aldım nice ders Mesnevi'den
Güya ki o bahr-ı bi gerane
Olmuş hum-ı rengden nişane
Dil hemçü şegaal o bahre düştü
Hem-cinslerim başıma üştü
Tavus-ı  behişte eyledim naz
Amma ki yok iktidar- ı pervaz
Boş boşuna ney veş ettim efgan
Ben söyledim oldu şem' giryan
Olmuştu bu sine dik-i hikmet
Ni'met  leb-i gayre oldu kısmet
Sinemde ne aşk var ne tabiş
Ebna- yı zemana bir nümayiş
Müjdemden alındı aşinalar
Gitti hepisi deyip dualar
Ben kaldım o söz lebimde kaldı
Keşt-i murat lenger aldı
Canımda ne suziş-i  taleb var
Gönlümde ne neşe-i tarab var
Bu resme kalır gidersem eyvah
Tevfikına mazhar ede Allah
<end>

<start>
Tarz-ı selefe takaddüm ettim
Bir başka lügat tekellüm ettim
Ben olmadım ol güruha pey-rev
Uymuş beli Gencevi'ye Hüsrev
Billah bu özge maceradır
Sen bakma ki defteri beladır
Zannetme ki şöyle böyle bir söz 
Gel sen dahi söyle böyle bir söz
Erbab- suhan tamam ma'lum
İşte kalem işte kişver-i rum
Gördün mü bu vadi-i kemini
Divan yolu sanma bu zemini
Engüşt-i hata uzatma öyle
Beş beytine bir nazire söyle
Az vaktte söyledimse anı
Na- puhteliğin değil nişanı
Gördük nice şahlar gedalar
Bir anda yapar onu babalar
Gencinede resm-i nev gözettim
Ben açtım o genci ben tükettim
Esrarını mesneviden aldım
Çaldım beli miri malı çaldım
Fehmetmeğe sen de himmet eyle
Ol gevheri bulda sirkat eyle
Çok görme bu hikmeti beyanım
Tevfika havale eyle canım
İn dem ki  zi şairi eser nist
Sultan-ı suhan menem diger nist
<end>

<start>
Tardiyye
Hoş geldin eyâ berîd-i cânân
Gel ver bana bir nüvîd-i cânân
Cân ola fedâ-yı ıyd-i cânân
Bî-sûd ola mı ümîd-i cânân
Yârin bize bir selâmı yok mu
Yârabbî ne intizârdır bu
Geçmez mi nice rûzigârdır bu
Duysam ki ne şîvekârdır bu
Hep gussa vü hârhârdır bu
Vuslat gibi merâmı yok mu
Ey Hızr-ı fütâdegân söyle
Bu sırrı edip iyân söyle
Ol sen bana tercemân söyle
Ketm etme yegân yegân söyle
Gam defterinin tamâmı yok mu
Kâm aldı bu çerhden gedâlar
Ferdâlara kaldı âşinâlar
Durmaz mı o ahdler vefâlar
Geçmez mi bu etdiğim duâlar
Hâl-i dilin intizâmı yok mu
Dil hayret-i gamla lâl kaldı
Gâlib gibi bî-mecâl kaldı
Gönderdiğim arz-ı hâl kaldı
El'ân bir ihtimâl kaldı
İnsâfın o yerde nâmı yok mu
(Şeyh Gâlip'in Tardiyyesini
Bugünün Türkçesi ile
Yeniden Söyleyiş)
Hoş geldin, ey habercisi cânânın!
Gel de ver müjdesini cânânın.
Bayramına canım fedâ cânânın.
Ümidinde yok mu fayda cânânın;
Yârin bize bir selâmı yok mu?
Nasıl bir bekleyiş, Ya Rahman bu?
Hiç geçmez mi, nasıl bir zaman bu?
Duydum düşkünlüğünü naza bunun,
Verdiği hep sıkıntı eza bunun;
Kavuşmak gibi bir merâmı yok mu?
Ey düşkünlerin Hızır'ı, söyle
Apaçık eyle bu sırrı, söyle
Hâlime sen ol tercüman, söyle
Teker teker saklamadan söyle;
Gam defterinin tamamı yok mu?
Keyf aldı tâlihden dilenenler,
Yarına kaldı iyi bilinenler.
Nerede o ahdler, o vefalar?
Geçmez mi bu ettiğim dualar?
Gönül hâlinin intizamı yık mu?
Gamla şaşkın gönül dilsiz kaldı,
Galip gibi mecalsiz kaldı.
Gönderdiğim arzıhal haldı,
Şimdi bir tek ihtimal kaldı;
İnsafın o yerde namı yok mu?
Osman TUĞLU
<end>

<start>
Sultan-ı rûsül şâh-ı mümeccedsin efendim, 
Bî-çârelere devlet-i sermedsin efendim, 
Divân-i ilâhide ser-âmedsin efendim, 
Menşur-ı 'le-amrük'le müeyyedsin efendim.
Sen Ahmed ü Mahmud u Muhammedsin efendim, 
Hak'dan bize sultân-ı müeyyedsin efendim.
Hutben okunur minber-i iklim-i bekâda, 
Hükmün tutulur mahkeme-i rûz-ı cezâda, 
Gülbank-i kudümün çekilir arş-ı Hudâ'da, 
Esmâ-i şerifin anılır arz ü semâda.
Sen Ahmed ü Mahmud u Muhammed'sin efendim, 
Hak'dan bize sultân-ı müeyyedsin efendim.
Ümmideyiz ye's ile âh eylemeyiz biz, 
Sermaye-i imanı tebâh eylemeyiz biz, 
Babın koyup agyâre penâh eylemeyiz biz, 
Bir kimseye sâyende nigâh eylemeyiz biz.
Sen Ahmed ü Mahmud u Muhammed'sin efendim, 
Hak'dan bize sultan-ı müeyyedsin efendim.
Bîçâredir ümmetlerin isyânına bakma, 
Dest-i red urup hasret ile dûzaha yakma, 
Rahm eyle aman âteş-i hicrânına yakma, 
Ez-cümle kulun Gâlib-i pür-cürmü bırakma.
Sen Ahmed ü Mahmud u Muhammed'sin efendim, 
Hak'dan bize sultan-ı müeyyedsin efendim.
Şeyh Galib
<end>

<start>
Eğer desem ki hevalar açıldı geldi behar
Murad oldur ki benimle mahabbet eyledi yar
Ya söylesem ki çemen goncelerle doldu
odur garez ki tebesümle söyledi dildar
<end>

<start>
Tedbirini   terkeyle   takdir hüda'nındır
Sen yoksun o benlikler hep vehm ü gümanındır
Birden bire bul aşkı bu tuhfe bulanındır
Devran olalı devran erbab-ı safanındır
Aşıkta keder neyler gam halkı cihanındır
Koyma kadehi elden söz pir-i muganındır
Meyhaneyi seyrettim uşşaka mataf olmuş
Teklif ü  tekellüften  sükkanı maaf olmuş
Bir neşe gelüp meclis bi havf u hilaf olmuş
Gam sohbeti yad olmaz meşrebleri saf olmuş
Aşıkta keder neyler gam halkı cihanındır
Koyma kadehi elden söz pir-i muganındır
Ey dil sen o dildara layık mı değilsin ya
Da'va-yı mahabete sadık mı değilsin ya
Özrü nedir Azra'nın Vamık mı değilsin ya
Bu gam ne gezer sende aşık mı değilsin ya
Aşıkta keder neyler gam halkı cihanındır
Koyma kadehi elden söz pir-i muganındır
Mahzun idi bir gün dil meyhane i ma'nade
İnkara döşenmiştim efkar düşüp yade
Bir pir gelüp nagah pend etti alel- ade
Al destine bir bade derd ü gamı ver bade
Aşıkta keder neyler gam halkı cihanındır
Koyma kadehi elden söz pir-i muganındır
Bir bade  çek efzun kap mecliste zeber-dest ol
Atma ayağın taşra meyhanede pa- best ol
Alçağa akar sular Pay i huma düş mest ol
Pür cuş olayım dersen Galib gibi düş mest ol
Aşıkta keder neyler gam halkı cihanındır
Koyma kadehi elden söz pir-i muganındır
<end>

<start>
Kevser-i ateş- nihadın adı aşk
Düzah- ı cennet -nümanın adı aşk
Bir lügat gördüm cünun isminde ben
Anda hep cevr ü cefanın adı aşk
<end>

<start>
Mersiye
Kan ağlasın bu dîde-i dürbârım ağlasın
Ansın benim o yâr-ı vefâdârım ağlasın
Çeşm ü dehân u ârız u ruhsârım ağlasın
Başdan başa bu cism-i siyehkârım ağlasın
Ağyârım ağlasın bana hem yârım ağlasın
Gûş eyleyen hikâyet-i Esrâr’ım ağlasın
Nâdîde bir güher telef etdim dirîg u âh
Hâk içre defnedîp gerü gitdim dirîg u âh
Zât-ı şerîfi âleme bir yâdigâr idi
Fakr u fenâ vü aşk u hüner berkarâr idi
Her şeb misâl-i şem benim ile yanar idi
Sâve gibi yanımda enîs-i nehâr idi
Hakkâ tamâm âşık idi yâr-ı gâr idi
Bir kaç zaman muammer olaydı ne var idi
Allâh verdi aldı yine kurb-i Hazrete
Biz kaldık ile intizâr rûz-i kıyâmete
Âhir nefesde sohbeti oldu muhabbet âh
Bir yâre urdu bağrıma âh derd-i firkat âh
Gelmezdi hîç kalb-i fakîre bu sûret âh
Ey kâş etmeyeydim o âşıkla sohbet âh
Telh etdi kâmımı o zehrnâk şerbet âh
Eyvâh elden o gül-i handânım aldı mevt
Esrâr’ım aldı cümle dil ü cânım aldı mevt
Meydân-ı Mevlevîde nişân âşikâr edip
Pervâz ederdi şevk ile Ankâ şikâr edip
Eylerdi nây u defle semâ âh u zâr edip
Bulmuşdu kân-ı matlabı Hak’da karâr edip
Almışdı müjde kûyuna yârın güzâr edip
Gitdi ne çâre Gâlib’i hasretli yâr edip
Olsun visâl-i Hazret-i pîrânla kâmyâb
Kıldı karîn-i kabri Fasîh-i felekcenâb
<end>

<start>
1.
Çeken piyaleyi Pa-der rikab olup gidiyor
Gelen bu meclise mest ü harab olup gidiyor
2.
Vücud-ı pakin  Alla'a emanet eyledim anın
Gönül eğlencesi can paresibir dil -nüvazım var
3.
Gele bir devr ki bu galibi yad eyleyeler
Fırsat- ı sohbeti ahbab  ganimet bilsin
<end>

<start>
Cenâb-Hân Selîm-i ma'delet kâr
Ki oldur merkez-i pergâr-ı dünyâ
Edüp takdim-i adlâ-yı mesâlih
Cihân-ı kıldı ma'mûrüz'-zevâyâ
geçüp tedkîk-i Oklides-i re'yi
Hikemde oldu Eflatun'dan a'lâ
Sezâdır olsa pây-endâz-ı râhî
Kumaş-ı atlas-ı gerdûn-ı hadrâ
Mühimmât-ı umûr-ı ceng-ı yekser
Aristo gibi tedbîr etti hakkâ
Edüp ez-cümle ihyâyı fenn-i harbi
o sûretde musanna' kim görenler
olur hayretle çün nakş-ı heyûlâ
Kılup te'sîs-i eşkâl-i mehâret
Binâsı oldu kıstâs-ı temâşa
Bu mısrâ geldi bir târîh Galib
Mühendishâne-i nev-resmi vâlâ
<end>

<start>
Fâriğ olmam eylesen yüz bin cefâ sevdim seni
Böyle yazmış alnıma kilk-i kazâ sevdim seni
Ben bu sözden dönmezem devr eyledikçe nüh felek
Şâhid olsun aşkıma arz u semâ sevdim seni
Bend-i peyvend-i dilim ebrû-yı gaddârındadır
Rişte-i cem’iyyetim zülf-i siyeh-kârındadır
Hastayım ümmîd-i sıhhat çeşm-i bîmârındadır
Bir devâsız derde oldum mübtelâ sevdim seni
Ey hilâl-ebrû dilin meyli sanadır doğrusu
Sûy-i mihrâba nigâhım kec-edâdır doğrusu
Râ kaşından inhirâf etsem riyâdır doğrusu
Yâ savâb olmuş veya olmuş hatâ sevdim seni
Bî-gubârım hasret-i hattınla hâk olsam yine
Sıhhatim rûh-i lebindendir helâk olsam yine
Tîğ-i gamzenden kesilmem çâk çâk olsam yine
Hâsılı beyhûde cevr etme bana sevdim seni
Gâlib-i dîvâneyim Ferhâd u Mecnûn’a salâ
Yüz çevirmem olsa dünya bir yana ben bir yana
Şem’ine pervâneyim pervâ ne lâzımdır bana
Anlasın bîgâne bilsin âşinâ sevdim seni
<end>

<start>
Tedbiri terk eyle takdir Hudanındır
Sen yoksun o benlikler hep vehm ü gümanındır
Birden bire bul aşkı bu tuhfe bulanındır
Devran olalı devran erbab-ı safanındır
Aşıkta keder neyler gam halk-ı cihanındır
Koyma kadehi elden söz pir-i muganındır
Meyhaneyi seyrettim uşşak a mataf olmuş
Teklif ü tekellüften sükkan-ı mu'af olmuş
Bir neş'e gelip meclisbi-havf u hilaf olmuş
Gam sohbeti yad olmaz meşrepleri saf olmuş
Aşıkta keder neyler gam halk-ı cihanındır 
Koyma kadehi elden söz pir-i muganındır
Ey dil sen o dildare layık mı değilsin ya
Da'va-yı muhabbete sadık mı değilsin ya
Özrü nedir Azranın Vamık mı değilsin ya
Bu gam ne gezer sende aşık mı değilsin ya
Aşıkta keder neyler gam halk-ı cihanındır
Koyma kadehi elden söz pir-i muganındır
Mahzun idi bir gün dil meyhane-i ma'nada
İnkara döşenmiştim efkar düşüp yada
Bir pir gelip nagah pend etti ale'l-ade
Al destine bir bade derd ü gamı ver bada
Aşıkta keder neyler gam halk-ı cihanındır 
Koyma kadehi elden söz pir-i muganındır
Bir bade çek kap mecliste zeber-dest ol
Atma ayağın taşra meyhanede pa-best ol
Alçağa akar sular pay-ı huma düş mest ol
Pür-cuş olayım dersen Galib gibi sermest ol
Aşıkta keder neyler gam halk-ı cihanındır 
Koyma kadehi elden söz pir-i muganındır
<end>

<start>
tarz-ı selefe tekaddüm ettim
bir başka lügat tekellüm ettim
ben olmadım ol gürûha pey-rev
uymuş belî Gencevî'ye Hüsrev
billah bu özge mâcerâdır
sen bakma ki defter-i belâdır
zannetme ki şöyle böyle bir söz
gel sen dahi söyle böyle bir söz
erbâb-ı sühan tamâm malûm
işte kalem işte kişver-i Rûm
gördün mü bu vâdi-i kemîni
dîvân yolu sanma bu zemîni
engüşt-i hatâ uzatma öyle
beş beytine bir nazîre söyle
az vaktde söyledimse anı
nâ-puhteliğin değil nişânı
gördük nice şâhlar gedâlar
bir anda yapar anı babalar
gencînede resm-i nev gözettim
ben açtım o genci ben tükettim
esrârını Mesnevî'den aldım
çaldımsa da mîrî malı çaldım
fehmetmeğe sen de himmet eyle
ol gevheri bul da sirkat eyle
çok görme bu hikmet-i beyânım
tevfîka havâle eyle cânım
în dem ki zi şâirî eser nîst
sultân-ı sühan menem diger nîst
<end>

<start>
Efendimsin cihânda i’tibârım varsa sendendir
Miyân-ı âşıkânda iştihârım varsa sendendir
Benim feyz-i hayâtım hâsıl-ı rûh-ı revânımsın
Eğer sermâye-i ömrümde kârım varsa sendendir
Veren bu sûret-i mevhûme revnak reng-i hüsnündür
Gülistân-ı hayâlim nevbâharım varsa sendendir
Felekden zerre mikdâr olmadım devrinde rencide
Ger ey mihr-i münîr âh u zârım varsa sendendir
Senin pervâne-i hicrânınam sen şem’-i vuslatsın
Be-her şeb hâhiş-i bûs u kenârım varsa sendendir
Şehîd-i aşkın oldum lâle-zâr-ı dâğdır sinem
Çerâğ-ı türbetim şem’-i mezarım varsa sendendir
Gören sergeştelikde girdâb-ı dest zann eyler
Fenâ-ender-fenâyım her ne varım varsa sendendir
Niçün âvâre kıldın gevher-i gaitanın olmışken
Gönül âyînesinde bir gubârım varsa sendendir
Şafak-tâb eyledin peymânemi hûnâb ile sâkî
Sabâh-ı sohbet-i meyde humarım varsa sendendir
Sanadır ilticâsı Gâlibin yâ Hazret-i Mevlâ
Başımda bir külâh-ı iftihârım varsa sendendir
<end>

<start>
Miadım dolmaya fırsat beklerken 
Tükenen ömrüme candı gözlerin 
Yarına umudum kalmadı derken 
Hayata döndüğüm andı gözlerin
Gözlerin olmadan boş bir izahtım 
Bir anda değişti kör olan bahtım 
Sarsıldı makamım sarsıldı tahtım 
Şöhretimi yıkan şandı gözlerin
Ne vahşeti vardı ne de çilesi 
Emsalsizdi bu savaşın hilesi 
İçten kuşatıldı gönül kalesi 
Sanki Fatih Sultan Handı gözlerin
Nazarın mıh gibi çakıldığı an 
Adeta can buldu cananda bu can 
Bir yanım kesilse sendin damlayan 
Damarıma giren kandı gözlerin
Ne kadeh kaldırdım ne şarap içtim 
Sarhoş olmak için ben seni seçtim 
İçtikçe aşkını kendimden geçtim 
Halimi ayık mı sandı gözlerin
İnsaf eder alev alev yakmazdın 
Hedef alıp can evimi yıkmazdın 
Bir ışık görmesen böyle bakmazdın 
Demek ki gözüme kandı gözlerin
<end>

<start>
Kelam eyle varsın gerçek olmasın
Sen seviyorum de yalan da olsa
Söyleyecek başka sözün kalmasın
Sen seviyorum de yalan da olsa
Güller mi dalında solmadı sanki
Ecel mi kapıyı çalmadı sanki
Hangi gerçek yalan olmadı sanki
Sen seviyorum de yalan da olsa
Seden gelir geri sana giderim 
Senle başlar senle biter kederim
Bir söze bir ömür feda ederim
Sen seviyorum de yalan da olsa
Hiç merak etme sen sevinirim ben
Sen söyle yeter ki avunurum ben
Yalanını bile savunurum ben
Sen seviyorum de yalan da olsa
<end>

<start>
Dilini kana bulama
Sus da öldür beni nolur
Gönlünün darağacına
As da öldür beni nolur
Dolaştır donan kanımı
Ruhun ile yak canımı
Körükleyip yangınımı
Es de öldür beni nolur
Sevdam nasip alacaksa
Hasret yetim kalacaksa
Sonu vuslat olacaksa
Küs de öldür beni nolur
Hasretinle yana yana
Ömrü tükettim uğruna
Bir taş misali bağrına
Bas da öldür beni nolur
<end>

<start>
Kırksekiz Saat Boyunca
Ararsın Diye Bekledim
Kısa da Olsa Bir Hatır
Sorarsın Diye Bekledim
Gece Diye Verdin Sözü
Gündüze Kapadım Gözü
Tam İki Gündür Gökyüzü
Kararsın Diye Bekledim
Sen Tutuşturdun Çırayı
Sonra Uzattın Arayı
Kendi Açtığın Yarayı
Sararsın Diye Bekledim
Dost O Ki Dostu Kayıra
Akı Karadan Ayıra
Şer Bildiğini Hayıra
Yorarsın Diye Bekledim
Yeşertip Gönül Bağını
Delip Feleğin Ağını
Kör Şeytanın Bacağını
Kırarsın Diye Bekledim
Her Kim Ki Sözünün Eri
Konuşmaz İleri Geri
Şayet Varsa Engelleri
Yararsın Diye Bekledim
<end>

<start>
Attığım her adım benden uzakta
Bastığım her yerde yokmuşum meğer
Çırpınırken “ben” denilen tuzakta
“Ben” bana saplanan okmuşum meğer...
Aklım kumsal iken ben toz paresi
Çıktıkça yükseğe alçalır oldum..
Düşündüm, derdimin nedir çaresi
Susarak konuşmak sonunda buldum...
Esrarlı vuslata bir adım kala
Hasretin vecdiyle  ben kement attım
Yürekte boğulmak  ne güzel bela
Battıkça kurtuldum çıktıkça battım…
Görünmez cevheri buldum diyerek
Körlüğü kör ettim deli bir taşla
Bilmeyi bilmeden bildim diyerek
Boşluğu doldurdum dolu bir boşla...
Nasılların sebebini sorarken
Sualimi cevapladım ‘niçin’de
Çokluğumda yokluğumu ararken
Yalnız kaldım yığınların içinde…
Satır satır böldü beni heceler
Her kırkımı kırka yardım savuştum
Boşluğumu kucakladı geceler
Sessizlikte gürültüyle boğuştum…
Var’da yoku haykırırken her seda
Aklım ki, aklımı başımdan aldı
O’na gidiyorum bana  elveda
Sonsuz olan sona  bir nefes kaldı...
<end>

<start>
Meylim yoktur aşikara
Sır olana bağlanmışım
Karanlığı yara yara
Nur olana bağlanmışım
Ne açlığa ne tokluğa
İstikametim yokluğa
Sırtımı dönüp çokluğa
Bir olana bağlanmışım
Fuzulidir aşkı beyan
Sevilene her şey ayan
Sevdiğini unutmayan
Yâr olana bağlanmışım
Ne açlığa ne tokluğa
İstikametim yokluğa
Sırtımı dönüp çokluğa
Bir olana bağlanmışım
Yaradan göz vermiş niye
Tecellimi görsün diye
Hak’tan gayrı her bir şeye
Kör olana bağlanmışım
Ne açlığa ne tokluğa
İstikametim yokluğa
Sırtımı dönüp çokluğa
Bir olana bağlanmışım
<end>

<start>
Yüreğimi görmek için
Yüreğini yak bu gece
Sana bende ermek için
Benden sana bak bu gece
Gel destursuz, gir haneme
Yakın deme, uzak deme
Gözyaşını dök içime
Ilık ılık ak bu gece
Ha var, ha yok olmuş tenim
Nasıl olsa ben hep senim
Ya aklımı oynat benim
Ya aklımdan çık bu gece
Bahtım sararıp solmaksa
Dertle, matemle dolmaksa
Vuslatım hüsran olmaksa
Dağıt beni yık bu gece
<end>

<start>
Damla damla yar göründü
Gözden öze aktı gitti
Bir göründü, pir göründü
Canevimi yaktı gitti
Boşluğumu fırsat bildi
Namımı defterden sildi
Hasreti aslan kesildi
Pençesini taktı gitti
Ben sevdaya kanmaz idim
Yar ismini anmaz idim
Bileğime yanmaz idim
Yüreğimi büktü gitti
Anlamadım yar neyledi
Gaiblerden ne söyledi
Gönlümü çarmıh eyledi
Nazarını çaktı gitti
<end>

<start>
İçimde duygular kördüğüm oldu
Çözeceksen buyur gönül haneme
Ne yazacak şiir ne de söz kaldı
Sezeceksen buyur gönül haneme
Ayırıp bedeni can yeleğinden
Kurtularak nefsin her dileğinden
Topyekün hayatı aşk eleğinden
Süzeceksen buyur gönül haneme
Bin bir kaygı ile korkular saçtım
Kendimi görünce kendimden kaçtım
Halimin resminden bir sergi açtım
Gezeceksen buyur gönül haneme
Uzanır sonsuza aşkın yolu bir
Bâki olmak için bir gönüle gir
Bu yolda ne varsa gurura dair
Ezeceksen buyur gönül haneme
<end>

<start>
Seyret doya doya, Güneşi ay'ı, 
Ha senin, Ha benim, Ne fark eder ki
Kimden esirgeriz, Fani dünyayı, 
Ha senin, Ha benim, Ne fark eder ki
Ne hayaller kurdu bak nice canlar, 
Nice padişahlar, nice sultanlar, 
Mademki yolcuyuz saraylar, hanlar, 
Ha senin, Ha benim, Ne fark eder ki
Akibet belliyken bu telaş niye, 
Şu kısa ömürden kim almış paye, 
İki metre kefen en son sermaye, 
Ha senin, Ha benim, Ne fark eder ki
Vefadan payını almayan dünya, 
Hiç kimseye yaren olmayan dünya, 
Sana da bana da kalmayan dünya, 
Ha senin, Ha benim Ne fark eder ki
<end>

<start>
Ne hakim, ne savcı, ne de doktor ol
Hedefe yürüyen adam ol yeter
Çıksa da önüne binbir türlü yol
Hedefe yürüyen adam ol yeter
Elbet seni hakir görenler olur
Kınayanlar olur, yerenler olur
Vazgeç diye akıl verenler olur
Hedefe yürüyen adam ol yeter
Kararlı ol, kim ne ederse etsin
Düşmana el salla kör dövüş bitsin
Sonsuza talipsen aldırma gitsin
Hedefe yürüyen adam ol yeter
Engeller çıkarsa pes etme sakın
Ölümüne giden bir tavır takın
Kışlar bahar olur, uzaklar yakın
Hedefe yürüyen adam ol yeter
Şu sahte dünyada gözün kalmasın
Dışın alsa bile için almasın
Makamın, şöhretin varsın olmasın 
Hedefe yürüyen adam ol yeter
Garibi, mazlumu üzen değişmez
Ezilen değişmez, ezen değişmez
Lafazanlık ile düzen değişmez
Hedefe yürüyen adam ol yeter
Bir çınarsın, kimse bükemez seni
İstediği yöne çekemez seni
Hesaplar, planlar yıkamaz seni
Hedefe yürüyen adam ol yeter
Mertlik ve dürüstlük hileyi yener
Yalancının mumu yatsıda söner
Mutlaka bu devran tersine döner
Hedefe yürüyen adam ol yeter
<end>

<start>
Her saniye bir gaftır
Sen olmadığın zaman
Zaman büyük israftır
Sen olmadığın zaman
Sen olmazsan, ‘yar’ olmaz
Sen olmazsan yar olmaz
Mana yerini bulmaz
Sen olmadığın zaman
Yar demişim sana yar
Değişir mi bu karar
Benim ne anlamım var 
Sen olmadığın zaman
<end>

<start>
Varlığım sır oldu
Sen yoksun diye
Hayalin yar oldu
Sen yoksun diye
Şahittir dört duvar
Hep yokluğun var
Ağlar hatıralar
Sen yoksun diye
Çile çekmedim yar
Sensizlik kadar
İçimde bir sen var
Sen yoksun diye
Vuslata dargınım
Estim durgunum
Hasrete vurgunum
Sen yoksun diye
Her dem ah çekişim
Boynumu büküşüm
Dağılıp çöküşüm
Sen yoksun diye
<end>

<start>
Gözümün İçine Derin Manidar
Baksan Neye Yarar Artık Geç Oldu
Araya Örülen Çok Duvarlar Var
Yıksan Neye Yarar Artık Geç Oldu
Kıyamete Kadar Bil Ki Bu Sürgün
Ölmekten Bin Beter Olsam Da Her Gün
Pişmanım Diyerek  Karşıma Bir Gün
Çıksan Neye Yarar Artık Geç Oldu
Mesken Tutarım Da En Viran Yeri
Cenneti Vaadetsen Dönemem Geri
Dönüşüm Yok Deyip Son Gemileri
Yaksan Neye Yarar Artık Geç Oldu
Kıyamete Kadar Bil Ki Bu Sürgün
Ölmekten Bin Beter Olsam Da Her Gün
Pişmanım Diyerek  Karşıma Bir Gün
Çıksan Neye Yarar Artık Geç Oldu
<end>

<start>
Ben çöller fırtınası
Ben anaların yası
Ben tarihlerin yoluyum
Vurulmuş saldırmışım
Düşeni kaldırmışım
Gariplerin sağ koluyum
Türkü söyler dillerim
Nasırlıdır ellerim
Ben söğütlerin dalıyım
Ben gönüller bekçisi
Dertlerin emekçisi
Ben Anadolu doluyum
Yüreğim çatalcadır
Bakışım kartalcadır
Ufuklara sevdalıyım
Türkü söyler dillerim
Nasırlıdır ellerim
Ben söğütlerin dalıyım
Ben gönüller bekçisi
Dertlerin emekçisi
Ben Anadolu doluyum
<end>

<start>
Ne saygı ne sevgi ne hürmet kaldı
Vallahi dünyanın sonuna geldik
Vicdanın yerini cüzdanlar aldı
Vallahi dünyanın sonuna geldik
Billahi dünyanın sonuna geldik
Baba evladından çekinir oldu
Fazilete meydan okunur oldu
Şeytan bile bizden sakınır oldu
Vallahi dünyanın sonuna geldik
Billahi dünyanın sonuna geldik
Ezenle ezilen aynı saftalar
Adalet hak hukuk tozlu raftalar
Kıyamete süre biçen softalar
Vallahi dünyanın sonuna geldik
Billahi dünyanın sonuna geldik
Bir ihtar gizlidir sanki her yanda
Bir feryat yükselir dolaşan kanda
Şehit yatan da bir vatan satan da
Vallahi dünyanın sonuna geldik
Billahi dünyanın sonuna geldik
<end>

<start>
Makama şöhrete gözüm tok benim 
Gir bak yüreğime gel de gör beni 
Zirvede tepede işim yok benim 
Garibin geçtiği yolda gör beni
O'na yar olmuşum O'nun kuluyum 
Mazimin yarına giden yoluyum 
Hem çağdaşım hem Anadolu'yum 
Ne sağda ne de solda gör beni
Her yiğidin bir muradı var amma 
Hiçbir murad merhem olmaz yarama 
Hatunların kucağında arama 
Anamın sardığı kolda gör beni
Gönül şifa bulur dost nefesinden 
Gönül ehli anlar gönlün sesinden 
Anlamam mozartın senfonisinden 
Yanık yanık çalan telde gör beni
<end>

<start>
Parçalandı sabır taşı, 
Gelsen de bir gelmesen de. 
Kurudu gözümün yaşı, 
Silsen de bir silmesen de.
Yaşadığım bir beladır, 
Failin gözü eladır, 
Şahidim Arş`ı aladır, 
Bilsen de bir bilmesen de.
Gah ağladım, gah inledim 
Gönlün sesini dinledim. 
Ben sevdamı kefenledim 
Ölsen de bir ölmesen de.
İster parla, ister sabret
İster boşver, ister cebret 
Olan oldu artık, ibret 
Alsan da bir almasan da. 
Giden gitti artık, ibret 
Alsan da bir almasan da.
Bilmedin kar, zararını 
Bugüne sattın yarını. 
Pişman olup saçlarını 
Yolsan da bir yolmasan da. 
Eyvah deyip saçlarını 
Yolsan da bir yolmasan da.
Gah ağladım, gah inledim 
Gönlün sesini dinledim. 
Ben sevdamı kefenledim 
Ölsen de bir ölmesen de.
<end>

<start>
Ayna olam cemalini seyreyle
Yüzlerinden süzüleyim deli yar
Sitemkâr olsa da bir şeyler söyle
Sözlerinden süzüleyim deli yar
Kerem eyle ey gözleri sürmeli
Sevdam seni nakış nakış örmeli
Sana bakan önce beni görmeli
Gözlerinden süzüleyim deli yar
Böyle geldim bırak böyle kalayım
Her dem derdin ile derman bulayım
Bir ömür yolunda gölgen olayım
İzlerinden süzüleyim deli yar
<end>

<start>
Yeter Çektiğimiz Bitsin Bu Acı
Yarayı Sarmanın Zamanı Geldi
Elbet Her Acının Vardır İlacı
Kafayı Yormanın Zamanı Geldi
El Ele Vermenin Zamanı Geldi
Hızımızı Kesip Durduranlar Var
İşleri Yokuşa Sürdürenler Var
Kardeşe Kardeşi Vurduranlar Var
Gerçeği Görmenin Zamanı Geldi
El Ele Vermenin Zamanı Geldi
Kuşatır Cihanı Sarar Herkesi
Eğer Yükselirse Sevginin Sesi
Ufuklar Ötesi Çağlar Ötesi
Hayaller Kurmanın Zamanı Geldi
El Ele Vermenin Zamanı Geldi
Bu Azap Ne Kadar Sürecek Böyle
Bu Bozgun Bu Çöküş Yetmez mi Söyle
Gönlün Ateşiyle Aşkın Gücüyle
Dağları Yarmanın Zamanı Geldi
El Ele Vermenin Zamanı Geldi
Tefekkür Edelim İnceden İnce
Kavmiyet Kavgası İlkellik Bence
Atam Adem Baba,İnsanım Önce
Dostluğa Ermenin Zamanı Geldi
El Ele Vermenin Zamanı Geldi
Türk,Kürt,Laz,Abaza,Sünni,Alevi
Hepsi Bir Bahçenin Gülü Bir Nev-i
Gönüldür Mevlanın Mukaddes Evi
İçeri Girmenin Zamanı Geldi
El Ele Vermenin Zamanı Geldi
<end>

<start>
Seyran ediyorum  hangi alemde
Gözlerimden akan yaşa sor öğren..
Nasıl böyle derbederim her demde
Bırak vicdanını taşa sor öğren..
Müptelayım, elden birşey gelmiyor
Gönül aşktan gayrısını bilmiyor
Baharların yüzü neden gülmüyor
Sensiz yaşadığım kışa sor öğren..
Derde talip olmak vardır bu yolda
Yüreğin yeşersin, bir lahza sol da
Sevmek ne demekmiş celladım ol da 
Uğruna serdiğim başa sor öğren...
<end>

<start>
Kör Ettiler Gözlerimi
Gör Dediler Olmak İçin
Dinlemeden Sözlerimi
Sor Dediler Olmak İçin
Bil Haddini Gel Kendine
Her Nağmeyle Yanmaz Sine
Mızrabını Yüreğine
Vur Dediler Olmak İçin
Arzularsan Hak Katını
Yık Zahiri Gör Batını
Dergaha Doğru Atını
Sür Dediler Olmak İçin
Yok Olmadan Kalpte Güman
Belli Olmaz Yahşi Yaman
Bekle Hele Daha Zaman
Var Dediler Olmak İçin
Can Olmazsan Sultanına
Yetişmezler İmdadına
Serini Er Meydanına
Ser Dediler Olmak İçin
Arzular Hak Katını
Yık Zahiri Gör Batını
Dergaha Doğru Atını
Sür Dediler Olmak İçin
<end>

<start>
Umursama dünya gelse üstüne
İçinde büyüyen bir ahın olsun
Elbet bir gün devran döner tersine
Tahammül en büyük silahın olsun
Boşver hayallerin gerçek olmasın
Yeşersin yeter ki umut solmasın
Derde talip ol ki dertli kalmasın
Garibin gözyaşı günahın olsun.
Olsun be aldırma Yaradan yardır
Sanma ki zalimin ettiği kardır
Mazlumun ahı, indirir şahı
Her şeyin bir vakti vardır
<end>

<start>
Kılıçtan keskindir hesabım bugün
Yıllara dargınım gelme üstüme
Merhametim yitik, şefkatim sürgün
Kullara dargınım gelme üstüme
İçimden geçeni saklamam gayrı
Kara vicdanını aklamam gayrı
Has bahçe olsan da koklamam gayrı
Güllere dargınım gelme üstüme
Namın dört bucakta kökler salsa da
Lügatler dehandan nasip alsa da
Her sözün şaheser, destan olsa da
Dillere dargınım gelme üstüme
Sen sardın bu derdi kendi başına
Aldanamam gözlerinin yaşına
Gözyaşından medet umma boşuna
Sellere dargınım gelme üstüme
<end>

<start>
Bir söyle pir söyle Hakk'ın aşkına 
Konuşan dili ol susan canların 
Mazlumu sömüren dönsün şaşkına 
Konuşan dili ol susan canların 
Hakkı var üstünde garibanların
Saltanata gözün gönlün tok olsun 
Nazarında makam mevki yok olsun 
Yüreğin yay gibi sözün ok olsun 
Konuşan dili ol susan canların 
Hakkı var üstünde garibanların
Mazluma yoldaş ol yüreğini ver 
Bir cana can olmak her şeye değer 
Vebalin büyüktür susarsan eğer 
Konuşan dili ol susan canların 
Hakkı var üstünde garibanların! ..
Adalet hükmetsin divan kurulsun 
Hak yerini bulsun meydan durulsun 
Haksız babansa da hesap sorulsun 
Konuşan dili ol susan canların 
Hakkı var üstünde garibanların! ..
Şu dünyada bir tek doğru kalsa da 
Doğruyu demekten alem yılsa da 
Bunun sonu ipe gitmek olsa da 
Konuşan dili ol susan canların 
Duası üstünde garibanların! ..
<end>

<start>
İlan edemezken gönül halimi
Esrarlı bakışın beni anlattı
Lal eylerdi derinliğin alimi
Engine çıkışın beni anlattı
Aşk telinden nağmeleri sesleyip
Sükut ile ifadeyi süsleyip
Duyguları gözyaşıyla besleyip
Sel gibi akışın beni anlattı
Can evime hapsol diyen o çağrı
Titretti adeta felç olan bağrı
Maziye gerilip atiye doğru
İçini döküşün beni anlattı
Vakit daraldıkça açıldı perde
Ayrılık  korkusu başladı serde
Zamanın en keskin olduğu yerde
Boynunu büküşün beni anlattı
Kaderin zuhuru ne geç, ne erken
Anlaşılır ancak vuku bulurken
Talihin yüküne talip olurken
Dağılıp çöküşün beni anlattı
İradem susunca, sevda yer etti
Sevdayı beyana gönlüm ar etti
Bir anda başlayıp, bir anda bitti
Gönlümden çıkışın beni anlattı
<end>

<start>
Aşkım sana bir muamma 
Çöz çözebildiğin kadar
Mürekkebin yetmez ama
Çiz çizebildiğin kadar
Yokluğunla avunurum
Benliği yere vururum
Ayağındadır gururum
Ez ezebildiğin kadar
Ayırdım candan bedeni
Hatan ile sevdim seni 
Öfken dahi okşar beni 
Kız kızabildiğin kadar
Dilin olayım da söyle
Nasıl yandım sana böyle
Yollarında toprak eyle
Gez gezebildiğin kadar
Aldım ruhunun tadını
Ölsem duyarım yadını
Mezar taşıma adını 
Yaz kazabildiğin kadar
<end>

<start>
Kanmak için yandım aşka
Özü sana feda ettim
Seni gördüm senden başka
Gözü sana feda ettim
Gözün oldum baksın diye
Kışa döndüm yoksun diye
Sıcaklığın yaksın diye
Yazı sana feda ettim
Yüreğim pare paredir
Ayrılık çetin yaredir
Kelimeler biçaredir
Sözü sana feda ettim
Yokluğunda buldum seni
Benden bile aldım seni
Gönlüm ile çaldım seni
Sazı sana feda ettim
<end>

<start>
Deprem oldu yüreğimde
Gözlerine baktığım an
Sığındım gönül hanene
Can evimi yıktığın an
Her yolda sana giderim
Gönlündür meskenim yerim
İsyan etti gecelerim
Kabus gibi çöktüğün an
Senle her an yandı bu can
Anladım uslanmaz yanan
Sanki gönlüm viran yurdu
Ne gün bitti ne gün durdu
Sanma ondörtlü yarası
Beni o gözlerin vurdu
Türküler yaktım inledim
Çok aşk öyuküsü dinledim
Sevda ne imiş anladım
Çıra gibi yaktıgın an
Her yolda sana giderim
Gönlündür meskenim yerim
İsyan etti gecelerim
Kabus gibi çöktüğün an
Senle her an yandı bu can
Anladım uslanmaz yanan
Sanki gönlüm viran yurdu
Ne gün bitti ne gün durdu
Sanma ondörtlü yarası
Beni o gözlerin vurdu
<end>

<start>
İstanbuldan ziyade
İstanbulu özledim
Tertemiz, saf ve sade
İstanbulu özledim
Gönül öksüz bu gece
Efkarlıdır her hece
Hasreti bile yüce
İstanbulu özledim
Nefes nefes aradım
Dert çekmeye yaradım
Onda kaldı muradım
İstanbulu özledim
Ey masum bakışlı yar
Gözünde istanbul var
En az gözlerin kadar
İstanbulu özledim
<end>

<start>
Yürün aslanlarım savaş edelim
Buna kavga derler bey ne paşa ne
Haykırıp haykırıp kelle keselim
Seyreyleyin eli ayağı şaşana
Yürü beyler cenge harbi çalınır
İyi kötü bu meydanda bilinir
Kılıç değer adam iki bölünür
Nusret bizim beyler neci paşa ne
Gürzün kösteğini kola takmalı
Arap atı sağa sola yıkmalı
Kargılar mızraklar birden kalkmalı
Fırsat vermen Arap atlar kaçana
Köroglu der durman edek cengimiz
Bundan belli olsun yiğit hangimiz
Üç saat sürmeli burda hengimiz
Tarih yazın şu dağlara nişane
<end>

<start>
Benden selam olsun Bolu Beyi' ne 
Çıkıp su dağlara yaslanmalıdır. 
Ok gıcırtısından kalkan sesinden 
Dağlar seda verip seslenmelidir.
Düşman geldi tabur tabur dizildi 
Alnımıza kara yazı yazıldı. 
Tüfek icat oldu mertlik bozuldu 
Eğri kılıç kında paslanmalıdır.
Köroğlu düşer mi yine sanından, 
Ayırır çoğunu er meydanından, 
Kırat köpüğünden, düşman kanından 
Çevrem dolup şalvar ıslanmalıdır.
<end>

<start>
Ay yansın ağalar güneş tutulsun
Parladı parladı çalın kılıncı
Oklar gıcırdasın ayyuka çıksın
Mevlanın aşkına basın kılıncı
Durmayın orada kargı kucakta 
Dolansın yiğitler köşe bucakta
Bir savaş edelim kelle kucakta
Şehitler aşkına çalın kılıncı
Koç yiğitler melemeli dev gibi 
Düşman kanı devrilmeli dağ gibi
Dest vurun avını almış bey gibi
Haykırı haykırı çalın kılıncı
Koç yiğitler bu kış burda kışlasın 
Yılan dili eğri hançer işlesin
Kafir düşman el'amana başlasın
Kaçanı göndermen basın kılıncı
Koç yiğitler düğün bayram eylesin 
Küheylan kişnesin aygır oynasın
Kazanlarda adam kanı kaynasın
Esir etmek yok ha çalın kılıncı
Yürü yiğit beyler namımız kalsın 
Kelle getirenler bahşişin alsın
Öldürün atların hep yayan kalsın
Yaya kalana da çalın kılıncı
Koç Köroğlu girdi meydan almaya 
Nara vurup düşmanına dalmaya
Yemin ettim yedi derya dolmaya
Doldurun denizi basın kılıncı
<end>

<start>
Yasladım arkamı dağ ile taşa
Soyguncudur diye çattılar bana
Karşımda düşmanlarım Bey ile Paşa
Bağrım hedef oklar atılır bana
Çardaklı Çamlıya kaçmışım diye 
KIZILBAŞ diyorlar içmişim diye
Padişaha savaş açmışım diye
Her adımda tuzak kurulur bana
KÖROĞLU'yum kayaları yararım
Hakkın kılıncıyım Hakkı ararım
Şahtan padişahtan hesap sorarım
Uykudan uyananlar katılır bana
<end>

<start>
Canım Kırat, gözüm Kırat
Kaçıp çekilip gidelim
Her yanında çifte kanat
Uçup çekilip gidelim
Budur Kıratın durağı
Bilmez yakını ırağı
Ab-ı kevserdir sulağı
İçip çekilip gidelim
Köroğlu söyler ezeli
Bağlar döküyor gazeli
Silistre'den güzeli
Alıp çekilip gidelim
<end>

<start>
Gider oldum beyler Haleb'e Hoy'a
Mevlam yetiştirsin düğüne toya
Bozdurun altını beyaz akçaya
Sarfedin beylere ha ben gelince
Çağırın gelsin Tekeli'nin Beyi'ni
İçinizde yoktur ondan yeğini
Ayırın sürüden bin erkeğini
Kırdırın kasaba ha ben gelince
Kıratım yok, binem gidem sazana
Yiğit odur öz malını kazana
Yüz batman pirinci küçük kazana
Yedirin beylere ha ben gelince
Köroğlum der, devran döndü ahire
Altın madenleri döndü bakıra
Satın Çamlıbel'i verin çakıra
İçirin beylere ha ben gelince
<end>

<start>
Yataktan kalkmış bir aslan
Gelir horlayı horlayı
Buluttan çıkmış ay gibi
Gelir parlayı parlayı
Döne, seyreyle Ayvaz'ı(1)
Sim bilekli o zorbazı
Cılbatmış Kara Kabtaz'ı(2)
Gelir gürleyi gürleyi
Şimdi görürsün kendini
Gülden kırmızı rengini
Görmedim bunun dengini
Gelir gürleyi gürleyi
Döne, Ayvaz bunun adı
Geldi bu meydanın tadı
Köroğlu'nun bir evladı
Gelir zorlayı zorlayı
(1)   Döne: Köroğlu'nun karısı Döne Hanım
(2)   Kara Kabtaz: Ayvaz'ın atının adı
<end>

<start>
Karlı dağların ardından
Yel olup estiğin var mı
Tek başına bu çöllerde
Ordular bastığın var mı
Kargıyı ucundan salla
Düşman deme eyvallah
Her taraftan üç beş kelle
Terkiden astığın var mı
Köroğlu söyle sanından
Kuş uçurmaz divanından
Avuçla düşman kanından
Doldurup içtiğin var mı
<end>

<start>
Kimisi pınar başında
Kimisi yolun dışında
Al giyen on beş yaşında
İlle mavili mavili
Kimisi dağlarda gezer
Kimisi incisin dizer
Al giyen bağrımı ezer
İlle mavili mavili
Kimisi odun devşirir
Kimisi kahve pişirir
Al giyen aklım şaşırır
İlle mavili mavili
Köroğlu'm der ki n'olacak
Takdir yerini bulacak
Mavilim kaldı alacak
İlle mavili mavili
<end>

<start>
Kır-atım meydan yerinde 
Gezer horlayı horlayı... 
Bir kötü az bin kavgadan 
Kaçar zorlayı zorlayı...
Kır-ata yakışır bunlar 
Yiğit giyer demir donlar. 
Ak gövdeden ala kanlar 
Akar şorlayı şorlayı...
Köroğlu der al kanları 
Yere serer çok canları 
Eğri kılıç düşmanları 
Kırar parlayı parlayı...
<end>

<start>
Gözlerin sevdiğim Kırat
Seherde gelir geçersin
Şah ordusunda bir civan
Uyarmaz, alır kaçarsın
Dilersin haktan dileğin
Ab-Zemzemden sulağın
...................
Dolusun içip gidersin
Gördükte düşman alayın
Kodurmaz asılı yayın
Şikar almış şahinleyin
Parlayıp geçip gidersin
İrgür aşıkı dostuna
Buluşun çeşm-i mestine
Düşmüşsün gemin üstüne
Köpüğün saçıp gidersin
Köroğlu, bekle yerini
Giymiştir demir yeleği
Gidi düşmandan arzuyu
Haklayıp çarpıp gidersin
<end>

<start>
Selam verdim selam almaz 
Selamıma salam seni
Akçasız pulsuz aşıkım
Nasıl benim kılam seni
Hubluğuna yok bahane 
Gözlerin benzer şahana
Namın çıkmıştır cihana
Bilir cümle alem seni
Nazlım salınır gezersin 
Dertli bağrımı ezersin
Beyaz kağıda benzersin
Yazar m'ola kalem seni
Malım yok ki dökem saçam 
Hazinem yok ağız açam
Çarem budur alam kaçam
Hep yanımda bulam seni
Yeni bahçenin narısın 
Kırmızı gülden arısın
Koç Köroğlu'nun yarısın
Böyle misin bilem seni
<end>

<start>
Karşıdan gelen piyade 
Bizim eller yerinde mi? 
Etekleri çemen olmuş 
Karlı dağlar yerinde mi?
Çamlıbel' in koyağında 
Sular akar ayağında 
Şirin Döne yanağında 
Siyah benler yerinde mi?
Köroğlu der öğündüğüm 
Taşlar alıp döğündüğüm 
Arka verip sığındığım 
Koca çamlar yerinde mi?
<end>

<start>
Mert dayanır namert kaçar, 
Meydan gümbür gümbürlenir. 
Şahlar sahi divan açar,
Divan gümbür gümbürlenir.
Yiğit kendini övende 
Toplar menzili döğende 
Kılıç kalkana değende 
Kalkan gümbür gümbülenir.
Ok atılır kal'asından 
Hak saklasın belasından 
Köroğlu'nun narasından 
Dağlar gümbür gümbürlenir.
<end>

<start>
Bizim illerin beyleri
Yakar kandili kandili
İçip arslana dönerler
Kadeh döndürü döndürü
Hem içerler hem kanarlar
Düşmana meydan ararlar
Arap atlara binerler
Boyun sündürü sündürü
Çürüdü gönlüm çürüdü
İçerde yürek eridi
Beylerin kolu yoruldu
Kılıç döndürü döndürü
Beyler n'eyleyip n'idelim
Güzellerle göç edelim
Meydanda at oynatalım
Boynun döndürü döndürü
Köroğlu der ki karıdım
İhtiyar oldum çürüdüm
At yoruldu ben yoruldum
Güzel bindiri bindiri
<end>

<start>
Bağdat'a sefer edenler,
Hoylu'm nic'oldu gelmedi? 
Turna teline gidenler,
Hoylu'm nic'oldu gelmedi?
Bagdat'a sefer eyledim,
Hoylu'm da kaldi gelmedi.
Acem ile ceng eyledim,
Hoylu'm da kaldı gelmedi.
Düğünü bozup gidenler,
Badeyi süzüp gidenler,
Acem ile ceng edenler,
Hoylu'm nic'oldu gelmedi.
N'olsam koç Köroğlu n'olsam,
Hoylu'yu düşümde görsem,
N'olaydı da ben de ölsem? 
Hoylu'm da kaldı gelmedi.
<end>

<start>
Mevla'm seni bana verse,
Derim hey gidinin oğlu.
Arşa direk direk oldu,
Zarım hey gidinin oğlu.
Beni önünde assınlar,
Emret kellemi kessinler,
Derim aşkına yüzsünler,
Verem, hey gidinin oğlu.
Canım, sen bir adil hansın.
Han oğlusun hem hansın.
Yalancı dünyada sensin,
Varım, hey gidinin oğlu
Köroğlu, gidişin Acem.
Ne günüm belli, ne gecem.
Hem halifemsin, hem hocam.
Pirimsin hey gidinin oğlu.
<end>

<start>
Bir yiğit, 'benim' diyende
Kaynayıp da coşmamalı
İşin icrasın bilmeyen
Hiç haddinden aşmamalı
Kalmadı beyler, malımdan
Kimse bilmez ahvalımdan
Güzelleri illerinden
Almayınca gelmemeli
Köroğlu der: koçyiğitler
Hazırlansın arap atlar
Sandığa giren yiğitler
Bu sandıktan çıkmamalı
<end>

<start>
Ben bir Türkmen idim geldim yabandan
Haberini aldım ben bir çobandan
Beşyüz koyun verdim, aldım babandan
Alnı top, başı tel yeşil ağlama
Vardım gördüm, kumru gibi oturur
Ak eli al kınalara batırır
Kırat bizim ikimizi götürür
Başı turna telli Ayvaz ağlama
Geç de gidelim harmana yukarı
Akar leblerinin balı şekeri
Çökerse Ayvazın kahrı çökeri
Alnı top kahküllü yeşil ağlama
Gel Ayvaz'ım bu dağlara gidelim
Bile ağlayalım, bile gülelim
Fırat nehirinden murat alalım
Başı telli turnam Ayvaz ağlama
Geç gidelim biz harmandan beriye
Yüreğimde yağ koymayıp eriye
Şimdi anan baban gelir geriye
Başı telli turnam Ayvaz ağlama
*Köroğlu Ayvaz'ı kaçırmıştır ve Ayvaz ağlamaktadır.
<end>

<start>
Üsküdar'dan seni aldım
Serimi kavgaya saldım
Çamlıbel'e yakın geldim
Ayvaz mey doldur, mey doldur
Arap at gider eşkine
Eyle merhamet düşküne
Çamlıbellerin köşküne
Ayvaz mey doldur, mey doldur
Gideyim bundan yoluma
Sen aldın beni zuluma
Rahmeyle öksüz kuluna
Ayvaz mey doldur, mey doldur
Giderim, benim yolumdur
Zahmanım benim ilimdir
Köroğlu senin kulundur
Ayvaz mey doldur, mey doldur
<end>

<start>
Dinle sözlerimi han oğlum Ayvaz
Yükletin kervanı dengine bakın
Erlik meydanına girdiğin zaman
Kuşanın kılıcı gencine bakın
Düşmanın üstüne eyledim akın
Dönüşüm yok zamanın yakın
Fakir fukarayı incitmen sakın
Mal yemez tamahkar zengine bakın
Köroğlu her zaman kurdu meydanı
Ben bilirim yahşi ile yamanı
Aman dileyenden kesmen amanı
Dertli olanların derdine bakın
<end>

<start>
Pınar başında bulanır
Sende çok mallar talanır
İner ovayı dolanır
Dağlar duman oldu
Çayır çimen oldu
Ben yari görmedim
Halim yaman oldu
Hiç ovaya inmedin mi
Gam, gussadan doymadın mı
Aşk oduna yanmadın mı
Dağlar duman oldu
Çayır çimen oldu
Ben yari görmedim
Halim yaman oldu
Yaz görmemiş kışa benzer
İçmiş de sarhoşa benzer
Dert görmemiş başa benzer
Dağlar duman oldu
Çayır çimen oldu
Ben yari görmedim
Halim yaman oldu
Köroğlu serinden geçti
Ayvaz gelip bundan göçtü
Aşkın dolusundan içti
Dağlar duman oldu
Çayır çimen oldu
Ben yari görmedim
Halim yaman oldu
<end>

<start>
İki koçak bir araya gelince
Yiğit derler arap atı koşana
Çarhacılar birbirini bulunca
Yeğin atlar yer bulamaz kaşana
Yeğin atlar dorusundan, kırından
Şahbazların yahşisinden yeğinden
Koçyiğitler izin ister beyinden
Düşmanına bozkurt gibi boşana
Koç yiğit cıdasın kendi götürür
Kimini vurur, kimisin yatırır
Kelle keser aktarmasın götürür
Hayın derler ol mahalde şaşana
Köroğlu der: ulu meydan kurulsun
Çekilsin sancaklar tuğlar yürünsün
Koç yiğidin bunda adı sorulsun
Buna döğüş derler Bey ne Paşa ne
<end>

<start>
Yiğitler silkinip ata binende
Derelere aç kurtlara ün olur
Yiğit olan döne döne dövüşür
Kötüler kavgadan kaçar hun olur
Bir yiğit cidasın almış eline
Başın koymuş yiğitliğin yoluna
Kalkan paralana zırhlar deline
Kanlı gömlek koçyiğide don olur
Bir yiğit cidasın almış atıyor
Ağ elleri kızıl ana batıyor
Kötü yoldaşını koymuş kaçıyor
Kaçma kötü kaçma şimdi dön olur
Hasım da çağırır figan ağıtlar
İman ehli birbirini öğütler
Boydan boya demir donlu yiğitler
Çalar cıdasını kahraman olur
Köroğlu da der ki kalmayın naçar
Serçenin gönlünden şahinlik geçer
Şahini görünce ormana kaçar
Gider tenhalarda kahraman olur
<end>

<start>
Çamlıbel'e süreyidim yolunu
Altınlardan nalladayım nalını
Üç güzele dokutayım çulunu
Alma gözlü kız perçemli Kıratım
Başını başımdan yukarı tutar
Haykırır köpüğü başından atar
Kaçarsa kurtulur, kovarsa tutar
Alma gözlü kız perçemli Kıratım
<end>

<start>
Benden selam eylen Bolu Beyi'ne
Göndersin Ayvaz'ı göresim geldi
Muhabbeti düştü gönlüm evine
Göndersin Ayvaz'ı göresim geldi
Eyerleyip Kıratıma binmeden
Alayları bölük bölük bölmeden
Bolu şehri ateşlere yanmadan
Göndersin Ayvaz'ı göresim geldi
Şimdi Kıratıma biner aşarım
Karadeniz gibi kaynar coşarım
Sinesine eğri kılıç döşerim
Göndersin Ayvaz'ı göresim geldi
Gürzün kösteğini kola takmadan
Koç Kıratı sağa sola yıkmadan
Bolu şehrin ateşlere yakmadan
Göndersin Ayvaz'ı göresim geldi
Ben de Köroğlu'yum yolum salasın
Koç yiğide arz ettirem sılasın
Depretmeden demir yayın, cıdasın
Oğlum Ayvaz, seni göresim geldi
<end>

<start>
Yürün beyler korkman gününüz doğdu 
Alın kaleleri burçları şimdi
Bir savaş edelim Çin Maçin ile
Basın dereleri leşleri şimdi
Köroğlu'm çıkalım dağlar salına 
At sürelim mal yemezin malına
Başım koydum arkadaşın yoluna
Başı dost yoluna koyanlardanız
<end>

<start>
Üç güzeller indi çaya
Cemalin benzettim aya
Keten gömlek memen soya
Göğsün düğmele düğmele
Çaya indi allı gelin
Al dudağı ballı gelin
Keten gömlek dallı gelin
Göğsün düğmele düğmele
Saçları kat kat örülür
Al dudağa bal sürülür
Yel vurur memen görünür
Göğsün düğmele düğmele
Köroğlu neden titrersin
Akıl baştan al gidersin
Çamlıbel'de seyredersin
Göğsün düğmele düğmele
<end>

<start>
Iraktan özendim geldim
Çevre yanın meşe dağlar
Ayvaz'ım almaya geldim
Laleli, sünbüllü dağlar
Gitmez karşımda durursun
Elimde külli varımsın
Ensemde kafadarımsın
İş düşücek başa dağlar
Özengimi gerdim durdum
Beyleri mürvetsiz buldum
Ben sana arkamı verdim
Neyler bana paşa, dağlar
İli başlamış göçmeye
Ter mahbupların koçmaya
Badeler koyup içmeye
Vardır sende köşe dağlar
Köroğlu, Ayvaz'ı sever
Tütünü göklere ağar
Yazın yeşil kemha geyer
Kışın ak-sadeli dağlar
<end>

<start>
Gelin hey ağalar, çekin kılıncı
Arap atla, koç yiğidin günüdür
Göğüs verip, arka verip, nal atan
Sırma çullu küheylanlar günüdür
Cenk kurulup cıda, oklar atanda
İki leşker birbirine katanda
Kötülerin yakasından tutanda
Yılan dilli dal hançerin günüdür
Gelin hey ağalar vurup geçelim
Koç yiğide kanlı gömlek biçelim
İki saat al kızıl kan içelim
Bunda koç yiğidin şanı günüdür
Hay n'olanda Koç Köroğlu n'olanda
Ara yerde kurt koyuna dalanda
At vurulup yiğit yaya kalanda
Teke şekli Şam kılıcın günüdür
<end>

<start>
Ey ölümden ve hayattan olma çocuk
Suna'yı ve denizi bildin
Şimdi bir başka soru bul kendine
bir yakamoz neden durup durup bir dubayı kovalar
gibi örneğin,
Ölümden ve hayattan çok bahsettik
suskun, ağızsız, sözsüz
ilahi bir koronun gülümsemesini istiyorum ben
yerli yersiz
hem neden küçük bir gülümseme için
büyük espriler gerekli bize
ve neden cinnet beşinci kattayken yakalar insanı
ve bu mermer insanlar nasıl olur da
romatizmadan bahsederler?
Ey ölümden ve hayattan olma çocuk
hüt hüt kuşunu ve gözyaşını bildin
peki, niçin bir new york bulur kendine
tatar çağrışımlı ve balkonlu kızlar
saçlarını taşırken çınaraltının serin sabahlarına
ve bir şairin yüzüne niçin kurtlar iner her akşam
durup duruken bir koridor ıssızlığına...
<end>

<start>
Ruhumdaki sabır, kalbimdeki aşkla kurdum 
kor dantellerden bu yolu, ormanın altına 
yeter ki oku onu.
Senin gördüğün ağzımın kenarında duran dua, 
ben ayaklarımın altındaki toprağa, döktüğüm 
gözyaşına inandım. Öyle uzun ki dünya; 
katlanmaya, kıvrılmaya, açılıp çarşaf olmaya. 
Mümkündür yol yapmaya bir ömür, yol almaya.
Ah! yine de yolumdaki kederi kimse bilmesin, 
büyüsün, genişlesin, dolansın ömrümü; 
kapısı kapalı çoktandır, penceresi dargın.
Kim anlayacak bu kor işaretleri? 
Kimsenin dilinden okunmasın içimde ufalan. 
Ovada ve dağda saklı bir mavi için 
düştümdü yola. Benim de yaban bir çığlığım vardı, 
çok zaman oldu, teslim ettim onu rüzgara.
Kışa girdik kıştan çıktık 
ama değişmiyor insan 
karınca duası diyorlar ördüğüm yola..
<end>

<start>
Ben, birlikte kıyıya sürüklediğimiz kayıktan
saflığımı ve sabrımı aldım tek
kalanları kumsala göm sen de
yaz boyunca
nasılsa her keder eksilir
kendini doldurarak
sardunyalarla konuşarak çoğalttım
aramızdaki ayrılığı
sayarak çoğalttığım günleri tamamladım
kirpiklerimin arasına çektiğim tülde
yağmur durdu ve şimdi kış bitiyor
oysa kimse yokmuş dışarda
içim dışıma vuruyor
sardunyalara su vermekle unutamadığımız
şeymiş aşk: 
alnından bir günaydın gibi düşürdüğün sabah, 
sağ yanımda unuttuğun keder.
<end>

<start>
aciyla geçtigim yoldan geçiyorsun 
izlerime rastliyorsun, biraktiklarima, 
orada o yolda çekmistim ruhumu patlatan fitili 
benden savrulan parçalar kurusa da, 
izleri var hala yolun kenarinda.
izini sür yolun, acinin ormani büyütür insani 
vakit genistir, ufuk sandigindan daha yakin 
aciyla geçtigim yoldan geçiyorsun, 
ustasi olacaksin içine gerdigin tellerin 
hangi siziyla titrer içinde, hangi sesle 
büyük bir ask, hangi sesle ölür, bileceksin.
ne zamandi bilmiyorum. 
yasadiklarindan sana 
kalan tortu, seni oldugun yere çakan, oldugun 
yerde firtina koparan korku. kendi sarmalinda 
döndün, döndün, sanma ki daha dönmeyeceksin 
kalsan da bir yer için, aslinda hep gidiyorsun.
simdi, acinin ormanindan geçiyorsun 
her sey bir daha kanasa da 
ne geçtigin yola ne sana dokunabilirim ben 
geç melegim, senin de sarkilarin olsun 
içindeki telleri titreten.
<end>

<start>
kaç gecenin çölüdür bu ayrilik 
kaç siirin dölüdür üstüme 
örttügün bu ince sessizlik 
kalbim alis artik, kir kendini 
kendi duvarinda, sesini 
kendi duvarina haykir.
tesadüfen birbirine rastlamis 
baska  baska asklarsiniz siz artik 
geceyle gündüz gibi birbirine 
ayrilmis. O ki rüzgar, bir zaman 
senin çölünde kumlar uçurmus, 
o ki gece ve esmer, görmüyor 
sahrayi, sesi içinde karismis.
her ayrilikta kendine saplanan bir hançer 
kendi sabrini deneyen tas, 
kendi uykusuzlugunda yatak oldun. 
kül koy simdi yanina korunun 
seni kavuran onu da yakmasin. 
askla besle kendini, gül yetistir, 
sardunya çogalt. 
ki, sen asktan ve ayriliktan 
baska ne anliyorsun.
<end>

<start>
şimdi, bir de buradan baktım sana
senden kaçırdığım
kedere boğduğum anlara.
...
Beni içine al artık
seni mutsuz kılan duyguyu
kırmak istiyorum.
...
Bir yerden aşağı, 
çok aşağı düştüm
zaman: 
solgun ve gri bir koridordu
orada çok üşüdüm.
<end>

<start>
I
sana böyle akmaktan çok korktuğum için
oldu her şey
şelaleler de bu yüzden ilgilendiriyor beni
.. dünya çok üzücü bir yerdi, savaş filmlerini ve samurayları eskisi gibi sevmiyordum. bir boşluktan aşağı mı bırakıyordum kendimi. teller tenimi çizip canımı mı yakıyordu. mutsuzluğuma mı alışıyordum seni severken. yoksa kan kaybından mı ölüyordum. daha fazla parçalanacak parçam yoktu..
neyse
sevgilim telefonun öbür ucunda ruffles yiyordu
ben meleğimin kanatlarını kırdım
ordan geliyorum. siz yine de ikiz bardakları
kırmayın. bir deliydim, elementlerin de ruhları
olduğuna inanıyordum
aklıma suyun intiharı geliyordu hep
şelale deyince
divaneliği söylüyordum
sana böyle akmaktan çok korktuğum içindi
şelalenin sinirini bozdum az önce
ordan geliyorum
II
elveda ırmak, hoşça kal alacakaranlık
geçtim yıllar sonra anımsanacak alınganlıklardan
silahlar ve bellek gerektiren aşkın seramik
teninden, itinalı ve alıngan
yüzümün gürültüsünü unuttum
şüpheci ve med-cezir aşkından oldu böyle
acemi düştüm
yüzünün kayganlığından utanıp
saçlarının ritminden kaçacak kadar
şimdi benden bu uzak yol seslerini alsalar
hazin öyküleri ve yüzünü özlediğim zamanları alsalar
-ormandı, yağmur sonrasıydı, tazelenen yaprakların
üzerinde su damlacıkları tutunuyordu, sanki geç bir
vakit eve dönüyordum, yüzümü heidi'ye ısmarlamıştım
annem lastik tokalarımı yakıyor, annem beni rüzgara
bırakıyor bu yüzden.. gibi olmayacak şeyler
söylerim sana
anımsadıklarımın yanlış olduklarını
yine de hepsinin bir deprem olduğunu
kim bilebilir? ikimizin arasında duran
şu boydan boya ırmak, şu boydan boya
alacakaranlık
ikimizin arasındaki şu depremin bir bellek
uykusu olduğunu kim bilecek
eskiden olsaydı, tuzlu düşler anımsardım
ağzımda eriyip yok olan tadını güneşin
alevin ipekle savaşını, saçlarının altından
akan ırmaklarda yıkandığım sabahları anımsardım
tenine dokundukça bıçak sırtı bir nefeste susan
felç olan sözleri hatırlardım
elveda ırmak
hoşça kal alacakaranlık
<end>

<start>
Aksın, içimde siyah bir nehir gibi
dolanan keder
unuttuğum, unutmaya çalıştığım ne varsa
bende durmasın
içimde öyle çok ki, her gidenden
biriktirdiğim melekler
Zaman insafsızlık etmese
kederin oyduğu tarafımı sana getirsem
kalem beni tutmasa, anlatsam sana
siyah, simsiyah bir engerektir zaman
ve kış neler eder insana
nasıl yarım bırakır, ayırır parçalara
sense kışı yaşamadın daha
Reddettim bütün kesinlikleri, kalbim
bu hayale bir daha inansın diye
siyah... değişmiyor
siyah hala bir nehir içimde
ve kalbim anlamıyor
adalet yok, niye?
Yıktığım, atladığım, söndürdüğüm
bir yangın yerindeyim
içimde sadece, dediğim gibi
her gidenden biriktirdiğim melekler
kalbimin üstünde bir daha hançer
<end>

<start>
İçağrısıyım bir mağmanın
kopmuş fırtınanın sesi
derini yok, ses gelmiyor bir kuyu.
Çiçeğiyim yaprağını yüzüne
kapatan ağlamanın
havluları topladım, 
şemsiyeyi kapattım
hadi kalk gidelim
serinledi hava, güneş söndü
iyice karanlığa döndü yüzüm
bir mağara çiçeği yürüyor içimde
içli bir bulut geçiyor üstümüzden
kalk gidelim.
<end>

<start>
Penguen
bana sırtını dönme
biliyorum, sana benziyorum
ve içinde saklı tuttuğun yele.
Penguen
benim de içimde saklı tuttuğum
buzlu kıyılar, çığlık hatıraları
ben de senin kadar kaçkınım ve yaralı.
Kim bağışlayacak beni, penguen
çizdim senin beyaz ve narin yerini.
Bir yanım bembeyaz ışık
kör ediyor, bir yanım zehir gece
parktaki salıncağa binmeyi
beceremedim bugün ben de.
Penguen bana sırtını dönme.
Unutmadım aramızdaki beceriksiz dili.
Dünya yordu bizi. Benim de söyleyemediklerim
var. Hiç söyleyemeyeceğim onları belki de.
Uzun bir yolu geliyoruz seninle, yolu,
geldikçe anlıyorum ki, biz,
bu dünya üzerinde yürüyemiyoruz bile.
Penguen,
kim bağışlayacak beni? 
çizdim senin beyaz ve narin yerini
elimde unuttuğun ince metalle.
<end>

<start>
içimdeki tas yerinden kimildadi.
gögün altinda, 
yerin telef edilmis yüzünde
bir papatyanin 'olmaz' yapragina düstüm.
ben sustuysam söz de sussun. olmadi,
tasindim ertesi gün 'olur' yapragina.
orda büyüttüm hatirayi, 
ordan düstüm.
hatira da unutsun kendini koyulugunda.
beni gel beni bul beni al, 
istedigin yerde uyut bendeki hatirayi
istedim.
vardigim yer bir uçurumdan kekeme, 
gümüsten ipligim azaldi
susmaya unutmaya uykuya
yelteniyorum.
<end>

<start>
O günden sonra kuracak güzel bir cümlem olmadı hiç
dünya için. Rüyalarım tüller ve silahlardan bu yana sisli.
Kıvrılıp giden dalgın bir yol, yolda eski bir taş,
Limanda bağlı bir tekne, yosunlu bir halat gibi durdum.
Uzağımda açık denizdi o yürüdü gitti.
Ben kıyıda ıssız bir ev, ince boğazda gıcırdayan tahta iskele,
iskelede bir lastik, az ilerde turuncu bir şamandıra,
İçimde kuzeyden bir hatıra aksiyle durgun suya vurdum.
Bir siyah beyaz kare içinde, hepsi hepsi bir hatıra işte
Bıraktın, unuttum, unutuldum.
Seni kırdığım yerden beni de kırdılar,
Ben hiçbir cümleyle ağlayamam artık seni.
<end>

<start>
Yol uzun, güzergah zorlu; ne demeliyim? 
Zarif kardeşim benim, 
Seni aldım yanıma, ikizimi almış yürüyor gibiyim. 
, 
Sana yıldız sana güneş mi demeliyim, 
Günümde hayret gecemde hayret istedim 
Yer yer senin gibiyim ben yer yer kendim. 
, 
İnsan olan yerlerim çok ağrıyor, 
Olsun, yine de sen kapanma, şu sıra benim, 
Yerine bırak ben incineyim.
<end>

<start>
İçinde çiçekler büyüttüğün zamanlardı
Irmağında yıkandım
Rüzgarında kurudum
Eğildim dünyayı kokladım
Bir iyilik oldum güzel ağzında.
Gözlerinde yıldızlar gezdirdiğin zamanlardı
Gövdenden gövdeme akan bir karanfil gecesi
Denizine geldiydim senin
Kendimi seninle değişmek için.
<end>

<start>
Yakınında değilim öfkenin
ve uzağında da değilim rastlantının
kısa ânındayım
ve sonsuzluğun da ardında
ah! öfke için geç vakitteyim
çölden çıkmak gerek bunun için,
atları denize sürmek...
Oysa kimseden çıkartmadım öfkemi
saçlarımı uzatmak için kimseye
söz vermedim
kimseye yakın değilim inan
susmaktayım, uzağında değilim unutmanın
ah! öfke için geç vakitteyim
durup dururken bir yerde
karşıma çıkan rastlantıdayım
hafızasındayım eski bahçenin
sarhoş asmaların biriktirdiği
boğazımı yakan acı bir imgedeyim
güneşi anımsamada,
ve orada durmakta
ama orada kaybolmaktayım
ah! öfke için geç,
çok geç öfke için
durgun gölü bulandırmak gerek...
Gölde unuttuklarımızı rahatsız etmek! 
oysa gölün hafızası var
ve o anımsar içinde unutulanı
ve çürüyüp kendine dahil olanı
ah! öfke için geç
çok geç artık sahrada unutulan gökyüzü için.
Ben seni çoğalttım
ben seni çoğalttım
sırlarım azaldı böylece.
<end>

<start>
Seni bir boşluğa attım
gövdemi başka gövdeler bilmeyecek artık
boşluk sesi ol..
hoşluk sesi ol..
sonra dönüp üz beni.
Yüzüm yüzünü terk edeli kıştı.
Yeni yeni kıştı. Kollarım kendi
bacaklarımı sarmıştı. Fotoğrafta görünmeyen
ışıklar vardı. Sandalyenin ucuna oturmuştum.
Gözlerim bacaklarıma dolanan kollarıma,
sonra bacaklarıma, sonra daha uzağa, salondan
da uzağa,
o yok yere bakıyordu.
seni bir boşluğa attım
gitmek üzereydim kalktım
boşluk sesi ol..
hoşluk sesi ol..
Gözlerimdeki ay ışığı
gözlerinin körlüğü içindi.
Hadi benim umarsızım
ben ölmek üzereyim
yorgunluğum da öyle
sabrımın son parçasını da yedim
az önce.
Hadi benim suskunum
geçtiğim yılları yaktım ardımda
çocukluğumdan gelirken düştüğüm
o keskin virajdan
sürüklendiğim bu vakte dek
sıkıca tuttuğum
kırık dökük inançlarım bile
ölmek üzere.
hadi benim kırgınım
kışın bana yaptıklarından,
yazın beni öldüren yıldızlarından sonra
yitirdiğim mevsimler değil,
vaktim yok,
baktığım yerleri yaktım
içime ağladığım suları da içtim
az önce.
III
Seni şimdi bir yabancı gibi karşıma alıp
sanki senden bahsetmiyormuşum gibi yapıp
sanki benden bahsetmiyormuşum gibi
hatta bir aşktan bahsetmiyormuşum gibi
fırtınayı ve huzuru anlatacağım sana.
Yılları ve yolları, limanları ve fırtınayı
ve aşkın belki hiç adı geçmeyen kuzeyini
aşkın bu kuzeyden nasıl düşürüldüğünü,
artık sonsuza dek yitirdiğimizi
büyünün bitişini,
hiç gerekmeyen yıllarda huzur,
çok gereken yıllarda da fırtına
nasıl yaşanır onu anlatacağım.
Seni bir yabancı gibi karşıma alıp
bunun dayanıklı bir şey olmadığını
sürekli kılınmadığını, çünkü aşkın
yapılan bir şey olmadığını,
başlangıçta bir melek konduğunu
sonunda bir kelebek öldüğünü,
yani kısacık sürdüğünü, oysa hayatın
bir korkular ve alışkanlıklar bütünü
olduğunu,
bütün bunları sana
nasıl anlatacağım?
Kalbim
ölü mevsimler gibisin
bir şeyin görünmeyen iyi yanları gibi
ama bitti mevsim,
bir başka yolcu yok sana
fark etmez gibisin.
Kalbim
demir masanın küfü, örtünün yırtığı
camın kırığı, patlayan freni hayatımın
kalbim, anla, bitti mevsim
bir başka yolcu yok sana.
<end>

<start>
Bir çiçek açtığında 
Bir eski avluda 
Diyor ki; 
Çalıda sarı bir çiğdemim ben 
Ve senin çok eski cümlen.
Sen otursan, gitmemiş ki! olsan 
Ben sana bir eski Endülüs avlusu 
İstersen serin bir Portofino getirsem 
Ya da Yedigöllerin yedisini birden.
Bir çiçek açtığında 
Bir eski avluda 
Diyor ki;
Her şey çok eksik ve neredeyse yok gibiyken 
Buldum buluşturdum kendime geldim 
Tek eksik sensin! İncecik, çilli bir dille 
sen de gelsen.
Ben sana kırmızı kiremitli bir çatı 
Begonviller ve bir mavi kapı 
Ve illa amansız bir avlu getirsem.
Dünya soğur, akşam serinlerken, 
Benim sensiz sevinecek bir şeyim yok. 
Kılı kırk yardım, altını üstüne getirdim, 
Ve işte en gümüş cümlem:
İçimi açtım sana. 
İçini açmak için.
<end>

<start>
Dur.
Burada, uzun uzun, bir durakta dur olmuşum.
Oradaydım, şimdi.
Burası araf’tan sonrasıdur... arafımı da, yazmıştım
bir gün sana..
sen o arafı okuyunca ağlamıştın.
Ben de yazarken dur.. çok ağlamıştım hemde.
Esrar dede kadar ağlamıştım:
“Ağlatmayacakdın, yola baktırmayacakdın; 
Ol va’de-i tekrar-be-tekrarı unutma! 
Burası araf sonrasıdur. Arafta çok bekledimdi.
Şimdi burada duracağım dur..
Dünya yuvarlakmış! .. O dönüyor! durdur.
Dönenlere bir şeyim yok diyeceğim; dur
Bende döndüm zamanında.. Döndüm, Durdum..
Şimdi dönmeye mecalim yok. Dur.
DUR UP DUR AY IM
BEN AR TIK! DUR AN OL AY IM
DUR ET MİŞ LER BEN İ İÇ TEN İÇ TEN DUR ET MİŞ LER.
<end>

<start>
Zokayı yutmuştum ben bir zaman
ah dilim yaralı
konuşamam.
<end>

<start>
Sen bana elma yerdin eskiden
Ben kocaman bir bardak su sana mutfaktan
İki buğulu ağaç olalım, ben sana
iki serin taş, demiştim, daha o zaman
yan yana, ses veren, yağmur alan.
Sen şimdi oradan,
eteğimdeki taşları çatlatan
sözcükleri getir, yan yana getir.
<end>

<start>
Bırak o kordonu dedin, bıraktım ve çıktım dünyaya
İlk zorluğu buyurdun, memeyi bırak dedin, uzun emdimdi eminim.
Köyü bırakıyoruz dediydi baban biraktı hepimizi şehire
Saçını bırak, dedi annen berberde her sabah zor olur
Her gün taraması, başlarken ilkokula.
Ne berberi unuttun ne o günü.
O gün bugün saçın bir anlamı yok sende, arada zülüf filan
desen de şiirde.
İlkokul öğretmenin sol elini beğenmedi, bırak dedi,
Solak ne öretmenim diyemeden bıraktın kalemi sağ eline.
Çocuklar travmatik oluyorlarmış boşanınca babayla anne
O ne ki, bizimkiler kaç evi başımıza yıktılar her mahallede.
Bir arkadaşın nurcan; sana göre, yaşına göre
Onu esmerliğiyle sevdiydin geceyi de,
ilk ayrılığındı, işte bak, bırak dedi sana,
bıraktın oyun arasında, anlamadın bile.
Feneri yak gidelim mavilim, sonra... ne bileyim, onca hırgür.
Anlamadım neler bıraktım ilkgençlik yıllarında ralarda ralarda.
Okulu bırak diyen bir şeytan da olmuştu arada, saymalı onu da.
Sonra büyü dedin, büyüdük.
Uza dedin uzadık. Boylu boyunca.
Elimi büktüğün yetmedi belimi büktün,
bırak dedin basketi, bıraktım.
Beş olması gereken yerde dört omur varmış
Niye eksik ben ne bileyim, sen taktın? 
Al bak sana şiir dedin,
Onu beşinci omur diye taktım.
İlk aşkımdı, nasıldı dersen, ilk fasıldı, asıldı,
bu şiirin başındaki süt gibiydi, bırakması.
Onu bırak dedin ya. Ah ne zordu. Bir vapur iskelesinde,
turnikenin öbür yanında.
Gözümü açtığımda elektroşok veriyorlardı eksiğimin
yerine.
Gençlik işte onu bırak bunu bırak, serseri misin, bırak
Diye diye, bıraktıklarını dizemezsin,
Vesselam lale sümbül bağın
bırak bırak, bitmiyordu bu hayat.
Kısa kestim bu bölümdeki yılları, uzun bıraktırmıştın çünkü.
Kompile mistik ol dedi biri, kimdi, bir ara unuttum kendimi
Oysa hayattı bu, buradaydı, ben buradaydım, yoktu yeri
Basitti yaşamak. Yaşarsın ve kemiklerini bırakırsın geri.
Hayattı, hayatımızdı, olgun bir meyveye benziyor gibiydik ileri geri
Baktım bırak dedi babanın elini, babam sana gitti,
ondan kalan boşlukla da epey büyüdüm, inanmazsın işte! 
İşte o meşenin altı, on yıldır yok, işte burada yokluğunun yeri.
Onca yıldan
Onca bıraktıklarımdan sonra
Ben şimdi sana
Bırak beni, bırak beni dersem
Ve sen
Beni bırakırsan var ya
Beni bırakırsan var ya!
<end>

<start>
Sabahın karşısında konuşmak ne zor!
İncecik kül gibi kalıyorsun,
Dağ susmaya giden yolu biliyor
Sen bilmiyorsun.
Taş yarılıyor bir çiçek için yol veriyor
Kısacık konuşuyor çiçek:”Dünya” diyor.
“Gördüm benimle tamamlanıyor”.
Yeryüzü karşısında konuşmak ne zor!
Yamaçtan aşağı bak, uçurumu gör!
– görsene kekeme!
İçindeki zayıf kan, dayanıksız dil,
Olmamış hal
Gümüş bir zirvede eriyor.
<end>

<start>
Onlar, otlar, burada yoklar. Dedim sana.
Bunca zaman geçti, çok bekledim, sen bekleme
hâlâ yoklar.
Ben durdum, bekliyorum, onlar yoklar.
Çok bekledim. Böylece,
katıladım kendimi, durdum, taş oldum. Yoklar.
Biri sonra kırdı taşımı.
Yana devrildi biri. İki oldum. Yoklar.
Önümsıra yürüyordu yol ve içimde yan yatmış dağlar.
Açtı içimi, biri gördü, zamanın gümüş simi
ve keskin kristal ağlar.
<end>

<start>
Hepsi budur; kenardaki otlar..
Yüzüm hep suya bakar benim, suya dalar çıkar.
Bu göl; içinden bir ömrü geçirdiğim dünya
Bu durduğum, peşimsıra büyüsün diye rüya
Bu yavrular kanat açtığımız,
birbirimizin göğsüne durduğumuz filan…
Bu gördüğün göl kadar. bir de işte kenardaki otlar..
Kuğuysan, yeminliysen bir ömür bir aşka.
Diyeceğim; gitsen başka düğüm kalsan başka.
Ama vardı gidenler, onlarda gördüm; 
(Her gidende seyreklikti, bir şey, uçtun da orda ne gördün!) 
Gitmemeyi seçtim ben, kaldım üst üste, kördüğüm.
Öğrendiğim; bir kuğu yeminliyse aşka ömrü gibi
Göldür bütün dünya, bitmez boynun eğriliği.”
<end>

<start>
Sen beni yandın, öyle! yanmak nedir bildin, öyle! 
Yandın da n’oldu? Söyle.
Senin hiç sözcüğün ağrıdı mı,
alçaksın sen, ağrıdı da mı böyle? 
Ben sözüme ruhumu verdim, yükseldi,
yükseği incittim, böyle! 
Olanı biteni çektim, kanımı unuttum, böyle.
Sen dünya mülkündesin, öyle! 
ben sabahı ettim içimde sızlayan bir şeyle.
Sen beni yandın, beni yandın sandın, böyle.
Sen yanmak gör, ben kendimi kül ettim
Sen bu alçaklıkta dur, ben otlara gittim.
<end>

<start>
Ey anı
kendini güneşe çıkar, canın sıkılsın orda
kendini unut orda, sarar
kendinden kaçtıkça kendine rastla
ey geçmiş ve sarı kumar.
Uçurumu anladım
inadım bitti artık
uçurumu anlayan haklıdır
uçurumu anlayan susar.
Sarı kumar ve kehanet
boynundan başlayan o ipek
uçurumdan atladım, uçurum ne demek
ikiye bölünmüş bir bütün
oysa ben senin için
değiştirilecek bir şeydim
bu yüzden yüzüme tuttuğun rüzgâr
parçalarıma verdiğin asit
seni de yaralayacak
beni olduğu kadar.
<end>

<start>
Kendine kucak arayan gövde
kendini yok eden gövde
yitirdin kendini işte
artık ne yurt sana
ne varolabiliyorsun başka evde.
Bu mum medeniyetinde
bu metal öznede
bu cam sözde
ne yurt sana dil
ne şölen yeterince.
Ben büyüdüm
akasyalar öldü
üzgünüm.
dışınız çok kalabalıktı
beni içinizdeki zindana attınızdı
olur ya bir gün
suyu hatırlar şelale
şeytan utanmayı öğrenir ve
yüzleşir yüzünüz mevsimlerle
sırf bu yüzden büyüdümdü,
akasyalar öldü.
III
Karanlık suyun dibini göze aldım
sonsuzluğu göze aldım o yatakta
sen gittin ben bu balkonlara kaldım
metalin damara dayandığı nokta
şimdi söylüyorum dilimdeki küfrü
büyülü sözü kalbimdeki:
tekrar karşılaşsak
ölür müsün?
Kışı neden bu kadar çok sevdiğini
ve neden her şeyin bir sonla noktalandığını
sorma,
ben de bilmiyorum.
Anı olacak bir şeyim yok
Her şeyin dünündeyim.
İçime işleyen acıyı size değil
Bir suya bırakmayı öğrendim
Dal olmaktan vazgeçeli çok oldu
Bu yüzden ne bir ağacım var
Bana beden
Ne de çiçek açacak benden.
<end>

<start>
Kimbilir hangi ürkek mevsimi alırsın
gizlice odalara,
saçların balkonları terk edeli kimbilir
ne kadar olmuştur? 
-annene göstermeden aşağı akardı saçların
kaç kez eksilip çoğalırsın dişlerini fırçalamayı
ezbere bildiğin günlerde…
Mor bir kedi geceyi sıyırarak geçiyordur
kuyruğunda teneke yıldızlar
düşlerinle buluşurken lanetli aynalarda
söylesene hangi ürkek mevsimi alırsın
gizlice odalara…
Ne gece yer rüşveti ne ben
Söz! Annene söylemem…
Yüzüm
hangi dağa baksam
içinde öfkelerinden habersiz
korkunç atlar gezdiren
bu sessiz, yıldızsız.
Yüzüm
hangi yola çıksam
bu yetim avlusu, bu ateş
bu ağlamaklı şey.
III
Hiç gürbüz
hiç pembe yanaklı
sayfalarımız olmadı mı bizim? 
Biz hiç mavi kalacak bir mevsime
çıkmamış mıydık yorgun yokuşlardan
kışın?
Kendiliğinden gelen sözcüklerin misafirliğini
ne çok severdin,
Nasılsın…
Bugünlerde ben iyi gibiyim
yorgun gri kaideler arasında
hüzünlü bir yeşilim,
Ya sen…
Sen… Nasılsın? 
Göğsündeki ağrılar nasıl? 
İyi misin?
Ben hangi kelimeye açsam ağzımı
Ben hangi kelimeyi nereye koysam
Bir sonbahar konaklar sesimde.
Ben hangi kelimeyle girsem akşama
Ben hangi kelimeyle nereye gitsem
Yokluğunun renginde depremler düşer boynuma.
Ben hangi yaprağın ince hüznüyüm
Sen hangi sersem haydut…
<end>

<start>
sevgilim beni geçmiş yazlara sal
ılık yaz akşamlarına
denizin ve göğün ritmine sal
dalganın ve günün beyazına.
sen de kıyısında kal dalgaların
gülümse.
sevgilim beni geçmiş yazlara sal
küçük ve kırık aşklara
limanların plonje çekilmiş fotoğraflarına sal
aylaz çiçeklerine evlerin, bakımsız sokaklarına.
sen de bir ucunda kal balkonların
gülümse.
sevgilim beni geçmiş yazlara sal
uzun mendireklere, akşamın alacasına
yorgun dönülen pansiyon odalarına sal
sen de kapı aralığında kal odaların
gülümse,
anı oluyor fotoğrafların.
ben senin için gökyüzü oldum
fırtına oldum
geldim ve gittim
kanat çırpmazsan olmaz
anlamadan deniz nedir,
huzur mudur, durur mu öyle? 
kim bilir akşam nedir,
yüzüm kavuşur mu?
ben senin için kanlı ırmaklar oldum.
yüzümün akşama kavuşması ol
kanat ol, dinginim denizim ol
fırtınada duranım ol
tekrar ol
tekrar ol,
ellerini unutmadan
ellerini hiçbir yerde unutmadan
tekrar ol
tekrar ol.
içimde büyüttüğüm acı
tamamlandı
çalsın şimdi valsler
mumlar hüzün aksın
hazırım
eski bir konakta
aklını yitiren kadının olmaya.
içimde büyüttüğüm acı
tamamlandı
geçsin şimdi trenler
raylardan gece damlasın yüzüme
hazırım
uzak bir şatoda geceleri dolaşan
kadının olmaya.
içimde büyüttüğüm acı
tamamlandı
geçsin şimdi aramızdan
porselen sesleri ve kahya
dışarıda yağmur gümüş ve barok yağsın
hazırım.. rımm.. mm
bu uzun masada, uzak
kadının olmaya.
içimde büyüttüğüm acı
yanıltıyor.
yüzünün
kuytuluklarında büyür kadının
sorular
tarifi ve tasnifi olmayacak
aşklar giyinir
öyle çıkar kış sokaklarına,
dışarıda kar usulca söylenir.
her sabah sayarak kendini
acil ve itinalı aşklar biriktirir
sevgilinin koynunda mavi bir deniz
göklerinde kumral olacak kadar,
dışarıda kar usulca söylenir.
kışın
kuytuluklarında büyük kadının
sorular
tarifi ve tasnifi olmayacak
incelikler giyinir
bir hattat edasıyla çıkar
kış sokaklarına,
dışarıda kar usulca söylenir
içimde kirli
kekeme çocuklar büyür.
dışarda kar usulca söylenir
içimde gidilmemiş parklar
dedesi olmamış çocuklar üşür.
suskunluğu ve dilsizliğinde
büyür kadının sorular
içimde yağmurlar boşaltan çocuklar
elimden şeker
yüzümden şaşkınlık düşürür.
kendime de kırıldım az çok
hayatımdan teğet geçen kadınlara
olduğu kadar,
dışarda kar…
<end>

<start>
Sen evden de benden de gidersin bazen
Yol seni bekler, yola koyulursun üşenmeden.
Susar derinden ev, ıssız halidir.
Ben sana, ev bana, sen eve, ev sana
Kara kara bakar ya bazen
Ah kıyamaz hani kimse kimseye.
Evin içerlek halidir, boynu eğilir.
Mutfakta çayın sesi demlenir
Sabah, benim sesimde sonbahar
Senin sesinde bir çocuk
Ev mutludur halinden, pötikarelenir.
Ben sana, sen bana soyunursun bazı geceler; 
sen kendinden sarkarsın, ben kendimden.
Benlerimi saysın sabah Şerife teyze
Evin dağınık halidir.
<end>

<start>
Düşünceniz
Sünepe beyninizde yatar ya miskin miskin
Yağ bağlamış bir uşak yatar gibi pis bir yatakta
Çileden çıkararak kanlı paçavralarıyla yüreğimin
Alaya alacağım onu, hınzır ve hayta
Ne gönlüme tek bir ak düştü, 
Ne ihtiyar bir sevecenlik başımda! 
Tuttu bütün dünyayı sesim, o korkunç gümbürtü; 
Yakışıklı yürürüm şimdi
Yirmi iki yaşımda.
Siz çıtkırıldımlar! 
Kemanlara geçirenler sevdayı.
Siz geçiren hamhalatlar dümbeleklere.
Derinizi kolaysa tersyüz edin benim gibi, 
Ortada baştan aşağı dudaklar kalsın bir kere!
Gelin de görün –
Melekler takımında görevli bir hanım var salonda, 
Keten gibi düzgün.
Ahçı nasıl çevirirse yemek kitabını
Dudaklar çeviriyor yollu yordamlı o da.
İsterseniz
Ben çılgına dönerim tenden, 
-ya da renk değiştiren bir gök gibi ufukta-
isterseniz öyle çıtkırıldım olurum öyle incelirim ki
çıkarım insanlıktan, dönerim pantolonlu bir buluta!
İnanıyorum çiçekler içindeki bir Nis’e! 
Yine herkes benim yüzümde tafra sahibi, 
Bir hastane gibi köhne erkekler de, 
Yıpranmış kadınlar da bir atasözü gibi.
<end>

<start>
Hayır. 
Olamaz. 
Sevgilim, sen de mi kızdın bana? 
Niçin? 
Bak 
geldim, 
çiçek de getirdim, 
ama, ama...asla bir kötülük 
yapmadım sana!
Solgun bir yüzle, 
düştüm kaldım sendeleyerek. 
Sokak döndü durdu çevremde. 
Duydum kesik kesik fren seslerini. 
Esiyor rüzgar 
acıtıyordu yanaklarımı. 
Bu denli kargaşa hiç olmamıştı.
Başkentin karmaşasında 
baktım çevreme 
çok sert bir yüzle. 
Hüzünlü, 
sanki ölüm döşeğindeydim. 
Yüreğim de yitik bu arada.
Bir kötülük yapmıyorsun bana, 
ama 
ilgilenmiyorsun da benimle. 
Artık 
hüç umurunda değilim.
Aşk! 
Sen vardın usumda hep. 
Yeter! 
Bitirin bu aptalca oyunu. 
İsterseniz 
eleştirin beni, 
en görkemli 
serseriyim ben.
Anımsar mısın? 
Sırtındaki haçın altında iki büklümken 
bir anlığına durdu İsa. 
Onu izleyen kalabalık 
bağırdı o anda gülerek: 
'Yürüsene, aptal! ' dediler.
Doğru! 
Acımasızsın. 
En zorlu gününde 
bağırırsın bir zavallıya. 
Rahat vermez, kargışlarsın onu. 
Ama biz hazırız zaten 
buna.
Durumlar işte böyle!
Ant içerim ki dürüst olacağım, 
bir kız verin bana. 
Genç 
güzel bir şey olsun. 
Hiçbir kötülük etmeyeceğim, 
yalnızca saflığını bozacağım onun 
iğneleyici sözlerimle.
Göze göz!  Dişe diş!
Hiç aralıksız 
düşündüm binlerce kez öç almayı. 
Korkutun 
isterseniz beni. 
Suçlu ortada zaten 
değil mi?
Göze göz!  Dişe diş!
Öldürün 
gömün beni. 
Kurtulurum oradan, 
yaparım elimden geleni. 
Ama 
bir köpek gibi, 
geleceğim arkanızdan sizin, 
saldıracağım size hep!
Geceleyin birden uyanaksın. 
Çünkü gürleyeceğim bet sesimle. 
Hiç rahat yüzü de 
vermiyorsun bana. 
Kalmadı farkım 
bir tutsaktan. 
Ama güçlüyüm yine de ben!
Boynuzları tellere takılmış 
bir geyik gibiyim. 
Gözlerim kan çanağına dönmüş. 
Bir zavallı da olsam 
dikileceğim bütün gücümle 
göstereceğim herkese yüzümü.
İnsan kaçamaz! 
Pis, 
pişman bir durumda. 
Gerekirse yatar soğuk taşlarda. 
Ben de çizeceğim bir dinsizin resmini 
Çar'ın kapısına.
Kuruyun ırmaklar, dindiremesin Çar susuzluğunu. 
Onu ilençleyin! 
Güneş, ışığını harcama onun için boşuna! 
Binlerce yoldaşım 
dışlansın alanlarda! 
Ve en sonunda geldiğinde o 
çağların ötesinden 
üşüyerek, 
anlayacak son günlerini tükettiğini. 
Haydutları, kıyıcıları 
kurtaramayacak onu.
Gün doğuyor. 
Açıldıkça açılıyor gökyüzü, 
yutuyor geceyi 
yavaş yavaş. 
Pencereler ışıl ışıl 
tavalar sımsıcak. 
Dökülüyor güneş kentin üzerine.
Ey kutsal öç! 
Önderlik et bana 
çok güçlüsün 
yaşıyorsun dizelerimde. 
Benim bu yüreğim, 
söyleyecek sana her şeyi 
tıka basa dolu o.
Geleceğin insanları! 
Nasılsınız? 
Tanımalıyım sizi. 
Buradayım, 
bütün acılarımla. 
Yaralarım sızlıyor... 
Size bırakacağım her şeyimi 
o mutlu ülkümü.
(1916)
<end>

<start>
Bağırırlar şaire:
'Bir de torna tezgâhı başında göreydik seni.
Şiir de ne? 
Boş iş.
Çalışmak, harcınız değil demek ki...'
Doğrusu
	bizler için de 
en yüce değerdir çalışmak.
Ve kendimi
	bir fabrika saymaktayım ben de.
Ve eğer
	bacam yoksa
İşim daha zor demektir bu.
Bilirim
hoşlanmazsınız boş lâftan
kütük yontarsınız kan ter içinde,
Fakat 
bizim işimiz farklı mı sanırsınız bundan:
Kütükten kafaları yontarız biz de.
Ve hiç kuşkusuz
	saygıdeğer bir iştir balık avlamak
çekip çıkarmak ağı.
Ve doyum olmaz tadına
	balıkla doluysa hele.
Fakat
daha da saygıdeğerdir şairin işi
balık değil, canlı insan yakalamadayız çünkü.
Ve doğrusu
	işlerin en zorlusu
yanıp kavrularak demir ocağının ağzında
su vermektir kızgın demire.
Fakat kim
	aylak olduğumuzu söyleyerek
			sitem edebilir bize; 
Beyinleri perdahlıyorsak eğer
			dilimizin eğesiyle...
Kim daha üstün, şair mi? 
yoksa insanlara
Pratik yarar sağlayan teknisyen mi? 
İkisi de.
Yürek de bir motordur çünkü
ve ruh, onun çalıştırıcısı.
Eşitiz bizler
	şairler ve teknisyenler.
Vücut ve ruh emekçileriyiz
		aynı kavganın içinde
Ve ancak ortak emeğimizle
		bezeriz evreni
			marşlarımızı gümbürdeterek
Haydi! 
laf fırtınalarından
	ayıralım kendimizi
		bir dalgakıranla.
İş başına! 
Canlı ve yepyeni bir çalışmadır bu.
Ve ağzıkalabalık söylevci takımı
değirmene yollansın dosdoğru! 
Unculuğa! 
Değirmen taşı döndürmeye laf suyuyla!
<end>

<start>
Ve gökyüzünü 
unuttu diye maviliğini dumanlar arasında 
ve bulutları, o paçavralar içindeki sığıntıları 
tutuşturacağım en son aşkımla, 
bir veremlinin yanan suratınca, kızıl sarı.
Sevinçle kapatacağım gürültüsünü 
kalabalıkların, 
unutanların dirliği, ev bark yüzünü. 
Bir çift sözüm var 
insanlar! 
Çıkın siperlerinizden. 
Sonra bitirirsiniz savaşı.
Ama, 
Baküs gibi kandan sendeleyerek 
bir savaş başlasa bile, 
hiç solmaz aşk sözleri. 
Sevgili Almanlar! 
Bilirim, 
sizin dudaklarınızda Goethe’nin 
Greten’i var.
Fransız 
gülümser süngü altında, 
dudağında bir gülüşle düşer vurulan havacı, 
bir anımsasınlar yalnız 
ağzının öpüşünü 
senin, Traviata.
Bana tad vermez ama 
yüzyılların çiğnediği pembe et. 
Başka ayaklara kapanın bugün! 
Sensin övdüğüm elbet, 
süslü püslü 
sarışın yosma.
Belki aslında 
bu süngü uçları gibi korkunç günlerden, 
ağarınca yüzyılların sakalı, 
kalan 
yalnız 
ikimiz olacağız, 
bense kentten kente senin ardında.
Gelin gitmiş olsan da denizaşırı, 
saklanmış olsan da gecenin inlerine, 
Londra’nın sislerinde seni bulacaktır öpücüklerim yine 
sokak lambalarının ateşten dudaklarıyla.
Aslanların nöbet tuttuğu 
yakıp kavuran çöle yaysan da kervanlarını, 
senin için 
rüzgarın yırttığı kumun altına 
sereceğim yanağımın yanan Sahra’sını
Dudaklarına bir gülüş yerleştirsen, 
baksan da- 
ne yakışıklı boğa güreşçisi! 
Bir anda 
kıskançlık salacağım kulübelere, 
boğa gözlerimde bir ölüm sisi.
Dalgın adımlarla geçersen bir köprüden 
düşünerek- 
aşağıda olmak ne iyi; 
ben 
kemerler altında akan Seine ırmağıyım, 
seni çağırıyorum, 
gösteriyorum sana çürümüş dişlerimi.
Tırıs giden atların ateşinde yaksan da bir başkasıyla 
Strelka’yı, Sokolniki’yi, 
yukarılara tırmanıp, ta yukarılara 
seni bekleyen ölgün, çıplak ayım ben.
Güçlü kuvvetliyim, 
gereklilik duyarlar da 
buyruk verirlerse bana 
git savaşta öldürt kendini! diye, 
senin adın olur 
ağzımdan son çıkan ad, 
donar kalır bir mermiyle parçalanan dudaklarımda.
Başım taçlı mı ölürüm, 
Saint-Héléne de mi bilmem. 
Ata biner gibi binerim yaşamın dalgalarına, 
hem evrenin sultanlığına aday olurum 
hem 
kelepçelere.
Çar olmak düşerse bana, 
senin yüzündür 
güneşsel altınına sikkemin 
basıla buyruğunu vereceğim şey 
bütün halkıma ülkemin.
Ve orada, 
solduğu yerde herkesin tundurada, 
ırmakla pazarlık ettiği yerde kuzey yelinin 
adını oyacağım zincirlere Lili’nin 
öpe öpe zindanın karanlığında.
Dinleyin, unutanlar göğün mavi olduğunu, hepiniz, 
vahşi hayvanlar gibi 
diken diken tüyleriniz. 
Bu aşk belki de 
son aşkıdır dünyanın, 
yanar bir veremlinin kızıl rengiyle.
Vladimir Vladimiroviç Mayakovski 
Çeviri: Sait Maden
Greten, Faust’un kadın başkişisi Margeret’in adının küçültülmüş biçimi. 
Strelka, Leningrad yakınlarında; Sokolniki ise Moskova yakınlarında gezinti yerleri.
<end>

<start>
(Şairin cesedinin yanında bulunmuştur)
Hepinize! ..
İşte ölüyorum. Kimseyi suçlamayın bundan ötürü. Hele
dedikodudan, unutmayın ki, merhum nefret ederdi.
Anacığım, kardeşlerim, yoldaşlarım! Bağışlayın beni. İş
değil bu, biliyorum (kimseye de öğütlemem) , ama benim
için başka bir çıkar yol kalmamıştı.
Lili, beni sev.
Hükümet Yoldaş! Ailem: Lili Brik, anam, kız kardeşlerim
ve Veronika Vitoldovna Polonkaya’dan ibarettir; yaşamlarını
sağlarsan, ne mutlu bana...
Bitmemiş şiirleri Brik’lere verin, ne lâzımsa onlar yapar.
“Bir varmış bir yokmuş“
derler hani:
Aşkın küçük sandalı
hayat ırmağının akıntısına kafa
tutabilir mi!
Dayanamayıp parçalandı işte sonunda...
Acıları
mutsuzlukları
karşılıklı haksızlıkları
h a t ı r l a m a y a   b i l e   d e ğ m e z:
Ödeşmiş durumdayız kahpe felekle.
Ve sizler mutlu olun
yeter.
<end>

<start>
(mektup yerine)
Sigara dumanlari kemiriyor havayi
Oda: 
Krucyonik`in cehenneminden bir bolum sanki.
Ve hatirla: 
Su pencerenin ardinda
azgin bir arzuyla
ellerini oksamistim ilk defa.
Bugun birlikteyiz iste.
Iste sen: 
Zirhli yurek.
Ve yarina kalmaz
kovarsin yanindan
hakaretler yagdirirsin bana.
Ve evin holunde uzun bir zaman
bir kol
gizli bir urperisle kivranarak
ceketi arayacak.
Savurup kendimi sokaga
gidecegim.
Vahsi
ve agzima ne gelirse sayiklayarak
umutsuzluk tarafindan kiymalanmis bir
halde gidecegim.
Hayir sevgilim hayir
oyle degil
yalan hepsi yalan biricigim, 
gel bana veda et haydi.
Bil ki
nerede olursan ol
nereye gidersen git
bir demir yigini kadar
agir ceker
senin icin askim.
Ve birak da haykirayim son defa
aci haykirisiyla gururu kirilmisligin.
Takati tukenen okuzler
gidip kendinilerini
soguk suyun icine atarmis.
Ama benim icin
askindan gayri bir okyanus
yok
ve bosunadir aglayip haykirmam biliyorum
bosunadir ummak tukenmemeyi.
Dinlenmek isterse yorgun fil
kizgin kumlara uzanirmis krallar gibi
Ama benim icin
askindan gayri
hic bir gunes
yok ki.
Ve bilmiyorum bile nerdesin simdi
bilmiyorum kiminlesin.
Sair olmus olsaydi
bunca azap cektirdigin su kisi
coktan satip gitmisti sevgilisini
servet ve san karsiliginda.
Sevinc vermiyor oysa bana
hic bir can sesi
senin o mubarek ismini
tekrarlayan can gibi.
Ne bosluga firlatirim kendimi
ne zehir icerim
ne de tabanca namlusu
dayarim sakagima..
ve bir bicagin gucu yetmez
bakislarin bir yana
kesmege beni.
Yarina kalmaz unutursun
basina koydugum taci
ve askinla besleyip
yaktigim
o cicek acmis ruhu da.
Ve hareketli gunlerden bir karnaval ruzgari
dort bir yana dagitir kitaplarimin sayfalarini..
Soyle: 
Kelimelerimin
kurumus yapraklari
yolunu kesip de durdurabilir mi? 
seni? 
Hic degilse birak
son sevgimden dokudugum haliyi sereyim
ayaklarinin altinda
yitip giden topraga...
<end>

<start>
Duyuyor musunuz? 
Duyuyor musunuz bu at kisnemelerini? 
Duyuyor musunuz? 
Duyuyor musunuz otomobillerin ulumasini? 
Bunlar
yikanmaya giden kentlilerdir Onun bereketinde.
Bir insan batakligi tüm.
Sürüklüyor beni kalabalik
rastgele bir yere
saskin, süklüm püklüm.
Dizginlere asiliyorum bense, 
eteklere, 
etekliklere.
Bu gördügüm de ne? 
Sen misin? 
Oraya mi götürüyorlar? 
Yalan, zindikça bir küfür! 
Gözümün bebegini kan bürümüstür
kizil feneri gibi
kerhanelerin.
Niçin sen ama? 
Dur! 
bildigim daha tatli zevkler var! 
Ulu ormaninda kirpiklerin yok bir kimildama.
Dur! 
Geçti gitti bile...
Iste oralarda, basi baslar üstünde.
Isildiyor kafatasi, 
bir kundura dense yeri, 
dazlak, 
piril piril cilali deri.
Ancak
son bogumu üstünde
yüzük parmaginin
üç pirlanta yaninda
bir iki tüy var
dikilmis.
Yaklasiyor yosma, görüyorum.
Egiliyor öpmek için elini.
Dudaklari fisildiyor
küçük tüyler arasinda
birine 'küçük flütüm' deyip, 
birine 'küçük bulutum'
üçüncüsüne de
isitilmemis, ünlü bir ad vererek
yaratmakta oldugum.
<end>

<start>
Hiçbir şey silemez aşkı, 
ne tartışmalar
ne ayrılık
Bir de bakarsın 
yeniden gözden geçirilmiş, ölçülüp biçilmiş, 
üstünde düşünülmüştür.
Ve şimdi düzyazı parmaklı 
sancağımı kaldırıyor, 
doğdum doğalı ve yürekten, 
sevdiğime, 
ölene dek de seveceğime 
yemin ediyorum.
<end>

<start>
Sen gittin, 
          diyorlar
                 yukarılarda bir dünyaya.
Sonsuzlaşma-
             Uçuyorsun, 
                        parıldayan yıldızlara çarparak.
Ne borç var artık bize, 
                içki ne de
Ayılma.
Hayır, Yesenin, 
                oh
                    çekmek değil benim istediğim.
Görüyorum ben
                kesik bileklerinle sendeleyişini
Ve alayla değil
                acıyla
                    düğümleniyor yüreğim.
Görüyorum
            bir kemik çuvalı gibi
                        yere atışını gövdeni.
-Dur! diyorum.
            Bırak! 
                    Delirdin mi sen? 
Sürer mi ölümü
                hiç insan
                    tebeşir tozu gibi
                                yanaklarına?
Sen ki çok daha
                iyi verirdin ölüme
                        ağzının payını herkesten.
Yeryüzünde başka
                    kimsede olmayan
                            o efece konuşmanla.
Niçin? 
    Nedeni ne? 
                    Donup kalıyorum şaşkınlıktan.
Homurdanıyor eleştirmenler: 
                                    -Bizce, bunun asıl nedeni
Şu...
    ya da bu...
                ama daha çok, 
                            kopmak toplumdan, 
Çok fazla bira
                ya da şarapla kafayı çekmesi.
Başka deyişle
            satsaydın
                    bohemleri
                            işçi sınıfına, diyorlar.
Sınıf bilincin olsaydı, 
                bak, bu gelmezdi başına.
Oysa işçiler de
                kvastan sert içkilerle
                        kafayı çekiyorlar.
O sınıf da içerek
                güzelce sıçıyor kendi ağzına.
Başka deyişle
            Parti'den biri
                    denetleseydi seni
Sağlansaydı böylece
                asıl önemi
                            içeriğe vermen.
Yazardın o zaman
                    her gün
                            o dizelerin
                                        yüzlercesini
Uzun uzun
            ve sıkıcı
                    Doronin de gördüğümüz türden
Ama bence
            böylesi bir deliliğin içine düşseydin
Sen çok daha önce
                           son verirdin
                                        yaşamına.
Votkadan gitmek daha iyidir 
                            inan bana
Böylesi sıkıntıdan boğulmaktansa.
Hiçbir zaman söyleyemeyecekler
                            nedenini bize
                                    seni yitirişimizin.
Şuracıkta duran
                çakı mı, yoksa ip mi? 
Ama bulunsaydı
                mürekkebi, elbette
                            Angelleterre otelinin
damarlarını kesmen
                ve ölüp gitmen
                            gerekmezdi.
Sana öykünenler çıldırdılar sevinçten: 
                                        bir daha, bir daha! 
Neredeyse bir yığın insan 
                            zıvanadan çıkıp
                                        öldürdü kendini.
Neden çoğaltmalı
                intiharları
                        böyle sayıca? 
Daha kolay değil mi
                mürekkeple doldurmak
                                oteldeki şişeleri! 
Sonsuza dek
                 kilitlendi artık dilin
                                arkasında dişlerinin.
Benim bu bilmecemsi sözlerim
                                yersiz
                                        bir bilgiçlik sayılmamalı
Halkımız, 
        yaratıcısı ve yaşatıcısı o güzel dilimizin, 
Yitirdi ölümünle
                yansılı sesler üreten
                            en güçlü çırağını.
Ve o herifler tayışıp duruyorlar
                                ölü şiir döküntülerini
Geçmiş, 
    gömülmüş ölülerden
                hemen hiçbir yeniliği olmayan.
Üstüste yığıyorlar
                tatsız uyaklarını
                        mezara toprak atar gibi: daha beterlerini.
Onurlandırmak için oğlunu
                    Esin Peri'sinin bile
                                işine yaramayacak olan.
Sana yaraşacak
                bir anıt henüz dökülmedi
Hani nerde o anıt, 
                    döğülmüş tunçtan
                            ya da yontulmuş mermerden? 
Oysa çoktan doldurdular
                            yığın yığın
                                parmaklarının dibini
Çöplerle, 
        adama sözcüklerinden, anılardan, o bok püsür şeylerden.
Adın
    hıçkırıklarla birlikte doldurdu mendilleri.
Sözcüklerini
            geveleyip duruyor Sobinov ağzında
Kıvrılıp oturmuş da
            altına suyu çekilmiş bir kayın ağacının-
'Hiçbir şey söyleme, 
                    ah dostum, 
                        içini de çek-me ne olursun.'
Ah, 
    sen onu ne kimbilir nasıl da alaya alırdın, 
Şu Leonid Lohengrinski'yi, 
                        baş belası, tanrının! 
Ortalığı kimbilir
            nasıl da ayağa kaldırırdın: 
'izin veremem
            şiirsel gargaralarına
                        anıran eşşeklerin! '-
Sağır ederdin kulaklarını
                        üç ayaklı ıslıklarınla, sonra, 
Yazdıklarının hepsini
                        kıçlarına sokmalarını söylerdin.
Harcardın bozuk para gibi
                        o yeteneksiz heriflerin hepsini, 
Doldururdun
                smokin ceketlerinin
                            kara yelkenlerini, 
Öyle ki savrulurdu
                    sağa sola
                            Kogan gibileri, 
Süngüleyerek
                sivri bıyıklarıyla
                        gelip geçenleri.
Oysa bu arada
                    sayısı hiç de azalmadı
                                    bu serserilerin.
Çok zorlu bir iş
                onları sayıca geride bırakmak.
Yaşam
    yepyeni bir biçimde
                yeniden kurulacak.
İşte o zaman
        yepyeni şarkılar söylenmeye başlayacak.
Böyle bir çağda
                ağırlaşıyor sorunları
                                        kalemin, 
iyi ama, gösterin bana
                    sizi ey zavallı
                                hortlaklar sürüsü, hadi
Nerede görülmüştür
                    ve ne zaman
                            yüce bir kişinin, 
Dikenli yolları bırakıp da
                            gül bahçelerini seçtiği? 
Sözcükler
            yönlendirir
                    insanoğlunun güçlerini.
Yürüyün! 
               Arkamızda
                        zaman patlasın
                                bir mayın gibi.
Bizim geçmişe sunacağımız
                            yanlızca
                                    bukleleri
Rüzgarda
        geriye savrulan saçlarımızın.
Eğlenceye ayrılacak yeri yok
                    gezegenimizin.
Yarınlardan 
            koparıp
                almalıdır mutluluğu
                                insan.
Şu yaşamda
            en kolay iştir ölmek
Asıl güç olan
            yepyeni bir yaşama
                            başlamak.
1926
<end>

<start>
Bilirim sözlerin kudretini.
Bilirim sözlerin etkin çağrısını.
Bunlar locaların alkış tutacağı
Sözler değildir.
Bunlar öyle sözlerdir ki, tabutlar
Dört meşe ayağı ile tempo tutturur.
Mümkündür yayınlanmadan, basılmadan
Eserin atılır bir kenara.
Gel gör ki, söz rüzgar gibi fırlar,
Kolanları gererek yayılır.
Etkisi, yüzyıllar boyu, 
Çan sesleri gibi kalır.
Öyle ki nazımın nasırlı ellerini,
Tren dolusu yalakalar,
Yalamak üzere, akabinde gelir.
Bilirim sözlerin kudretini.
Boş görünse de aslında,
Dans içinde ökçelerin altında,
Düşen çiçek yaprağı misali,
İnsan ruhu dudaklarında,
Teşrih bulur o ifadesini...
1930
Çeviren:
Melaike Hüseyin
<end>

<start>
Ya Siz
Bir bardaktan boya serptim, 
günün haritası üzre ben örtü vurdum; 
donmuş etle dolu bir tabakta gösterdim
çarpık elmacık kemiklerini okyanusun.
Teneke bir balığın pulları üstünde
yeni dudakların okudum çağrılarını
Ya siz
bir noktürn çalabilir
miydiniz
flütünde saçak boruların?
<end>

<start>
Kuğuların ölüm öncesi ezgileri şiirlerim,
Yalpalayan hayatımın kara çarşaflı
		bekçi gizleri.
Ne zamandır ertelediğim her acı,
Çıt çıkarıyor artık, başlıyor yeni bir ezgi,
-bu şiir -
Sendelerken yaşamım ve bilinmez yönlerim,
Dost kalmak zorunda bana ve
		                sizlere!
Çünkü saldırgan olandan kopmuştur o,
uykusunu bölen derin arzudan.
Büyüsünü bir içtenlikten alırsa
Kendi saf şiddetini yaşar artık,
	-bu şiir -
Kuramadığım güzelliklerin sessiz görünümü,
ulaşılamayanın boyun eğen yansısı,
Sevda ile seslenir sizlere!
<end>

<start>
Kimdi o kedi, zamanın
eşyayı örseleyen korkusunda
eğerek kuşları yemlerine, 
bana ve suçlarıma dolanan? 

Gök kaçınca üzerimizden ve
yıldız dengi çözüldüğünde
neydi yaklaşan
yanan yatağından aslanlar geçirmiş
ve gömütünün kapağı hep açık olana?
Yedi tül ardında yazgı uşağı, 
görüldüğünde tek boyutlu düzlüktür o
ve bağlanmıştır körler
örümcek salyası kablolarla birbirine
sevişirken, 
iskeletin sevincini aklın yangınına
döndüren, fil kuyruğu gerdanlıklarla.
Yine de, zaman kedisi
pençesi ensemde, üzünç kemiğimden
çekerken beni kendi göğüne, 
bir kahkaha bölüyor dokusunu
düşler marketinin,
uyanıyorum küstah sözcüklerle: 
	Ey, iki adımlık yerküre
	senin bütün arka bahçelerini
		gördüm ben!
<end>

<start>
Belki ona gideriz yarın, 
Belleksiz sevgiliye, 
Poplin elli korkak çocuğa, 
Duyarlığı, unutkanlığının kanı
anaya-
Ona belki gideriz yarın, 
Gören gözlü kör güzele, 
Çılgın gülüşlü bebeğe, 
Yüreği, sızlanan ruhunun göğü
yavrucağa-
Yarın gideriz belki ona, 
Unutuşun türküsü, bekleyiş
tortusunda, 
Esnek kokulu çiçeğe, 
Kaynak bakışlı Venüs'e-
<end>

<start>
Sen ne getirdin bana çocukluğundan? 
şen kahkahalar ulumalar dona kalmalar mı? 
Üzüncün senin hangi çağrışımlara uzandı
benim eskil saatlerimde? 
geçmişsiz ve geleceksiz suç sevinçleri, 
deniz kıpırtılarınca yürek dalgalanmaları? 
titreyerek uçurulan köpükten balonlar, 
anlık aşkın tasarımlar mı?
nasıl bir ak konutun isteklendiricisi oldun
anılarıma düz baktıran
ah, ben pembe fistanımla kuşanırdım
dantelalı tafta yumuşaklıkla
savaşırdım kovmaya, çifte yetkeyi
hiçlemeye annemi ve uykuyu
öğle sonlarında ürkünç odaların!
diledin mi yanında tümden varolmayı an için
ve bir kaç sonrasında hiç yokmuşçasına
beklememeyi bir şey çevremdekilerin uyumundan başkaca?
yok böyle bir şey yok! 
sunduğun sağaltımı kaçkın bir geçmiş, 
sayrılık tutsağı bir gelecek duyumu bulanık, 
sisi varlığının üzünç kanıtı bir vaktin
şimd'i_
beni bağışlayan sarsan
aşan bizleri mor birliktelik..
<end>

<start>
çok yalnızım, mutsuzum
göründüğüm gibi degilim aslında
karanlıklarda kaybolmuşum
...bir ışık arıyorum, bir umut arıyorum uzun zamandır
aradıkça batıyorum karanlik kuyulara
kimse duymuyor çığlıklarımı
duyan aldırış etmiyor çekip kurtarmak istemiyor
bense insanların bu ilgisizligi karşısında ilgiye susamışım
ümidimi yitirmişim
biliyorum bir gün dayanamayacak küçük kalbim
arkamı dönüp inandığım ve güvendiğim herşeye
veda edeceğim
"en yakın yabancı sendin,
daha sürülmemişken ışığın biberi
yaramıza,
yaslanırken boşlukta duran bir merdivene
henüz.
...
güzdü sonsuz bir çöle takılan bakışımız,
ilkyaz derken -kışı gözden kaçıran
yüzlerce eller yukarı, saygı duruşlarımız
en güçsüz kollarla-
çözüldü aşkın zarif ilmeği
bulandı aynalar duruluğu.
çok gizli bir doğru gecenin toyluğunda
bilmedik çekenin yanlış bir uzaklık
olduğunu...
yabancıların en yakınıydın sen! "
ey iki adımlık yerküre
senin bütün arka bahçelerini gördüm ben!
<end>

<start>
Pencerede elmas tanecikler ve çevresinde delikler. Göz için. Deli. Çöl faresi. Kum bekçisi. Cımbız gözlü. İğne burunlu. Eskiden bir yıldızmış. Göğünü yitirmiş. Kumda şimdi. Falına bakıyor. Yeniden dönecek mi? Taneleri kimi zaman tek çıksın diye sayıyor. Olmuyor, çift çıkıyor. Bazen 'çift' tutuyor içinden. Bu kez de tek çıkıyor.
Bulamıyor gök kuma hangi sayıyla yazılmış. Geceleri iyice umutsuz, renk körü... Çölde her şey birbirine karışıyor. Yakınındaki ev bir canavar, kıpırtısız, tetikte. Penceresinde elmas tanecikleri var, bunun ayrımında. Ardında bir karaltı bazen; izleniyor, bunun da ayrımında. Cımbız gözlerini belli etmeden odaklıyor pencereye doğru, dönüp, dikeliyor. Işıklıysa zaman, maki şemsiyesinin gölgesine sığınıyor. Bulutlu günler saydığı bir yana aktardığı kum taneciklerinden oluşan tepenin üzerine tünüyor. Paranoyak bir fare. Canavardan çok korkuyor. Çöle eklenmiş denize bakıyor geride duran elmas çerçeveyi unutmadan. Her ikisini de anlamıyor. İkiye ayırıyor tek ve çift gibi. Arkadaki canavarın sayısı tek, önünde açılan mavilik çift. Suya varamıyor, ıslanma korkusu var, eve de dokunamaz her gün her gece orada tek başına; pencere; karaltı; canavar... Dehlize iniyor, ürpertiyle kıvrılıyor karanlığa. Çıkarsam, çıkarsam, bakacak aşağılıyarak, anlayışsız, ezercesine, bakacak bana. Denize bakıyormuş gibi yapıyor beni izliyor, saydığım tanecikleri, şemsiyemi, dehlizime inen delikleri... Gözlerime bakıyor. Gözlerimi cımbıza benzetiyor, iğne burunlu diyor bana, deli diyor, kum bekçisi diyor, göğünü yitirmiş bir yıldız diyor bana, kumda fal baktığımı sanıyor, gök haritasındaki yerimi bulmaya çalıştığımı. Renk körüymüşüm, paranoyakmışım, umutsuzmuşum, korkuyormuşum denizden evden ondan. Dehlizimde tetikte beklediğimi düşünüyor, tedirgin olduğumu. Bilmez ki tüyle kaplanmış et ve kanda akışan hayvan erincini. Diş ve tırnak ve kuymk ve kürk ve hız ve kayma ve... Dişlerini gösterecek bir gün, maskesi düşecek diye düşünecek. Hayvan dişlerini. Hayvan güldü. Güldü hayvan oysa, bilemez. Öfke sanacak, saldırıdaki inceliği öfke bilecek, kin kabul edecek tümünü, dişi, tırnağı, kuyruğu, kürkü, hızı, kaymayı.
Her gün her gece her an önünü ve ardım düşünüyor. Hiç bir düş kurmadan, yalnızca ön ve art. Art ve ön. Uluma ve dokunma korkusunu yenerse suya dalabilir, yüzebilir, dönüp canavara tırmanabilir. Pencerenin elmas taneciklerinden birine yakın durup bir deliğe yaklaşarak dişlerini gösterebilir. Öç alma duygusuyla yanarak 'Neden büyüdünüz, genleştiniz, yayıldınız, gövdelerinizle, aletlerinizle, anlaklarınızla, aşklarınızla, ağlatılarınızla, güldürülerinizle, yüceliklerle, bayagılıklarla; bu yerküreyi nasıl iyeliğinizin bir yapıtı olarak algılıyor onu altetmeye çalışıyorsunuz? ' sorabilir. Neden ve nasılla, damarlarında akışan hınç dile, dişe gelir o zaman. Benden tiksiniyor. Donanımlı olduğumu sanıyor, kürkümün bir zamanlar olduğunu, sonra yokolduğunu varsayıyor.
<end>

<start>
Unutuş bir kaynak olmalı, 
Yeni’yi her an’a yaymak için. 
Ben sana olmalıyım, 
Bana sen bir kaynak.
Görüyorum geç, kıyım çok yakın! 
Biliyorum artık mut uzaklığını. 
Sen yüzümü götürmüyorsun, 
Kendi gözünü bile!
Gerçek bilinsin, diliyoruz, 
Düz, eğri, çapraz ya da değirmi. 
Güzeldir açığa çıkışı yüreğin, 
Sen bil ki, ben de seveyim!
<end>

<start>
Ayla örtünüyoruz çağlardır, buğulu camlar ve farklanmış yüzümüzle. Başkaları uygarlıktan söz ediyor, bilmeden her geriye dönüşün belki ulaşılmaz bir ileriye adım olduğunu. Tohumdan korkuyoruz, yeryüzünün ilgisizliği hafif kılıyor bedenlerimizi, bakışımız göğe yönelirken yürekler serin tutuluyor. Sonra her çınlamayla endişe güğümleri omzuma biniyor; toprağın değişmezliği, yapıların kalıcılığı, anaların istemi kadar tehdit edici yükler. Örümcek ağında gizlenen eski yazılar kinin kuşkusunu kusuyor. Yeniden hatırlanıyor bir zamanın beyaz evleri, dudakların uyarısıyla sonu ertelenen aşkın iyicil kucağı açılıyor, öte dünyanın gerçek konutlarında. Çerçeveleri yalnızlıklarımızdan oluşan, kapıları acılardan örülmüş, toz, taş, geçmiş ve şimdiyi saklayan güzellik! Hiç bitmesin diyoruz dingin tavrımız, bir kez seçilmiş uğraşı yaşamdan ayırmamakla. Arınalım, arınalım artık yolsuzluklarından şu densiz yeryüzünün kalık çirkefinden; sevgi yazısıyla!
<end>

<start>
ağlıyor ve ölüyor. Zaman yüzünü eskitemez çünkü yüzü yok! 
Yok yüzlü palyaçonun giysisi olması gerektiği gibi oysa, kabarık yakalar ve renk renk kareli tulumu.
Yüzüyorlar, saydam ve ılık suyun içinde, şiddetle. Yukarıdan görülüyor bedenleri yarım, belden aşağıları yok. Hızla kayıyorlar sıvının içinden, aşağıya vardıklarında kollarıyla tırmanıyorlar kesik bedenlerini yukarı çekerek adamlar... 
Benle benim aramdaki farkı görebiliyor musun?
Ölüm, yaşayabilmek için sonsuzca kaçındığımız, ama sözcükleri yaşatabilmek için kucak açtığımız...
Deniz tepiniyor.
Akıl hastanesinde gidişat üzerine sorgulamada, hastalardan biri: ’’ Hepiniz bir gün buraya geleceksiniz, gelecek, geleceksiniz, gelecekler ’’ demiş.
Kafka insan vücudundaki karanlığı görmüştü yalnızca, ışığı, aydınlığı gözden kaçırmıştı.
Çöl rengi elbise giydim.
Beden kaç atom barındırıyorsa o kadar da anlam ve sembol taşır. Hücrelere çok önceden /her zaman/ zaten işlemiş, işlenmiş sözcük ve arzu.
Kırmızı Kahverengi Defter 
sy: 24-27
<end>

<start>
Durma artık burada uysal âşık! 
Aydınlık milinin yatağında.
Bilemiyoruz belki de meşe o ağacın adı, 
Anlamıyoruz varolduğumuzu gölgesinde ağırbaşlılığın.
Veda geliyor şimdi, öğretmek için
Sergilenmeyi, uçuşan geriye dönen vakitte.
Kime, kime gönderiyor incelen yapraklarını 
güzün, kavisin beyaz yanağıyla?
Bu aklıkta, minarem mavi benim.
Işığım denize kayıyor, bir sayıklama 
İzleğiyle, bir zamanlar pay verdiğimiz insanlığa!
<end>

<start>
Aydınlıkta köhneliği belirginleşen ve kentte ve konutta hiçbir şey neyse ben oyum. Öylesine 
bağsız ve yeğniyim ki bu hafifliğin şiddetinin bedelini bir gün öderim diye düşünüyorum. 
Sanki varoluş beni cezalandırmak ister gibi; yoğunluğundan bana düşen payını benden geri 
alarak bu yoğunluğa, olur olmadık herkese ve her şeye fazlasıyla katlayarak sunuyor.
Ülkem yok, cinsim yok, soyum yok, ırkım yok; ve bunlara mal ettirici biricik güç, inancım
yok. Hiçlik tanrısının kayrasıyla kutsanmış ben yalnızca buna inanabilirim, ben. Yere göğe
zamana denize kayalara ve kuşlara da dokunan aynı tanrı değil mi? Bu kutla tanrının
yönetkenliğinde, olmayan ellerimle bir yok-tanrı'yı tutuyor ve ölçüyorum yokluğun ağırlığını.
Kefe'lerinden birine onun oylumu pekâlâ sığıyor, diğerine duygular, duyumlar ve düşünceler
yığılıyor, işte yetkin eşitlik...her gün her gece bu eşitliğin bilgisiyle geçiyor. Bir eskiciden
satın alınmış bu teraziyi bir gün başka bir eskiciye vereceğim, o gün, tozanlarım her bir yana
dağılıp toprağın suyun ölümsüzlüğüne eklemlenecekler ve ben özgürleşeceğim.
<end>

<start>
Ey, öyleydi o! 
Kedilik kafesinde yaşardı 
Kötülük denli gerçekti 
Dünyaya karşı güler, gülerdi.
Pembe sevgili 
Deliliğin oyuncak odasındaydı. 
Sanat denli kurmaca gözyaşlarıyla 
Ağlar, ağlar dünyaya karşı.
<end>

<start>
Kuşum ve ben bir aynada
uyuyoruz, kafesimiz yatağımız
yüzlerimiz eşlerine baka baka
sonsuz kar altında uyuyoruz
kuşum ve ben
Eşim ve ben kızıl bir bağla
bağlıyız birbirimize
Çözülürse yoksulluk sevinir
Aynamızın içinde tek bu bağ...
Kızıl kıskaç eşim kuşum ben...
<end>

<start>
O zaman da aynı karanlık, aynı yarasaydı, 
Manolya delirmezden önce.
Büyükannemizin kocaman bakla bir evi, 
Uzun pencereleri vardı, sedirinde
Ölü doğmuş fareler pembeliği.
Okurduk leziz balgamlı gazetelerini büyükbabamızın, 
Okşarken ve korkarken erkek anamızdan, 
Babamız bir gılman, pir şefkat, 
Acımızın cümbüşünde sarsak bir kukla, 
O yokuşta onursuz müezzin kuşları, 
Sabaha karşılar, akşama karşılar hep, 
Dizleri topunun diplerimiz olmuştu, 
Uzun uzadıya bir fener alayı...
Karanlık aynı, yarasa aynı, 
Bu eller bu yüzden yıkandıktan, 
Manolya delirdikten sonra.
<end>

<start>
'BANA DOĞRU GELEN KİM? 'YA DA
ŞİMDİKİ ZAMANDA 
BİR MOBİL, BİRİNCİ TEKİL ŞAHIS

Dökülmüş bedenim kimyasına pirincin, yokedilerek kalsiyumun büyüsü yazgım belirlenmiş. Her an, hoş geldin diyorum bana doğru gelene, dalgalanan duygularımla. Sarkıyorum tavandan (bir tavan varmışçasına)  yeryüzünün (varolduğunu umarak)  renklerini bilmeme karşın - lal rengi, çivit mavisi ve sarı - ve onların yalanlamalarını - tutku, dinginlik ve ölüm - kendimle işaretliyorum yanı, yöreyi - bir aşağı bir yukarı, bir yukarı bir aşağı, sağ sol, sağ sol. Yönlerin bulanıklığında bir sorumluluk bu! Uluma geri tepiliyor böylece, bana doğru gelene karşı! Bir iskeletler zinciri tutuyor beni havada, uzay konusunda bir unutkanlık yüklemeye ve devindiğim cılız önlemleri yıkmaya çalışarak. Soğukkanlı bir çaba! Ben, kusursuz bir porte olmayı yeğlerdim, oysa. İşte şuracıkta, özlüyorum sol anahtarımı ve notalarımı. Umursamam, nereye dağılırlarsa dağılsınlar, daha sonra...
Şimdilik, hava akımının istencine boyun eğmişim, sinekler ırzına geçerken uzantılarımın, sürdürüyorum dansımı bu dikey tabut içre, günden geceye, geceden güne, ben tümünü ezip geçinceye ve 'Bana doğru giden kim? ' in yatay bilgisine ulaşıncaya dek!
<end>

<start>
Bir karga bir kediyi öldüresiye bir oyuna davet ediyordu. 
Hep böyle mi bu? 
Bir şeyden kaçıyorum bir şeyden, kendimi bulamıyorum dönüp gelip kendime yerleşemiyorum, kendimi bir yer edinemiyorum, kendime bir yer... 
Kafatasımın içini, bir küçük huzur adına
aynalarla kaplattım, ölü ben'im kendini izlesin her yandan, o tuhaf sır içinden! 
Paniğini kukla yapmış hasta bir çocuğum ben. 
Oyuncağı panik olan sayın yalnızlık kendi kendine nasıl da eğlenir.
Niye izin vermiyorsun yoluna kuş konmasına
niye izin vermiyorum yoluma kuş konmasına 
niye kimseler izin vermez yollarıma kuş konmasına? 
"Öyle güzelsin ki kuş koysunlar yoluna" bir çocuk demiş.
<end>

<start>
Ey dilek koşulu aşkın; beyaz gül ve incelen oklar. Bir güz
ağacı gövdesinde kapalı gerçekleşmenin kaynağı. Güneşe
uyarlanamıyor dilek. Güz, kırmızı gülün düşmanı, el alıyor
donuk karadan kalın oklara karşı. Barışsızlık sürüyor.
Bu çılgın eğlentinin karşıtı bir yürek hangi kuşun sesinde dinlensin? 
Yinelenen bırakılmalarda ararken serin tınısını el, bir sınırı hatırlıyor, sonsuz!
Ey, olmayan bir yalımı bekleyen devinim, susuyor öteye
varolurken kıydığı çığlıklarını. Durum diyor bu üstelemenin sarı uzantısı, yaratının ürkünç arılığı ve donuk izleği yaşamanın... Nasıl geceler eli açıklığında üzüm tanelerinin sesine tanıklık kaçınılmazsa, öyle yükselen servilerle göğe daha yakın olmak. Mavinin doruğunda diz çöküşü biricik varlığın, öyle süren aşk çok katlı bir çiçeğin yalnızlığı kadar, bir safir alana doğrulan çocuksu dilegelişte; karanlık dinletiden uzak şiirin açılabileceği öte uzam!
<end>

<start>
Bundan böyle baktığımda gömütsü ince boşluğa bilemem martılar neye göre toplanırlar bilemem dizlerim neden çözülür böylesine güçsüzleşir dolaşımı kanımın uyuşurum bunca değişken mavinin görümünde uçarım ve karşı kıyı tehdit okunu kırdıkça sunağım orasıdır pek sık çiçeklerle ve cesetlerle giderim iyice daha sunmaya...
Ödünç aldım kokunu kendi tenimde,
sen kokuyor yüzeyi bedenimin
her gözeneği.
Açar açmaz arkı daldı bir bir kelebek içeri,
Döndün sandım beyazı görünce,
Birleştirerek tenimden yayılan
koku ile
uçanın sonsuzluk imgesini.
Tutuyorum sevi çanını ellerimde,
Vurgusu ben’e dönük, yankısı çocukluğa.
Kendi ışıltısı deviniyor kendinde
katlanarak doyumu
töze doğru yayılıyor
başkayla aramızdaki
kimsesizliğe.
Şimdi hayır derken
sevişiyorum seviyle ben.
<end>

<start>
Ilık bir süzülüşle 
Geri dön hayat, 
Bırakma yeryüzü salına 
tünemiş pek kara kuşlar 
Örtsün bakışımı, 
Görmek acısı sürsün 
pencere tutsağının 
Düşsün hayatı suya...
<end>

<start>
hiç kullanılmamış bir zamanın gözkapaklarını açıyorum
dünyamsın benim, zorbam, düzenim
bundan gözlerim göğe çevrili
ellerim denizde
hiç katılmadan sende yaşıyorum
dirimimsin benim
doğarken öldüğüm
aşağılık belirtileri sahipliğin, birleştirdi
ne geceyi ne gündüzü
kölelik yetişemedi aralık paylarına sevincin
üşümüşüm
bu yaklaşan kışla değil
deniz ürpertisi, göğün alacasıyla değil
ellerimin soğukluğu hep bir kalabalıkta
kaçışının gizini gönlünde tuttuğun
bilisiz aşkı/nı ver bana
üşümeyeyim
kendimizle oynayan güçsüz mahluklarız biz, yaptırımla ödülü gönlümüzde barışık tutan. mesafemiz kuyruğumuzla başımız arasında gider gelir, dehşetli sevincimiz bulunca ayrılmazlığını yengimizle yenilgimizin. devimimiz: felcimizin kaynağından fışkıran. güçsüzlüğümüz: kıvrak istemimizin yatağı. böylece doldururuz biz her kaygının, her doyumun kucağını.
az ışıkları yaşamın kabulümüzdür
kururken damarlarımızın son solukları
kalabalıktan arta kalan biricik ay ışığını
katmalı öyleyse görülmez akışına
yaşamlarımızın
"biz rengin değil
ara rengin peşindeyiz"
gerçek bilinsin, diliyoruz
düz, eğri, çapraz ya da değirmi
güzeldir açığa çıkışı yüreğin
sen bil ki, ben de seveyim
ve doğruluruz her karanlıkla
sarsılmanın yakın imgesinde
yüreğin burkulması
göz dayanıksızlığı
aşk azlığı
açılır ve kapanmaz
tarihin yakut yarası
ılık bir süzülüşle
geri dön hayat
bırakma yeryüzü salına
tünemiş pek kara kuşlar
örtsün bakışımı
görmek acısı sürsün
pencere tutsağının
düşsün hayatı suya
aşk küçük bir kilimdir
duvarlarıyla sayılan küçük bir deniz
sevgili küçük ölüm
dur ayaklarının altını anlayalım
kaşlarını, eksik kalan yerlerini
karlar kraliçesini ev içlerinin
tarihin sonsuz noktalama işaretlerini de
kaçalım kalık çalıkuşundan ve daha nelerden
ülkemizin kırmızı kayığıyla
o döker yine suçunu
örtse de sisle ayıbını gece
gece; ipek dokusu çözüldüğünde
ellerim: eksik cennetim benim
gerçek yasaktır
"ben babamın yuvarladığı
çığın altında kaldım"
çocukluğun kendini saf bir biçimde
akışa bırakması ne güzeldi
yiten bu işte
çok kullanılmış bir zamanın gözlerini kapattım
<end>

<start>
Şimdi'nin bedeni yok,
Yontuyor geçmiş bilgisiyle
gelecek belki olur diye taşı,
taşını kokluyor
yontu dağılıyor...
Şimdi'si yitik
bundan boyuyor
boyuyor evine aldığı
ağacın üzerine tüneyip
duvarını, tavanını, geçmişi
ve geleceği ve her yanını; 
dal kırılıyor...
Şimdi'si yitik
diziyor diziyor notalarını,
göğe ışık üzerine boncuklarını,
ucuza getiriyor varlığını
sonsuzun sessizliğiyle
sonlunun gürültüsü arasında,
O bitirince kıyısında gezindiği
yol çöküyor...
Şimdi'si yitik
bundan yazıyor
yazıyor enine boyuna
içini ve dışını ve yeri
ve göğü ve suyu,
bindiği kadırga
o inince batıyor
<end>

<start>
emel'e
"ben babamın yuvarladığı çığın altında kaldım."
çolak mırıltılarla dövmelenen çocuk
her gün her gece eğer adasında,gözü ağzı elinden alınmış, yosunlar
sarmış bedenini çığlıklarken bunu su içinde...
karada, hançer suratlı abinin rüzgarın uçar adımları.
geçmiş ilmeğinde saklıdır arzusu
içinden karanlık, tekrar ve ilenç sızdıran hayret taşında.
''soruyor hatırasında,
sırtımda ve sırtında gezinen bu ürperti kim,bir damla süt yerine bu ağu kim? "
ay gözüyle bakmayan kavruk akıllara
-boy atmış da salgıları, cücelmiş sezgileri-
bir yanılgı rehavetinde debelenenlere...
ey, yüzleri
bir babakuş gölgesine
çakılmış olanlar,
üzgün adım, ileri marş!
<end>

<start>
üşümüştüm...
düşlerimin üzeri açıktı, bendim,
arzularımsa çıplak, onlardım,
ufacıktı dileğim mavi suya; 
örtük bakışının dolaysız ısısı
o kadarcıktı!
üşümüştüm...
ölülerimi taşıyordum, öyle sağır,
kaç kez dokundum soğuk dudaklara.
bilemedim nasıl dönmez o göz
ayrıldığı kaynağına,
direnir o kadar!
üşümüştüm
bu yaklaşan kışla değil,
deniz ürpertisi, göğün alacasıyla değil,
ellerimin soğukluğu hep bir kalabalıkta.
kaçışının gizini gönlünde tuttuğun
bilisiz aşkı
.................(nı)  ver bana!
üşümeyeyim...
<end>

<start>
burada daha ne kadar öleceğim?
yeryüzüyle gökyüzün aracısı olarak bulutu haraca kestiğiniz yerde?
ben size alışamam.. tehdit: koltuğunuzun bedeninizle dolmaması.. tehdit: bir merdivenin uygunsuz konumu, gözüme saldıran güneş ışınlarında yüzün yokoluşu.. ‘ağlıyordum, onu gönlümde isterdim ve sadece orada..’ öylesine yoksulluk, bir sevi düşünün bu kadar yayılması günlere hiç karşılıksız…
ağlıyorduk.. ben bu ıslaklığı tanıyordum, düşümde böyle düşünüyordum size dokunurken.. siz bu ıslaklığı tanıyordunuz, düşümde böyle düşünüyordunuz.. nasıl biliyorduk, nasıl? her ışıltı anının acı yükünü, ülkemizin sonsuzca yumuşayarak kuraklıktan kurtulduğunu; bu gözyaşlarının susulmuş her çığlık, beklenmiş her sevinç için, onun için bu kadar akıcı, saran ve parlak…
WET: SORROW-
delilik sevgilim, bir sözcük üzerine kurulmuyor, varolanı dürtüyor, eşeliyor, o bölgede yer ediniyor.. bir sabah, bedenimin tüm hücrelerini ele geçirmiş bir acıyla uyanıyorum, bundan böyle, nereye baktığı bilinmeyen gözlerinizle her karşılaştığımda katlanacak bir acıyla..
onu sürükleyeceğim.. sürükleyeceğim ki, açığa çıkarılamayacak, tanımlanabilir gün ve gecelere maledilmeyecek bir sevi karabasanından aldığım pay, saygısını bulsun içkin dünyasında belirsiz ‘Ben’in..
yaslı yüreğimin utangaç itirafı: ‘SİZİ SEVMEKTE ÖLÜYORUM’..
Mart, 1982
<end>

<start>
yaşadığımın farkında olmadığım gibi dökülüyor yaşlar gözümden.. ben böyle hep amansız ve zamansız ağlıyorum ya bu acı mağaramdan geliyor. ağlıyorum gene farkında olmadan bir yıldıza çarpmış da yere düşmüş parçacıklar gibi dağılıyorum. bu kadar mı çok sevdalandın ay’a da bu tutulma gündönümleri bitmiyor.
bak gördün mü gene koca yürekli adam, yüreğinin ertesinde kaldım.. bitip bitip yeniden yaşama başlama sevdan bulaştı tırnaklarımın arasına. oysa her saat başı tırnaklarımın arasına saplanan yaşamı kökünden kesip duruyordum.. iç sızın iç mağaramı böyle ayyuka çıkardı.
ve ben sana artık ‘iç sızım’ adını verdim. çünkü ben ne zaman ki gökten yeryüzüne savurduğun parçacıkların üzerinde yürüsem, topuklarıma batıp yüreğimi acıtıyordu. yüreğimi acıttıkça mağaram acıyor ve iç sızım oluyordun. bitap düştüm yaşamın kucağında bu kadar yaşama ve ölüme sevdalıyken. yorgunluktan beni bile taşımaz oldu şiirler. niye bu kadar mutsuzum, niye bu kadar acıya batmışım da çıkamıyorum bu mağaradan..
bana hayyam’ın kızılcık şarabını yolla içeceğim bugün sensizliğe ve sessizliğin sesine. sonra bir soluksuz bir harfe üfleyeceğim ruhumu, hayyam ses olsun diye şarabıyla bana.
sen orda için sızlayarak şiirle oku bana hayyam’dan ben burada içimi oymakla iş olayım kendime. kendim dediğime de bakmayın ki, kendim kim onu da bilmem ben. kendi dışında herkesin yanında olan, kendi dışında herkesin acısına soyunan, kendi dışında herkesin sesine bürünen bir ‘şey’im. herkesine benzerken kendine benzemeyen ben, kendi sesi yok, kendi acısı yok.. söyleyin kendimi şiirlerle yakmayayım da ne yapayım ben..
sonra sen benim iç sızım bana nilgün’ün kuşlarını yolla. hani o ölüme uçarak atlayan kadının kuşlarını yolla. ne demişti nilgün: kuşlara iyi bakın.. kuşlarım yaralı oysa nil. sesi martı çığlığı kokan güvercinleri durmadan vuruyorlar nil. ve sabahlar artık daha da yorgun karşılıyor bizi. herkes herkese çok yabancıyken ben,sen ya da o niye bu kadar herkese benziyoruz ki.. diyordun ki nil; ey iki adımlık yer küre senin bütün arka bahçelerini gördüm ben. bütün arka bahçeler hep mi yabancıydı bize nil.
ah nil kirpiklerimle yakarak sana nil dolu mektuplar yazıyorum her gece belki arka bahçelerin birinde bulur da birlikte okuruz diye. nerde başlayıp niye buraya geldiğimi bilmiyorum. bildiğim yaşama sevdalıyken ölümü tırnaklarının arasında saklamaya çalışırken yalpalayan çocukları çok özlediğim.. şimdi senin şiirinle iç sızıma mavi bir selam verelim nil.
Mavinin Çığlığı
Yabancı
en yakın yabancı sendin, daha sürülmemişken ışığın biberi yaramıza, yaslanırken boşlukta duran bir merdiveni henüz. güzdü sonsuz bir çöle takılan bakışımız, ilk yaz derken -kışı gözden kaçıran yüzlerce eller yukarı, saygı duruşlarımız en güçsüz kollarla-
çözüldü aşkın zarif ilmeği bulandı aynalar duruluğu. çok gizli bir doğru gecenin toyluğunda bilmedik çekenin yanlış bir uzaklık olduğunu..
yabancıların en yakınıydın sen!
<end>

<start>
Burada daha ne kadar öleceğim? 
Yeryüzüyle gökyüzünün aracısı olarak bulutu haraca 
kestiğiniz yerde? Ben size alışamam. 
gözüme saldıran güneş ışınlarında yüzünüzün yokoluşu.
"Ağlıyordum, onu gönlümde isterdim ve sadece orada."
Öylesine yoksulluk, bir aşk düşünün sihirli hiç karşılıksız...
Ağlıyorduk. Ben bu ıslaklığı tanıyordum, düşümde böyle
düşünüyordum size dokunurken. Siz bu ıslaklığı tanıyordunuz,
düşümde böyle düşünüyordunuz. Nasıl biliyorduk, nasıl? 
bu gözyaşlarının susulmuş
her çığlık, beklenmiş her sevinç için,
onun için bu kadar akıcı, saran ve parlak...
WET: SORROW-
Delilik sevgilim, bir sözcük üzerine kurulmuyor, 
varolanı dürtüyor, eşeliyor, o bölgede yer ediniyor.
Bir sabah, bedenimin tüm hücrelerini ele geçirmiş bir acıyla
uyanıyorum, bundan böyle, nereye baktığı bilinmeyen 
gözlerinizle her karşılaştığımda katlanacak bir acıyla. 
Onu sürükleyeceğim. Sürükleyeceğim ki, açığa çıkarılamayacak,
tanımlanabilir gün ve gecelere maledilemeyecek bir aşk
Yaslı yüreğimin utangaç itirafı: "SİZİ SEVMEKTE ÖLÜYORUM"
<end>

<start>
Nilgün ölmüş. Beşinci kattaki evinin penceresinden kendini aşağı atarak canına kıymış. Ece Ayhan söyledi. Çok değişik bir insandı Zelda. Akşamları belli saatten sonra kişilik hatta beden değiştiriyor gibi gelirdi bana. Yüzü alarır bakışlarına çok güzel ama ürkütücü bir parıltı eklenirdi. Çok da gençti. Sanırım otuzuna değmemişti daha. Ece ile gergedan için yaptığımız aylık söyleşide ondan söyle söz ettim: bu dünyayı başka bir hayatın bekleme salonu ya da vakit geçirme yeri olarak görüyordu. Dönüp baktığımda bir acı da buluyorum Nilgün’ün yüzünde. O zamanlar görememişim. Bugün ortaya çıkıyor.
<end>

<start>
su ılık burada.
yine göç kendiliğindendi,
yine gözlerim açık.
bu gizli alanda ne görürüm, böylesine
mavi ve saf, tek başına? 
ah! Bir oluk geceden acuna yönelmiş,
bir ağaç, yeşil çığlığını aya vuran
yapraklarıyla.
ben, buhar resitalini ya da buzulun
çağrısını düşlerim.
göz gözü görmesin, irisler donsun ya da! 
ses boğulsun,
boyum bu boy kalsın! 
yüreğim bu çifte olurlukta,
ılığın en karşıtı, deli düşmanı,
kutup tanının kendisi olmaya ant içerek,
dilerse kardan, buzdan bir igloo olsun,
dilerse eritsin bu vücudu kendi iç şafağında,
yunsun gök taşında!
su, şimdi aydınlık ve hafiftir,
yüzeyi çok karanlıkla solmuş olsa da.
<end>

<start>
Aylardan Ağustos, günlerden Cuma 
Gün doğmadan evvel iklîm-i Rum'a 
Bozkurtlar ordusu geçti hücuma
Yeni bir şevk ile gürledi gökler 
Ya Allah...Bismillah... Allahuekber
Önde yalın kılıç Türkmen Başbuğu 
Ardında Oğuz'un ellibin tuğu 
Andırır Altay'dan kopan bir çığı
Budur, Peygamberin övdüğü Türkler... 
Ya Allah...Bismillah... Allahuekber
Türk, Ulu Tanrı'nın soylu gözdesi 
Malazgirt Bizans'ın Türk'e secdesi 
Bu ses insanlığa Hakk'ın müjdesi
Bu seste birleşir bütün yürekler... 
Ya Allah...Bismillah... Allahuekber!..
Nağramızdır bu gün gök gürültüsü, 
Kanımızdır bugün yerin örtüsü 
Gazi atlarımın nal parıltısı
Kılıçlarımızdır çakan şimşekler... 
Ya Allah...Bismillah... Allahuekber!..
Yiğitler kan döker, bayrak solmaya, 
Anadolu başlar, vatan olmaya... 
Kızılelma'ya hey... Kızılelma'ya!!!
En güzel marşını vurmadan mehter 
Ya Allah...Bismillah... Allahuekber
<end>

<start>
Önkuzu hey! ... Önkuzu! ...
Önde gider Önkuzu...
Anası 'Dursun' demiş...
Durmaz... gider Önkuzu.
Kuzu yürür... kuzu yürür...
Önde Önkuzu yürür...
Kuzular meledikçe
Gönlüme sızı yürür! ...
Önkuzu hey! ... Önkuzu! ...
Önde gider Önkuzu...
Bu bayrak düşmez yere
Ölmedikçe son kuzu! ...
Dursun adı... Dursun adı...
O gitti, dursun adı.
Dillerde türkü olsun,
Yürekte vursun adı! ...
Kuzular koç olacak,
Toy, düğün, göç... olacak
Bu yıl ki kuzuların 
Adları 'öç' olacak! ! !
<end>

<start>
Şu yeryüzü er meydanı
Gönül sevmez her meydanı
Yüreksize yorgan döşek,
Koç yiğite ver meydanı.
Başbuğlar tuğ kaldıranda,
Atlar dizgin dolduranda,
Malazgirt'te, Çaldıran'da
Sakarya'da gör meydanı.
Kaytan bıyık bura bura
Gakkoş, Dadaş sıra sıra
Elaziz'de Çay'da Çıra,
Erzurum'da bar meydanı.
Ey içi boş, dışı süslü! 
Eli kirli, yüzü paslı! 
Yetişsin Asım'ın nesli
Etsin sana dar meydanı!
Geldiği gün kutlu çağrı
Bas, titresin yerin bağrı.
Doğu'dan batıya doğru
Bir yay gibi ger meydanı.
Ben Türk'üm! De, dur sözünde,
Yürü Bozkurt'un izinde
Kalmasın şu yer yüzünde
Şerirlere şer meydanı.
Tanrı Kut Mete Çağı'ndan,
Son Peygamber kucağından,
Hacı Bektaş ocağından,
Açık bize sır meydanı.
Hayaller kalınca güdük
Açıldı surlarda gedik...
Mehter sustu, öttü düdük,
Rezil oldu er meydanı!
Yer yüzünde kalsan da tek
Eğme boyun, öpme etek! 
Çin seddinden, Nemçe'ye dek
Yeni baştan sar meydanı.
Bak neler var dünlerinde
Acı, tatlı günlerinde...
Dumlupınar önlerinde
Mehmetçik'ten sor meydanı.
Sancaklar kalmasın aysız,
Boz Oklar Üç Oklar yaysız
Soyunu bilmeyen soysuz
Düşmanına kor meydanı.
Ayrılık can paresidir,
Sıla, gurbet çaresidir,
Ahi Evran töresidir.
Yarenlerle yar meydanı.
Dön ardına bir bak hele
Hatırına neler gele...
Dar boğazda Çanakkale,
Tarihin en zor meydanı!
Git danış büyük ceddine,
Sor doğuda Çin seddine,
Girmek kimlerin haddine
Sen açmazsan bir meydanı!
Çabuk söner şişirdiğin
Soya çeker devşirdiğin...
Kırk Bismillahla girdiğin
Meydan, şimdi kir meydanı.
İtibar olmazsa ere
Düşmana kim göğüs gere? 
Kör döğüşü olan yere
Derler elbet kör meydanı!
Uyanınca Türk'ün özü,
Gerçekleşir Tanrı sözü...
Olur bir gun şu yer yüzü,
İnsanlığın hür meydanı!
<end>

<start>
Öz menem! ...
Öz menem! ...
Onlar kabuk...öz menem! ..
Sen yelde savrulan kül..
Yüreklerde köz menem! ..
Ülkü uğruna şehid
Men Süleyman Özmen' em! ..
Ne Kafkasya ne Prut
Şu bin yıllık anayurt! 
Kurşunlanan bir Bozkurt,
Çıkarılan göz menem! ..
Dinmez gönül sancımız,
Derinleşir acımız...
Alınmazsa öcümüz
Dövülecek diz menem! ...
Ok bir kez çıktı yaydan..
Geçtik düğünden, toydan..
Şimdi hep meydan meydan...
Söylenecek söz menem! ...
 Bitsin bu kızıl oyun! ..
Açılsın bahtı ay' ın! ..
Altay' da kurultayın
Toplandığı güz menem! ...
Vur Bozkurt' um! ! . Vur tilkiye...
Vur.. kurtulsun Türkiye...
Sizi büyük ülküye
Götürecek iz, menem! ...
Ülkü uğrunda şehid
Men Süleyman Özmenem!
<end>

<start>
Gazi alperenler işe koyulun
Gayrı söze vakit az verilmeli
Bidevi atlara rüzgarca soluk
Ve yıldırımlarca hız verilmeli
Şanlı kitap önderimiz kılındı
İman sancak gönderimiz kılındı
İklim-i Rum,minderiniz kılındı
Ol mindere kavi diz verilmeli.
Barak Baba,Sarı Saltuk orada,
Hacı Bektaş Veli,Taptuk orada,
Bir mübarek vatan yaptık orada,
Ki,bir can dilerse bin verilmeli.
Töre,nizam,yol ve yordam her kula
Usul,erkan,edep,erdem her kula,
Yirmidört saatte her dem her kula,
Allah ın buyruğu uz verilmeli.
İnatla girmeyin soy sop faslına
Kurtsa kurt itse it döner aslına
Rum ülkelerinde Oğuz nesline 
Peygamber kavlince öz verilmeli.
İçinde olanlar bir nebze iman
Gönlünü mazluma eder süt liman
Halkı ayırmadan kafir müslüman
Açsa aş,açıksa bez verilmeli.
Bu kılıçlar iller fethi içindir.
Bu kitaplar diller fethi içindir.
Türküler gönüller fethi içindir.
Cümle ozanlara saz verilmeli.
Kartal yuvasıdır Söğüt te burçlar,
Devletin zırhıdır sınırda uçlar,
Gazi Osmanlara zağlı kılıçlar
Yunus Emrelere söz verilmeli...
<end>

<start>
Her delikanlının senin yaşında, 
Kavak yelleri eserken başında;
Ta.. bilmem nereden şu kadar yolu 
Gelip, almak var mıydı İstanbul'u?
Bunca zahmet, bunca şehit, bunca kan... 
Neden yaptın bunu Sultan Mehmed Han?
Hatanı silmedi hala asırlar, 
Hele işlediğin öbür kusurlar...
Ayasofya'yı camiye çevirdin; 
Bilmiş ol ki büyük bir çam devirdin..
Minareler diktin dört bir yanına 
Kubbedeki Haç'ın kıydın canına...
Korkudan sustular güzelim çanlar, 
Sultanım! İrtica değil mi bunlar! ? ?
Balkanlarda gürledin, çaktın Mora'da 
Ne işiniz vardı beyim orada?
Yaptığın bu yanlış yüzünden 
Bütün avrupanın düştük gözünden.
Bulgarın elini sıkmaz olduk, 
Yunan'ın yüzüne bakmaz olduk...
Neyse ki çağımız füze çağıdır, 
Ayasofyanın da müze çağıdır.
Şol dört minare, dört dikili taş. 
Gibi sessiz kılıp eyledik çağdaş...
Eğer uğramazsak kem bir nazara 
Belki korlar bizi Ortak Pazara..! !
<end>

<start>
Burada baş sağlığı, orada gözler aydın;
Íki ayrı dünyada iki ayrı tören var.
TANRI katından gelen bir yüce buyruk üzre, 
Aramızdan ansızın çadırını deren var. 
Orada ecdat ruhu sadümanlık içinde 
Burada tamu içre gönüllerde boran var.
Eksilmiş bir yanımız; çarpılmış gibiyiz hep
TANRI korusun sanki, Bozkurtluğa kıran var. 
Yukardan gök mü bastı; altta yer mi çöktü ne?
Kimsede ağız dil yok; gözleriyle soran var.
Buradan uğurlarken onu binlerce Bozkurt
Orada karşılayan binlerce Alp-Erenler var.
O gün Tanrıdağı'nda tan ağardığı çağda, 
Dediler Oğuz Han'ın otağına giren var.
Töredir; konan göçer, doğan gün batar elbet
Tanrı zeval vermesin; devlet, din ve KUR'AN var.
<end>

<start>
Dağlar dağımdır benim
Gam ortağımdır benim
Söyletme çok ağlarım
Yaman çağımdır benim.'
Dündar Taşer'in büyük hâtırasına...
İşit beni, dinle beni, duy beni...
Eylendirmez dügün, dernek, toy... beni.
Yar beni hey... dil beni hey..oy beni...
Dündar Ağam, bizi koyup gitti bil! ...
Uçmağ içre bir menzile yetti bil! ...
Ülkü yolu diken olur, taş, olur, 
Yağsız ayran, kuru ekmek aş olur...
Kim derdi ki, Ağama bir iş olur? ? ? 
Kahpe felek bize oyun etti bil! ...
Attıgı taş bağrımıza battı bil! ...
Uluna da Bozkurtlarım, uluna...
Uluna da ince aylar doluna...
Gafil durup güvenirsen soluna
Başın üzre sefil baykuş öttü bil! ...
Vatanını iki pula sattı bil! ...
Tanrı bilir, dün de bizim, yarın da...
Bir gün olur; bir sabah tan yerinde, 
Dalgalanır dokuz tuğ gönderinde...
Türkmen Ağam nağrasını attı bil! ...
Otağ kurup gölgesine yattı bil! ...
Yol demeyem, yel demeyem, yürüyem...
Göğüs verem, şu dağları kürüyem...
Ben Oğuz'un dediği Gök Börü'yem...
Yine doğum sancılarım tuttu bil! ...
Tanrıdağ'da 'kalk' borusu öttü bil! ...
Sanmayın bu, ağlama ya ağıttır.
Bu, Ağamın kavlince bir ögüttür.
Ağlamak ne? Dündar Ağam şehiddir
Ağlar olsan kaşlarını çattı bil! ...
Oraları birbirine kattı bil! ...
<end>

<start>
Er meydanlarından çekilir oldun
Çorak iklimlere ekilir o! dun
Eğilmek bilmezdin bükülür oldun...
Sürer mi bu gaflet; daha kaç sene? Uyan ey Türk uyan! Uyumak nene?
Boşaldın boşaldın.. dolabilmedin, 
Gidişin o gidiş.. gelebilmedin...
Döktüğün kanları alabilmedin...
Şah damarlarına yapışan kene
Sömürür mü seni: daha kaç sene? 
Bakın şu Oğuz'un torunlarına; 
Kara taş bağlamış karınlarına! 
Umutsuz gözlerle yarınlarına
Bakarlar mı dersin; daha kaç sene
Uyan ey! ... Kendine dönmeyi dene!
Eski sandıklarda harsın, tören ey! 
Hain, çaşıt dolu; yanın, yören ey! 
Bağlı tutsak sanır seni gören ey! 
Bu böyle sürer mi; daha kaç sene? 
Uyan ey! ... Kendine dönmeyi dene.
Bak ne der Oğuz Han, Alparslan, Tuğrul: 
Ey Bozkurtlar soyu! Yerinden doğrul! 
Silkin! ... Öz mâyanla yeniden yoğrul! 
İnsanlığı nûra kavuştur yine
Uyan ey! ... Kendine dönmeyi dene.
Acunda ne varsa kurudan, yaştan
Al Dede Korkut'tan, Hacı Bektaş'tan
Malazgirt ufkuna doğ yeni baştan...
Dilerim Tanrı'dan bu devran döne, 
Uyan ey Türk! ... Uyan! Uyumak nene?
Seni aldatmasın 'Batı' denilen, 
Onun mayasıdır 'katı' denilen, 
Onun iç yüzüdür 'kötü' denilen...
Odur özsuyunu sömüren kene! 
Sen uyan; onu da uDüşün! Kaç parçaya bölmüşler seni? 
Sonsuz bir sahraya salmışlar seni...
Kanadını kırıp yolmuşlar seni..
Kalk, doğrul yerinden! Yürü, geç öne! 
Uyan ey! ... Kendine dönmeyi dene.
Yıkıldın, yakıldın: 'devrim' dediler, 
Soysuzlaştırıldın 'evrim' dediler, 
Bozkurta it, ite 'yavrum' dediler..
Kalk, doğrul yerinden! Yürü, geç öne! 
Uyan ey! ... Kendine dönmeyi dene.
Türk Bilge Kağan der 'İşitin beni! 
Benim çağlar aşan, benim en yeni.
Ey Türk! Birgün gaflet basarsa seni
Gönül ver, kulak tut bendeki üne, 
Uyan Ey! Kendine dönmeyi dene! '
'Üstten gök basmayıp yer çökmeyince
Hainler türeyip bel bükmeyince
Seni gafil bulup kan dökmeyince
Türk'ün bir düşmanı çıksa da bine
İlini, töreni bozamaz yine! '
Köklerinden koptu okumuşların, 
Batıyı put yaptı okumuşların, 
Yaptığına taptı okumuşların...
Ey Türk! Kendine dön! Yad, yaban nene
Kalk, doğrul yerinden, yürü geç öne!
Dinle! Dövülmekte... Çağrı kösleri, 
Dinle! Yakındadır... ayak sesleri, 
Bozkurtların sıcak, hür nefesleri
Ufkunu doğudan sarsın da yine
Kalk! Doğrul yerinden! Yürü, geç öne!
Sen, Oğuz Ata'nın has milleti, sen! 
Sen, son Peygamberin has ümmeti. sen! 
O seni boğmadan, boğ zilleti sen! ...
Uyan! Ey Türk oğlu! Uyumak nene? 
Kalk, doğrul yerinden! Yürü, geç öne!
Medet ummaya gör kızıl surattan, 
Seni mahrum koyar aşktan, muraddan, 
Çağla Sakarya'dan, kükre Fırat'tan..
Kara, kızıl, sarı.. sür, topla yine; 
Bunlardır özünü sömüren kene!
Destanlar yazılır, şanına lâyık, 
Yine de erişmez ününe lâyık, 
Olursan soyuna, dinine lâyık...
Geçer bu gafletin; sürmez çok sene, 
Uyan ey Türk oğlu! Uyumak nene?
<end>

<start>
Kurudu gözde pınarlar, canım içre canım gitti
Devrildi iri çınarlar, nice gül fidanım gitti
Bölünmesin diye millet, baki kalsın diye devlet
Dağlar gibi kemikle et, seller gibi kanım gitti
Param parça idi ruhum, ellerinde bir gürühun
Tufanı bumudur Nuh'un, diye arşa ünüm gitti
Hey yakınlar uzaklar, bekler pusular tuzaklar
Tayfuna dönsün Sazaklar, göz ışığım Gün'üm gitti
Yetim kaldı körpe çağam, feryadımı nice boğam
Gün doğmak üzere ağam, gün batarken inim gitti
Bu bir nesildir sürekli, gözü pek çatal yürekli
Zor günlerimde gerekli, tuğ gibi beş binim gitti
Sakarya, esti yiğitler, bağrı kan süslü yiğitler
Süphan göğüslü yiğitler, gittiyse benim gitti
<end>

<start>
Er meydanlarından çekilir oldun 
Çorak iklimlere ekilir oldun 
Eğilmek bilmezdin bükülür oldun... 
Sürer mi bu gaflet; daha kaç sene? 
Uyan ey Türk uyan! Uyumak nene?
Boşaldın boşaldın.. Dolabilmedin, 
Gidişin o gidiş.. Gelebilmedin... 
Döktüğün kanları alabilmedin... 
Şah damarlarına yapışan kene 
Sömürür mü seni; daha kaç sene? 
Bakın şu Oğuz'un torunlarına; 
Kara taş bağlamış karınlarına! 
Umutsuz gözlerle yarınlarına 
Bakarlar mı dersin; daha kaç sene? 
Uyan ey! ... Kendine dönmeyi dene!
Eski sandıklarda harsın, tören ey! 
Hain, çaşıt dolu; yanın, yören ey! 
Bağlı tutsak sanır seni gören ey! 
Bu böyle sürer mi; daha kaç sene? 
Uyan ey! ... Kendine dönmeyi dene.
Bak ne der Oğuz Han, Alparslan, Tuğrul: 
Ey Bozkurtlar soyu! Yerinden doğrul! 
Silkin! ... Öz mâyanla yeniden yoğrul! 
İnsanlığı nûra kavuştur yine 
Uyan ey! ... Kendine dönmeyi dene.
Acunda ne varsa kurudan, yaştan 
Al Dede Korkut'tan, Hacı Bektaş'tan 
Malazgirt ufkuna doğ yeni baştan... 
Dilerim Tanrı'dan bu devran döne, 
Uyan ey Türk! ... Uyan! Uyumak nene?
Seni aldatmasın 'Batı' denilen, 
Onun mayasıdır 'katı' denilen, 
Onun iç yüzüdür 'kötü' denilen... 
Odur özsuyunu sömüren kene! 
Sen uyan; onu da düşün! 
Kaç parçaya bölmüşler seni? 
Sonsuz bir sahraya salmışlar seni... 
Kanadını kırıp yolmuşlar seni.. 
Kalk, doğrul yerinden! Yürü, geç öne! 
Uyan ey! ... Kendine dönmeyi dene.
Yıkıldın, yakıldın: 'devrim' dediler, 
Soysuzlaştırıldın 'evrim' dediler, 
Bozkurta it, ite 'yavrum' dediler.. 
Kalk, doğrul yerinden! Yürü, geç öne! 
Uyan ey! ... Kendine dönmeyi dene.
Türk Bilge Kağan der 'İşitin beni! 
Benim çağlar aşan, benim en yeni. 
Ey Türk! Bir gün gaflet basarsa seni 
Gönül ver, kulak tut bendeki üne, 
Uyan Ey! Kendine dönmeyi dene! '
'Üstten gök basmayıp yer çökmeyince 
Hainler türeyip bel bükmeyince 
Seni gafil bulup kan dökmeyince 
Türk'ün bir düşmanı çıksa da bine 
İlini, töreni bozamaz yine! '
Köklerinden koptu okumuşların, 
Batıyı put yaptı okumuşların, 
Yaptığına taptı okumuşların... 
Ey Türk! Kendine dön! Yad, yaban nene 
Kalk, doğrul yerinden, yürü geç öne!
Dinle! Dövülmekte... Çağrı kösleri, 
Dinle! Yakındadır... Ayak sesleri, 
Bozkurtların sıcak, hür nefesleri 
Ufkunu doğudan sarsın da yine 
Kalk! Doğrul yerinden! Yürü, geç öne!
Sen, Oğuz Ata'nın has milleti, sen! 
Sen, son Peygamberin has ümmeti, sen! 
O seni boğmadan, boğ zilleti sen! ... 
Uyan! Ey Türk oğlu! Uyumak nene? 
Kalk, doğrul yerinden! Yürü, geç öne!
Medet ummaya gör kızıl surattan, 
Seni mahrum koyar aşktan, muraddan, 
Çağla Sakarya'dan, kükre Fırat'tan.. 
Kara, kızıl, sarı.. Sür, topla yine; 
Bunlardır özünü sömüren kene!
Destanlar yazılır, şanına lâyık, 
Yine de erişmez ününe lâyık, 
Olursan soyuna, dinine lâyık... 
Geçer bu gafletin; sürmez çok sene, 
Uyan ey Türk oğlu! Uyumak nene?
<end>

<start>
Oğullar işkencede... Analar ağlamakta.
Körpe yüreklere kan...
Gencecik rüyâlara gözyaşı damlamakta.
Demokrasi... Hak... Hukuk... karasevdâlıları...
Şuracıkta.. Mamak'ta
Vicdanları çürüten feryâdı duymamakta.
Demek bazılarının hak, hukuk anlayışı
Bazılarını insan yerine koymamakta! ..
Meğer ne faziletler varmış ta bilmezmişiz
Millî mukaddesatâ saygılı olmamakta (!)
Vatan hainlerinin bile doldu çilesi; 
Vatanı sevenlerin çilesi dolmamakta...
<end>

<start>
Sakarya'nın kan fışkıran toprağından yoğrulup 
Unutulmuş pınarlardan doldurulan testiler... 
Azgın kuzey yellerinin ateşinde kavrulan 
Bağırlardan, dudaklardan susuzluğu kestiler. 
Her birinden bölük bölük yumaklanan bulutlar
Şol Ebabil kuşlarınca kanatlanıp, estiler... 
Haykırdılar...Can bölünmez, et tırnaktan ayrılmaz! .. 
Bozkurt olup, çakalları inlerinde bastılar. 
En kudurgan namlulardan boşaltılan ölüm 
Döşleriyle göğüsleyip, başlarıyla süstüler. 
İtildiler, kakıldılar, dövüldüler, öldüler... 
Lakin düşen bayrakları burçlarına astılar. 
Yaz yağmuru sağnaklardan kırk ikindi gürleyip 
Şom ağızlı baykuşların seslerini kıstılar. 
Ne dünyalık istediler, ne aferin umdular, 
Ne kavgadan vazgeçtiler, ne gücenip küstüler. 
Vatan, millet, din ve devlet, alsancaklar hakkına 
Dar günlerin erkek aslan sesiydiler...Sustular!
<end>

<start>
Taşı aş diye yedirdiler senin yüzünden
Boğazımıza dizildi taştan lokmalar. 
Ve yalnız zehir
İçtik su diye yudum yudum senin yüzünden...
Halimizi hatırımızı soran olmadı. Kırk katır mı
kırk satır mı diye sordular hep; Katırla satır
arasında gidip gelirken, katıra bindirip satırı
indirdiler. Senin Yüzünden.
Uzadıkça uzadı kara gecelerimiz azap sakızı
gibi. Sabahı masallarda dinledik.
Kara topraktan başka sadık yâr bulamadık
Veysel misâli. Onun göğsünde dindirdik
acılarımızı. Toprak okşadı saçlarımızı. Bir kan
lekesi sırtımızda ve toprağın eli alnımızda...
Senin Yüzünden.
Tanımadığımız hicranlar, hiç görmediğimiz
ıstıraplar, selâmımız sabahımız olmayan kederler
çaldı kapımızı. Hepsi de bildiği adres bizim ki! ...
Nasıl iş bilmem ki... Çat kapı biri düştü hergün.
Buyur ettik 'Tanrı misafiridir' diye Yemedik
yedirdik; Giymedik giydirdik. Yetemediğimiz an
olmadı. Ömrümüzü yedirdik doysunlar diye....
Gençliğimizi giydirdik, güzelim ümitlerimizi giydirdik...
Dostlarla da zamanla ayrıldı yollarımız...
Öyle özledik ki...
Anadan ayrıldık, yârdan ayrıldık, arkadaştan ayrıldık...
Ayrılıktan ayrılamadık. Ne zaman baksak yanımızda
kalleşliğini görmediğimiz de bir o kaldı zaten.
Bir de medrese... Yalnızlığım Senin Yüzünden.
Ah! ... Bu derdi anlatamıyorum ki ben...
Keşmir Vâdisi'nden Kerkük sokaklarına kadar
lime lime ettik yüreğimizi. Bir Doğu Türkistan çadırında
ilmik ilmik dökülen gözyaşı, Sibirya'ya Tatar sevki yapılan
bir istasyondaki kan lekeleri, ümidini pamuk balyasına ip
yapan Azeri oturdu gözlerimize...
Hangisine ağıt yetiştirelim, şaştık kaldık! ... Kurudu gözlerimiz.
Yüreğimizle ağladık.
Yüreğimizle! ... Senin Yüzünden...
Senin Yüzünden...
Ruhumda darb izleri var...
Dağ delermişsin Ferhat... GeI de del bakalım
şu dağları! Vardiyalı hafriyat amelesi gibisin benim
yânımda. Bir görseydin deldiğin dağları Ferhat...
Çöllerde gezermişsin Mecnun... Gel de gez
tozuttuğum yollarda. Senin çilen, benimki
yanında zamane müzikali gibi...
Benim Leylâm, öyle nazlı, öyle nazlı ki.,.
Benim çöllerim öyle taşlı, öyle sıcak ki...
Senin çölün yakmadı topuğunu, benim
yüzümü kavuran ampuller kadar...
Senin yüzünden
Ruhumda darb izleri var...
Bu derdi anlatamıyorum ki ben...
Ama,
Ben yine sana deliyim! 
Ben yine sana âşığım
Sırılsıklam...
Toprak hasretini dindirene kadar...
<end>

<start>
Bunca güzel sevdik, fakat hiçbiri, 
Ağın dedikleri yar gibi değil.
Çok meyva devşirdik bağdan bahçeden, 
Onun bağrındaki NAR gibi değil.
Ey ak-ın, yeşilin, morun aşığı, 
Ey gönül tahtının son yakışığı, 
Yıldızın, güneşin, ayın ışığı, 
Senin yüzündeki  NUR  gibi değil.
Gönül yeşilinden aldı muradı,
Dil seninkine eş lezzet aradı.
Cem' in camındaki şarabın tadı, 
Al yanağındaki TER  gibi değil.
Ab-ı havasının özelliği var, 
Ömrümüzde onun tazeliği var.
Sorarsan ne gibi özelliği var? 
Gönül gözüyle bak, KÖR gibi değil.
Ayranlı çorbayı, sütlü kuymağı, 
Yiyenin ağzında kalır parmağı, 
İstanbul lokumu, Afyon kaymağı, 
Haşili süzekte LOR gibi değil.
Nerde Eğin, Nerde Çemişgezek' ler? 
Bu elleri bizim Ağın bezekler, 
Burcu burcu vatan kokar tezekler, 
Sözümüz gerçektir, SIR gibi değil.
Baht yıldızın yeni doğmak üzere, 
Hak saklaya  gelmeye kem nazara, 
Dünyadaki hiç bir güzel manzara, 
Damlarda serili ÇİR gibi değil.
Yıldırım der: Şairin sözüdür işi, 
Portakalara teşbih eder mişmişi, 
Sevdiğine tutsak olmayan kişi, 
Aslında köledir, HÜR  gibi değil.
<end>

<start>
Tâze gelin iken onsekizimde
İki göğcek bala iki dizimde
Ve iki damla yaş iki gözümde
Doksanüç gününden hatırladığım.
Ruhumun sururu oğlumla kızım
Mürvetim, devletim, sevincim, sızım...
İki can yoldaşım, Elifle, Kâzım..
Şaçlarını tel tel ıtırladığım.
Komazlar ki çifte kuzu meleye
Derler düşman gelmiş Çanakkale'ye
Yadımda oğlumu o velveleye
Ayet el Kürsi'yle poturladığım
Düşmanı kahredip dönsün diye tez
Yadımda..Kırklara adadığım bez..
Konuya-komşuya haftada 3 kez
İnce ekmek açıp fetirlediğim.
Ap akça mektublar gözledim.Gelmez.
Bağrımın başını közledim gelmez..
''Anam'' deyişini özledim.Gelmez..
Ap akça sütümle baturladığım.
Şehitlik şerbeti içti dediler..
İçti ve öteye uçtu dediler.
Ne mezarın belli, ne düştüğün yer
Ey can konağımda yatırladığım! ..
Ey can konağımda kadri ziyâde...
O, aydan, güneşden bedri ziyâde.
Peygamber katına ulaştı mı de
Doksanüç harbinde Aziziye'de
Moskof kafirini satırladığım
<end>

<start>
Er meydanlarından çekilir oldum
Çorak iklimlere ekilir oldum
Eğilmek bilmezdim bükülür oldum
Sürer mi bu gaflet daha kaç sene
Uyanıp kendine dönmeyi dene
Acımda ne varsa kurudan, yaştan
Al Dede Korkut'tan Hacı Bektaş'tan
Malazgirt, Tuna, doğ yeni baştan
Dilerim Allah'tan bu devran döne
Uyan durma uyan, uyumak nene
Boşaldın boşaldın dolabilmedin
Gidişin o gidiş gelebilmedin
Döktüğün kanları alabilmedin
Şah damarlarına yapışan kene
Sömürür mü seni daha kaç sene
Seni aldatmasın batı denilen
Onun mayasıdır katı denilen
Onun iç yüzüdür kötü denilen
Budur öz suyunu sömüren kene
Sen uyan, onu da uyandır gene
Sen Oğuz Ata'nın has milletisen
Sen Son Peygamberin has ümmetisen
O seni boğmadan boğ ümmetisen
Uyan durma uyan, uyumak nene
Kalk, doğrul yerinden, yürü geç öne
Medet ummaya gör kızıl surattan
Seni mahrum koyar aşktan, murattan
Çağla Sakarya'dan kükre Fırat'tan
Kara kızıl, sarı sür, topla yine
Bunlardır özünü sömüren kene
Düşün, kaç parçaya bölmüşler seni
Sonsuz bir sahraya salmışlar seni
Kanadını kırıp yolmuşlar seni
Kalk, doğrul yerinden, yürü geç öne
Uyanıp da kendine gelmeyi dene
Destanlar yazılır şanına layık
Yine de erişmez ününe layık
Olusan soyuna, dinine layık
Geçer bu gafletin, sürmez çok sene
Uyan durma uyan, uyumak nene
<end>

<start>
Şenlik ateşleri yerleştirir boynuzlarını
Çıldırmış bir geyiğin ikindi tarlasına,
Gittikçe yayılır vadi. O küçük rüzgar
Sıçrar bayırlardan bayırlara.
Hava kristalleşir duman altında
-Kedi gözleri gibi sarıdır, hüzünlüdür –
Ben dallardan yürürüm gözlerimde
Dallar, ırmaklardan yürür.
Gelirler bana gerçek şeylerim benim,
Aynı ezgileri tekrarlayarak,
Burada bu bu ikindi sazlıklarında
Ne garip Federico adında olmak.
Çev. Ülkü Tamer
<end>

<start>
Ağız-Kaside
Kapadım balkonumu
duymak istemiyorum ağıtı
ama yalnız ağıt var
gri duvarlar ardında
Çok az melek var şarkı söyleyen
çok az köpek var havlayan
bin keman bir avuca sığıyor; 
Ama ağıt koskoca bir köpek, 
ağıt koskoca bir melek, 
ağıt koskoca bir keman, 
gözyaşı ağzını tıkıyor rüzgarın
duyulmaz başka bir şey 
ağıttan
<end>

<start>
Gelmek istemiyor gece
Ne sen gelebiliyorsun o yüzden
Ne de ben gidebiliyorum.
Ama ben gideceğim.
Akrepten bir güneş şakağımı yesede.
Ama sen geleceksin.
Dilin tuzlu yağmurlarca yakılmış.
Gelmek istemiyor gün.
Ne sen gelebiliyorsun o yüzden.
Ne de ben gidebiliyorum.
Ama ben gideceğim.
Kurbagalara atarak ağzımda çiğnediğim karanfili.
Ama sen geleceksin.
Çamurlu lağımından karanlığın.
Gelmek istemiyor.
Ne gün,
Ne gece.
Ölebiliriz o yüzden.
Ben senin uğruna.
Sen de benim..
<end>

<start>
İki karanlık güvercin gördüm 
defne dalları arasında 
Biri güneşti, 
öteki ay 
'Komşucuklarım' dedim onlara 
'Mezarım nerde benim? ' 
Güneş 'kuyruğumda' dedi 
'Boğazımda' dedi ay. 
Ve belinin çevresinde 
dünyayla yürüyen ben 
kardan iki kartal 
ve çıplak bir kız gördüm 
Herbiri bir ötekiydi onların 
ve kız hiçbiriydi 
'Kartalcıklar' dedim onlara 
'Mezarım nerde benim? ' 
Güneş 'kuyruğumda' dedi 
Boğazımda dedi ay 
Defne dalları arasında 
iki karanlık güvercin gördüm 
Biri ötekiydi onların 
ve her ikisi hiçbiriydi
<end>

<start>
Yalnız bir kadın sanmıştım önce
Oysa kocasını aldatan biri
Irmağın orda buluştuk
Gece Santiago gecesi
Işıklar sönüp birer birer
Yanmaya durunca ateşböcekleri, 
Son birikintisinde şehrin
Dokundum uykulu memelerine
Türkülü çiçeklerin dalları gibi
Göğsü gözlerime açılıverdi
Ve oniki hançerin bir kerede
Yırttığı ipek gibi sinirli
Hışırtısı kulaklarımda
Kolalanmış eteklerinin.
Işıksız tepeleri ağaçların
Yollar boyunca kocaman kocaman
Ve ufuk köpeklerin ufku
Irmaktan ötelere havlıyordu.
Ne varsa üstünden atlayıp geçtik
Böğürtlenler, dikenler, karaçalılar.
Saçındaki topuzun yere yatınca
Yumuşak toprakta açtığı çukur, 
Ben boyunbağımı attığım zaman
Çözüşü onun da düğmelerini
Sıra silahlı kemerime gelince
Sıyrılışı giysilerinden art arda, 
Sümbüllerin mi kurbağaların mı
Olamaz hiçbirinin böyle bir teni, 
Ne de billurun ayışığında
Sunabildiği var bu ışıltıyı
Kalçaları altımda kaçışıyordu
Hani ürkmüş balıklar gibi
Bir yanı tutuşmuş ateş çemberi
Bir yanı buza kesmiş, sepserin,
O gece dörtnala gördüm kendimi
Sedeften küçük bir taya binmişim
Gördüm, ne dizgin ne de üzengi
At koşturuşlarımın en güzelini.
Neler anlattı sevişirken
Ama söyleyemem erkeğim ben
Hem böyle ağzı sıkı görünmemi
Aydınlık akıl da istiyor zaten
<end>

<start>
Karnındaki karanlık manolyanın
 Kimseler anlamadı kokusunu,
 Acıttığını kimseler bilemedi
 Dişlerinle sıktığın aşk kuşunu
Binlerce Acem tayı uykuya yattı
 Alnının ay vurmuş alanında,
 O senin kar düşmanı göğsünü
 Kucaklarken dört gece kollarımla.
Bakışın tohumların solgun dalıydı
 Alçılar, yaseminler arasından.
 Aradım vermek için yüreğimde
 O fildişi mektupları her zaman diyen.
Her zaman: acımın bahçesi benim
 Gövden her zaman, her zaman şaşırtıcı
 Damarlarının kanıyla dolu ağzım,
 Ağzın ölümüm için söndürdü ışığını.                                        

(İspanyolca'dan Çeviren: Ülkü Tamer)
<end>

<start>
Birçok kere yitirdim denizde kendimi
Yeni kesilmil çiçeklerle dolu kulaklarım
Dilim sevgiyle,acıyla dolu.
Birçok kere yitirdim denizde kendimi
Bazı çoçukların kalbinde yitirdiğim gibi.
Kimse yoktur duymasın öpüşürken
Yüzü olmayan insanların gülümseyişini
Kimse yoktur dokunurken bir bebeğe unutsun
Durgun kafataslarını atların.
Çünkü aranır alında güller
O katı görünüşlü kemiklerin,
Başka işe yaramaz erkeğin elleri
Toprağın altındaki köklere benzemekten.
Bazı çocukların kalbinde yitirdiğim gibi
Birçok kere yitirdim denizde kendimi.
Gidiyorum aramaya; suyu bilmeden,
Beni çürütecek,ışık yüklü ölümleri.
<end>

<start>
Deniz
gülümsüyor uzaktan.
Dişleri köpükten, 
dudakları gök.
'Ne satarsın, deli kız
rüzgarda memelerin? '
'Suyunu denizlerin, yiğit, 
suyunu denizlerin.'
'Ne taşırırsın kara oğlan, 
kanınla karıştırıp? '
'Suyunu denizlerin, yiğit, 
suyunu denizlerin.'
'Bu tuzlu gözyaşları, ana, 
nerden gelirler? '
'Ağlarım suyunu denizlerin, yiğit, 
suyunu denizlerin.'
'Bu derin sızı, gönül, 
nerden doğdu oy? '
'Ne acıymış, ne acı
suları denizlerin''
Deniz
gülümsüyor uzaktan.
Dişleri köpükten, 
dudakları gök.
<end>

<start>
Ne şairin olmak isterim
ne sevdalın.
Aklamaz seni serildiğin çarşaflar!
Ne düşü bilirsin
ne gündeki parlaklığı.
Mürekkep balığı gibisin,
sıvanmış kokusunda kör çıplaklığın.
Sen; Karmen.
<end>

<start>
Ninni söylüyor akşam, 
portakallara.
Kız kardeşim şarkı söylüyor: 
Dünya bir portakaldır.
Ay ağlıyarak diyor: 
Bir portakal olmak istiyorum.
Olamaz kızım, 
pembeleşsen de.
Olamaz dönsen bile
küçücük bir limona.
Yazık!
<end>

<start>
Bir çocuksu tatlılık
almış sakin sabahı
Ağaçlar da geriyor
toprağa kollarını.
Bir titrek buğu
örtüyor ekinleri, 
ve örümcekler geriyor
ipekten yollarını, 
-sarıyor yol izleri
göğün parlak camını-
Kavaklı yolda
bir pınar durmuş şarkıya
şarkısı otların arasında.
Ve patikanın sakin
efendisi salyangoz
saf ve kendi halinde
çevresini süzmede.
Değerbilir ve 
yiğit kıldı onu
doğallık içindeki bu ilahi sessizlik, 
unutup dertlerini
bir gün babaocağının
istedi görmek
sonunu patikanın.
Yola revan olur menzile doğru
ısırganlı, sarmaşıklı
bir ormanda.Derken yaşlı mı yaşlı
iki dişi kurbağaya rastgelir; 
hanımlar güneşlenmektedir
ortalık yerde
sıkıntılı, hastalıklı.
Şu yeni şarkılar da...
diye biri homurdanmakta, 
bi şeye benzemezler.
Boş geç hepsini, der
yaralı ve handiyse körleşmiş
öbür kurbağa doğrulayıp berikini: 
Ben gençken sanırdım ki, 
eninde sonunda Tanrı
duyacak şarkımızı
ve eriyecek yüreği.
Ya benim görmüş geçirmişliğim, 
öyle ya bunca yaşadım ben, 
inancım sarsıldı bir kere, 
şarkı söylemiyorum nice...
Kurbağalar sızlanıp
dileniyorlardı bir sadakacık
otları yara yara
burnu havada geçen
bir kurbağa gençten
Gölgeli orman önünde
bizim ürkek salyangoz, 
haykırmak ister, nafile.
Kurbağalarsa iki adım ötede...
Bu bir kelebek mi? 
der handiyse kör olanı..
İki boynuzcuğu var, 
diye yanıtlar öbürü.
Salyangoz bu.Nerden, 
a salyangoz, hangi diyardan?
Evden geliyorum, ama
çabucak dönsem iyi.
İşte sana ödlek bir böcek, 
diye tıslar kör kurbağa.
Hiç şarkı söylemez misin sen? 
Söylemem der salyangoz.Ya dua? 
Hiç mi hiç öğrenmedim.
İnanmaz mısın sonsuz yaşama peki? 
O da nedir ki?
O, en duru
suda yaşamaktır hep, 
yakınında çiçeklenmiş kıyının
ve bol yemli bir otlağın
Ben küçükken, zavallı
ninem demişti  bir gün, 
ölünce gidermişim
en yüksek dallardaki
en körpe yapraklara.
Ne zındıkmış şu ninen de.
İşin aslını bizlerden dinle.
İnanacaksın doğruluğuna, 
der kurbağa kızarak.
Yolu görmek niye? 
diye inler salyangoz.Evet inanıyorum
vaaz ettiğiniz o sonsuz yaşama...
Kurbağalar, 
pek dalgın, çekilirler, 
salyangoz da yiter gider
ormanda ürkek ürkek,
Dilenci kurbağalar
put gibi kalalalırlar.
İçlerinden biri sorar: 
İnanır mısın sen sonsuz yaşama? 
Ben...hayır der üzgün üzgün
yaralı ve kör kurbağa.
Niçin attık ortaya bu lafı, hı, 
salyangoza inandırmacasına? 
Çünkü... Ne bileyim, niçin, 
der kurbağa.
Kıvanç doluyum
duydukları inançla
seslenirken çocuklarım
ark içinden tanrı'ya...
Geri döner
zavallı salyangoz.Yolda
efil efil bir sessizlik
fışkırır kavaklardan.
Bir de bakar sokulmakta
bir öbek kırmızı karınca.
Giderler karışık kuruşuk
sürükleyerek aralarında
duyargaları kopuk
başka bir karıncayı.
Salyangoz haykırır: 
Karıncalarım, az durun, 
nedir bu ettiğiniz
kendi yoldaşınıza? 
Olanı deyiverin bana, 
Sen, anlat bakayım, küçük.
Ahı gitmiş vahı kalmış karınca
başlar üzgün üzgün: 
Yıldızları gördüm ben.
Yıldızlar da neymiş? der
karıncalar usulca.
Salyangoz da düşünceli, 
sorar: Ne yıldızları? 
Evet, der karınca tekrardan, 
gördüm yıldızları.
Tırmandım da en yüksek
ağaca karanlıkta
Gördüm binlerce gözü
şu kararan dünyamda.
Salyangoz sorar; 
Anladım da, ne yıldızları? 
Onları söylüyorum, başımızın üstünde
taşıdığımız ışıkları.
Biz görmeyiz ama, 
der karıncalar devamla...
Bense bir otları görürüm sereserpe, 
der salyangoz da.
Duyargalar sallayıp
çağrışır karıncalar: 
Öldüreceğiz seni, 
tenbelsin, baştan çıkmışsın sen, 
görevin çalışmakken,
Yıldızları gördüm ben, 
der yaralı karınca.
Salyangoz kestirip atar: 
Bırakın şunu gitsin, 
işinize bakın siz.
baksanıza şimdiden 
çıktı çıkıyor canı.
Derken bir arı geçer
yumuşacık havadan.
Can çekişen karınca
dem alır sonsuz akşamdan.
Götürmeğe geliyor
beni bir yıldıza, der.
Görünce üldüğünü, 
kaçışır öbürleri.
İçini çeke çeke
karmakarışık zihinle
alır başını gider salyangoz; 
dert olmuştur içine
sonsuzluk meselesi.
Yok, diye sızlanır, bu yoldan nihayeti
Yıldızlara varılır m'ola
buralardan kalkınca.
Ne desem, bu yavaşlık belası
engel olur varmama.
Boş şimdi düşünmek bunları.
Her şey sis içindeydi, 
ölgün güneş ve bulut.
Çağırırdı kliseye
uzak çanlar herkesi.
Ve patikanın bilge
efendisi salyangoz, 
kafası karmakarışık, dinelmiş
seyrederdi çevreyi.
<end>

<start>
Dinle çocuğum ıssızlığı.
Dalgalanan ıssızlığı, 
vadilerin kaydığı ıssızlığı, 
yankıların olduğu ıssızlığı, 
alınları toprağa eğilten ıssızlığı.
Lorca
<end>

<start>
Korkuyorum yitirmekten 
o eşsiz; 
yontu gözlerini senin
ve gece; 
yüzüme koyan ezgiyi,
kimsesiz gülünü ah soluğunun,öylece.
Yanarım bu kıyıda dalsız nesiz
bir kütük olmama; yanarım nice
çiçeksiz olmama,kilsiz,meyvesiz; 
keder kurdu beslenmeye gelince.
Sen eğer bir gizli gömüysen bende; 
çarmıhsan,kederimsen ıpıslak,
bir köpeksem eğer senin ülkende; 
kazancımı benden almamaya bak,
süsle ırmağınn suyunu sen de
bu deliren güzümde yaprak yaprak.
<end>

<start>
Ne boğa tanır seni ne incir ağacı, 
Ne evindeki atlar ne karıncalar
Ne çocuk tanır seni ne de ikindi
Ölüsün çünkü, dirileceğin de yok
Taşın sırtı da seni tanımaz artık, 
İçinde düşündüğün kara atlas da.
Dilsiz anıların da tanımaz seni, 
Ölüsün çünkü,  dirileceğin de yok.
Deniz kabuklarıyla geldiğinde güz, 
Sis üzümleriyle, dağ öbekleriyle, 
Gözlerine hiç kimse bakmak istemez, 
Ölüsün çünkü, dirileceğin de yok.
Ölüsün çünkü, dirileceğin de yok.
Yeryüzünün bütün ölüleri gibi, 
Unutulmuş bütün ölüler gibi
Sönmüş bir köpekler yığını içinde.
Yok tanıyan seni.Yok.Seni söylüyorum bense.
Yüzünü inceliğini söylüyorum sonraya.
Anlayışının o yüce, yetkin üstünlüğünü
İştahını ölüme, ağzındaki tada onun.
Senin o yiğitçe sevincini saran kederi
Doğmasına çok zaman ister, gün olur doğarsa, 
Öyle zengin serüvenli, parlak Endülüslü'nün.
İnleyen sözlerle söylüyorum inceliğini
Anarak acı bir yeli zeytin ağaçlarında
Çev: Said Maden
<end>

<start>
Nasıl da yalnızsın evinde
Amparo,
aklara bürünmüşsün!
(Ekvator, yaseminle sümbül arasında.)
Avlunun o eşsiz
fıskiyelerini dinliyorsun
ve kanaryanın sarı
inceden ötüşünü
Akşama doğru selvilerin
titrediğini görüyorsun kuşlarda,
harfler işliyorsun usul usul
kanaviçene.
Nasıl da yalnızsın evinde
Amparo,
aklara bürünmüşsün! 
Nasıl da güç
Amparo
seni seviyorum demek sana!
<end>

<start>
(Şiir 'Cinayet Gırnata'da işlendi' üçlemesinin 2. şiiridir)
Ölümle başbaşa yürürken görüldü o
Korkmadan tırpanından
-Gene de kuleden kuleye güneş
Çekiçler örsde.
örsde, 
demirci ocaklarının örsünde.
Konuşuyordu Federico
Okşayarak, ölümle.Ölüm dinliyordu onu.
'Daha dün mısralarımda canyoldaşım, 
Kuru avuçların şaklıyordu senin
Daha dün mısralarımda, 
Daha dün kırağını verdin şarkıma
Ve ağlatı'ma gümüş tırpanının keskinliğini, 
Seni şakıyacağım, sende artık kalmayan eti, 
olmayan gözlerini, 
Rüzgarın dağıttığı saçlarını şakıyacağım
O öpülen kırmızı dudaklarını..
Ölüm, güzel çingenem, ölümümsün dün de bu gün de, 
Ah! Ne kadar rahatım seninle başbaşa, 
İçime çekerken Gırnata'nın havasını, 
Benim Gırnata'mın! '
<end>

<start>
Saat beşte akşamlayın
Tam saat beşte akşamlayın
Ak çarşaflar getirdi çocuk
Saat beşte akşamlayın
Hazırdı bir sepet kireç
Saat beşte akşamlayın
Kalanı ölüm.Yalnız ölüm.
Saat beşte akşamlayın
Rüzgar savurdu pamukları
Saat beşte akşamlayın
Kristal, nikel serpti oksit.
Saat beşte akşamlayın
Kumru parsla savaşır şimdi
Saat beşte akşamlayın
Bir kalça, bir ıssız boynuz
Saat beşte akşamlayın
Sessler başladı, uğultular
Saat beşte akşamlayın
Duman, arsenik çanları
Saat beşte akşamlayın
Sessiz insanlar köşelerde
Saat beşte akşamlayın
Yalnız boğanın yüreği şendi
Saat beşte akşamlayın
Geliyor kar teri işte
Saat beşte akşamlayın
Tentürdiyot kokusu alanda
Saat beşte akşamlayın
Ölüm yaraya yumurtasını koydu
Saat beşte akşamlayın
Akşamlayın saat beşte
Tam saat beşte akşamlayın
Tekerlekli bir tabut yatağı
Saat beşte akşamlayın
Kemikler, flütler kulağında
Saat beşte akşamlayın
Boğa böğürdü alnına doğru
Saat beşte akşamlayın
Can çekişmeyle ışılar oda
Saat beşte akşamlayın
Kangren yaklaştı uzaktan
Saat beşte akşamlayın
Zambak bir boru yeşil kasığında
Saat beşte akşamlayın
Güneş gibi yanar yaraları
Saat beşte akşamlayın
Pencereleri kırıyor kalabalık
Saat beşte akşamlayın
Ah! New korkunç saat beşi akşamın! 
Saat beşti bütün saatlerde! 
Akşamın gölgelerinde saat beşti!
Not: (Ignazio Sanchez Mejia için Ağıt'ın 1
.Bölümüdür.
Daha önce gruba gönderdiğimiz 'Giden Can' ise
Said Maden'in çevirisi ile bu Ağıt'ın 4.şiiriydi.)
Federico Garcia Lorca
Çeviri: Sabri ALTINEL
Yayıncı: KİBELE
<end>

<start>
Ben ölünce; 
gömün gitarımla beni 
kumlara
Ben ölünce,
portakallarla
naneler arasına
Ben ölünce
gömün isterseniiiz
rüzgar gülüne
Ölünce ben!
<end>

<start>
Kurtuba
Uzakta tek başına
Ay kocaman at kara
Torbamda zeytin kara
Bilirim de yolları
Varamam Kurtuba'ya
Ovadan geçtim yel geçtim
Ay kırmızı at kara
Ölüm gözler yolumu
Kurtuba surlarında
Yola baktım ama yol uzun
Canım atım yaman atım
Etme eyleme ölüm
Varmadan Kurtuba'ya
Kurtuba
Uzakta tek başına
<end>

<start>
Yirmi dört şamar! 
Yirmi beş şamar! 
Anacığım sarar beni
gece gümüş kâğıtlara.
Ah, yol muhafızı,
ah, yol muhafızı,
ne olur bir yudum su! 
Balıklardan, kayıklardan,
ne olursun, bir yudumcuk! 
Ah, muhafız komutanı,
ah, muhafız komutanı,
yan gelmişsin odanda! 
Hani ipek mendiller,
kurulayım yüzümü!
<end>

<start>
Her akşam üzeri bir çocuk ölür,
her akşam üzeri Granada'da.
Her akşamüzeri yerleşir de su
dostlarıyla konuşur baş başa.
Yosundan kanatları var ölülerin.
Bulutlu yel ve duru yel yan yana
süzülen iki sülündür kuleler üstünde,
gündüzse yaralı bir oğlan.
Havada kalmazdı tek kırlangıç gölgesi
şarap mağarasında rastlayınca ben sana,
tek bulut kırıntısı kalmazdı yerde
sen ırmakta boğulup gittiğin zaman.
Yuvarladı vadi köpeklerle süsenlerini
bir su devi yıkılınca dağlara.
Gövden, ellerimin mor gölgesinde,
bir soğuk meleğiyle, kıyıda cansız yatan.
<end>

<start>
Akar Guadalkuivir
Portakal ve zeytin bahçelerinin gölgesinde
Senin iki nehrin Granada
Düşer karlardan, vadilere
Ah sevda
Geri gelmez bir daha
Guadalkuivir kıvrımlarında
Yanar tutuşur nar çiçekleri
Akar nehirlerin Granada
Bir kanla, gözyaşıyla öteki
Ah sevda
Karıştı rüzgâra
Sevilla'da zarif
Yollar açılmıştır yelkenlilere
Senin nehirlerinde Granada
İniltilerdir yüzen sade
Ah sevda
Geri gelmez bir daha
Guadalkuivir… Çan kulesi
Ve rüzgâr, limon bahçesinde.
Dauro, Genil, ölü kilisecikler
Nehirlerin denize kavuştuğu yerde
Ah sevda
Karıştı rüzgâra
Sular taşıyıp götürürler mi
Çürüyen acının ateşlerini?
Ah sevda
Geri gelmez bir daha
Endülüs, portakal çiçeği alır
Ve zeytin dalları, denizlere
Ah sevda
Karıştı rüzgâra
Çeviri: Ataol BEHRAMOĞLU
<end>

<start>
Göğün yeşilinde
yeşil bir yıldız
ne yapabilir, sevdiğim,
yitmekten başka?
Soğuk siste
gömülen kuleler
nasıl seçiyor
bizi pencerelerimizden?
Göğün yeşilinde
yüz yeşil yıldız
görmüyor yüz kuleyi
karın içinde bembeyaz.
Canlansın diye
acımı, 
söylemek istiyorum
kırmızı gülümsemelerle.
Çeviri: O. Serhat ERKEKLİ
<end>

<start>
Ölürsem
Açık bırakın balkonu.
Çocuk portakal yer.
(Balkonumdan görürüm onu.)
Orakçı ekin biçer.
(Balkonumdan duyarım onu.)
Ölürsem
Açık bırakın balkonu!
Çeviri: A. KADİR - Afşar TİMUÇİN
<end>

<start>
Kızlar karalar giyinmiş,
düşünüyor, dünya ne kadar küçük
ve yürek ne kadar geniş.
Karalar giyinmiş.
Düşünüyor iç-çekişler, çığlıklar
nasıl da yitiyor rüzgârda.
Karalar giyinmiş.
Açık kalmış balkonundan
şafak vakti,
gökle dolmuş içeri.
Ay! Ah! 
Giyinmiş, ya, karalar giyinmiş!
Çeviri: Sabri ALTINEL
<end>

<start>
Deniz nedir bilmiyor
bu küçük kaplumbağa; 
onu çingene doğurmuş,
atıvermiş sokağa.
Ya! denizi yok,
yo! denizi yok; 
denizi yok,
salıvermişler sokağa.
Bu minnacık oğlanın
beşiği yok; 
babacığı marangoz,
yapıverir bir tane.
Çeviri: Sait MADEN
<end>

<start>
I
Bir balık vardı kalbinde; 
Çin denizlerinden getirmiş; 
Ufacık, gelir geçerdi bazen
Gözlerinin içinden.
Gemici idi ama unutmuştu
Meyhaneleri, portakalları; 
Gözleri suda.
II
Ötekinin sabun vardı dilinde; 
Yıkadı sözlerini, sustu
Dünya dümdüz, deniz dalga dalga; 
Yüzlerce yıldız ve gemisi; 
Çeşmeler görmüştü Roma'da
Ve yanık yüzler Küba'da
Gözleri suda.
Çeviri: Sabahattin EYUBOĞLU
<end>

<start>
Zamanın 
o gizemli yolları 
yokoldu.
-Geriye bir çöl kaldı-
Tutkuların çeşmesi 
kalbim yokoldu.
-Geriye bir çöl kaldı-
Şafağın izleri 
ve saf öpücükler yokoldu.
-Geriye bir çöl kaldı 
uzayıp gider bir çöl-
Çeviren:Erdal Ceyhan
<end>

<start>
Suladı sesin yüreğimin kumulunu
şu şirin tahta kulübede.
Çiçek açtı bahar güneyinde ayaklarımın
kuzeyinde alnımın bir eğrelti çiçeği.
Bir ışık çamı dar boşluğun içinde
türkü söyledi tansız, kaynaksız
ve kan ağlayan içim ilk defa
umut taçları astı çatıya.
Aktı içime o tatlı, uzak ses.
O tatlı, uzak ses tazeldei beni.
Tatlı, uzak, boğuk ses.
Karanlık, yaralı bir geyik kadar uzak.
Ve karda bir hıçkırık kadar tatlı.
Tatlı ve uzak ta iliklerimde.
Çeviri: Erdal Alova
<end>

<start>
Bâğ-ı dehrin hem hazânın hem bahârın görmüşüz
Biz neşâtın da gâmın da rûzgârın görmüşüz
Çok da mağrûr olma kim meyhâne-i ikbâlde
Biz hezârân mest-i mağrûrun humârın görmüşüz
Top-ı âh-ı inkisâra pây-dâr olmaz yine
Kişver-i câhın nice sengîn hisârın görmüşüz
Bir hurûşiyle eder bin hâne-i ikbâli pest
Ehl-i derdin seyl-i eşk-i inkisârın görmüşüz
Bir hadeng-i cân-güdâz-ı âhdır sermâyesi
Biz bu meydânın nice çâbük-süvârın görmüşüz
Bir gün eyler dest-beste pây-gâhı cây-gâh
Bî-aded mağrûrun sadr-ı i’tibârın görmüşüz
Kâse-i deryûzeye tebdîl olur câm-ı murâd
Biz bu bezmin Nâbîyâ çok bâde-hârın görmüşüz
Açıklama:
Zaman bağının baharını da gördük güzünü de; üzerimizden neş’e rüzgârları da geçmiştir gam fırtınaları da.
Mevki sahibi olunca zafer sarhoşu oluverme; zîrâ böylesine mest (sarhoş)   olup sabah olunca da baş ağrısı çeken binlercesini görmüşlüğümüz var.
Gönlü kırık olanın atıverdiği âh topunun nice büyük sultanların muhkem kalelerini yıktığını biliriz.
Derd ehli olanların kırıklıkla döktükleri gözyaşlarının yaptığı seller önünde nice gösterişli kâşânelerin, mâlikânelerin yerle bir olduğunu biliriz.
O garipler ki, bütün sermâyeleri can yakıcı bir âh silâhından ibarettir ama, onu şöyle bir attıkları zaman, nice hızlı süvarilerin vurulup yere serildiklerini gördük.
Sadarette itibar üzere oturan nicelerini gördük ki; gün geldi de onlar el pençe vaziyette pabuçluğu mekân tuttular (yani hizmetçi oldular)
O elindeki –gururla kaldırıp kaldırıp- içtiğin kadeh var ya, gün gelir de dilenci çanağına döner; benzerlerini çok gördük.
<end>

<start>
Beni şad eylemedin sen dahi naşad olasın 
Şu’le-i ah-i garihan gibi berbat olasın
Künç-i hicrane olup sen de benim gibi esir
Ruz ü şeb destzen-i damen-i feryad olasın
Vere nehl-i emelin meyve-i eşg-i hırman
Bir sitem kâre niyaz etmeğe mu’tad olasın
Ruzigâr eylesün eflâke gubarın peyvend
Göreyim pazede-i leşker-i bîdad olasın
Telhkâm-i sitemin gör ne çekermiş bilesin
Sen de zehrabe hor-i kâse-i hussad olasın
Eyledin Nabi-i biçareye çok cevr ü sitem
Yok ümidim ki mükâfatdan âzâd olasın
<end>

<start>
Cem’ oldu bezm-i sohbete yaran birer birer
Cem aldı dest-i işarete rindan birer birer
Ey erhev ol o rahgüzerden girizpay
Cem oldu kûh-i aşka pelengân birer birer
Oldu çegân yine katarat-i şerab-i rürh
Manend-i silk-i dane-i mercan birer birer
Darüşşifa-yi vusleti etti güşade yâr
Bimar-i hecre eyledi derman birer birer
Nabî hayal-i mahruhân doldu sineye
Gûya ki geldi mektebe huban birer birer
<end>

<start>
Eğerçi bîşek olur zevk-i vasl-i yâr leziz
Ve lîk bana gelür andan intizar leziz.
Dem-i visal girizan olursa yâr ne gam
Ne hoş meseldir olur tu'me-i şikâr leziz
Ulüvv-i rütbe bize itibarsızlıktır 
Gelürse payeperstane itibar leziz
Şeb-i firakda. feryad telhdir yoksa 
Olur mecalis-i vuslette ah ü zar leziz
Remidedillerin el gölgesiyle kani'dir 
Müsafirane gelür saye-i çenar leziz
Benim mizacıma ma'cun-i sabr nâfi'dir 
GeIürse gayre eğer cam-i hoşgüvar leziz
Nihadı pâk olan erbab-i tab'ın ey Nabî
Gelür mezakına eş'ar-i abdar leziz
<end>

<start>
Ey name sen ol mahlikadan mı gelürsün
Ey hüdhüd-i ümmid Sabadan mı gelürsün
Alûda-i hundur yine daman ü giriban
Ey gamze-i hunhar gazadan mı gelürsün
Şevkin var olup satmağa erbab-i niyazı
Sevdakeri-i Suk-i Münadan mı gelürsün
Teşrife bu şeb va’di ol şem’-i ümidin
Ey hab-i siyehbat uşadan mı gelürsün
Bu secda-i bîhude nedir her kademinde
Ey hame-i bîmağz likasan mı gelürsün
Etmiş sana dilhastelerin haleti tesir
Ey çeşm-i siyah dar-i şifadan mı gelürsün
Her bir yere muyünden akar âb-i letafet
Derya-yi letafetde şinaden mı gelürsün
Zahid bizi  tahvif ile teşvişe düşürme
Sen mahkeme-i ruz-i cezadan mı gelürsün
Bilmem ne için varmış idin kûyüne ey eşg
Tahrik-i gazabden mi ricadan mı gelürsün
Nabî gazeli gibi hoşayendeliğin var
Ey bad-i revenbahş Rühadan mı gelürsün
<end>

<start>
Yare vursun peyk-i nalem ah ü zarım söylesün
Ab-i çeşm-i girye-i bîihtiyarım söylesün
Çâ çâk-i sine versün mevce-i gamdan haber
Zahm-i humpaş-i derunüm inkisarım söylesün
Gonca gülsün gül açılsun cuy feryad eylesün
Sen dur ey bülbül biraz gülşende yârım söylesün
Arzu-yi vasl ile şebzindedar olduklarım
Girye-i hasretle çeşm-i ihtizarım söylesün
Bende kudret edaye harf-i şevki Nabiya
Hame-i rengin sarir-i bîkararım söylesün.
<end>

<start>
Bir devlet içün çerha temennadan usandık 
Bir vasl içün ağyara müdaradan usandık
Hicran çekerek zevk-i mülakatı unuttuk 
Mahmur olarak lezzet-i sahpadan usandık
Düşdük kati çoktan heves- i devlete amma 
Ol daiye-i dağdağa fermadan usandık
Dil gamla dahi dest ü giribandan usanmaz 
Bir yar içün ağyar ile gavgadan usandık
Nabi ile ol afetin ahvalini naklet 
Efsane-i mecnun ile Leyla'dan usandık
<end>

<start>
Âdem esir-i dest-i meşiyyet değil midir
Âlem zebûn-ı pençe-i kudret değil midir
Bu perdenin derûnuna bak ızdırâbı ko
Her mihnetin verâsı meserret değil midir
Bezl-i hayât rah-i mahabbetde âşıka
Teklîf olunca cânına minnet değil midir
Yok gerçi sadme-i siteminden girîzimiz
Ammâ ki dest-i nâzına zahmet değil midir
Hep sen mi kâm-yâb olacaksın zemânede
Ey teng-çeşm kâr benevbet değil midir
Muhtâc-ı rızk-ı Hâlik iken serbeser cihân
Mahlûktan niyâz mezellet değil midir
Nâbî zebân-i nutkum eden hâme-i mecâz
Meşşâta-i arûs-ı hakîkat değil midir
<end>

<start>
Herf-i niyazım ol şeh-i bîdad eşitmesün
Söz bunda kalsın ey dil-i naşad eşitmesün
Su-i edeb vesile-i redd olmasun sana
Senden şuh nale vü feryad eşitmesün
Nekl eyler ab ü tab ile durmaz çemen çemen 
Ey gül bana açıldığını bad eşitmesün
Bir söz yaparlar ettiğimiz zevk-i vusleti
Allah saklasın bunu hussad eşitmesün
Yine o namuradın olur başına bela
Şirin-i visakini Ferhat eşitmesün
Hiç şüphe yok ki suz-i hasedle kurur kalır
Vasf-i şirişkimi şat-i Bağdad eşitmesün
Nabî rakîbler sakın ol şuhun olduğun
Nahfice iltifatına mutad eşitmesün
<end>

<start>
Arus-i kâmı niçün namurade vermezler 
Müyesser olsa bile rugüşade vermezler
Ne denlü eyler isen arzıhal-i suz ü güdaz
Nüvişte-i ezlîden ziyade vermezler
Olurdu her kişi maksudu denlü hahişker
Yazık meta-i muradı mezade vermezler
Eder harab ya olmaz mideye vasıl
Bu bezm-i köhnede vezn üzre bade vermezler
Eğerçi sofa-i şatrecdir bu kevn ü fesad
Bakılsa müft sana bir piyade vermezler
Felek senin tutalım destine reh-i fursat
Heman bu denlü cihanı fesade vermezler
Bu köhne metbah-i âlemde kimseye Nabî
Neval-i ayşi dem-i iştihare vermezler
<end>

<start>
<end>

<start>
Dili hahişker-i cah-i der-i şah eyliyemem 
Yok yere ruy-i temenna-yi sipay eyliyemem
Halkdan gönlümün ol mertebedir vahşeti kim 
Aksinı adem deyü mir'ate nigâh eyliyemem
Zur-i serleşker-i gam def'ine aklını var iken 
Saye-i şişe-i sahbayi penah  eyliyemem
Düşer ibram-i ahibba ile ya gafletle 
Yoksa ben kasd ile tedbir-i günah eyliyemem
Nice def'eyleyeyim suz-i dili ey Nabî
Yari görsem dahi şerm eylerim ah eyliyemem
<end>

<start>
Eğer kaldımsa nâalûde damansızlığımdandır
Gribançâksizlikler giribansızlığımdandır
Tekâsülden değil terk-i şitabım rah-i gülşende 
Benim reftar-i bîcanane canansızlığımdandır
Gehi bîihtiyar üftadelikler pay-i canane 
Değil küstahlıktan lîk dermansızlığımdandır
Bana böyle perestişkârlık eshab-i unvandan 
Benim peygule-i uzlette unvansızlığımdandır
Zeban-i  bülbül ü tutî bilür nayabdır Nabî
Sükûtum sanma aczimden zebandansızlığımdandır
<end>

<start>
Şevk-i teniyIe cûde olup pare pare mevc
Aguş açtı hasret ile kadd-i yare mevc
Bassan kenar-i cuye kadem paybus içün 
Birbirini basup gelür ey dil kenare mevc
Aguşe çekti cû seni asma ki sevkden 
Cû-yi sirişk~i didede gelmez şümare mevc
Zevk-i visal cûlara amedşüd ettirir 
Durmaz heva- yi vasIın ile bir karare mevc
Düşmüş hava-yi cism-i lâtifiyle Nabiya
Leyl ü nehar keşmekeş-i intizare mevc
<end>

<start>
Mevc-i murad bade-i canperverimdir
Harf-i neşat zîr-i leb-i sagarimdedir
Baz-i şikârgir-i çiragâh-i himmetim
Kâm-i dü kevn cünbüş-i bâl ü perimdir
Benden sorun hak'ayik-i esrar-i âlemi 
Te'lif-i razname-i dehr ezberimdedir
Ahımdadır kilid-i tılsımat-i genc-i ruh 
Ab-i hayat lücce-i çeşm-i terimdedir
Nabî eder şügûfeleri dehr-i ıtrnâk 
Bâğ-i bihişt hatır-i nazikterimdedir
<end>

<start>
Bana devranın âzarı kemâzar olduğumdandır 
Sipihrin vaz'-i mahemvarı hemvar olduğumdandır
Gubar âsâ beni böyle lekedhâr ettiği çerhın 
Nigâh-i itibar-i yârde hâr olduğumdandır
Reh-i kûyünden özke rah görmez çeşnı-i hunpaşım 
Dücar olmak o mest-i naze naçar olduğumdandır
Edüp küstahlık ol pence-i hurşide el sunmak 
Meta'-i arzuye germbazar olduğumdandır
Benim asudebal-i kayd-i pervaz olduğum Nabî 
Sikenc-i zülf-i dildare griftar olduğumdandır
<end>

<start>
Giryan isek ey dil n’ola canane bizimdir
Bahr-i gamiz ol gevher-i yekdane bizimdir
Sofi senin olsun yürü var gerdiş teshih 
Biz rindleriz gerdiş-i peymane bizimdir
Huccetle senindir bilürüz savmea zahid 
Ferman-i şeh-i aşk ile meyhane bizimdir
Peymaneşümar olmağiçün lazım olursa 
Senden çekeriz sübha-i saddane bizimdir
Kimdir bizi men’eylecek bağ-i cinandan
Mevrus-i pederdir gireriz hane bizimdir
Hirba ko dolaşsun serine mihr-i münirin 
Biz şem'a-i bezmiz per-i pervane bizimdir
Akl olsa safara-yi husumet bize Nabî
Gam çekmeziz andan dil-i divane bizimdir
<end>

<start>
Gerçi gencine-i âlemde cevahir bulunur
Cevher-i zat ile araste nadir bulunur
Hünerin var ise bir şehrde bir ârif bul 
Yoksa her keryede bir nice behadir bulunur
Seha-i sine bir endişeden olmaz hâlî
Tekyedir tekyede elbette nıüsafir bulunur
Her zaman hatıra endişe-i rahat gelmez
Adet-i şehr bulur mümin ü kâfir bulunur.
Güç neşatın kademin kalbe alıştırmaktır 
Yoksa garm her ne zeman istese hazır bulunur
Var ise daire-i meclis-i âlemde  neşat 
Yine peyrnane-i merdüfgene dair bulunur
Saf dil bînukat ayine iken âlemde 
Hazar etsen ana da ukde-i hatır bulunur
Yağsa bâran gibi gökten katarat-i âmal
Yine bedtali olan hâib ü hâsir bulunur 

Destres ma'ni-i nagüfteye müşkil yoksa 
Nabiya köhne sühan bizde de vafir bulunur
<end>

<start>
Dildeki leşker-i enduh güzer bilmezler 
Sakinan-i harem-i aşk sefer bilmezler
Şekve hurşidruhan-i felek-i mahvetden 
Der-i gamhanemizi zerre kader bilmezler
Gece gündüz arek u mey yürüsün mecliste 
Mestler şanı ü seher şems ü kamer bilmezler
Dağ-i dil maye-i feryad yeter uşşaka 
Andeliban-i mahabbet gül-i ter bilmezler
Ya hayal-i hat-i sebzin ya gül-i ruyündür 
Alem-i dilde temaşa-yi diger bilmezler
Dili söyletrneğe besdir sükhan-i şirinin 
Tutiyan-i kafes-i aşk şeker bilmezler
Nabiya şekvekeran-i adem-i niyl-i murad 
Galiba girye-i şeb ah-i seher bilmezler
<end>

<start>
Yâr bezme gelicek girye-i hasret mi kalur 
Mevsim-i tehniyede kâsede şerbet mi kalur
Seyreden lerziş-i palûdenümun-i bedenin 
Sirçeşm olsa ne denlü yine takat mi kalur
Hidmet-i def-i hicaba kadeh âmâde iken 
VasI için yâre niyaz etmeğe hacet mi kalur
Olsa tevhidde bir dilber ile destbedesi
Sofiye dağdağa-i kayd-i inabet mi kalur
Dile sabun-i teselli sürerek ehI-i nifak 
Damen-i dilde meğer çirk-i nedamet mi kalur
Halvet-î yârden oldukça beder âşık-i zâr 
Mescide azmedecek denlü kıyafet mi kalur
Dile rahat mi verir vesvese-i fikri rakîb
Derd olan hanede hiç hab-i feragat mi kalur
Bu kadar telhi-i hicran araya girmiş iken 
Bir dahi mmet-i vuslatde halâvet mi kalur
Buna meydan-i mükâfat denür ey Nabî 
Halkı bîrahat eden kimsede rahat mi kal ur
<end>

<start>
Bezm-i safaye sagar-i sahba gelür gider 
Gûya ki cezr ü medd ile derya gelür gider
Açıldığın haber verir ağyare gül gibi 
Daim bize nesim-i sebükpa gelür gider
Olmaz yine mariz-i mahabbet şifapezir 
Ruy-i zemine bir dahi İsa gelür gider
Sultan-i gam nişimen edel'den derunumu 
Sahra-yi kalbe leşker-i sevda gelür gider
Bir gün demez o şuh ki âyâ muradı ne 
Çoktan bu kûye Nabi-i şeyda gelür gider
<end>

<start>
Bu bezm ki peymane-i devlet var içinde
Ne kimseye payende ne rahat var içinde
Helva-yi fena zehr ile âlûdedir amma
Geçmek anı güç gizlice lezzet var içinde
Camı kef-i sakîde şikest olması yektir
Ol bade ki keyfiyyet-i minnet var içinde
Ol gül ki gir nahvet-i gülçin ile deste
Şemmeyliyemem buy-i mezellet var içinde
Bir ayinedir kim görünür ayb-i şigâfı
Ol maslahat-i şer’ ki rüşvet var içinde
Hicran ana nisbetle sefabahş-i derundur
Ol meclis-i vuslet ki meşakkat var içinde
Nabî bilmem farkı nedir bey’u şiraden
Ol zühd k’anın hahiş-i cennet var içinde
<end>

<start>
Vermezdi kimse kimseye nan minnet olmasa
Bir maslahat görülmez idi rüşvet olmasa
Halkın meyanesinde bulunmazdı itihad
Meşreblerine vasıta-i hisset olmasa
Kendi vücudüne bile kıymazdı mali halk
Kasd-i nümayiş-i şeref ü şevket olmasa
Yok bîgarez muamele ehl-i zemanede
Kimse ibadet etmez idi cennet olmasa
Tahsil-i ilmin üstüne tercih eder mi nâs
Tahsil-i mâl vasıta-i rif’at olmasa
Gümyab idi miyan-i leimandan imtizac
Mabeynde alâka-i cinsiyyet olmasa
Bad-i bürud ederdi füsürde bedenleri 
Nar-i tama’ müeddi-i germiyyet olmasa
Etmez zuhur arsede bir kimseden kerem
Zımnında kasd-i daiye-i şöhret olmasa
Bakmazdı kimse ayine-i safe Nabiya
Hodhînlik alâkasına âlet olmasa
<end>

<start>
Hun olmaz idi diller endişe-i sahbade
Bir katre şarab olsa nüh kâse-i mînada
Ey eşg ko men’ etme divane gönül gezsün
Geh vadi-i firkatde geh kûy-i dilârârde
Ayine-i sagerde seyreylediğim ruyi
Seyretmedim ey sakî mir’at-i musaffade
Saçtım güher-i aşgi şebnem gibi didemden
Açılmadı bir gence gülzar-i temennade
Şevk-i gül-i ruhsarın gönlümde nümayanadır
Kim eyliyemez aksin mir’at-i cilâdade
Nabî feres-i tab’ın sürsün bu yola yaran
Bir taze zamin buldum namure-i ma’nade
<end>

<start>
Benim sarraf-i şehr-i raz ü dükkânım dehanımdır
Devatım kise tahtam safha engüştüm ebanımdır
Ben ol meşşata-i duşize-i hüsn-i beyanım kim
Sevad-i dide-i âhu-yi ma'na sürmedanımdır
Süveyda gibi çıkmak safha-i dilden ne mümkündür 
Ben~m ol hal-İ rnüşkin hayliden hatırnışanımdır,
Sipah-i gamde peykâr etmeğe yok niyyetim yoksa 
Benim gülşende her şah-i hamide bir kemanımdır
Olal'dan nail-i gencine-i esrar-i insanî 
Kevakip didebanımdır melekler pasbanımdır
Tehammül zillet-i hicrane güçtür yoksa canandan 
Şerafyab-i itab-i giryehiz olmak ne canımdır
Tenezzüldür terakki garka-i kasr-i hayat üzre 
Nefes payimdir evkat-i hayatım merdübanımdır
Kuvaye geldi za'f ü cism muhtellünnizam oldu
Peraşaniy-yi pîrî fitne-i âhır zamanımdır
Cihanı ben gülistan-i hakikat bilmişim Nabî 
Benim her gidibad-i deşt bir serv-i revanımdır
<end>

<start>
Gülgûn-i şefakla felek gazelenmesün
Düşmez o pîrezen kati tannazelenmesün
Evrakın en son eyliyecek çerh tarümar
Mecmua-i ümid ko şirazelenmesün
Aguşümi tehi koma ey merhem-i ümid
Ol zahmalar ki sinededir tazelenmesün
Açma dehan-i tengini harf-i cefa ile
Sırr-i mühüftedir sakın avazelenmesün
Bîmüşteri kalemzen-i nazm ola Nabî
Kâle-yi şi’r yok bize endazelenmesün
<end>

<start>
Hicab-i nale-i bîca hezare gelmedi mi
Hanüz pîş-i güle i’tizare gelmedi mi
Ata-yi buseye dilber dahi eğilmedi mi 
Nihal-i nevres-i ümmid bare gelmedi mi
Aceb mi perde-i namusu bülbül eylese çâk
Bu bağa damen-i gül pare pare gelmedi mi
Nühüftedir dediğin düzd-i gamze-i çalâk
Şikâr-i cane meğer aşikâre gelmedi mi
Hanüz vermedesin bedban-i ahe güşad
Dahi sefine-i hahiş kenare gelmedi mi
Açıldı gül sen açıkmazsın ey dükânçe-i dil
Nüvidifeth dahi bu diyata gelmedi mi
Nemapezir değil tohm-i arizu Nabî 
Sirişk-i nîlreviş bir karare gelmedi mi
<end>

<start>
Suz-i gamle içmeğe dil ateş-i seyyaleden
Ateşin sagal gerektirir şu’le-i cevvaleden
Ol gülün dili bülbül-i gûyasıdır kim gösterir
Serteser çin-i cebin bar-i giran-i jaleden
Bağa gel kadd ü ruh ü halin görüp olsun hacil 
Serv gülden gül karanfüIden karanfül laleden
Mihr-i hüsnün hahse ferman etti gûya mahı kim
Mahv-i endam eylese çıkmaz derun-i haleden
Nabi-i dilhastesin görmüş dün ol afet demiş 
Za'fın i'lâme ne hacet anlanurken naleden
<end>

<start>
Sipihrin gerdişin yad eyleyüp ahterden el çektik
Yemin çin-i cebinin seyredip gevherden el çektik
Bu bezmin talib olduk biz dahi sahbasına amma
Görüp sakîde ruy-i imtinan sagarden el çektik
Duyup meylin hazane şahid-i gülzarı terk ettik
Görüp destar-i ağyar üzre verd-i terden el çektik
Olup dil pute gibi tâb-i hicran ile germ ülfet
Temenna-yi visal-i yar-i siminberden el çektik
Saya-yi hatır üzre olmayan ihsanı neylerler
Görüp suz ü derunun micmerin anberden el çektik
Verüp serişte-i gavgaye feysal baht ü tali’le
Feragat eyledik şemşirden hançerden el çektik
Gelû-yi şişe ile pay-i humle eğlenûp Nabî 
Girban-i hevesden damen-i dilberden el çektik
<end>

<start>
Bu âb tâb kandan meyhaneler de bilmez
Sahbade neşve kimden mestaneler de bilmez
Çeşm-i medidenabe ayineler de hayran 
Mahiyyet-i cemalin cananeler de bilmez
Akil kitab-i akli halleylemekte gafil 
Keyfiyet-i cünun divaneler de bilmez
Derkinde bezm-i dehrin erbab-i bezm valih 
Bu gerdişin medarın peymaneler de bilmez
Bir şem'dir cihane sermayebahş-i suziş 
Amma bu suzün aslı pervaneler de bilmez'
Sertişe-i talebden diller harab-i kâviş 
Bir gene var mühüfte viraneler de bibnez
Erbab-i cezm Nabî geh mest ü gâh mahmur 
Bu dürd ise nedendir humhaneler de bilmez
<end>

<start>
ertelenen sevdaların
bedelini ödemiyor yaşam
o zaman şimdi, sımsıkı tutup yüreklerimizi
bir kez daha yitirmemek için geleceği
suskunluğu boz manın zamanı gelmedimi
özlemek yetmiyor
özlemleri sıraya koymak gerek
hikayenin bu yerinde
varsayımlar üzerine kurulan gelecekte
eğilmeden bükülmeden varabilmek için hedefe
kaçakcısı olmadan duyguların
yakalaya bilirsek birlikteliği
bu günde bizim yarın da...
<end>

<start>
dilime bu türkü yüreğime bu sevda düştü düşeli yollardayım
 gönlüme çoktan cemre düşürdüm 
seni sevmek için baharı beklemeyeceğim
<end>

<start>
Demem şu ki sevgilim
Bir yerinde yaşamın birileri bittiğini anlatıyorsa durmadan sevdaların, ve az biraz, tutunduğumuz yerinden basıyorsa yüreğimize, direnmek gerek, direnmek gerek ki hem de nasıl hani diyor ya Usta: 'o iyi insanlar, o güzel atlara binip gittiler' gitmemişler.. gittilerse de dönmüşler sevdalalrı zulalarında konuşacakları günü beklemekteler
<end>

<start>
gül derlemeyi bilmezdi bizim çocukluğumuz
türkülerde dinlediği kadarıyla tanıdı pembeyi
adam gibi sevmeyi
sevdiği için ölmeyi duyduysa
bir kaç masaldan
hepsi o...
bastığımız kaldırım taşı
dipsiz bir karanlıktı
slogan gibi çıkardı postallarımızın gıcırtısı
sevdalanmak ayıptı
vakit yoktu anasını satayım
öyle bellemiştik
yüreğimizden inanmasakta
bütün kızlar bizim bacımızdı
hesap soracak vurguncudan
tefeciden
intikam alacaktık işbirlikçiden
kim ne derse desin değişecekti bu düzen
bu uğurda girmediysen kavgaya
adam sayılmazdın
ne mahallende ne okulda
aç kalmak en kalitesizini içmek cigaranın 
racondandı
arta kalan yaşamın 
burjuva özentisi
yumruklaşmış ellerimizde
tırnaklarımız avcumuzu parçalarken
'güneşi zap edeceğiz, 
güneşin zaptı yakın' derken, 
kollarımız ne kadar gergin
yüreğimiz ne kadar büyüktü
sonra biz büyüdük
büyüdükçe yüreğimizi küçülttük
'yaşamın farkına varın'dediler
bizim yerimize düşüneneler
öyle uygun gördüler
acemi olduğumuzdan
bu kirli dünyada
kimimiz yitip gittik 
çarpık sevdalarda
para kazanmanın erdeminden söz eder olduk
kaybettiğimize inandığımız günleri yakalamak için olsa gerek
emekle terleyeceğini düşlediğimiz ellerimize
tutuşturulan
yeşil yada kırmızı kağıtlarla yetindik
ve anladık ki sevgilim
biz birbirimizi hiç sevmemişiz
ortasını çoktan geçtik şimdi ömrün
bir parça şiir bir parça türkü
nasırlaşmış yüreklerimizi açabilecekmi
belki yanlıştı
belki göremiyoduk olmazı
ama doğru olan bir şey vardı
sonuna kadar insandı yüreğimiz
zulme direnecek kadar delikanlı
bastığımız yeri titretecek kadar karalı
ve kendimiz dışında herkese insaflı
hangimiz özlemiyoz şimdi o yoksul kaldırımları
olmadı
olmadı biliyorumda
bu intikam bizi çoktan aşmadımı
işte yeniden başladık
üstelik savaştıklarımızı tanıdık
şimdi ayrı gibi dursakta
ayrı ayrı yollarda
biliyorum dostlar
gönlümüz hala aynı kulvarda
<end>

<start>
Hiç göze gelmediler 
Gözdesi de olmadılar  kimsenin
Kimse farkına varmadı yalansız gözlerinin
Göz oldu mu yüreklerinin
Hiç anlamadılar
Oysa ne çoktular ne kadar çocuktular
Çözülemedi bakışlarındaki tarifsiz sevdalar
Kim dedi sevgimi
Büyüyünceye kadar cevapsızdılar
Oysa ne çoktular ne kadar çocuktular
Sarıydılar yada soluk benizli
Çoğunlukla karaya yakın bir esmer
Ve onlar genellikle burunlarını hiç silmezler
Derin iç çekişleri bundandır
Dünyanın kahrından değil
Çünkü umurlarında değil
Onların farkında olmayanlar
Oysa ne çoktular ne kadar çocuktular
Onlar çok ve çocuklar
Büyüyecek adam olacaklar
Önceleri öğretmen,ebe
Sonra doktor olmak isteyecekler
Bildiklerinden değil 
En yakınlarında onları gördüler,
Hep onlar olmak istediler
Çalınmış geleceklerinden habersiz
Yarım yamalak düşlerde eridiler
Oysa ne çoktular ne kadar çocuktular
O güzelim yürekleri 
Delikanlılık edebiyatıyla körelttiler
Okumanın erdeminden
İnsan gibi yaşamanın bilimden geçtiğinden
Haberleri olsun istemediler
Ne kadar parlarsa parlasın
Hep suskun kaldı o gözler
Oysa ne çoktular ne kadar çocuktular
Ahmed Ariften bu yana 
Yolunu gözleyenlerin adı değişti
Hepsi o kadar
Kuşpalazı,boğmaca,karaçiçek,sıtma
Belki azaldı ama
Yeni nedenleriyle yürek enfaktı
Kanser filan hala kapıda
Çaresizlik dağlar aşırmakta
Yer yurt terk edildi
Gurbet artık sıla
Çalansa bildik değil başka bir hava
Kırıldılar farkında olmasanız da
Oysa ne çoktular ne kadar çocuktular
Onlar çok ve çocuklar
Gözlerinden dillerine dökülürse 
Bir gün sorular
Sürdürebilecek miyiz aynı yalanı
Yoksa yine susturacak mıyız onları
Küçüldü dünya 
Çoğu gitti azı kaldı
Geçici demişlerdi körlüğümüze
Biraz fazla uzadı
Oysa ne çoktular ne kadar çocuktular
Onlar çok ve çocuklar 
Sesiz de kalsalar bizi bağışlamayacaklar
Mazeretlerimize inanmayacaklar
Yaşamımızda görünmedikleri her karenin
Hesabını soracaklar
Hazırlıklı olmak gerek
Çünkü onlar şimdilik 
Çok ve çocuklar
<end>

<start>
Başındayız biliyorum,sonu da yok bu yolculuğun.
Nöbet sırası bizdeymiş gibi geldi bana.
Çünkü gördüm ki en çorak toprakta biten
ayrıkotu bile bir şeyler aktarmakta kuşağına...
´´Dane´´vermeden gitmek bize yakışmaz,
haksızlık olurdu ustalara...
Boşuna mı çekilmişti bunca emek,bunca hasret?
´´Danelerden biri´´ysek eğer,kendi çapımızda bir tomurcuk dabiz vermeliydik...
Öykülerimizi anlatırken
sizi sıkmadan mesajlar iletmeliydik satır aralarında.
Çünkü   ´´gökten düşen elma´´ kalmadı.
Hepsini bölüştüler çoktan...
Yaşadığımız hiç bir olay yeni değil.
Nedenleri,sonuçlarından daha eski.
O gün anlattıklarımızı
duymazlıktan,görmezlikten gelenler,
sorumluluklarını çoktan unuttular.
Onlar şimdi şikayetçi.
Benim yolum 80 kuşağından bir kesit aslında.
Yolun,sadece adı benim.
Hepimiz aynı yoldaydık oysa...
<end>

<start>
Bir yerinde yaşamın birileri,
Bittiğini anlatıyorsa durmadan sevdaların,
Ve az buçuk tutunduğumuz yerinden basıyorsa yüreğimize,
Direnmek gerek dostlar!
gerek ki hem de nasıl...
Hani diyor ya usta:
'O iyi insanlar, o güzel atlara binip gittiler...'
Ya gitmemiş,
Gittilerse de dönmüşler...
Sevdaları zulalarında,
Konuşacaklari günü beklemekteler...
<end>

<start>
Demem şu ki sevgilim
Demem şu  ki sevgilim
Bir yerinde yaşamın
Birileri
Bittiğini anlatıyorsa durmadan sevdaların
Ve az biraz,
Tutunduğumuz yerinden
Basıyorsa yüreğimize
Direnmek gerek
Direnmek gerek ki hem de nasıl
Hani diyor ya Usta;
“o iyi insanlar,o güzel atlara binip gittiler”
gitmemişler...
gittilerse de dönmüşler
sevdaları zulalarında
konuşacakları günü beklemektedirler
<end>

<start>
Beni her ölüm etkiler. 
Tanımasam bile üzülürüm 
Yitirilmiş ümitlere... 
Hiç gerçekleşmeyecek ideallere, 
Yaşanmamış sevgilere üzülürüm... 
Bu yüzden, korkarım yaşamı ertelemekten. 
Ne yapılması, ne söylenmesi gerekiyorsa 
Söylenmeli, yapılmalı. 
Seviyorsanız, sevdiğinizi bugün söyleyin. 
Sevdanızı bugün yaşayın. 
İşinizde yapılacak ne varsa 
Bir an önce yapın. 
Yarın çok geç olabilir... 
Bir anda bitebilir her şey. 
Yaşamak için acele edin bence. 
Kısa yaşanmışlıklar, 
Yaşanmamışlıklardan daha iyidir. 
Geriye dönüp baktığınızda "keşke"ler 
Çoğunlukta olmasın. 
Uzun vadeli hedefler için bile 
Bugünden harekete geçmeli. 
Yarınlar çok uzakta olabilir. 
Daha okulda başlamıyor muyuz 
Ertelemeye yaşamı? 
Hep yarına yatırım, bu günü sonra 
Yaşamacasına... 
"İşe gireyim, sonra..." 
"Evleneyim, sonra..." 
"Çocuklar büyüsün, sonra..." 
"Emekli olayım, sonra..." 
Sonra... 
Sonra... 
Sonra...
Bu sürecin başında, ortasında, 
Yaşam her an sona erebilir. 
Sonrası olmayabilir. 
Fedakârlıklar güzel ama unutmayalım: 
Herkes kendi hayatını yaşar... 
Ertelenen 
sevdaların 
bedelini 
ödemiyor yaşam.
<end>

<start>
"Mutluluk" ne sormuyorlar 
Sen arayıp bulacakmışsın 
"Küçük şeylerden" diyorlar 
mutluluk çıkaracakmışsın 
Yalanın daniskası, yanlış ki 
o kadar olsun 
Yürekten gelecek ne gelirse 
Ne ele avuca sığıyor o zaman 
Ne cüzdanlara 
Ha bir de sen varsan o şiirin içinde 
değme gitsin keyfime
Merdiven filan yok 
Bir sabah ansızın dayandığını anlıyorsun 
kırkına 
Bir gün belin ağrıyor 
Bir gün başın 
Aklına düşüyor birden 
yaşamadığın aşkların 
Hele bir de dostların ölümü 
Gözünün önündeyse 
zamansız 
İşte o zaman başlıyor demektir ihtiyarlık 
Koşamadığın anlar sevgiliye 
"Bitti" deyip, terk edemeyişlerin 
Ve geri kalanını hesaplıyorsan ömrünün 
Varsa bir merdiven... 
Başlıyor demektir geriye dönüşün
Karışmadıysan çoluk çocuğa 
ne mutlu 
İkiye katlanmayacak yıllara 
Bir eksi düşür 
"Ne bıraktın sen dünyaya" 
Hiç düşündün mü 
Kırlangıçlar hangi mevsim döner yuvaya 
Ne zaman açar kardelenler 
Ne zaman kuzular koyunlar 
Varsa yoksa yarın için biriktirir 
Şimdi çok geç geriye bakma 
"kırk" dediğin nedir 
İyimser düşünürsen 20 
Kötü niyetliysen kendine yarın 
En iyisi gelin 
Şu kırktan sonrasına baş kaldıralım.
<end>

<start>
Sevda türküleri yalan... 
Duyduğum kadarın benim. 
Tüm ayrılık öyküleri 
Kendi kahramanlarına ağlar, 
Fazla fazla, gözyaşındaki 
Tuz kadar acırsın güzelim... 
Senin "kapanmaz" dediğin yara, 
Nefretin sevgiyle buluştuğu o an, 
Her defasında ilk öksüz kalışın... 
Yeniden doğuşundur aslında 
O "ayrılık" sandığın...
Tartılmıyor sevdalar terazilerde. 
Ağırlığı, ulaşılmazlığındandır. 
Defteri yok, yüreğine yazıyorsun. 
Zamanla gelişleri unutup, 
Hep gidişlere takılıyorsun 
Birlikte söylenen şarkılar, 
"Kara" bildiğin sevdan, 
Satır aralarındaki o büyü yok artık... 
Şiirlerdeki sevgili olmaktan 
Şimdi çok uzaktasın... 
Yeniden başlamak diye de bir şey yok. 
Bir gecede bulup 
Bir gecede yitirdiğin 
Tüm aşkların seceresinde, 
Silindi bir kere mürekkep...
Bir, acının resmi çekilmiyor, 
Bir de sevdanın... 
Çizgiler gelip 
İnsanın yüzüne yapışıyor. 
Umursamaz gördüğün her terk ediş, 
Kilometre taşı gibi 
Ölüme yaklaştırıyor...
Sevda 
Türküleri 
Yalan...
<end>

<start>
Herkes, "ilk kendi yaşıyor" 
Sanmasa, 
Sevdalar da tükenirdi, 
Masalları da... 
Sonsuza kadar 
Sürdüğü bilinsin diye mi nedir, 
Bittiği anlar ve ihanetler 
Yazılmıyor kitaplara. 
Zümrüt-ü Anka Kuşu da yalan aslında, 
Kendini külünden yarattığı da... 
Ferhat'ın Şirin, 
Aslı'nın Kerem için öldüğünü 
Kim gördü Allah aşkına? 
"Sonsuza kadar sürsün" diyorsan 
"Bu sevda," 
O zaman sevgili, 
O zaman vuslat yaşanmaya!
Sana yazacak bir sen bırak bana! 
Öfkelerin orada kalsın! 
Kaçamaklar hanesinde değil ismin 
Anlasana! 
Ömrümün tam ortasına 
Kocaman harflerle yazmışım: 
SENİ SEVİYORUM... 
SENİ SEVİYORUM...
"Herkese söylediğin 
Bana söyleme" diyorsun... 
Ama ne varsa sevdaya dair, 
Bizden önce söylenmiş, biliyorsun. 
Bize düşen, aşkı yalansız yaşamak... 
Hadi uzatma da uzat ellerini, 
Seni seviyorum... 
Seni seviyorum... 
Seni seviyorum..
<end>

<start>
Sen karanlıktayken ben,
Geceyi seviyorum,
Senin olmadığın akşamlarda 
Ömrüm kısalıyor sanki. 
Onun için bu defa 
Az kararttım geceyi. 
Şimdi ne varlığın, 
Ne yokluğun belli. 
Bu bulanık siyah hava, 
Seni gizlemek 
Ve duymak için yeterli.
Sana dokunamadığım akşamlarda 
Bedenim eriyor sanki. 
Kendime yüklüyorum 
Bu açlığın kabahatini. 
Sanki varmışsın da 
"Kızgınmışsın" biraz bana, 
O bahaneyle uzak duruyormuşsun. 
İstemiyorum 
Saçlarının savrulmasını 
Rüzgarda. 
Bu sevdadan benim payıma düşen, 
Zaten fazla.
Senin olmadığın akşamları 
Takvimden siliyorum. 
Ömür haneme niye yazsınlar ki 
Yaşamadıklarımı?
Senin olmadığın akşamlarda 
Fersiz yanıyor sokak lambaları. 
Ve o geceler, 
Topluyorlar dilencileri... 
Ve her kahkaha meyhanelerden yükselen, 
"Anama söver" gibi...
Bir, İstanbul değil, 
Sensiz akşamlarda sanki 
Bütün kentlerin tutuluyor dili. 
Öyle gecelerde 
Görmezlikten geliyorum 
Çöp kamyonlarının kenti kirlettiğini...
Cinsiyetler kalkıyor, yüzler seçilmiyor, 
Herkes, çarşı iznindeki 
"Tek tip er" gibi. 
Bir yakalasam yaka paça, 
Zamanı durduracağım.
Işıklandırılmış vitrin camları 
Ayna olup yüzüme çarpıyor. 
Anladım; 
Ben sensiz gecelerde yaşlanıyorum. 
En ihtiyarı oluyorum bu kentin. 
En bilgesi, en ağırbaşlısı... 
Aşkın olgunlaştırdığı 
Suskun bir dervişim şimdi. 
Bir sorsalar rezil olacağım. 
Ben senden başkasını bilmem ki.
Senin olmadığın akşamlarda, 
Ben yapmışım sanki tüm dünyanın işini. 
Yoruluyorum, 
Sabaha çıkmayacakmışım gibi. 
Kör olmak için yarı yarıya, 
Gözümü arabaların farlarına dikiyorum. 
Her kadını biraz 
Sen zannediyorum.
Senin olmadığın akşamlarda ben, 
O an adını anmıyorsam eğer, 
Koskocaman susuyorum.
Senin olmadığın akşamlarda ben, 
Siyaha boyayıp yüzümü, 
Maske yapıp gecenin karanlığını, 
Bir Affan Dede bulup 
"Satın almak" istiyorum "çocukluğumu."
Senin olmadığın akşamlarda 
Geceler uzun sürüyor... 
"Az karanlığım" gün ağarırken kapkara oluyor. 
Gözlerimi kapıyorum, 
Düşlerime emanet ediyorum seni...
Senin olmadığın akşamlarda 
Daha uzun kalıyorsun bende böylece. 
Senin olmadığın gecelerden uyandığımda 
Dilimde hep aynı cümle: 
Senin 
Olduğun 
Karanlığı, 
Sensiz 
Aydınlıktan 
Daha çok seviyorum...
<end>

<start>
En büyük aşk 
Rakıya aslında. 
Yazmak için de gerekli, 
Yazılmak için de. 
Üstelik 
Sevgilinin ilk hali 
İçmeden 
Duru su sanki, 
Kaynatmıyor insanın içini. 
Ve adabıyla bilmezsen 
Sevmesini 
Olursun alemin rezili. 
En büyük aşk 
Rakıya aslında. 
Durmuyor şişede durduğu gibi 
Uzaktan güzel 
Sessiz bir kadın gibi, 
İlk yudumdan sonra dönüş yok geri 
Bin kere tövbe edilip, 
Bin kere içiliyor o sevgili.
<end>

<start>
Sokak başlarını güneş, 
Yolları gece tutar... 
Ne vakit ayrılırsan sevgilinden, 
İşte o mevsim seni tutar...
Kendi öykünü kendin boğarsın. 
Ölümün yaklaştığını 
Böyle günlerde anlarsın. 
Hiç bilemedik, kim yazmış bu yazıyı? 
Ne ilk doğan sensin, 
Ne de son ölen, 
Sevda yüzünden... 
Sen, 
İyisi mi 
Söyletme beni...
<end>

<start>
"Zamanı yok" demişlerdi bize "sevmenin..." 
Ondandır, her daim 
Güler yüzümüz, 
Ölürken bile... 
"Yıkılmaz"ı yok sevdaların, 
Düşlerden uzak yaşamasını bilene.
Kaç kez kovaladıysam baharı, 
Takvimler kışı erken yazdı... 
Ölümsüz aşkı ararken, 
Bir ömür "yok"a yazdı. 
Varsın olsun... 
Üç günlüğüne de olsa, 
Seni bana yazdı ya...
<end>

<start>
Gül derlemeyi bilmez bizim çocukluğumuz 
Türkülerde dinlediği kadarıyla tanıdı pembeyi 
Adam gibi sevmeyi, 
Sevdiği için ölmeyi duyduysa, 
Birkaç masaldan 
Hepsi o... 
Bastığımız kaldırım taşı 
Dipsiz bir karanlıktı 
Slogan gibi çıkardı postallarımızın gıcırtısı 
Sevdalanmak ayıptı 
Vakit yoktu anasını satayım 
Öyle bellemiştik 
Yüreğimizden inanmasak da 
Bütün kızlar bizim bacımızdı 
Hesap soracaktık vurguncudan 
Tefeciden, 
İntikam alacaktık işbirlikçiden 
Kim ne derse desin 
Değişecekti bu düzen 
Bu uğurda girmediysen kavgaya 
Adam sayılmazdın 
Ne mahallende ne okulda 
Aç kalmak, en kalitesizini içmek cigaranın 
Racondandı 
Arta kalanı yaşamın 
Burjuva özentisi... 
Yumruklaşmış ellerimizde 
Tırnaklarımız avucumuzu parçalarken 
"Güneşi zaptedeceğiz, 
Güneşin zaptı yakın" derken, 
Kollarımız ne kadar gergin 
Yüreğimiz ne kadar büyüktü... 
Sonra biz büyüdük 
Büyüdükçe 
Yüreğimizi küçülttük 
"Yaşamın farkına varın" dediler 
Bizim yerimize düşünenler 
Öyle uygun gördüler 
Acemi olduğumuzdan 
Bu kirli dünyada 
Kimimiz yitip gittik 
Çarpık sevdalarda 
Para kazanmanın erdeminden söz eder olduk 
Kaybettiğimize inandığımız zamanı yakalamak için olsa gerek 
Emekle terleyeceğini düşlediğimiz ellerimize 
Tutuşturulan 
Yeşil ya da kırmızı kağıtlarla yetindik 
Ve anladık ki sevgilim, 
Biz birbirimizi hiç sevmemişiz 
Ortasını çoktan geçtik şimdi ömrün 
Bir parça şiir, bir parça türkü 
Nasırlaşmış yüreklerimizi açabilecek mi ki? 
Belki yanlıştı, 
Belki göremiyorduk olamazı 
Ama doğru olan bir şey vardı 
Sonuna kadar insandı yüreğimiz 
Zulme direnecek kadar delikanlı, 
Bastığımız yeri titretecek kadar kararlı 
Ve kendimiz dışında herkese insaflı 
Hangimiz özlemiyoruz şimdi o yoksul kaldırımları? 
Olmadı, 
Olmadı biliyorum da 
Bu intikam bizi çoktan aşmadı mı? 
İşte yeniden başladık, 
Üstelik savaştıklarımızı tanıdık 
Şimdi ayrı gibi dursak da 
Ayrı ayrı yollarda 
Biliyorum dostlar 
Gönlümüz hâlâ aynı kulvarda...
<end>

<start>
Bir yol 
Bir yola, 
Yollar insana ulaşıyorsa 
Bizim... 
Göz, 
Gördüğünü yüreğe, 
El, 
Tuttuğunu emeğe 
Yazıyorsa, bizim... 
Kayıp değil sevdalarımız. 
Düşmeyin kaygıya! 
Saklıyoruz zulamızda... 
Can tenden çıkmadıkça 
Biz, 
Bizdeyiz...
<end>

<start>
Çizebilseydim, 
Bahar olacaktı yüzün... 
Yazabilsem, 
En uzunu şiirlerin... 
Olmadı, beceremedim... 
Adını duvarlara yazacak çağım da 
Çoktan geçti benim. 
Yasak sevdamın 
Gözaltı tarafı... 
Çaresiz, 
Seni yüreğimde erittim.
<end>

<start>
Çağrışır bülbüller gelmiyor bağban 
Hoyrat dost bağından gül aldı gitti..
Yüz bin mihnet çektim bir bağ bezettim
Yari ben besledim el aldı gitti..
Nice mihnet çektim bin daha gerek
Hayli ômür ister bir daha görek
Nazlı yarim aldı o kanlı felek
Aktı gözüm yaşı sel oldu gitti..
Nazlı yardan kem haberler geliyor
Dostlarım ağlıyor düşmanlar gülüyor 
Dediler ki sefil Emrah ölüyor
Kimi kazma kürek bel aldı gitti..
<end>

<start>
Sabahtan uğradım ben bir fidana
Dedim mahmur musun, dedi ki yok yok
Ak elleri boğum boğum kınalı
Dedim bayram mıdır, dedi ki yok yok
Dedim inci nedir, dedi dişimdir
Dedim kalem nedir, dedi kaşımdır
Dedim on beş nedir, dedi yaşımdır
Dedim daha var mı, dedi ki yok yok
Dedim Erzurum nen, dedi ilimdir
Dedim giderm misin, dedi yolumdur
Dedim Emrah nedir, dedi kulumdur
Dedim satar mısın, söyledi yok yok
<end>

<start>
El çek tabib el çek yaram üstünden
Sen benim derdime deva bilmezsin
Sen nasıl tabibsin yoktur ilacın
Yaram yürektedir sarabilmezsin
Sana derim sana ey kalbi hayın
Kimseler çekmesin feleğin yayın
Yıkıp harab ettin gönül sarayın
Alıp bir taşını koyabilmezsin
Emrah'ım dinledin benim sözlerim
Muhabettin can evimde gizlerim
Ne duruyon ağlasana gözlerim
Bir daha yarini görebilmezsin
<end>

<start>
Surette Mevla'ya aşık olanlar
Surette kakül-i Leyla'yı bilmez
Arayıp dünyada Hakk'ı bulanlar
Değil kim dünyayı ukbayı bilmez
Devlet-i dehr içre olanlar mesrur
Derunu harabdır birun ma'mur
Safi dil olmayan sofi-i mağrur
Çektiği gussa-i esmayı bilmez
Emrahi akıbet olursun fani
Tutalım ki oldun Yusuf'u sani
İsbat-ı Hak edüb nefsini tanı
Nefsini bilmeyen Mevla'yı bilmez
<end>

<start>
Bizim sahraların başı 
Duman duman pare şimdi 
Sevişmesi ne hoş olur 
Ayrılması yaman şimdi
Erisin dağların karı 
Ben çekerim ahuzarı 
Kadir mevlam gönder yari, 
Gönül ister hemen şimdi
Benim yarim şimdi çıkar 
Çıkıp da yollara bakar 
Emrah'ı odlara yakar
Boyu selvi, revan şimdi
<end>

<start>
Ne feryat edersin divane bülbül
Senin bu feryadın gülşene kalsın
Bu dünyada eremezsem murada
Huzur-u mahşere divana kalsın
Nesin meth edeyim bir kaşı kare
Sen açtın sineme onulmaz yare
Dünya tabib gelse derdime çare
Derdimin dermanı Lokman'a kalsın
<end>

<start>
Dedim dilber didelerin ıslanmış
Dedi çok ağladım sel yarasıdır
Dedim dilber ak gerdanın dişlenmiş 
Dedi zülfüm değdi tel yarasıdır
Dedim dilber sana yazılmış kanım
Dedi niçün böyle edesin sultanım 
Dedim teşne vermiş ince miyanın
Dedi ben sarıldım kol yarasıdır
Dedim seni saran serini vermiş
Dedi beni saran murada ermiş 
Dedim peri yanaklarının kızarmış
Dedi çiçek sokdum gül yarasıdır
Dedim dilber Emrah aklımı aldın
Dedi sevdiğine pişman mı oldun
Dedim dilber niçin sarardın soldun
Dedi hep çekdiğim dil yarasıdır
<end>

<start>
Gönül gurbet ele çıkma
Ya gelinir ya gelinmez
Her dilbere meyil verme
Ya sevilir ya sevilmez
Yöğrüktür bizim atımız
Yardan atlattı zatımız
Gurbet ilde kıymatımız
Ya bilinir ya bilinmez
Bahçemizde nar ağacı
Kimi tatlı kimi acı
Gönüldeki dert ilacı
Ya bulunur ya bulunmaz
Deryalarda olur bahri
Doldur ver içem zehri
Sunam gurbet elin kahrı
Ya çekilir ya çekilmez
Emrah der ki düştüm dile
Bülbül figan eder güle
Güzel sevmek bir sarp kale
Ya alınır ya alınmaz
<end>

<start>
Biz tarik-i aşkın âşıklarıyız
Baş ü can vermişiz canan bizimdir
Ne gamdan kaçarsın divane gönül
Kâşane bizimdir mihmân bizimdir
Bu nükte yetmez mi arife kâfi
Sırra mahrem olan eylemez lâfı
Çık aradan sufî değilsen sâfî
Tekke-i aşk içre devran bizimdir
Emrah bu makamda olandır velî
Hakk'a yakın halka görünür deli
Elbet hatâ bizde demişiz belî
Yazılan ahd ile peymân bizimdir
<end>

<start>
Bin kere nasihat eyledim sana, 
Gönül düşme dedim bu deryalara, 
Sen guş huşunu vermedin bana, 
Düşürdün başımı ne belalara.
Vaktin dilberinde namus ar olmaz, 
İkrarında sabit ber-karar olmaz, 
Aldatırlar seni sana yar olmaz, 
Gönül niçün düştün bi-vefalara.
Münafık sözüne gel gitme beyim, 
Hatır-ı mahzunum incitme beyim, 
Dert-ment Emrah'a cevr etme beyim, 
Zird dayanılmaz bu cefalara.
<end>

<start>
Elâ gözlerini sevdiğim dilber
Sen benim derdimden devâ bilmezsin
Sen nasıl tabipsin yoktur ilâcın
Yürekte yaramı sarabilmezsin
Sana derim sana ey kalbi hayın
Kimseler çekmesin feleğin yayın
Alıp harap ettin gönül sarayın
Alıp bir taşını koyabilmezsin
Emrah eydür yalan oldu sözlerim
Muhabbetin can evimde gizlerim
Ne durursun ağlasana gözlerim
Gitti kaşı kara, görebilmezsin
<end>

<start>
Bu göçü ordan göçürdüm
O dağ olmaz bu dağ olsun
Şeydâ, garip bülbül gibi
O bağ olmaz bu bağ olsun
Yâri götürdüm yaylama
Sevda derler gel kınama
Bir yara vurdun sîneme
Hançer olmaz bıçağ olsun
Emrah der kapında kulam
Dîdemde ummana dalam
Al yanaktan buse alam
Yanak olmaz dudağ olsun
<end>

<start>
Bir nazenin bana gel gel eyledi
Varmasam incinir varsam incinir
Beyaz gerdanından ince belinden
Sarmasam incinir sarsam incinir
Kaşına çekilmiş kudret kalemi
Görmemiş dünyada derd ü elemi
Her sabah her akşam verir selamı
Almasam incinir alsam incinir
Gene görünüyor yarin illeri
Başımızda esen sevda yelleri
Yarin bahçesinde gonca gülleri
Dermesem incinir dersem incinir
Nereden nereye sevmişim yari
Ateşi komuyor yakıyor beni
Aşık Emrah sever böyle bir canı
Sevmesem incinir sevsem incinir
<end>

<start>
Güzel sallanarak nerden gelirsin
İşin nedir maslahatın sevdiğim
Kaldır nikabını görem yüzünü
Balaban bakışlı gözün sevdiğim
Ay doğa da altın başın parlaya
Gün değe de top zülüfler terleye
Seni bastırmayım kuru yerlere
Gül döşeyim yollarına sevdiğim
Tan yıldızı gibi parladın çıktın
Gören aşıkların bağrını yaktın
Güzel turna mısın gölden mi kalktın
Al valasın yeşil başın sevdiğim
Benim yarim porsuk bağlar başını
İnci imiş sedef sandım dişini
El yanında baksam yıkar kaşını
Tenhalarda gülüşünü sevdiğim
Kıymetli ırak uzak dediler
Zülüfü gerdana tuzak dediler
Hay vah Emrah'a yazık dediler
Ağlama hey gözün yaşın sevdiğim
<end>

<start>
Gene bahar oldu, açıldı güller
Bülbül-ü şeydalar bağlarda gezer.
Bir saçı Leylâya meyil verenler
Elbet Mecnun olur, dağlarda gezer.
Ne sönmez ateştir aşkın ateşi
Gittikçe artırır serde savaşı
Yâr senin aşkından çeşmimin yaşı
Bahar seli gibi çağlar da gezer.
Emrah tek tıfıldan bağrı yanıklar
Bezm-i muhabbete kalbi sadıklar
Maşukundan cüda düşen âşıklar
Ruz-ü şeb ah eder ağlar da gezer.
<end>

<start>
Tutam yâr elinden tutam 
Çıkam dağlara dağlara 
Olam bir yaralı bülbül 
İnem bağlara bağlara
Birin bilir birin bilmez
Bu dünya kimseye kalmaz
Yâr ismini desem olmaz
Düşer dillere dillere
Emrah eder bu günümdür 
Arşa çıkan tütünümdür
Yâra gidecek günümdür
Düşem yollara yollara
<end>

<start>
Dinleyelim dağ basında figanı
Görelim ne demiş o Leylâ Leylâ
İkimiz de oturalım diz dize
Bir de hu çekelim hu Leylâ Leylâ
Felek çakmağını üstüme çaktı
Beni bir onulmaz derde bıraktı
Vücudum şehrini odlara yaktı
Yandım ateşine su Leylâ Leylâ
Felek kemendini eyledi çengel
Yare varam diyom koymuyor engel
Ölürsem sevdiğim üstüme sen gel
Çeşmin yaşı ile yu Leylâ Leylâ
Daim dilimizde Hakk'ın kelâmı
Uğra dost yanına eyle selâmı
İsmini sorarsan Emrah gulamı
Daim aklımızda o Leylâ Leylâ
<end>

<start>
Şu karşıki karlı dağlar
Pare pare duman şimdi
Sevişmesi bir hoş ama
Ayrılması yaman şimdi
Gülün çevresi har m'ola
Çektiğin ah ü zar m'ola
Acep beni anar m'ola
Ol kaşları keman şimdi
Arasam yari bulurum
Yoluna serim veririm
Bir gün görmesem ölürüm
Gör n'eyledi yaman şimdi
Emrah'ım kapıya çıkar
Çıkar da yollara bakar
Aşıkı odlara yakar
Boyu uzun fidan şimdi
<end>

<start>
İki kaşları karanın
Ah elinden vah elinden
Siyah perçem mâhparenin
Dâd elinden vah elinden
Ağ elleri nakışlının
Ağca ceylân bakışlının
Vurup bağrım yıkışlının
Ah elinden vah elinden
Ağ elleri kınalının
O gözleri sürmelinin
Emrah eydür şu sunanın
Dâd elinden ah elinden
<end>

<start>
Bu meral bakışın ey per-i suret
Çok açtı bağrımda yara gözlerin
Bilmem huri midir yoksa ki afet
Yakar baktığını nara gözlerin gözlerin
Dilden işvelenip mestane süzer
Gamzelerin oku bağrımda gezer
Bir kez iltifatla eylese nazar
Olur şu gönlüme çare gözlerin gözlerin
Emrah'ı alemde bikarar ettin
O nihan aşkını aşikar ettin
Aklımı fikrimi tar ü mar ettin
Fitne bakışları kara gözlerin gözlerin
<end>

<start>
Hazân ile geçti gülşeni bustan
Eyler dertli bülbül zâr garip garip
Haraba yüz tuttu bezmi gülistan
Ağla şimdengeru var garip garip.
Hançeri feleğin ucu ciğerde
Gittikçe artıyor yara bu serde
Diyarı gurbette tutuldum derde
Gel tabip yaramı sar garip garip.
Emrah bizim elin gonca gülleri
Açılmıştır öter dost bülbülleri
Ben sefil sergerdan gurbet elleri
Gezeyim bir zaman yâr garip garip.
<end>

<start>
Dedim: Dilber, sen de sevdakâr mısın? 
Dedi: Senden evvel nâra ben yandım.
Dedim: Doğru söyle, bana yâr mısın? 
Dedi: Sadık yârim, gönülde andım.
Dedim: Gel, ağyarı feramus eyle! 
Dedi: Terkeyledim, gönlüm hoş eyle.
Dedim: Gam-ı aşkı sen de nuş eyle.
Dedi: Çoktan anı nus edip kandım.
Dedim: Germanına benler dizilmiş.
Dedi: Görenler bağrı ezilmiş.
Dedim: Mahmur musun gözler süzülmüş? 
Dedi: Hâb-ı nazdan yeni uyandım.
Dedim: Emrah gibi var mı âşıkın? 
Dedi: Elbet benim senin lâyıkın.
Dedim: Halinden bil bağrı yanığın! 
Dedi: Bilmez idim, şimdi inandım.
<end>

<start>
Gönül gitmek ister gurbet illere
Velakin bizleri yar eğlendirir
Ezelden mailiz gonca güllere
Bülbül-i şeydayı zar eğlendirir
Bülbül gibi kaldık güller içinde
Gözümüz kan ağlar seller içinde
Biz ehl-i harabız iller içinde
Bizi ancak namus ar eğlendirir
Biz sözüm var aşkare söylenmez
Söylesem de nazlı yarca dinlenmez
Zincir ile bağlasanız eğlenmez
Emrah'ı zülfünde yar eğlendirir
<end>

<start>
Çağrışır bülbüller gelmiyor bağban 
Hoyrat dost bağından gül aldı gitti 
Yüz bin mihnet çektim bir bağ bezettim 
Yari ben besledim el aldı gitti
Nice mihnet çektim bin daha gerek 
Hayli ômür ister bir daha görek 
Nazlı yarim aldı o kanlı felek 
Aktı gözüm yaşı sel oldu gitti.
Nazlı yardan kem haberler geliyor 
Dostlarım ağlıyor düşmanlar gülüyor 
Dediler ki sefil Emrah ölüyor 
Kimi kazma kürek bel aldı gitti
<end>

<start>
Şimdengerü nazlı yare küskünüm
Yıktı hatırımı barışmam gayrı
Alem gelip bana rica ederse
Çevirdim yüzümü görüşmem gayrı
Güzel keklik gibi kafeste olsa
Altın vezni ile cevahir tartsa
Yarim mahşer günü şefaat etse
Giderim mahşere görüşmem gayrı
Bu yıl da Emrahi yarsız kışlasın
Varır isem o yar beni taşlasın
Şimdengerü bildiğini işlesin
Hiç bir umuruna karışmam gayrı
<end>

<start>
Bülbül olmuş gülistanı beklerim
Geçti cahil ömrüm gülizâr deyu
Azgındır yaralar kabul etmez em
Ya kime varayım yaram sar deyu
Bir gün bile dost bağına girmedim
El uzatıp gonca gülün dermedim
Dünya güzeline gönül vermedim
Benim sadâkatli yârim var deyu
Emrah devran sürsün bezminde ağyar
Bu gam diyarında ben kılayım zâr
Sen tek başına gez taş yürekli yâr
Ben de böyle dolanayım yâr deyu
<end>

<start>
Ne vefasın gördüm bezm-i cihanın
Kan ile pür olsun peymâneleri
Ne lütfunu gördüm pîr-i mugânın
Basma yıkılsın meyhaneleri
Çok çektim feleğin cevr ile kahrın
Bin kerre nüş ettim tas ile zehrin
Boş olsun şarabı sâk-i dehrin
Lebinden emzirmez mestaneleri
Emrahi beyhude sanma emeğin
Elbette dergâha geçer dileğin
Kırılsın dişleri çarh-ı feleğin
Nice hor eylemiş merdaneleri
<end>

<start>
Sofi müselles der içer şarabı, 
Gelir nısfet ile nasahat verir, 
Sim gibi aguşa çeker dilberi, 
Sorsan eğer başka bir suret verir.
Bazı dervişler var tarikte seyyah, 
Sorsan tarikatten değildir agah, 
Bir destur öğrenmiş bir de eyvallah, 
Yoktan mürîdana bir himmet verir.
Sofi senin fendin bana yalandır. 
Suretperest olmak dîne ziyandır, 
Bilmezsin içtiğin peymane kandır, 
Ayine-i kalbe kudüret verir.
Emrah hevadan geç istersen cemal, 
Terk-i heva ile kesb olur kemal, 
Bu dil bu güftügü bu bî-hude kal, 
İki alemde de nedamet verir.
<end>

<start>
Hiyleye yüz tuttu asırda insan, 
Mürüvvet, merhamet, hürmet kalmadı. 
Fısk bir âlûde oldu âbidân, 
Cihânda bir temiz tıynet kalmadı.
Herkes mâil oldu süse, ziynete, 
Erenler çekildi künc-i vahdete, 
Bir ehli gelmiyor sadr-ı devlete, 
Feyz alacak sâhib-himmet kalmadı.
Bu pendim uşşâka olsun yâdigâr, 
Dâim fitne, fesâd oldu âşikâr. 
Cümlemiz hıfz etsün, Ol Perverdigâr, 
Pâk-i dâmen ehl-i iffet kalmadı.
Gafletle geçirme ömrünü Emrah, 
Kime arz edersin hâlini Emrah,
 Hâle tebdil eyle kâlini Emrah, 
Seni gûş edecek şefkat kalmadı.
<end>

<start>
Bugün ben bir güzel gördüm
Bakar cennet sarayından
Kamaştı gözümün nuru
Onun hüsn-ü cemalinden
Salındı bahçeya girdi
Çiçekler selama durdu
Mor menekşe boyun eğdi
Gül kızardı hicabından
Bahçenin kapısın açtım
Sandım ki cennete düştüm
Sevdim coştum helallaştım
Buse aldım yanağından
Bahçenin kapısı daldır
Dalında öten bülbüldür
Emrah da bir edna kuldur
Bağışla geç günahından
<end>

<start>
Haykır acını ey halk, baş eğme haykır
Bir yol kavşağındasın ve ancak
Yaraların, haykırışlarla onarılır
Bir yol kavşağındasın ve senin
Değişmek için çırpınıyor kaderin
Kuşan alnında biriken o kara teri
Sırtında şakırdayan kırbacı kopar
Soluk al, ışıldat o mazlum yüreğini
Bak; korlaştı acıların, kozalandı
Ey halk, parçala şu nankör suskunluğunu
Baş kaldır artık
Sevginin ve öfkenin uğultusunu
Bağrına vura vura taşırken sana
Karşılık gözetmiyor o gencecik insanlar
Ne barbarın tehdidi, ne dişleri kıran elektrik
Dalga dalga yayılan o rüzgarı durdurabilir
Bu direniş senin için ey halk
Bu çığlık senin kollarınla
Yıkılsın şu köhne dünya
Ve coşkuyla yeniden kurulsun diye çınlatıyor hayatı
Bir yol kavşağındasın fakat
Mutlaka değişecek kaderin
Bunu bekliyor şu ıslak çukurlarda yürüyen şu yoksul çocuk
Bunu bekliyor gözevleri kurutulmuş analar
Bunu bekliyorzincirin oyduğu bilek
Bunu bekliyor açlık, kuraklık, ılık ılık akan kan
Bunun için en gençlerimizi ölümle tanıştırdık
Kuşan kendini artık, 
Biraz da gövdeni yüreğinle kırbaçla
Ey halk, haykır acını; bu karadumanı dağıt
<end>

<start>
Aşksa:
Sağır da olsa dile döner seslenir...
Düşse:
Eni sonu suya düşer ıslanır...
Aşktan öte başka hangi tohum yeşerir
Hangi dal sügün verir ezildiği yerinden?
(...Dolunaydı...Dağlaın bulutlandığı,
      toprağın yoncalandığı aydı...Öpsem,
      yaralanır sandığım
      çiçekler kadar körpeydi bahar...
      Bir yanım sazınca külhan,
      yağız,civan,atmaca;
      bir yanım nazınca uslu,
      suskun,ıssız,utangaç,
      savrulup savrulup sokaklara
      söylediğim şarkılar
      süsüydü ömrümüzün,
      yitince bulunmaz zenginliğimiz...
      Ne güzel günlerdi ah
      ne güzeldin gençliğim;
      gönlümü tarih düşüp
      ömrümce yol gözledim,
      yazık ki sen beklemedin...)
İki derde yenik düştüm ne çare:
biri aşk
biri düşten düşe sızım sızım yüreğim...
Taşa çaldım derdimi,
taş çatladı kıvrım kıvrım kök verdim;
güle sardım kendimi,
gül kurudu derdim azdı yürüdü...
İnsan ki hasreti kadar:
belki bin sevda bin ayrılık
fakat
bir aşk bir intihar
bir ömre ancak sığar.
<end>

<start>
Sana ufku anlatmak istiyorum
Yüreğini
Avuçlarında bir güvercinin
Yüreğiyle yatıştıran çocuğun
Bileklerinde çözüp
Doldurduğu şeyi
Sana anlatmalıyım...
Binlerce insan dökülmüş duraklara
Asfalttan, yapılardan, seslerden; 
Binlerce saattir oradalar
Ve kudurgan bir beyin
Ve kıpırtısız bir yürekle
Düşmanca bir şeyler biriktiriyorlar karşılıklı
Ve herkes birbirine benziyor
Ve herkes yabancı birbirine üstelik.
Sana ufku anlatmak istiyorum...
Yalınayak
Ve aşağılara koşarken çaylarda
Çakıl taşları, çağlayanlar
Ve kayaların oyuklarında köpüren suyun
Düşündürdüğü şeyi
Sana anlatmalıyım...
...
Sana ufku anlatmak istiyorum...
Bir ağacın kökleri ve dallarıyla
Uzanıp uzanıp vardığı şeyi
Sana anlatmalıyım...
İçinde duvarlar uğulduyor ilişkilerin
İlanlar, rutubet, çıkar...
Ve söz namusun simgesi değil,
Duygular öyle lekelenmiş
İçtenlik öyle hesap işi ki...
Kimin öpüşleri bir papatya kadar temiz
Kim kime kıstırıldığı anda omuz verebilir? 
Ya aşk: çarparak başlatan yeni şeyleri
O sevinç
Nerede şimdi?
Yine de güzel bazı duygular
Aşkla kendini onarıyor
Fakat rüzgârlı, yağmurlu ve sabahları
Bir sinir birikintisi olarak karşılamaktan
Bakışları gizlice köreliyor onun da
Ve hatta sağanağı bir nehir gibi
Yabani bir hayvanmış gibi düşünüp
Ürküyor
Ve giderek aciz,
Sinirli, habis insanlar dolduruyor caddeleri; 
Oysa şehirden Yabani bir hayvan kadar uzakta nehir
Öpüşüyor uçsuz bucaksız bir çalkantıyla
Ve yüzlerce çocuk tanıyorum
Kaçak bir duygu taşıyan sinemalarda
Ona doğru koşmak için...
Sana ufku anlatmak istiyorum.
...
Son mavisi gözlerinde kaldı gökyüzünün
Bu şehirde
Anlatmak istediğim
<end>

<start>
Umut ki yüreğimdir
Halk olmuş yüreğimdir
Adını Onur koyduğum kavga
Büyü de umudu doğur
Kimi gün düşüm olur
Sese döner beni söyler
Kimi gün rüzgarlanır
Kuşa döner göğü söyler
Bileğim kelepçeli
Kolum zincirli olsa
Dudağım filizlenir
Kırılmış dalı söyler
<end>

<start>
Dalın dudağı diye öptüğüm gül yaraladı 
ağzımı - varsın yaralasın - 
deli bağrım duldasında 
bin gül goncası saklı
Umut üzre - sevdiceğim -, dil üzre 
yüreğim - ki sadece - öpüşlerin es'ridir 
gölge gölge bulanmış 
teslim olmuş yiğitliği budanmış 
yüzlerin değil 
Uykularım darmadağın - ne yazar - 
sabahlarım - yine de - gün ışını bıçaklı
Dardayım - yalanım yok - baskın yedim güngece 
örselendi aşklarım - üstelik - bir uzak diyardayım; 
işte hasretin tırnakları - açıkça söylüyorum - 
dalıyor tenimi 
kan ile kanca gibi
Eğilsem - bu nasıl söz - 
zay'olur, ziyan olur zeh'r ile ruhum 
ellerimle büyüttüğüm gelinciğe zul'olur 
Saçın saçmış - gökte üzgün - yüzüm yüzüm gider bulut 
gözüm dalmış yollarına 
- yeni doğmuş bebeciğim - 
kirli suyla yuyulur mu?
Canı candan duymak gerek - a benim nazlı yarim - 
öldürülmüş kuzucuğun melemesi duyulur mu?
Eğilmekse - eğer, yal bulmuş encik gibi 
efendinin önünde - tanımı yaşamanın 
sunup ruhumu ulaşılmaz bir dala 
- kurda kuşa yem olmadan - 
seçerdim - çoktaaan - insana yaraşanı
Yüreğim ki hırçın, yüreğim ki serseri 
- evet evet serseri - 
aşklarım ki - bin gül bahçasında sınırsız 
bir gül gibi - gizlidir 
- ay vurmasın - tüte tüte dolanır 
- gider - yare ulanır
Yüreğim ki poyraz, yüreğim ki haşarı 
bıçkın, civan, atmaca 
kan ile kanca ile "dur" diyorlarsa ona 
kana da kancaya da dişediş yanıt verir
Dalın dudağı diye öptüğüm gül 
yaralamış ağzımı - geçer, muhabbet yarasıdır - 
yazık ki - rengi'çin cenk verdiğim - 
gülü de yara sarmış
Zorluklarmış kuşatan - menim balam vay vay 
ne menem derde düşüp - kime ne! 
Dağda doğan - nasıl ki - rüzgâr'le coşarsa 
derde doğan - bu kesin - cenk ile çelikleşir
<end>

<start>
Gece kuşları
ışığı tel tel koparıyor pencereden
Ay
yapraklarından
köklerine inmiş papatyaların
Çöllerin
kuru hışırtısını titreyen bir yılan
sanki kıvrılıp kayıyor
gözlerindeki tümsekten
Kalbin geceyle bir gemide
Kapın ya açıldı ya açılacak
Duvarında her gün
gelincik yaprakları toplayan resim
ürkmüş, sığmıyor çerçevesine
Çocukların
düğün evlerinde dolaşan uykusu
zambaklar topluyor
yorgun dönerken bahçelerden
Oysa
ağaç kabuklarını dolduran nem
yıldızları saçlarından gizliyor senin
Her gece bir bekleyiş
kırılmak üzere örtülen kapıların
merdiven ayaklarıyla birleştiği yerden
ürperip çekiliyor
Her gece bir bekleyiş
onların oyulmuş göz çukurlarını perçinliyor
ayrılırken hüzünle bakacağın
başucundaki resme
<end>

<start>
Ah susuşu o saf yüreğin
ah, acısı acemi çocukluğun
düş kırıklığı, coşkudaki bozgun
Ah yenilginin yorgun kısrağı
kendi içini kavuran kızgın ateş
bekleyişe bağlanan umut, tasası haykırışın
Ah, ardı ardına kenetlenen ölüm
ah, hıncı sabırla bezeyen sır
yazmadaki sırması ağlayışın, tırnaklara oturan kan
Sanki delirmenin eşiğindeyim
boş bomboş gözlerine gömülmüşüm bir köpeğin
mısırların süt taneleri, kestanelerin
bademlerin daha olgunlaşmamış
suyla susuzluk arası kayganlığında
aranıp duruyorum kendimi
Ey yangınlarda patlamaya hazırlanan merak
ey içimi ekşi sularla çalkalayan baş dönmesi
ıssız ıpıssız boşluğu aysız gecenin
ölümle yaşamak arasındaki şerit
naneler, kekikler, ebegümeçleri
ve şifalı bulutu kaynar kükürt deresinin
çekiyor altımdan nemli döşeğimi
Ah, yürekleri toprağa saplanan arkadaşlarım
ah, oğlakların, tayların, buzağıların
acı otlarla kararan damakları 
(akşamları barut kokusuyla dönsem de odama,
sancısı: çaresiz seyrettiğim ölümün
Ah, bir kere daha kederliyim
ah, çılgın bir aşkın kollarında incelen bıçak
seni öperek bilemeliyim
<end>

<start>
Uyandirin Anami
Soyleyin gidiyorum
Yolumu gozlemesin
Donemem belki geri
Arkadaslarim duysun
Kardesim bunu bilsin
Soyleyin gidiyorum
Donemem belki geri
Babama haber salin
Cicekler onda kalsin
Sulasin gunasiri
Donemem belki geri
Korulara soyleyin
Daglara asmalara
Baygin cocuklugumun
Cinladigi kirlara
Soyleyin Gidiyorum
Donemem belki geri
Gelsinler anilarim
Ugurlasinlar beni
Sadece sevdigime
Soylemeyin duymasin
O kadar korpe ki kalbi
Bilmiyor yitirmeyi
Soylemeyin bu aksam
Sevdigim aglamasin
<end>

<start>
Kalbini taşırken harcadığın kuvvet
ufacık elleri olan bir devin çırpınışlarıymış, 
o dev ki: mızraktan yağmurlar altında dolaşarak
bileklerini incecik yasemin saplarına alıştırmış
Demek ki, seninle tanıştırdığım sihir
arpaların, kozaların, peteklerin, 
aslına astarına aşk denilen, 
burçlarında atmacalar, şahinler barındıran, 
bağrın bağra çarpışından
başlayan sevdalı buluşmaların
ürünü bir sihirmiş, 
o sihir ki: kanında öpüşlerin olduğu kadar
şerefli ayrılıkların kıpırtılarını da biriktirmiş
Şimdi beton üstüne serilmiş bir döşeğin kıyısında
bunları yazarken
şaşkınlıklar ve özlemlerle zenginleşen sözlerin
senden çaldığı sıcaklığıyla vedalaşmadayım, 
ve - sevgilim - bıraktığın notu okuduğum sıralar
koyu bir gecenin çıngıraklarından
çok uzakta olacağım, 
üstelik dağlarda, bayırlarda bile
zaptedemediğim o feryadı
çaresiz, oradan
parmaklıklar ardından taşıracağım
Şurada, kaçaklık aylarımın son günüyle
geçip gidiyor hayatımın bir dönemi...
İşte köşesinden köşesine dolaştığım şehir; 
işte içime dolan hava; 
böğürlerimdeki çılgın girdabı aldığım her nefesin...
gelişime kapı örtenler de oldu bu şehirde
yatak serenler de gecelerime
Sen gözlerinin maviliği gözyaşlarına bulaşan titreyiş, 
yosunları dalgalara kıyılara vuran kuvvet, 
sen akılalmaz sarplıklardan fışkıran çiçeklerdeki fiyaka, 
doğuruşların görkemini taşıyan şefkat, 
cançekişler, gerinişler, intikam duyguları, 
yetkinlikler, eriklerin ham lezzeti, körpelikler, 
midyelerde incileşen kumtanesi: aynı hızla
yolumu gözle - geleceğim -
unutma ki
bu gidişler zaferi getirecek...
<end>

<start>
Sevgili kardeşim:
Belli ki
gömleğinin yakasında kuruyan ter
bu bahar
tarlaların tozunu taşımayacak
kasketinin gölgesini
küçük üzümleri andıran gözlerini
bir selvi yaprağı gibi korumayacak
Sana
tomurcuklu bir dal yollamıştım
bir kaç kitap
bir kilo portakal
Ve
'dostları özlemle kucaklamayı unutma' dizesini
almadılar
geçen yaz-hatırlarsın-
ilk meyvasını veren bir fidandan
ham zerdaliler toplayıp
uzun yollar boyunca
esaret ve zafer üstüne
marşlar söylemiştik
yaşadığın günlerin hesabını soranlara
bildiğin marşları söylemeyi unutma
<end>

<start>
Gökyüzüne ağız verip gecesini gün eylemiş
Ya neylesin gün görmeyen ya neylesin
Daraldıkça yüreğini zor eylemiş
Zaman olmuş hırçınlığı huy eylemiş
Ya neylesin durgun suda çağıltısız ya neylesin
Yorulanlar dili bülbül kini sümbül eylemiş
Yaş eylemiş şaş eylemiş düzenbazı baş eylemiş
Direnenler yılı yıla derdi derde taş eylemiş
Uykuları kuş eylemiş özgürlüğü düş eylemiş
Zaman olmuş sızıları usul usul boş eylemiş
Acıları aş eylemiş bir dilimi beş eylemiş
Yorulanlar salya sümük yalanmayı iş eylemiş
Direnenler dağı taşı ses eylemiş
Yaraları yürek yürek eş eylemiş
Yorulanı yorgunluğu leş eylemiş korkusuyla hoş eylemiş
Direnenin nicesini kara toprak oğul oğul göz eylemiş
Baharını güz eylemiş sevdasını köz eylemiş
Boyun büküp eğilenler yalanı yal dolanı yol eylemiş
Zulüm ile düğün dernek bar eylemiş
Direnenler günü güne diken diken sar eylemiş
Karanlığı dal eylemiş tomur tomur nar eylemiş
Gençliğini dar eylemiş hücreleri kan eylemiş
Duvar duvar yaz eylemiş zincirleri saz eylemiş
Söz eylemiş karda kışta nakış nakış söz eylemiş
Yüreğini söz söylemiş yiğit olan yüreğini söz söylemiş
Ya neylesin zulüm sana sabrı taşan ya neylesin
Dövüşmeyi yar eylemiş az eylemiş
<end>

<start>
Ne sağnaklar görmüşüz, yarılan gökyüzünden alnımız
                                                           yıldırımlarla ağmış,
ne rüzgarlar çınlamış bağrımızda, coşkusundan kırılmış
                                                                     kaburgamız,
dişlenip kayaları ne ateşler yakmışız, aşmışız ne zifir
                                                                      uçurumlar,
yine de ürkütmeden öpmüşüz bir ceylanı gözlerinin
                                                                          yaşından
incitmeden tutmuşuz ağzımızda yorulan kelebeği; 
şimdi asmalardan korukların tadı silinmiş,
sesimizde sendeleyen bir keder,
uykusuzluk serin serin sızıyor acıyan tenimizden; 
ziyanı yok, nasıl olsa gönlümüzde aşkın yeri çok derin.
Ne azgın canavarlar üstüne yürümüşüz bir demet
                                                                          çiçek için,
neyimiz var neyimiz yok vermişiz bir narin dilek için,
yıllarını taş duvara örmüşüz ömrümüzün bir hırçın
                                                                      yürek için; 
şimdi çevremizde yosunlaşmış sessizlik,
yabanıyız gittiğimiz her şehrin, çiğdemsiz, kükremesiz,
kimsecikler sezmiyor boynumuzdan didişen örümceğin
                                                                            zehrini; 
ziyanı yok, nasıl olsa nabzımızda durulanır yaşamanın 
                                                                              iksiri.
Ne güzel sevmişiz, ağzımızda mavi bir tat kekremiş,
ne sızılar sarmışız yumuşacık öpüşlerin çığlığını kuşanıp,
şafaklar tutuşkunu şarkılar yuvalanıp ne mintanlar yırtmışız,
şimdi usulcacık ürpersek kara gece uykumuz kaçacak
                                                                      kadar delik
üstümüz çimensiz tepeler gibi bereketsiz, örtüsüz, serin; 
ziyanı yok, nasıl olsa gönlümüzün çayırları ipekten,
                                                           bakışımız lekesiz.
Ne masalar düzmüşüz kıvrımları gümüş, kakmaları sedeften,
ne milyonlar yanından başeğmeden geçmişiz, huyumuz
                                                                    değişmemiş,
hayatımız günbegün çarpışarak yaşanılan sırların ürünüdür; 
şimdi kar altında avcumuz, avurdumuz ilaçsız,
ıssızlaşmış sabahlar, yoksunluk arsızlaşmış,
kaçışır yolumuzdan gölgesini de alıp o şaklabanlar
                                                               inildesek açlıktan; 
ziyanı yok, nasıl olsa gönlümüzün dağı taşı altından.
Ne devlerle dalaşmış kanımızı göstermeden silmişiz.
ne kudurgan günlerde elimizi dost eline titremeden vermişiz,
bir ömür seğirtmişiz bir nefes beklemeden; 
şimdi nice anışların dudağı üşüyen bir çocuk kadar uçuk,
nicesi elsıkışların sahtekar çıkmış.
- Bizi eşkiyalar soymamış abi
  muhabbet yıkmış!
<end>

<start>
Kırk sevginin baygınıyım - belki de yüzkırk -
yine de yalnızlık yalazlanır kırık kalbimde
Otların tutuklusu
haylazı ağzım
şimdi tutlusu kara suların.
Her şeye yeniden başlayabilseydim eğer
aşkımı acıyla anmazdım artık.
Ben ki delisiyim suların, oysa bu sular
çöl rüzgarı kadar bulanık.
Akar gibi geçiyorum dünyadan, ısınıp bakınmadan,
sarhoş
sıkılgan
sırılsıklam...
Kırk diyarda kırkbin öpüşün bitkiniyim
dudağında kırkbin kekik tadı kamaşır
yine de kalbim ısırgan mı ısırgan.
Eşini çağlayana kaptırmış balığıyım bu nehrin;
aydır, geceden beri dişlenmiş kelebeğin
her sabah ağzımda ölümüyle buluşan.
<end>

<start>
Bil ki 
       üzgün bırakıp ayrılırken 
                                    caddeler 
kaldırım taşlarıyla örtülmüş uçurumlardır.
Bilinçsizce mırıldanışta ansızın hatırlanan 
bir şarkı gibidir dönüşündeki haz
Uzun uzun ağlamak için güdülen hasret 
bazen nelere değmez 
subaşından ürkütülmüş ceylanın 
sekerek kaçarken ırmağa saldığı kader 
sanki süzülüp kalbine gelir
Yanıp sönen solgun 
ve kararsız ışıkları sehrin 
topraklarda ışıldasa da yıldızlar kadar 
gözlerimde yoğunlaşan anlamsız bakış 
takılıp gölgesine derinliklerin 
uzaklaşır.
Oysa tayların körpecik kuyruğuna 
parlak yelesine bağlanan kurdela 
huylarını gizlice dizginlemek içindir
Ve bilmediğim acılar 
yemişine kuşların konmadığı ağaçlar 
              sarmaşıklar altında
Seni birazdan ay batarken anacağım 
fakat unutma ki yaşamak 
sonsuz bir tadla onarıyor 
hırçın bir çocuğun ısırdığı elmayı
<end>

<start>
Yazlar kışlar uçan kuşlar tanığımdır
Ayrılıklar yolum oldu
Can yoldaşlar dil sırdaşlar tanığımdır
Ölümlerden gülüm soldu
Anam bacım arkadaşlar tanığımdır
Zulüm gelip beni buldu
Oy dağlar yalçın dağlar
Dumanı hırçın dağlar
Gün olur devran döner 
Ağlayan bayram eyler
Oy dağlar haber verin
Sılamı özledim yine
Kuş olun kanat gerin
Yolunu gözledim
Yolunu gözledim yine oy dağlar oy dağlar
Kın olup bıçak verin
Anamı özledim yine
Kuş olup kanat gerin 
Yolumu gözledim yine
<end>

<start>
zor bir nakış gibi işliyorum 
liseyi ve aşkı 
hüzünden bir kanaviçeye
Üveyikler ibibikler arıyorum 
kandillerle gece çullukları 
bana bir salgını çağrıştıran bıldırcınlar 
lise öğretmenlerinin dolduğu odalardan 
sarı asmalar ürküyor koştuğumda
kim bilir kuşların öldüğünü 
rüzgar geçerken selviler arasından 
sepetime diken gülleri toplayıp 
annemin güzelliğine üzgün 
kuşlar vurduğumu benim 
çağlalar çaldığımı 
kim bilir hala nasıl süslüyor beni 
o yusufçuk sesleri
şimdi kumruların angutların kaçıştığı 
çocukların mavi serçeler topladığı 
aile albümünden bir yüreği 
hızla soyunuyorum 
hızla soyunuyorum karanlık koynumdan 
liseli kitaplarımı
<end>

<start>
Akdeniz
yaslı deniz, 
suboyu
uğul uğul
titreşen yüreğimin
tutuşan
dostu deniz...
Akdeniz
ufkun yanağında
uzanır maviliğin
acıyan tomurcuğa.
<end>

<start>
Senin alnındaki yaralar
Halkın yaralarıdır, 
Seni kırbaçlayan el
Halkı da kırbaçladı..
Boynuna vurulan zincir
Halkı boğmak istiyor, 
Beynini sarsan elektrik
Halkı da örseledi
-Toroslar ah Toroslar
Hozat, Silvan, Tunceli
Açlık, esaret, keder..
Kavga sizin içindir; 
Elinde katillerin
Yoldaş sizin için can verdi-
Kimbilir ne kadar vahşice sana
Vurdular, dağladılar; 
Direnen bakışların
Nasıl zalimce katledildi?
Alnındaki yaradan
Boşaldı belki bütün kanın
Fakat nehirlerin akıyor; dağların rüzgarlıdır
Bak yine çarpıyor kalbin, 
Ortasında kavganın..
<end>

<start>
güzelim;
  serçelermi taşıdı sana, 
    çimen çimen, 
       karadut oyası 
           zülüflerini.
çigdem tüten gamzeleri
  omuzlarına kırdan mı sardın?
yadellerden esen yelde 
   sevdalın mı var?
unutma,
       hicbir şey yakışmıyor kalbime
<end>

<start>
İnsandır en yüce değerleri yaratan. 
                      Sevdayı sözgelimi, 
                      erdemi, özlemi, özveriyi, 
                      umudu, şefkati, düşü... 
                      Yaşamı tanıdıkça kendini tanımlayan... İnsandır... 
                      Ve fakat 
                      yakalar yakalamaz uygun bir an 
                      bulur bulmaz dengini 
                      durmaz 
                      tümünü 
                      haraç mezat pazarlar... 
                      Soylu mu soylu, huylu mu huylu; 
                      hırsız mı hırsız, arsız mı arsız! 
                      İnsandır... 
                      Tanrılar yaratacak denli esinli, tinsel, engin... 
                      Canı pahasına direnecek denli gözüpek, 
                      atılgan, seçkin... 
                      Ve fakat 
                      kendi büyüsüne sığınacak denli bitkin, 
                      güvensiz, sefil... 
                      Sefasını sefaletten sağacak denli rezil... 
                      Özlü mü özlü, sözlü mü sözlü; 
                      bezgin mi bezgin, azgın mı azgın!
İnsandır... 
                      Diş diş dudaklarında 
                      özgürlüğün tutkusu kıvılcımlanır, 
                      çığlığı gecenin ışıltısı olur şarkılarında. 
                      Çağıran acılarsa eğer 
                      koşar 
                      üleşir her şeyini... 
                      Ve fakat 
                      ışıltının karşısında kuduran da odur... 
                      Bilgine değil, haine tapan; 
                      kendi türünü yok etmenin ustası; 
                      doydukça bölüşmeyi unutan... 
                      Masum mu masum, mazlum mu mazlum; 
                      Katil mi katil, zalim mi zalim!
İnsandır... 
                      Bir o’dur ölümlü doğuşunun bilgisiyle yaşayan... 
                      Vurgunu olduğu göğe süssüz, 
                      sürgünü olduğu cana güçsüz, 
                      çılgını olduğu tene öksüz... 
                      Narince açan... Soldukça üzgün... 
                      Sevincini bile gözyaşıyla yoğuran... 
                      bir yanı hep anılara sarmaşık... 
                      Gönül boyu yaralı... Ömür boyu âşık... 
                      Bağrında özlem, sırtında hançer 
                      dağları delip, ağzında ışıkla gelebilir... 
                      Coşkun, düşlü, dövüşken... 
                      Ve fakat 
                      çıkan için ufkunu yakan 
                      dostunu satan da odur... 
                      Doymak bilmezcesine çakalcana açgözlü; 
                      uygarlığınca acımasız, evcilliğince vahşi... 
                      Korkak, kaypak, sürüngen... 
                      Ulaşsa 
                      denizler gibi yıldızlar da kirlenir ellerinde... 
                      Binlerce yılmış gibi ömrü, onlarca yıl susabilir; 
                      suskunluğu çatal çatal, yılanca zehirlidir... 
                      İçli mi içli, güçlü mü güçlü; 
                      suçlu mu suçlu, hınçlı mı hınçlı!
İnsandır... 
                      Sonunda solacak, 
                      kurumuş bir yaprak gibi rüzgâra ilişerek 
                      geldiği toprağa dönecektir. 
                      Yücelerde soluduysa ömrünü 
                      baharda sazı kalır 
                      dallarda hızı kalır 
                      kuşlarda açar sesi 
                      dillerde sözü kalır... 
                      Irmağın kıvrım kıvrım suyunda 
                      köpürür, gümüşlenir... 
                      döndükçe gümüşlenir... 
                      Arının kekik tüten balıyla 
                      leylaklar kınalanmış bakışlar kutsar onu, 
                      köklere sürgünlere uğurlar... 
                      Ardı sıra 
                      ateşböcekleri uçuşur, 
                      su tutuşur... 
                      Dalgalar alkışlarıdır...
Kimi ölür izi kalır, 
                      kimi ölür buzu kalır
<end>

<start>
Beni geçmişin dehşetiyle besle 
beni geleceğin özsuyuyla
Küpeler tak kulaklarıma kirazlardan 
mendilimi fesleğenlerle yıka
Bana çılgın bir gürleyiş bellet 
yankısıyla kapan üstüme geceleri
Benimle rüzgarları tanıştır 
gözlerimi boralara düğümle
Beni kankardeşi bilsin gözyaşların 
beni umudunla büyüle
Bana ıssız gecelerden yıldız kaymaları sun 
beni ucu kıl birbirine sürtünen çakmak taşlarının
Koynuma başakları yıkayan yağmurunla yağ 
kasıklarımı zeytin yapraklarıyla yenile
Ben seni esir alayım şiirlerle 
Sen beni kul bil  kendine
<end>

<start>
bebek seni ay korusun 
yeni doğmuş tay korusun 
rüzgar olsun sana serçelerin sürüsü 
yüreğine sokulmasın acıların birisi
sevdaların kuyusunda ışıklanıp uyusun 
     uyusun da yalım yalım öpüşlenip büyüsün 
     büyüsün de sırım sırım yiğitlenip yürüsün
bebek seni kelebek 
seni sevinçlerin irisi 
seni merak hareket 
gonca veren bereket 
umutların büyüsü 
muştuların sayısı 
seni azı dişleri 
kuzuların düşleri 
seni kırlar seni nar 
ceren ceylan şarkılar 
seni özlemlerin iyisi 
çiçek çiçek kaysılar
filiz filiz uyutsun 
çağıl çağıl büyütsün 
sana ırmakların köpüğü 
sana kucak kucak yeşillik 
asmaların sürgünü 
yuvadaki üveyik 
ışık olsun yetişsin 
yetişsin de 
  şu dünyanın karaları 
  yaşamanın yaraları 
  yangınların çıraları 
  köşe bucak kaçışsın
bebek sana nişan olsun coşkuların gelini 
koklayasın dileğince yıldızların gülünü 
dar gününde dağlar senin sıkı tutsun elini 
bebek seni hayat 
                  seni hayat korusun.
(nisan  98)
<end>

<start>
Çiçeğinde yeni yeni kamaşan zerdalisi ömrümün,
gülüşümde çekirdeği sertleşmemiş ilk çağlam,
kızım benim, nazım benim,
gurbetelde sazım benim,
yalazlanmış can tanem,
körpe dalım bir tanem..
Sisini gözlerimin, içimdeki dumanı
seziverdin de sanki
acılandın uykunda,
sızlandın huysuzlandın..
Dudakların kurumuş, ter içindesin yavrum!
Kolsuz kanatsız kalmış
geceden beri başucundayım..
Çırpınarak anlamını arayan binlerce sözcük
kabukları koparılmış yaralar gibi
uğulduyor beynimde..
itiraf etmeliyim ki yavrum
çekip gitse de bir bir
ekmeğe, özgürlüğe,  insanlık ve hayata dair
içimi dişleyen düşünceler,
senin bir gülücüğün şimdi
yaşamam için bana yeter.
Geceden beri başucundayım..
İşte, sabaha dayandı gün!
Aşsız, işsiz, kuruşsuz
bir ıssız bayırdayım.
Bebeğim, canımın kıvırcığı,
boranda fırtınada sürgün  vermiş tomurcuk,
üzüm tanem, nar tanem,
acar yanım, bir tanem..
Kim kime, dum duma bir tufandayız;
günlerin ağzında kara bir gül
dikenleri tenimize dayanmış; 
ürkütülmüş, sarılmış, acıyla sınanmışız..
İnim inim uykunda nasıl da yalnız
yanıyor yüzün yavrum,
yüreciğin kaşlarında tütüyor,
ellerin avcumda iki ateş damlası,
tutuşmuş rüyaların, sesin duyulmaz,
kendi kollarımızdan başka
saranımız yok bizim..
Yazım benim, güzüm benim,
yemin olmuş sözüm benim;
sana kuş bulmalıyım
sana düş bulmalıyım
gidip iş bulmalıyım..
Koynunda çırpınırken böyle çaresiz
kahrınla tanıştırdın bizi ey hayat
zehrinle tanıştırdın;
alışılmaz bildiğimiz nefrete alıştırdın!
Onurumuz:
senin için sakladığım tek servetim bu yavrum;
süt olmaz, aş olmaz, iş olmaz onurumuz..
sızım benim, gizim benim,
gurbetelde izim benim;
ateş almış taş altında kalmışız, 
gün olur hesabını sorarız elbet.
<end>

<start>
Ah benim aşkla beslediğim sevgilim
kalbimi zorlayan heyecanla sana
savaşın gitgide yaklaşan uğultusuyum
Günler
sazlarla çevrili göl kıyısında
suyun inanılmaz berraklığıyla çalkalanıp geçti
serçeler karla yıkadı tüylerini
taşların oyuklarına doluşan kertenkeleler
düşlerimde zamanla silikleşti
Bazan düşünmek acı veriyor bana
içimde yırtılarak uzaklaşan çayırları
Ah, benim aşkla beslediğim sevgilim
bütün güzel şarkıları sanki ben bestelemişim
üstelik merakla bakıyorum tanıdık her yüze
Çayırları düşün
anamdan emdiğim sütün tadı
yırtarak uzaklaşan çayırları
Artık tek afiş kan kokusu şehrin sokaklarında
gerisi düşmanın kurduğu pusu
kan kokusu diyorsam
ah, benim aşkla beslediğim sevgilim
kalbimi zorlayan heyecanla sana
savaşın gitgide yaklaşan uğultusuyum
<end>

<start>
Yedeğimde hep bir şiir olmalı 
Korusun diye beni, 
Sarsın 
Solusun diye... 
Yedeğimde hep bir şiir olmalı 
Dileğimce değiştirebildiğim 
Değiştikçe beni de değiştiren 
Yüreğimle sindiğim, 
Kimsenin bilmediği, 
Acısına başka acı 
Sevincine başka sevinç değmemiş, 
Canım gibi 
Yok etmek hakkını kendimde gizlediğim 
Ömrümce çılgın, gönlümce engin, 
Yeni doğmuş bebeklerin sesiyle 
Yankısı ufkuma dokunurcasına yakın
Soluğumda kıvılcım, dudağında gül 
Yaşamaya düğümlü, 
Goncalar kadar körpe 
Dalgalar kadar hırçın 
Kavuşmamız olanaksız birine sakladığım, 
Mahrem, bağışıksız, 
Mazlum bir şiir 
Yedeğimde hep bir şiir olmalı; 
Çırpındığım geceler 
Yetişip yatıştıran 
Esinlenip dindiğim, 
Duygusu sağılmamış, 
Üşüse soluverecek, 
Pürüzsüz, bir başına incecik, 
Gülüşü gülüşüme denk, andıkça parıldayan
Andıkça parıldadığım, 
Kanmayan, kandırmayan; 
Öfkesi kirlenmemiş, 
Zehri gibi kendi hayatımın 
Ayrılık yaralarını sarılır sanmış, 
Sürgün, ürkütülmüş, 
Üzgün bir şiir. 
Yedeğimde hep bir şiir olmalı
Yuvasında ilk kez uçan serçe gibi telaşlı, 
Şafakta kuzulamış karaca gibi baygın, 
Ulaşınca çılgınlığa kırılan dallarda ömrün 
Yanarak uğuldayan 
Yanarak uğuldadığım... 
Yine daldım da kendi düşüme
Hasretin kanayışı bitermiş sandım... 
Beni şiirler bağışlasın!
<end>

<start>
I
            Canimdan can yolundu
            Uguldar anacanim
            Dali diken burudu
            Filizim darda benim
            Oy cakil da cakil kuduz disleri
            Korpe cani parcalamak isleri
Canimdan can duruldu
            Sizildar anacanim
            Bahari kan surudu
            Cicegim harda benim
            Oy sinsi de sinsi hain gucleri
            Aydinliga tuzak kurmak isleri
Canimdan can budandi
            Cagildar anacanim
            Bir sevdaya adandi
            Yigidim sirda benim
            Oy civan da civan umut kuslari
            Analarin can can acan dusleri
II
            Gun dogar gunum olur
            Solurum dunum olur
            Birisi benim yavrum
            Gerisi gulum olur
            Vay kanli da kanli cellat elleri
            Cellat ellerinde halkin gulleri
Isigi gozde cagir
            Sozunu ozde cagir
            Yuregin dag ruzgari
            Acini kozde cagir
            Vay catal da catal yilan dilleri
            Yilan dillerinde halkin gulleri
III
            Yavrum benim cagil cagil
            Sularda isildanir
            Zulum ona olum degil
            Bin canda yankilanir
            Oy seni de seni yavru ceylanim
            Ocunu hincima yemin ettigim
Tomurcugum gune durmus
            Dal ustunde hizlanir
            Dusmanlari pusu kurmus
            Kan icinde gizlenir
            Oy seni de seni yavru ceylanim
            Olumlerde gulusune kurbanim
IV
            Can zulum baglarinda
            En guzel caglarinda
            Alevlenmis kusum benim
            Ozgurluk daglarinda
            Oy seni de seni yavru kartalim
            Ruzgarini doruklarda tutanim
Bir yanim uzaklarda
            Bir yanim tuzaklarda
            Ofkeyle bilendi acim
            Dislenmis kucaklarda
            Oy seni de seni kanli baglarim
            Gunu gelir hesabini sorarim
<end>

<start>
Bütün düşlerde olduğu gibi
anamın yaslı çehresinde olduğu gibi
içimde bir şeyler birikiyor
Savaşarak pişirilen toprağı
kıvır kıvır işleyen güneş
yitip gitti sanılan
bir sesi iletiyor
(...eriklere, ardıçlara, dallarını 
            yosunların bürüdüğü selvilere, 
            koruda kaybolan tavşanla, kaynağa
            biriken pervanelere, 
            uçsuz bucaksız maviliğine denizlerin, 
            bulutu evcilleşmeyen dağların görkemine, 
            serin çığ taneleriyle ağırlaşan hasat rüzgarına, 
            yaylaların büyüsü keskin ayaza...)
Memleketim
4
Kınından sıyrılıp
ışıldamak için sabırsızlanan bıçak
Habersiz duruyor
terkedilmiş çocuklar gibi
gözlerinde kıvılcım güzelliğinden
<end>

<start>
Nar çocuk acar çocuk
Dal olur açar çocuk
Dişleri erik erik
Isırır uçar çocuk
Bakışı yavru geyik
Yüzünde saçar çocuk
Ay doğar kumrulanır
Uykudan açar çocuk
Gün gelir çiğdemlenir
Dağlara kaçar çocuk
<end>

<start>
Sihriydi tutkuların. Şiir bitti! 
Solunarak süzülen tılsımı kalmadı gönlün.. 
Şiir bitti! Kurudu esin çağlayanı umudun 
Dindi suların tendeki çılgın uğultusu 
Öpüşlerden düşlerin filizleri yolundu 
Kimse ağlamıyor özlerken.. 
Şiir bitti! Uçukladı, dudakları sevginin 
Bakışlar yapayalnız, yalnızlık çırılçıplak 
Gülüşler kuşsuz, kıvılcımsız 
Can bitkin, dil tutsak.. 
Şiir bitti! Bulandı, yüreğin özgür sesi 
Teslimiyet başıboş 
Yiğitlik evcil 
Onur sessizce köreldi gözevlerinde 
Dişlerin arasında bilendi küfür: paslı, keskin 
Oyuncu arsız, seyirci bezgin 
Ne dövüş soylu ne seviş 
Çığlığı duyulmuyor sevincin.. 
Şiir bitti! Söndü içtenliğin güven ateşi 
Sevgilin zehrin kılabilir gizemli anıları 
Dostun katilin olabilir 
Nefret hırçın, şefkat uyuşuk, merak sinsi 
Acının sırdaşı ayrılıklar uluorta kudurgan.. 
Şiir bitti! Tozlandı hançeresi sezginin 
Susan da ikiyüzlü konuşan da 
İhanetin sinmediği giz unutuldu 
Yalan doruklarda çığırtkan 
Şiir bitti! Bozuldu ışıktan büyüsü duyguların 
Korkunun da ucuzları türedi coşkunun da 
Erdem sığlaşıp özüne yabancılaştı 
Dal kuru, dalga uysal
Herkes, her şeyin sahtesine alışkın... 
Şiir bitti! Soldu içli sesin beslediği tomurcuk 
Alaycı çalgıcılar dökülüyor şarkılardan 
Hüzün sürgün, aşk yılışık.. 
Şiir bitti! Dindi rüzgârı tükenmez gücün 
Ağıtlar yetim, türküler öksüz 
Zalim yaradana pervasız, mazlum ölümüne çaresiz.. 
Şiir bitti! Soğudu tezcanlı yüreğin yanardağı 
Ne dövüşün külhanı kaldı ne sevişmenin 
Suskunluk kanıksandı, kabalık azgın 
Ne Dadal'a sadık halk ne Karacaoğlan'a 
Sokakta sabrın tiryakisi ruhsuz bir kalabalık.. 
Tek umut ki - yaşam bitti demeye varmıyor dilim - 
O da çocukların sesleri.. 
İsyan edin
İsyan edin
İsyan edin!
<end>

<start>
Yavrusunu uçurmaya hazırlanan
kuşa sor,
yağmur olup
damla damla gökyüzünden kopan buluta…
Çiçeği meyveye ulanmadan
koparılan dala sor,
doluya tutulmuş kızılcığa
çitlenbiğe
zerdaliye
kiraza…
Tren yollarına sor
telefon seslerine
mektup zarflarına…
Korudaki ispinoza
isketeye, sakaya, ibibiğe,
yuvasına dal arayan kumruya sor,
bahçelere
bayırlara…
Sokağın bütün gürültüsünü silerken gece
hasretin bağrını ateşe veren
rüzgârın sesine sor,
derin gökyüzüne
hırçınlaşan uykuya…
Uzun, upuzun gecelerin
çınlayan, uğuldayan örsünde
daralıp genişlerken yüreğim
kalem uçlarına sor
gözyaşlarına…
Onaran, cesur kılan
incecik sırları olan
bir veda havasıdır bu,
yine de dudağı inciten sözleri var
ardın sıra söylenen şarkıların…
Nefesin titremesin,
avuçların terlemesin,
solmasın sağnaklarda topladığın çiçekler…
Yapraklardan başka çıtırtısı kalmadı şimdi
o mahzun koruların; 
gün günü kovaladı, ay güneşi
ve buluştu ayrılık vaktiyle hazan; 
kelebekler kadar hafif dudaklarınla
alnıma dağıttığın sıcaklık
ruhumu nasıl da yaraladı…
Usulca uzanırken otlara
derin derin soluyorken yeryüzü seni,
boynunu boynuma alıştırır
nabzını nabzımda kamaştırırken
omuzlarında dinlenirdi bağrımdan kalkan kuşlar…
Dağa, uçansuya, köpüğüne dalganın,
uzayıp giden yollara sor..
Yüreğimde
rüzgârların kopardığı kayalar kadar
yalçın izleri kaldı bakışlarının…
İster yıldızlara sor
ister uçurumlara…
1977
Hayatı Tutuşturan Acılar
<end>

<start>
Susarak anlattım bütün gizliyi 
Sakladım duygumu ben konuşarak
Bir acı tarlası sessiz yüzünde 
Aşkı yürürlüğe koyma savaşı
İçimde bir düzen kaynaşmaktadır
Büyük ve çekingen bakışlarından
En iyi anlatış artık susmaktır 
Anladım bunu ben seni bilince
Gel denize yaslan yalnız denize
Sırrını denizler taşır insanın
Zaman bir hızdir ve yıldızdır akan
Esneyen günler ve gece üstünden
Bir uyku bölmezse anılarımı 
Korkarım çıldırtır bu hayal beni
Gözlerin ne kadar İstanbul öyle 
Sebiller uçuşur parmaklarında
Ortak günlerimiz tarih şöleni 
Saçlarında sayfa sayfa güneşi
İçimde bir sergi var portrelerin 
Hayalim heryerde kavrar gölgeni
Aşka ve tabiata ulaştır bizi 
Gel kurtar bu şehrin gürültüsünden
Terketme n'olursun bir eşya gibi 
Ölümsüz bir hasret yaşarken bende
Vurulmuş bir geyiktir sensiz zamanlar
İçimin ormanı bir yangın yeri
Bir uyku bölmezse anılarımı 
Korkarım çıldırtır bu hayal beni
Istırap varoluş şartımız oldu 
Esef etme yasım karaymış diye
Bir yanım vahşidir ürkütür seni 
Aykırı düşerim sulhçulüğüne
Bir gün deli gibi sarsarak seni 
Göklerin yolunu sorabilirim
Başımı taşlara vurabilirim 
Aklımdan çıkarsa anılarımız
Paramparçayım sen onar beni 
Topla aynalardan eski gölgemi
Göçebe ömrümü bağla zamana 
Dağılsın içimin karıncaları
Bir uyku bölmezse anılarımı 
Korkarım çıldırtır bu hayal beni
<end>

<start>
Her eylem yeniden diriltir beni
Nehirler düşlerim göl kenarında.
Doğ ey güneş erit taştan adamı
Ve kurut taşları diken elleri.
Kurtuluş haberi olsun dünyaya, 
Ayırma üstümden bir an gölgeni
-Nakarat-
Ey deprem gel yetiş bu şehirlerin
Doğayı çarptıran konumlarına.
-Nakarat-
Babamın gölgesi koruyor beni
Ah ne güzel şehir bu eski şehir.
-Nakarat-
Dönüştür ey kalbim bahçeli eve
Anlamı ezen o makinaları.
-Nakarat-
<end>

<start>
Mescid-i Aksa'yı gördüm düşümde 
Bir çocuk gibiydi ve ağlıyordu. 
Varıp eşiğine alnımı koydum 
Sanki bir yeraltı nehri kaynıyordu.
Gözlerim yollarda, bekler dururum 
'Nerde kardeşlerim' diyordu bir ses. 
İlk kıblesi benim ulu Nebimin 
Unuttu mu bunu acaba herkes.
Şimdi kimsecikler varmaz yanıma 
Resulden yoksunum, tek ve tenhayım. 
Rüzgarlar silemez gözyaşlarımı 
Çöllerde kayıp bir yetim vahayım.
Mescid-i Aksa'yı gördüm düşümde 
Götür Müslüman'a selam diyordu. 
Dayanamıyorum bu ayrılığa 
Kucaklasın beni İslâm diyordu.
<end>

<start>
Gözlerin kalbime değmeden önce
İstanbul o kuşlar acep nerdeydi
Deniz ki dilimin lugat kitabı 
Şarkılar kardeşim onlar nerdeydi
İçimde sürekli yağmur bulutu 
Ormanlar nehirler güller nerdeydi
Bir ışık yalımı parmaklarındır 
Anamın kızımın eli nerdeydi
Ülkemin çığlığı her saat zili 
Nerde ortadoğu savaş nerdeydi
Gözlerin kalbime değmeden önce 
Acılar gülüşler düşler nerdeydi
<end>

<start>
Bir on yıl öncesi uzakta diye 
bu yanlış düzeni sürdürmek neden
Sanma mesafeler koparır beni 
ve yıllar eskitir birliğimizi
Bir gecelik bir uyku gibidir zaman 
yıllarca sürse de ayrılığımız
Maniolunmuş bir adam direnir durur 
utanır ve korkar kefenlenmekden
Zamanımı çalan bir kara ekmek 
durur yüreğimde bir kurşun gibi
Bir adım atarsak kafes kırılır 
Belki birden erir zincirlerimiz
Ey uyku ey anne gel kurtar beni 
Ezildim aklımın hesaplarında
Ey anne ey uyku ey beyaz ela 
Bir çılgınlık bulsam kurtulsam yahut
Sazdan bir yapıya dönüştü birden 
çürüyen bu kentin apartmanları
Bütün vakitlerim sana ayarlı 
İşte hesabını rüyalarımın
Yokluğun içime duvarlar örer 
Nasıl kan toplanır gülüşlerinde
<end>

<start>
Çevir gözlerini içimden yana 
Sırrını saklayan mahzeninim ben
Uzat umutlarını düşlerime dek 
Hiç birşey değil hep seninim ben
Bu yazgı bizlerin ortak ülkesi 
Hüznün sevincin ve güveninim ben
Toprağım güneşim mevsimim sensin 
Suyunum havanım ekmeğinim ben
Birlikte uyandık aynı uykudan 
Öncen, sonran, eskin ve yeninim ben
Seninle ilgimiz bir heves değil 
İyi bil neyimsin benim, nenim ben
<end>

<start>
Ve bir sofra gibi sersem önüne 
Yerli düşüncenin ürünlerini
İnsani kirleten heykeller gördüm 
Güneşi karartan kıyamet gibi
Ey yolda kaybolan ezilen haber 
Asarak zamanı yenile çaği
Betonlar mezardır düşe sevince 
Saksılar doğaya özlem eylemi
Şiir bahçemizdi gökdelen oldu 
Aklımıza nasıl bak gülen oldu
Soyumu yüklendim bu çağ içinde 
Urfa bir dağ gönlüm bir bağ içinde
<end>

<start>
Ellerine Sarın Kalbimin içini
O ayla boyanmış nar ellerine
Bahar ellerine giydir düşleri
Göksel şarkıları sar ellerine
O kar ellerine yar ellerine
Deme sabah akşam var ellerine
Rüzgar mı asker mi biçti yolumu
Önünde kaç engel var ellerine
Bitirip şu kara kuru ekmeği
Göç etsem diyorum yar ellerine.
<end>

<start>
Gel anla ve yaşa doğrusal hüznü
Acılar güvence ölümsüzlüğe
Senden her kaçtıkça sana yaklaştım
Göç nasibim özlem kanımdır benim
Bu tenha dünyanın ürküntüsünü
Ekledim gövdeme bir parça gibi
Bir sözdür susuşun bir ince fikir
Bin yorum getirir aklıma birden
Gövdemi kurşunlar sererse yere
Kırgın bakışların değdi bilirim
Ve ölüm konuğum olduğu zaman
Duyduğun vicdanın ayak sesidir.
<end>

<start>
Yanışlar ağıtlar elimde değil
İçimin sesi hiç üzmesin seni
Kaçmak mı mümkün mü alınyazımdan
Kaderdir yüklendim yıkılmışlığı
Sen attın bilmeden kuyuya taşı
Dinemez yankısı mahşerde bile
Bir kutsal emanet gibi sır gibi
Ve bir ayıp gibi saklarım seni
Başımda kavganın kıyameti var
Okşadım ismini kitap içinde
Her akşam bir düşle kundaklanırım
Sözümün bittiği yerde başlarsın
Yılların alnıma çektiği çizgi
Kocalttı başımı bir ehram gibi
Yaslasam gövdemi karlı dağlara
Sonsuz bir uykuya kavuşsam bir gün
<end>

<start>
Her eylem yeniden diriltir beni
Nehirler düşlerim göl kenarında
Ey deprem gel yetiş bu şehirlerin
Doğayı çarptıran konumlarına
Doğ ey güneş erit taştan adamı
Ve kurut taşları diken elleri
Babamın gölgesi koruyor beni
Oh ne güzel şehir bu eski şehir
Dönüştür ey kalbim bahçeli eve
Anlamı ezen o makinaları
Kurtuluş haberi olsun dünyaya
Ayırma üstümden bir an gölgeni
<end>

<start>
Soyundum çileye dönmemesine
Bilendim ışıktan gözyaşlariyle
Acılar umudu buldurur bize
Bir zırha büründüm bu çağa karşı
Edep senin sabır benim derimdir
Askerler üretir sessiz ve derin
Bayrağa dönüşen alnımdır şimdi
Ellerim ağların mahşer makası
Türkümüz dünyayı kardeş bilendir
Gökleri insanın ortak tarlası
<end>

<start>
Bulup unuttuğum mısra nerdesin 
İçimden kaçıran hangi uçaktır
O tepe baştepe yabancıların 
Onlarca aldatış utkudur taktır
Kanımın nehriyle cetvellediğim 
Bu toprak söyleyin neden çoraktır
En kara putların saldırısından 
Yurdumun ki alnı ay gibi aktır
Anamı sorarsan büyük doğudur 
Batı ki sırtımda paslı bıçaktır
Yiğitler yol alsa destana doğru 
Şehitler gözümde aynen bayraktır
Gel kurut bu çağın kargaşasını 
Seninle beklenen şimdi şafaktır
<end>

<start>
Susarak anlattın bütün gizliyi
Sakladım duygumu ben konuşarak
Bir acı tarlası sessiz yüzünde
Aşkı yürürlüğe koyma savaşı
İçimde bir düzen kaynaşmaktadır
Büyük ve çekingen bakışlarından
En iyi anlatış artık susmaktır
Anladım bunu ben seni bilince
Gel denize yaslan yalnız denize
Sırrını denizler taşır insanın
Zaman bir hızdır ve yıldızlar akan
Esneye günler ve gece üstünden
Bir uyku bölmezse anılarımı
Korkarım çıldırtır bu hayal beni
Gözlerin ne kadar İstanbul öyle
Sebiller uçuşur parmaklarında
Ortak günlerimiz tarih şöleni
Saçlarında sayfa sayfa güneşi
İçimde bir sergi var portrelerin
Hayalim her yerde kavrar gölgeni
Aşka ve tabiata ulaştır bizi
Gel kurtar bu şehrin gürültüsünden
Terletme nolursun bir eşya gibi
Ölümsüz bir hasret yaşarken bende
Vurulmuş geyiktir sensiz zamanlar
İçimin ormanı bir yangın yeri
Bir uyku bölmezse anılarımı
Korkarım çıldırtır bu hayal beni
Istırap varoluş şartımız oldu
Esef etme yazım karaymış diye
Bir yanım vahşidir ürkütür seni
Aykırı düşerim sulhçülüğüne
Bir gün deli gibi sarsarak seni
Göklerin yolunu sorabilirim
Başımı taşlara vurabilirim
Aklımdan çıkarsa anılarımız
Paramparçayım gel sen onar beni
Topla aynalardan eski gölgemi
Göçebe ömrümü bağla zamana
Dağılsın içimin karıncaları
Bir uyku bölmezse anılarımı
Korkarım çıldırtır bu hayal beni
<end>

<start>
Bir kapalı çarşı büyür gider
Ben gönlümden başka yerde olamam
Piyano üstüne birkaç söz yani
Aşksız ve müziksiz herşey anlamsız
Şefkatten terlikler sergilenmeli
Bir çocuk yanağı ayaklarında
Varla yok arası yürüyen ilgi
Tereddüt heykeli bir sinemadır
Suskunluğu bölen kızgın bir sitem
Unutulmuş vitrinde pol ve virjini
Huzur limanına uğrar mı bilmem
Sonsuza yönelen vapurlarımız
Anı galerisi kutlu İstanbul
Fatih'ten asılar sürdürmektedir
Sokaklar insanlar hep bize küstü
Deniz kenarında bir öğle üstü
<end>

<start>
O düşlerde kalan şarkılarımı 
Gözlerin getirir sabahlarıma
Hoyrat saçlarıma seslerin rüzgar
Papatya dişlerin bahar haberi
Aydınlığında yol bulduğum yıldız
Bin parçadır şimdi derin göklerde
Akşamlar güvercin gibi gelirdi
Yeniden güçlenen gençliğimize
Günleri bir nakış gibi örerdin
Umut bir zırh gibiydi omuzlarımda,
Çağı kurtarmanın bir eylemidir
Çağ dışı görünen ilgimiz bizim
Eylülün kıyısı son durağımdır
Bir adım dönemem arkam uçurum
Yazma derse yazmam rüya gözlerin
Bastığın toprağa şiirlerimi
Bozgunlardan çıktım kan içindeyim
Yeni bir savaşa kuşandır beni
Seninle giyinen kurak yılları
Anarak yaşamak istemiyorum
Ve tekrar yaşamak tekrar yaşamak
Şimşek gibi geçen o saatları
Bir kurşun yağmuru altında kaldık
Anıtı dikilse korkusuzluğun
Bu yoksul türküler bitsin diyorum
Sana hicret ettim yılgınlıklardan
<end>

<start>
Yüzünde elleri sonsuz denizin
Gömelim yüreğe dediğim durum
Saçların en derin bir gökyüzüdür
Varamaz ellerin merdivenleri
Her an bir güvercin çırpınır durur
Kalb atışlarında ve gözlerinde
Bir sırdır içinde evler anneler
Çocuklar başında bir yeşil çelenk
Göklerden bir haber gibidir umut
Görünmez bir yerde saklanmış mahcup
Su gibi içtiğin çok zor son on yıl
Sadakat anıtı bir sonbahardır
Duygu ve sabırdan bir deri giydin
Kuşandın demektir ölümsüzlüğü
Bulutlara gömülü sedeften yüzün
Dünyanı kuşatmış destansı hüzün
<end>

<start>
Yeni aya karşı dua ederdi
Ağlardı kesilen zeytin dalına
Ağlardı evliya kıssalarına
Saksıda taşırdı kışın baharı
Korkuyu sevinci yayan gözleri
Kitaba gözlüktü derin gözleri
Anamın en kutsal barınağıydı
Esli alfabeyi candan severdi
Toprağa dosttu ölüme hazır
Taşırdı soyunu gövdesi gibi
Bir destan büyüttü namustan aşktan
Midenin harama düşmanlığından
<end>

<start>
Buhar oldu şüphe kuluçkaları
Kanım ki sürekli deli çağında
Bütün akımların ovası kalbim
Yerle gök arası gelgitler bende
Ben de bu denize girdim gireli
Her mahlûkun sesi arkadaşımdır
Güneştir gölgemin kefili artık
Yelkenim mehtabın dizginindedir
Başı sensin sonu sen yollarımın
Ruhumun adresi kalbinde saklı
Beni ele veren hicabımdır hep
Seni dillendiren güzelliğindir
Sahip olmadığın neyim kalmıştır
O inceliğin işgâlindeyim
Ardından bu yolun can görünür
Sevdan kan gibidir damarımızda
<end>

<start>
Özgürlük menşurum kanatlarından
Toprağım devletim bayrağım sensin
Maddemsin mânamsın varım yoğumsun
Ufkumsun yakınım uzağım sensin
Göklerim yerlerim dağım denizim
Yanım yönüm solum ve sağım sensin
Annem babam atam kardeşim yavrum
Evim barkım bahçem ve bağım sensin
Övüncüm şerefim sözüm şiirim
Saklım gizlim köşem bucağım sensin
Seslerin kalbimin dudaklarında
Zamanım dönemim ve çağım sensin
Ümidim cihadım şafağım sende
Hicretim menzilim durağım sensin
Seninle olmaktır ahdım yeminim
Ordum emirim ve otağım sensin
<end>

<start>
Bir kâse su gibi dökülse kuma 
Kuramlar kollayan dik başlı aklım
Rüzgârın başıma verdiği şekil 
Yol olsa içimin ormanlarında
Unutsam eşyanın gürültüsün 
Rengini suların tadını gülün
Günleri bir secde hızıyla geçip 
Erişsem mahşere bir iftar gibi
Genişle ey kalbim kardan sözlerle 
Ayıkla ve yıka pıhtılarını
<end>

<start>
Eylemin o önder çocuğu büyür
Evrenin sebebi en son ellerde
Alnında sürekli secde gülleri
Sevgi donanması denizlerinde
Yağmur olsun diye saçar göklere
Elinde biriken dualarını
Ve nur yatağında kılıçla bekler
Sonsuza açılan hicret aşkına
Bilge anahtarı has neslin kökü
Zülfikar çağlardan çağlara nehir
Toprağın babası kucakta uyur
İki güzel iki kumru iki er
Kıyanın hesabı nicolur bilmem
Dinmeyen bir hüzün bir kandir sızar
<end>

<start>
Bir türkü buldurur anmalar seni 
Sesime uygular sonra yakarım
Kalbim ki sürekli davul solosu 
Ve aşkın bedeli candır ölümdür
Saçların aklımın darağacıdır 
Saçların ki çeken sona sonsuza
Yıldızlar gözlerin denetler beni 
Yıllardır günlerim bir gözaltıdır
Şiirden halılar ayaklarına 
Umuttan zincirler ayaklarımda
İçimin zehrini konuşsun diye 
Beklerim rüzgârdan haberlerini
<end>

<start>
Adağı olduğum gülücüğüne
Gör ne ucuz pazardır
Yeni bir bakışla kavradın beni
Barış mı kavga mıdır
Sürsün bitmesin bu onurlu ilgi
Bu çağın çıkmazıdır
Bir kuru sarnıçtır sensiz hayalim
Candır aşkın bedeli
Ey dil ey kalbimin öksüz çocuğu
Azığın ağıt senin
Gözlerin içimin tutukevidir
O bir özge meydandır
Düşlerim seninle kuşatılmıştır
Ağzım değmez eline
<end>

<start>
Rüya gibi atlar ve erler vardı
Her bahar yürürdü düşman üstüne
Ülke coğrafyası bir dilim vardı
Yunusun Galibin soylu gergefi
Şanlı gözyaşları yıkardı içi
Yağmurla dönülür dualar vardı
Babalar amcalar kardeşler vardı
Anneler dayılar halalar vardı
Düğünler hamamlar halaylar vardı
Üstünde yol alan destanlarımın
Edepti yoğuran güzelliğimi
Zekattı üreten zenginliğimi
<end>

<start>
Bitmeyen kaderdir dipsiz susuzluk
Pınarlar kaynaşan parmaklarında
Odalara kepenk vurulmaktadır
Kapılar kırılan bakışlarında
Bir tren sesine uygulanmıştır
Bir de gökyüzüne itirafımız
Varoluşumuzun bir onayıdır
Sustukça büyüyen esrarlı ateş
Bütün giysileri yırtsak yeridir
Yeter bize vefa elbiseleri
Gönlünün biçtiği yorumlardandır
Anlam kazanması deliliğimin
Bıçakladım geçen katil yılları
Her gün bir yeniden bulunca seni
Sana yakınım ve sana uzağım
Tutulmuş varamaz elim ayağım
<end>

<start>
Gelip düşte onu muştuladılar
En ulu insana yüklüsün diye
Yıkılan burçların sönen ateşin
Kuruyan Save’nin haberci dili
Yıldızlar billurdan avize gibi
Bir ev nur merkezi geldiğin gece
Vakti yenileyen sen ey hoş geldin
İbrahim duası İsa müjdesi
Başında bir gölge altın çocuğun
Onu korumanın dipsiz imgesi
Alınıp oyundan nurdan neşterle
Ayıklar içini bir melek doktor
Sütanne evine dolan bereket
Seven bir çehreye gülücüğündür
Anaya babaya yük olmamanın
Anıtını diktin ey büyük yetim
Çorak vadiler doyar yağmura
Elinden tutulup yalvarılınca
Bir emin çobanlık dağda ve çölde
Devlet yönetimi hazırlığındır
En büyük kadının seçtiği olmak
En büyük erliğin hediyesidir
Çöller bir hayattır mağara fikir
Rüyalar gerçeğin kesin haberi
İnsanlar çevrende bir renkli fanus
Yansıtır bitmeyen ışınlarını
En yırtıcı insan en adil olur
Ellerin boş dönmez dilediğinden
Köleler beylerle eşitlenmiştir
Bağlılık yiğitlik aşk yarışında
Dost olmayanlara salar korkuyu
Başında aslanlar ejderler bekçi
Bir çul parçasıyla kestin kavgayı
Oturttun yerine en kutsal taşı
Çağrıya uyarak yarar da yeri
Yürür gelir ağaç işaretinle
Senden güçlüsünü görmedi evren
Yenersin ard arda dev pehlivanı
Yoluna dikenler döken ellerin
Gün gelir görülür hep kuruduğu
Çölleri yel gibi aşan süvari
Atının ayağı gömülür kuma
Ardından düşmanca iz sürenlere
Örümcek ve kuşlar örer engeli
Çağlardan çağlara yürüyen sırrı
Fısıldadın mağra arkadaşına
Güneş geri gelir battığı yerden
Vaktinde yönelsin dost Hakka diye
Felekler seninçin var oldu yine
Geceler boyunca alnın yerdedir
Ay iki bölünür gelir önünde
Onaylar sesiyle ululuğunu
Bir anda çıktığın sonsuz yolculuk
Hayalin meleğin yandığı nokta
Çeşme parmağından içer suyunu
Ölümsüz çağrının savaşçıları
Elin erişince kısır koyundan
Kâseler dolusu sütler süzülür
Ülkeler kapısı bir bir açılır
Kazmalar inince kaya üstüne
Gözlerin uyur da kalbin uyumaz
Sevgili gönlünden çıkmıyor diye
<end>

<start>
Beğlerimiz, elvan gülün üstine
Ağlar gelür şahum Abdal Musa'ya
Urum abdalları postun eğnine
Bağlar gelür şahum Abdal Musa'ya
Urum abdalları gelir dost deyü
Eğnimüzde aba, hırka, post deyü
Hastaları gelür, derman isteyü
Sağlar gelür şahum Abdal Musa'ya
Meydanında dara durmuş gerçekler
Çalınur koç kurbanlara bıçaklar
Döğülür kudümler altun sancaklar
Tuğlar gelür şahum Abdal Musa'ya
Benim bir isteğüm vardır Kerim'den
Münkir bilmez, evliyanın sırrından
Kaygusuz'um ayru düşdüm pirimden
Ağlar gelür şahum Abdal Musa'ya
<end>

<start>
Ben bu derde düşeli
Bu sakalı kırkarım
Hak ile bilişeli
Bu sakalı kırkarım
Ben keserim o biter
Çemende bülbül öter
Usta berber der 'yeter'
Bu sakalı kırkarım
Ben çalarım tanbura
Giyinirim tennure
Hak çerağın uyara! 
Bu sakalı kırkarım
Ben gezerim yazıda
Kuvvetim var pazuda
Ne işim var kazıda! 
Bu sakalı kırkarım
Kaba sakal istemem
Hep kesilse gam yemem
Hiç kısa - uzun demem,
Bu sakalı kırkarım
Var mı bunda bir hatam
Gayrı gönülden atam
Çok mu gelir bir tutam? 
Bu sakalı kırkarım
Aşka olup mülazım
Bilindi cümle razım...
Gayrı, sakal ne lazım! 
Bu sakalı kırkarım
Bıyığımla başımı,
Kirpiğimi kaşımı...
Hak onara işimi...
Bu sakalı kırkarım
Kaygusuz Abdal menem
Fartu furtu bilmenem
Tek tüyünü koymanam
Bu sakalı kırkarım
<end>

<start>
Ademi balçiktan yogurdun yaptin, 
Yapip da neylersin, bundan sana ne
Halk ettin insani saldin cihana
Salip da neylersin bundan sana ne

Bakkal misin teraziyi neylersin
Isin gücün yoktur gönül eglersin
Kulun günahini tartip neylersin
Geçiver suçundan bundan sana ne

Katran kazanini döküver gitsin
Mümin olan kullar didara yetsin
Emreyle yilana tamuyu yutsun
Söndür su atesi bundan sana ne

Sefil düstüm bu alemde naçarim
Kildan köprü yaratmissin geçerim
Sol köprüden geçemezsem uçarim
Geçir kullarini bundan sana ne

Kaygusuz Abdal der cennet yarattin
Cehenneme nice kullari attin
Nicesin ates-i ask ile yaktin
Yakip da neylersin bundan sana ne
<end>

<start>
Bir kaz aldım ben karıdan    
Boynu da uzun borudan      
Kırk abdal kanın kurudan      
Kırk gün oldu kaynadırım kaynamaz      

Sekizimiz odun çeker      
Dokuzumuz ateş yakar      
Kaz kaldırmış başın bakar      
Kırk gün oldu kaynadırım kaynamaz         

Kaza verdik birkaç akça      
Eti kemiğinden pekçe      
Ne kazan kaldı ne kepçe      
Kırk gün oldu kaynadırım kaynamaz
Kaz değilmiş be bu azmış      
Kırk yıl kaf dağını gezmiş      
Kanadın kuyruğun düzmüş      
Kırk gün oldu kaynadırım kaynamaz
Kazı koyduk bir ocağa      
Uçtu gitti bir bucağa      
Bu ne haldir hacı aga      
Kırk gün oldu kaynadırım kaynamaz
Kazımın kanadı selki      
Dişii koyun emmiş tilki      
Nuh Nebi'den kalmış belki      
Kırk gün oldu kaynadırım kaynamaz
Kazımın kanadı sarı      
Kemiği etinden iri      
Sağlık ile satma karı      
Kırk gün oldu kaynadırım kaynamaz
Kazımın kanadı ala      
Var yürü git güle güle      
Başımıza kalma bela      
Kırk gün oldu kaynadırım kaynamaz      

Suyuna biz saldık bulgur      
Bulgur Allah deyü kalgır      
Be yarenler bu ne haldir      
Kırk gün oldu kaynadırım kaynamaz
Kaygusuz Abdal n'idelim      
Ahd ile vefa güdelim      
Kaldırıp postu gidelim 
 Kırk gün oldu kaynadırım kaynamaz
<end>

<start>
Kaplu kaplu bağalar 
Kanatlanmış uçmağa 
Kertenkele derilmiş 
Diler Kırım geçmeğe
Kelebek ok yay almış 
Ava şikâra çıkmış 
Donuzları korkudur 
Ayuları kaçmağa
Ergene’nin köprüsü 
Susuzluktan bunalmış 
Edirne minaresi 
Eğilmiş su içmeğe
Kazaza balta koydum 
Çevirişin deremezim 
Çuval çayırda gezer 
Segirdüben kaçmağa
Allah’ımın dağında 
Üç bin balık kışlamış 
Susuzluktan bunalmış 
Kanlı ister göçmeğe
Leylek koduk doğurmuş 
Ovada zurna çalar 
Balık kavağa çıkmış 
Sögüt dalın biçmeğe
Kelebek buğday ekmiş
Manisa ovasına
Sivrisinek derilmiş
Irgat olup biçmeğe
Bir sinek bir devenin 
Çekmiş budun koparmış 
Salinuban seğirdür 
Bir yâr ister koçmağa
Bir aksacık karınca 
Kırk batman tuz yüklenmiş 
Gâh yorgalar gâh seker 
Şehre gider satmağa
Donuz dügün eylemiş 
Ayuya kızın vermiş 
Maymun sındı getirmiş 
Kaftan gömlek biçmeğe
Deve hamama girmiş 
Dana dellallık eder 
Su sığırı natır olmuş 
Nöbet ister çıkmağa
Kaygusuz’un sözleri 
Hindistan’ın kozları 
Bunca yalan söyledin 
Girer misin uçmağa
Kaygusuz Abdal
<end>

<start>
Dokuz felek bizim sayvanımızdır
Yedi kat yeryüzü seyranımızdır
Zira insan suretidir tonumuz
Kamu alem bizim hayranımızdır
Hakikat ol kadim sultan ki derler
Biz ona vücuduz ki canımızdır
Daim bu surete gelmeyi varmak
Yolumuzdur daim mihmanımızdır
Gözün aç bak bu vücut sadefinde
Kıymetli gevherüz Hâk kanımızdır
Senin hayale düştüğün ey münkir
Bizim bu suret-i imanımızdır
Bize bu saadet Hâktan erişti
Zira biz kuluz o sultanımızdır
Âşıklarız baş oynarız bu yolda
Hâk’ı inkar eden düşmanımızdır
Var ey münkir nice anlarsan anla
Severiz ışık bizim imanımızdır
Ser-âgâz eyle çağır el Sarayi
De ki bu ışık bizim imanımızdır
<end>

<start>
Beng ile seyretmeğe ah bize bir bağ olsa  
İssi soğuk olmasa havası hub sağ olsa   
Pireden incinmesek kar ü yağmur olmasa     
Sinek hey vızlamasa ana hem yasağ olsa

Dobruca Ovası’ndan büyük yağlı çörekler     
Akkirman’ın yağından benzimiz hey ağ olsa  
Cümle cihan koyunun semiz yahni etseler  
Biz yemeğe başlasak engeller irağ olsa

Gaziler helvasından cihan dopdolu olsa  
Zülbiye halkaları sütü dahi çoğ olsa    
Kanda bir gül varisa badem paluze olub  
Bir yanından diş ursak çevresi yağ bal olsa

Düpdüz bu yaş ovalar her biri boş durmasa  
Sulu şeftalisi çoğ bin üzümlü bağ olsa    
Kaygusuz Abdal otur kimin ye kimin götür  
Sufiye koz kalmadı abdala kaymağ olsa
<end>

<start>
Beylerimiz elvan elvan üstüne 
Ağlar gelir şahım Abdal Musa'ya 
Urum abdalları postun eğnine 
Bağlar gelir şahım Abdal Musa'ya
Urum abdalları gelir dost deyi 
Eğnimizde aba hırka post deyi 
Hasteleri gelir derman isteyi 
Sağlar gelir şahım Abdal Musa'ya
Hind'den bazerganlar gelir yayınır 
Pişer lokmaları açlar doyunur 
Bunda aşıkları gelir soyunur 
Etler gelir şahım Abdal Musa'ya
Meydanın dara durmuş gerçekler 
Çalınır koç kurbanlara bıçaklar 
Döğünür kudüm açılır sancaklar 
Tuğlar gelir şahım Abdal Musa'ya
Her Matem ayında kanlar saçarlar 
Uyandırıp Hak çerağın yakarlar 
Demine Hü deyip gülbang çekerler 
Nurlar gelir şahım Abdal Musa'ya
İkrarıdır koç yiğidin yuları 
Muannidi çeksen gelmez ileri 
Akpınar'ın Yeşilgöl'ün suları 
Çağlar gelir şahım Abdal Musa'ya
Ali'm almış Zü'l-fikar'ı destine 
Sallar durmaz Yezidlerin kasdına 
Tümen-tümen genç Ali'nin üstüne 
Sırlar gelir şahım Abdal Musa'ya
Benim bir isteğim vardır Kerim'den 
Münkir bilmez evliyanın sırrından 
Kaygusuz'am ayrı düştüm pirimden 
Ağlar gelir şahım Abdal Musa'ya
<end>

<start>
Eksik avradın kötüsü dizini dikip oturur 
İşinin kolayın bulmaz yüzünü yıkıp oturur 
Boğaza takmış akıkin aşına bulmaz kekiğin 
Yeni donunun söküğün dizine takıp oturur 
Ayağında meşin mesi kolunda gümüşün başı 
Soyunmaya elbisesi taşraya bakıp oturur 
Yata yata karnı şişer eşinin başında işer 
Bitler kanatlanıp uçar sirkeye batıp oturur 
Çocuklar oynar aşığı köpekler yutar bulaşığı 
Karga da kapmış kaşığı havaya bakıp oturur 
Başa bağlamış emiri rençberler sever demiri 
Danalar yemiş hamırı tekneye bakıp oturur 
Kaygusuz aydır atılmaz pazara çeksen satılmaz 
Soyunup koyna yatılmaz bir manda çöküp oturur
<end>

<start>
Koyun bine yeticeğiz
Sürmeğe de yarağ olur
Beş yüzünü satıcağız
Harçlanmağa gereğ olur
Berktir erenler barusu
Bine sayılır birisi
Ell'iki teke derisi
Pabucuma yorağ olur
Bin batmandan olsa kazan
Ustager değil mi düzen
Hayranlık esince cana
Bengilik de gereğ olur
Doymaz isen yalvar Hakk'a
Nazar kıl bucağa yüke
On sekiz kalınca yuka
Tam gönlümce gevreğ olur
Kaygusuz Abdal bulunca
Gel otur pilav gelince
On tekne hamur gelince
Bir onarı çöreğ olur
<end>

<start>
Cümle kaplumbağalar
Kanatlanmış uçmağa
Kertenkele derilmiş
Kırım suyun içmeğe
Bir pire bir med tuzu
Yüklenmiş gider yola
Geh at olup yorgalar
Geh kuş olup uçmağa
Bir karınca devenin
Tepmiş oyluğun ezmiş
Bir budunu götürmüş
Dönüp ister kaçmağa
Çekirge buğday ekmiş
Manisa'nın çayında
Sivrisinek derilmiş
Irgat olup içmeğe
Balıkçıl köprü yapmış
O çayların birinde
Yüklü yüklü ördekler
Gelir andan geçmeğe
Ergene'nin köprüsü
Susuzluktan kurumuş
Edirne'nin minaresi
Eğilmiş su içmeye
Kaygusuz'un sözleri
Hindistan'ın kozları
Sen de bu yalan ile
Gidem dersin Uçmağ'a
<end>

<start>
Yamru yumru söylerim her sözüm kelek gibi 
Ben avare gezerim sahrada leylek gibi 
İşim kalp sözüm yalan ben değil adım filan 
Bu halk insana derim sözümü gerçek gibi 
Aşk kuşları derilse aşktan dane verilse 
Usulüm toya benzer avazım ördek gibi 
Terketmedim benliği bilmedim insanlığı 
Suretim adem veli her huyum eşek gibi 
Arifler sohbetinde marifet söyleseler 
Ben de hemen düşünmem ürerim köpek gibi 
Gerçi Hakk'ın halkıyım marifetsiz aylakım 
Arifler sohbetinden kaçarım ürkek gibi 
Bu marifet ilminden haberim yok cahilim 
Benden mana sorsalar sözlerim sürçek gibi 
Aşıklar can içinde aşikar gördü Hakk'ı 
İşitmenin manası olmıya görmek gibi 
Miskin Saryı kıydın kul oldun sen nefsinde 
Senin hırs ü hevesin tuttu seni fak gibi.
<end>

<start>
Ben bu aşka düşeli
Bu sakalı kırkarım
Dost ile bilişeli
Bu sakalı kırkarım
Ben kırkarım o biter
Çimende bülbül öter
Usta berber der yeter
Bu sakalı kırkarım
Aşka olup mülazım
Bilindi cümle razım
Gayrı sakal ne lazım
Bu sakalı kırkarım
Ben çalarım tanbura
Giyinirim tennure
Hak çerağın uyara
Bu sakalı kırkarım
Var mı bunda bir hatam
Gayrı gönülden atam
Çok mu gelir bir tutam
Bu sakalı kırkarım
Ben gezerim yazıda
Kuvvetim var bazuda
Ne işim var kazıda
Bu sakalı kırkarım
Kaba sakal istemem
Hep kesilse gam yemem
Hiç kısa uzun demem
Bu sakalı kırkarım
Sakalımla başımı
Bıyığımla kaşımı
Hak onara işimi
Bu sakalı kırkarım
Kaygusuz Abdal menem
Fartı furtu bilmenem
Bir tüğünü koymanam
Bu sakalı kırkarım
<end>

<start>
Allah Tanrı Yaradan
Gel içegör cur’adan
Yâr ile yâr olagör
Çıksın ağyar aradan
Bekle gönül bostanın
Su sığırı girmesin
Key sakın uçurursun
Kandili minareden
Fil yükün karıncaya
Yükletme çekebilmez
La’l ü gevher kıymetin
Umma seng-i hareden
Hacca vardım der isen
Kanda vardın hacca sen
Kılavuzsuz kuş uçmaz
Bunca dağ ü dereden
Hacca varan kişinin
Gönül yapmak işidir
Gönül Hakk’ın beytidir
Sakın sen emmareden
Sen özünü bil nesin
Hak sende sen kandesin
Hakk’ı bilmek dilersen
Geç ağ ile hareden
Dünya ahret demegil
Biliş ü yad demegil
Uzak savaşa düşme
Geç kuru sehhareden
Tıfıllayın dembedem
Dambu dumbu söyleme
Mansur’layın olursun
Bilmezsen müdareden
İnsan nur-ı kadimdir
Hasta değil hekimdir
Sen dahi insan isen
Anla bu esrareden
Âşık olan bu yolda
Can ile baş oynadır
Sen dahi âşık isen
Bakma gel kenareden
Sen insanı sorarsan
Hak’tan ayrı değildir
Sıfatı zat-ı mutlak
Hırkası çar pareden
Aklına akıl deme
Sözüne delil deme
Çünkü kurtaramazsın
Nefsini emmareden
Kaygusuz’un hüneri
Helva vü biryan yemek
Andan özge hüneri
Umma bu biçareden
<end>

<start>
Beylerimiz elvan gülün üstüne
Ağlar gelir şahım Abdal Musa'ya
Urum Abdalları postun eğrine
Bağlar gelir şahım Abdal Musa'ya
Urum Abdalları gelir dost deyü
Eğnimizde aba hırka post deyü
Hasteleri gelir derman isteyü
Sağlar gelir şahım Abdal Musa'ya
Hind'den bazerganlar gelir yayınır
Pişer lokmaları açlar doyunur
Bunda aşıkları gelir soyunur
Erler gelir şahım Abdal Musa'ya
Meydanında dara durmuş gerçekler
Çalınır koç kurbanlara bıçaklar
Döğünür kudüm açılır sancaklar
Tuğlar gelir şahım Abdal Musa'ya
Her matem ayında kanlar saçarlar
Uyandırıp Hak çerağın yakarlar
Demine hu deyip gülbang çekerler
Nurlar gelir şahım Abdal Musa'ya
İkrarıdır koç yiğidin yuları
Muannidi çeksem gelmez ileri
Akpınar'ın Yeşilgöl'ün suları
Çağlar gelir şahım Abdal Musa'ya
Ali'm almış Zülfekarın destine
Sallar durmaz Yezitlerin kasdına
Tümen - tümen Gene Ali'nin üstüne
Sırlar gelir şahım Abdal Musa'ya
Benim bir isteğim vardır Kerim'den
Münkir bilmez evliyanın sırrından
Kaygusuz'am ayrı düştüm pirimden
Erler gelir şahım Abdal Musa'ya
<end>

<start>
Yücelerden yüce gördüm
Erbabsın sen koca Tanrı
Alem okur kelâm ile
Sen okursun hece Tanrı
Âsi kullar yaratmışsın
Varsın şöyle dursun deyü
Anları koymuş orada
Sen çıkmışsm uca Tanrı
Kıldan köprü yaratmışsın
Gelsin kullar geçsin deyü
Hele biz şöyle duralım
Yiğit isen geç a Tanrı
Kaygusuz Abdal yaradan
Gel içegör şu cür’adan
Kaldır perdeyi aradan
Gerelim bilece Tanrı
<end>

<start>
Avlıyadan gelen kelam
Okunan kuran değil mi
Gerçek veli'nin sözleri
Sure'yi rahman değil mi
Cun seni hak yaratığın
Kendi mitar ettiğin
Tecellii zat ettiğin
Suretti insan değil mi
Hak haberin dinleyene
Candan kabul eyleyene
Hakkı bilip anlayana
Sözümüz bundan değil mi
Gerçek elini tutmayan
Ona gönül perketmeyen
Hakki batıldan seçmeyen
Cahili neden değil mi
Ey Kaygusuz halin nola
Gitmez isen doğur yola 
Hak kerem kılsa bir kula
Hakikat uyan değil mi
Ali Ali canım Ali
Canımın cananı Ali
Sen alemler umdusun
Pir Hacı Bektaşı Veli
<end>

<start>
Dedim ey dilber kulunam
Yürü hey torlak der
Sen dahi yolunmamışsın
Sözlrin taslak der
Dedim ey dilber lebinden
Bir buse versen n'ola
Alnına sapan kayası
Ensene tokmak der
Sordum suçum nedir benim
Halima kılmaz nazar
Bu söz senin ne hakkındır
Söyleme küstah der
Haline bak çuluna bak
Bu dahi sevmiş beni
Niyyetül gaza değil mi
Dönüben ahmak der
Yürü hey derviş yoluna
Sende yoktur sim ü zer
Akılsız sersem zavallı
Cimri vü çıplak der
Serteser gezmiş cihanı
Kurt üşmüş tabanına
Borusu yanına döver
Kabağı tak tak der
Yatağı külhan bucağı
Yüzü gözü is ü pas
Giydüğü eski kepenek
Eteği sak sak der
Kaçuban kurtulamadım
Şol torlağın elinden
Her seher karşıma gelir
Çağırır Hak Hak der
Hoş gelir bu Kaygusuz'a
Bir kazan kuzlu pilav
Yüz elli yağlıca çörek
Ol dahi yumşak der
<end>

<start>
Dost senin yüzünden özge
Ben kıble-i can bilmezem
Pirin hüsnünü severim
Bir gayrı iman bilmezem
Bana derler ki şeyatin
Senin yolunu azdırır
Ben şu zerrak sufilerden
Gayrı bir şeytan bilmezem
Sufi-i salus nedendir
Hüsne münkir geçindiği
Ne aceb bela geliptir
Şu ki ben dosttan bilmezem
O şah-ı hüsnün aşkına
Özümü viran kılmışam
Kaygusuz Abdal'dır adım
Cübbe vü kaftan bilmezem
<end>

<start>
Gel Hakk’a olma âsî
Tâ gide gönlüm pası
Dört kitabın manası
Var edep öğren edep
Edep gerektir ere
Tâ yolu doğru vara
Edepsiz olma yere
Var edep öğren edep
Gaflet içinden uyan
Edepsiz olma ey cân
Edeptir asl-ı imân
Var edep öğren edep
Kaygusuz Abdal uyan
Aşkı bil aşka boyan
Şöyle demiştir diyen
Var edep öğren edep
<end>

<start>
Bu dünyanın misali muazzam şara benzer
Veli bizim ömrümüz bir tez pazara benzer
Bu şehrin hayalleri türlü türlü halleri
Aldatmış gafilleri cazu ayyara benzer
Evvel gönül alması hublara nisbet eder
Âhır yüz döndürmesi acuz mekkâra benzer
Bu şehrin evvel yadı şehd ü şekerden şirin
Âhır acısını gör şol zehr-i mâra benzer
Bu şarda hayal çoktur hadd ü şümarı yoktur
Bu hayale aldanan otlar davara benzer
Bu şardan üç yol çıkar biri cennet biri nâr
Birisinin arzusu kasdı dîdara benzer
Her kim kendözün bildi bu şehre sultan oldu
Kendözünü bilmiyen misl-i hımara benzer
Kaygusuz Abdal gördü valih ü hayran oldu
Veli demi aşk ille evvel bahara benzer
<end>

<start>
Ademi balçıktan yoğurdun yaptın
Yapıp da neylersin bundan sana ne
Halk ettin insanı saldın cihana
Salıp da neylersin bundan sana ne
Bakkal mısın teraziyi neylersin
İşin gücün yoktur gönül eğlersin
Kulun günahını tartıp neylersin
Geçiver suçundan bundan sana ne
Katran kazanını döküver gitsin
Mümin olan kullar didara yetsin
Emreyle yılana tamuyu yutsun
Söndür şu ateşi bundan sana ne
Sefil düştüm bu alemde naçarım
Kıldan köprü yaratmışsın geçerim
Şol köprüden geçemezsem uçarım
Geçir kullarını bundan sana ne
Kaygusuz Abdal der cennet yarattın
Cehenneme nice kulları attın
Nicesin ateş-i aşk ile yaktın
Yakıp da neylersin bundan sana ne
<end>

<start>
adem oldum geldim adem içine
uğradım bir hana handan içeri
zembur gibi kandan kana konarken
bir kana uğradım kandan içeri
at oynatma zahit bu meydan değil
bu meydan der isen bu erkan değil
süleyman der isen süleyman değil
süleyman var süleyman'dan içeri
aşk bedesteninden mercan almışem
irfan meclisinden erkan almışem
bu canı verip de bir can almışem
saklarım bu canı candan içeri
şeriatı muhammede verdiler
tarikat üstüne bir yol kurdular
marifet babında sual sordular
hakikat var hakikattan içeri
kaygusuz eydür bir nutkum hakla
bir mürşide el ver kalbini pakla
mürşidin verdiğin tut kavi sakla
ilikten kemikten kandan içeri...
<end>

<start>
Ali'nin sırrını Mustafa bildi
Ali'dir mâni-i Kur'an Ali'dir
Ceberutta odur bebr ü gazenfer
Melekût bağına gülşan Ali'dir
Muhammed kim Ali bildi cihanda
Anınçün kâmil-i insan Ali'dir
O kim vuslat diler vahdet deminde
Ali'dir delili burhan Ali'dir
Ali'dir her gönülde biten esrar
Ali'dir hikmet-i Lokman Ali'dir
Ne kim var aşikâr gizli cihanda
Ali'dir cümlesi yeksan Ali'dir
Budur hemen arifler sohbetinde
Bînişana heman nişan Ali'dir
Ali de daima Kaygusuz Abdal
Zira evvel âhır heman Ali'dir
Ali'yi sevenin hâk ol yolunda
Bilirsen derdine derman Ali'dir
<end>

<start>
Bu adem dedikleri
El ayakla baş değil
Adem manaya derler
Suret ile kaş değil
Gerçi et ü deridir
Cümlenin serveridir
Hakk'ın kudret sırrıdır
Gayre bakmak hoş değil
Adem mana-yı mutlak
Ademdedir nutk-ı Hak
Ademden gafil olma
Nefsi de serkeş değil
Ademdedir külli hal
İlm ü hikmet güft ü kal
Adem katında alem
Dane-i haşhaş değil
Adem odur ey hoca
Gıdası mana ola
Maksud ademden ahi
Hayal ile düş değil
Kendi özünü bilen
Maksudun bulan kişi
Hakk'ı bilen doğrudur
Yalancı kallaş değil
Bu Kaygusuz Abdal'a
Aşık demen dünyada
Nakş ü suret gezetir
Maksudu nakkaş değil
<end>

<start>
Sual ettim bugün ben bir dolaba
Niçin daim sürersin yüz bu âba
Niçin bağrın deliktir gözlerin yaş
Sebep neden dolaştın bu itaba
İniltinden delindi dertli bağrım
Figanından ciğer döndü kebaba
Kararın yok gece gündüz dönersin
Saçarsın yaşların gözden türaba
Ne zulm etti sana bu çarh-ı gerdun
Ki derdin defteri sığmaz hesaba
Dolap eydür Eya gözüm çırağı
Eşitmeğe cevabım aç kulağı
Benim budur sorarsan sergüzeştim
Ki ben yaylar idim bir yüce dağı
Geçirmiştim seradan köklerimi
Eriştirdim süreyyaya budağı
Durağa derneşüben kamu kuşlar
Budağımda tutarlardı otağı
Öterdi tuti ve kumri vü dürraç
Geçirdim bir zaman bu resme çağı
Heves bağında can mürğu gezerken
Üzüldü ömr kuşunun tuzağı
Kaza koptu meğer dest-i Hudadan
Ki bir şahs erişip saldı nacağı
Deliben bağrımı taktı kemendi
Sürüdüler dolaştım her sokağı
Sokaklarda nice müddet yatarken
Gelen geçen ururlardı ayağı
Demir mıhlar dokundu yüreğime
Kaza destiyile çarhın çomağı
Zekerya gibi bağrımdan deliben
Dolap içün düzüttüler yarağı
İnilerim ben anda dost deyiben
Gözüm yaşı sular bostanı bağı
Felek kime tadırdı bir kaşık bal
Sonunda sunmadı tas ile ağı
Süleyman kim sürerdi tahtını yel
Son ucu toprağa kodu yanağı
Sikendir kim cihanı Kaf ber Kaf
Tutup hükmiyle sürmüştür yasağı
Gezip zulmet ararken ab-ı hayvan
Dolu zehr ile sundular ayağı
Kani Kayser kani Kisra Kani Sam
Belirmez bunların yurdu durağı
Cihanın varlığı baştan başa hep
Belâ yurdudürür mihnet ocağı
Resül buna çü beyt-ül-ankebut der
Pes ol olur mekeslerin durağı
Baka ehli fenada mülk edinmez
Bakadır anların yeri durağı
Alâi Gaybi bunda tekke kılmaz
Hakın fazlıdürür ancak dayağı
Sabır seccadesin altına kuşağı
Tevekkülden kuşanmıştır kuşağı
Sözünü Kaygusuz arife söyle
Ne bilsin şekeri dana buzağı
<end>

<start>
Yücelerden yüce tanrı
Gündüzlerden gece tanrı
İsmin vardır cismin yoktur
Sen benzersin hiçe tanrı
Yücelerden yüce gördüm
Erbabsın sen koca tanrı
Bu allahlığı sen nerden
Satın aldın kaça tanrı
Ali ile bir olmuşsun
Bir mektepte okumuşsun
Ali olmuş hafız kelam
Sen okursun hece tanrı
Kıldan bir köprü yapmışsın
Gelsin kullar geçsin deyu
Hele biz şöyle duralım
Yiğit isen sen geç tanrı
Yaratmışsın bağ-u cennet
Kulların etsinler sohbet
Cehennemi ne yarattın
Be akılı koca tanrı
Unuttuk diye namazı
Bizi ateşe atarsın
Kul yanması abes değil
Gel bas kızgın saca tanrı
Senin kulların anılır
Atası anası ile
Senin anan baban yoktur
Benzersin bir tanrı
Seni her yerde görürüm
İçin dışını bilirim
Sırrın halka faş edersem
Halin nice olur tanrı
Kaygusuzum der buradan
Cümle mahluku yaradan
Kaldır perdeyi aradan
Gezelim beraber tanrı
<end>

<start>
Âlemde bir devir dönüyor amma
Devr-i İngiliz mi Frenk mi bilmem
Halli kolay değil, pek güç muamma
Zâlim zulmü göğe direk mi bilmem
Üzerimden güneş doğup aşıyor
Eriyip kar gibi bahtım üşüyor
Gönül tandırında bir aş pişiyor
Yanan ciğer midir, yürek mi bilmem
Aşkımın sönmüyor, eyvah közleri
Ne gecesi belli, ne gündüzleri
Dinleyene Seyranî'nin sözleri
Gerek değil midir, gerek mi bilmem
<end>

<start>
Allah'ın emrine mutiim dersen
Resûl'ün emrine itaat eyle
Helâl haram demez bulduğun yersen
Mü'minlik sözünden feragat eyle
Zahm-ı aşka gelip merhem sarmağa
Ferhâd olup bir gün bağrın yarmağa
Kudretin yoğise Beyt'e varmağa
Gönül Beytullah'tır ziyaret eyle
Kulun rızkın verir hazret-i Bâri
Açılan gülleri incitmez hârı
Kötülük değildir er kişi kârı
Kemlik edenlere inâyet eyle
Kalbini geniş tut sıkma Seyranî
Rıza-yi Bâri'den çıkma Seyranî
Gönül beytullahtır yıkma Seyranî
Elinden gelirse imâret eyle
<end>

<start>
Hak yoluna gidenlerin
Asa olsam ellerine
Er, pîr vasfın erenlerin
Kurban olsam dillerine
Torunuyuz bir dedenin
Tohumuyuz bir bedenin
Mûnkir ile cenk edenin
Silah olsam ellerine
Bir üstada olsam çırak
Bir olurdu yakın ırak
Kemiğimi yapsam tarak
Yar saçının tellerine
Vücudumu kavursalar
Yönüm yare çevirseler
Harman edip savursalar
Muhabbetin yellerine
Vakit kalmadı dermağın
Kaldır Seyrani parmağın
Deryaya akan ırmağın
Katre olsam sellerine
<end>

<start>
Eski libas gibi aşıkın gönlü
Söküldükten sonra dikilmez imiş
Güzel sever isen gerdanı benli
Her güzelin kahrı çekilmez imiş
Bülbül daldan dala yapıyor sekiş
O sebepten gülle ediyor çekiş
Aşkın iğnesiyle dikilen dikiş
Kıyamete kadar sökülmez imiş
Sevdiğim değildin böylece ezel
Aşkının bağına düşürdün gazel
İbrişimden nazik saydığım güzel
Meğer pulat gibi bükülmez imiş
Seyrani'nin gözü gamla yaş imiş
Benim derdim her dertlere baş imiş
Ben bağrımı toprak sandım taş imiş
Meğer taşa tohum ekilmez imiş
<end>

<start>
Can ipini ten yününden
Saran kirmen ular bir gün
Sulu yalçınlar önünden
Açılan gül solar bir gün
Gül dalında diken yarar
Diken güle vermez zarar
Toprak bir gün başın tarar
Yolar saçlarını bir gün
Dünya olur bir gün harab
Ne bülbül kalır ne gurab
Rızka sebep olan türab
Gözlerine dolar bir gün
Kudret koçunu koyuna
Katmış seyreder oyuna
Ecel kolların boynuna
Habersizce dolar bir gün
Acı tatlı yenmez olur
Yalan gerçek denmez olur
Taş çarhıla dönmez olur
Hep kesilir sular bir gün
Çal Seyranî durma sazın
Hakka eyle sen niyazın
Sana secdesiz namazın
Kısmet olan kılar bir gün
<end>

<start>
Dünya olur bir gün harab
Ne bülbül kalır ne gurab
Rızka sebep olan türab
Gözlerine dolar bir gün
Kudret koçunu koyuna
Katmış seyreder oyuna
Ecel kolların boynuna
Habersizce dolar bir gün
Acı tatlı yenmez olur
Yalan gerçek denmez olur
Taş çarhıla dönmez olur
Hep kesilir sular bir gün
Çal Seyranî durma sazın
Hakka eyle sen niyazın
Sana secdesiz namazın
Kısmet olan kılar bir gün
<end>

<start>
Aşkın Derdine Düşeli
Mecnunum Dağlar Gezerim
Katram Kaynayıp Coşalı
Sel Oldum, Çağlar Gezerim
Pîr Eşiğin Bildim
Kabe Hatası Var İse Tövbe
Derd İle Erdim Eyyüb'e
Yaremi Bağlar Gezerim
Kimi Beydir, Kimi Geda
Cümlesine Yaren Hüda
Yusuf'umdan Düştüm Cüda
Yakub'um Ağlar Gezerim
SEYRANİ, Aşkın Tur'unda
Tecelli Gördüm Nurunda
Gerçeklerin Huzurunda
Çürüğüm, Sağlar Gezerim
<end>

<start>
Bir aynaya kılsam nazar
Sağ tarafım sol görünür
Padişahlar ferman yazar
Tatarlara yol görünür
Her ölüye olmaz tabut
Atlas eskir olur çaput
Olsa ak çuhadan kaput
Eskiyince çul görünür
Eğer Seyrânî'nin yâri
Olsa huri melek, peri
Gönül sevmedikten geri
Kız olsa da dul görünür
<end>

<start>
Merhemlerin telef etme tabibim
Yaralarım kabul etmez em benim
Tecelliden böyle imiş nasibim
İşim gücüm oldu derd ü gam benim
Can havfından geçit yere varılmaz
Selâmet geçmeye köprü kurulmaz
Kızılırmak gibi asla durulmaz
Hasret ile akan gözden nem benim
Seyranî geçmiş gün geçmez destine
Rabbim kavuştura çeşm-i mestime
Gam keder gurbette bindi üstüme
At gibi ağzıma taktı gem benim
<end>

<start>
Eyvah fukaranın beli büküldü
Medet ticaretin gücüne kaldık
Eyiler alemden göçtü çekildi
Bizler zamanenin piçine kaldık
Rüşvet ile yarar hakim hücceti
Hüccet ile alır kadı rüşveti
Halk bilmiyor dini şer'i sünneti
Bozuldu sikkenin tuncuna kaldık
Sene bin iki yüz altmış beş tamam
Okunur ezanlar boş bekler imam
Seyrani bu nutkun sonu vesselam
İnanın dünyanın ucuna kaldık
<end>

<start>
Everek şehrinde bir güzel gördüm
O da düşmüş bir kötününün eline
Ol hâk-i payine yüzümü sürdüm
Salınıp giderken kendi iline
Yüz yüze geldim günlerden bir gün
Cennetten etmişler dünyaya sürgün
Kötüye düşmüş de gönülü kırgın
Hayran oldum tatlı güzel diline
Selâmı verince eğlendi biraz
Atardı ağzına uğrunca çerez
Dudağının rengi sultanî kiraz
Hiç bir gül benzemez kendi gülüne
Karşıma geçmiş de gözünü süzer
Sanki Seyranî'nin bağrını ezer
Saçının bir teli bir cana değer
Bin kız kurban olsun böyle geline
<end>

<start>
Dağlarda nergis sanırdım
Ala gözlü mestim seni
Sözünden özün tanırdım
Fehmederdim dostum seni
Lokma oldum hamurlardan
Ben soyundum samurlardan
Olur olmaz çamurlardan
Sakınmazdım üstüm seni
Varsam kırklar meclisine
Tuğra olsam sikkesine
Bir gerçeğin tekkesine
Seremedim postum seni
Dersin aldım 'İsm-i Hû'dan
Kara toprak kanlar yudan
Seyranî keyfimce sudan
Doldurmadım testim seni
<end>

<start>
İdris terziliği icat etmeden
Endazeden geçti boynumuz bizim
Anka yaratılıp Kaaf'a gitmeden
Bin Kaaf'ı beklerdi toyumuz bizim
Kalıbını değiştirse birimiz
Zâhit bin yıl yusa çıkmaz kirimiz
Hayatta pâk eder bizi pîrimiz
Murdar ölmek değil bizim huyumuz
Bir Seyranî vardır başı feslimiz
Cümlemiz çarıklı, yoktur meslimiz
Münkire karışmaz bizim neslimiz
Mehdi'den ayrılmaz soyumuz bizim
<end>

<start>
Eğlen hocam eğlen bir sualim var
İz'an nedir erkan nedir yol nedir
Seni bana gayet fazıl dediler
İçerimde bir yaram var bil nedir
Cennetin kapısın Sallallah açar
Şeriat işini Muhammed seçer
Seksen bin evliya yurdundan göçer
Onları bekleten mutlu kul nedir
Muhammed dinidir yaptığım tapı
Bozulmaz Mevla'nın yaptığı yapı
On iki bahçede kırk sekiz kapı
Eşiği bekleyen iki kul nedir
Kıldan ince derler Sırat'ın yolu
Önünde Devletlu ardında Ali
Üçyüz altmış birdir selvinin dalı
Dalında açılan iki gül nedir
Başına bağlamış al yeşil çember
Kokuyor ağzında misk ile amber
Seksen bin evliya yüzbin peygamber
Önünde gidiyor iki kul nedir
Seyrani der diyar diyar gezmedim
Kalem alıp kaşın gözün yazmadım
Elim ile bir gemicik düzmedim
Gemi nedir derya nedir yol nedir
<end>

<start>
Dini bütün Müslümanın gözleri
Merhamet bahrine dalmada olur
Ârif söylemeden duyar sözleri
Kıssadan hisseyi almada olur
Bulunca ârifi can kurban verem
Ayağı altına yüzlerim sürem
Eyi gün dostuna eylesem kerem
Bir gözü kusura kalmada olur
Ârif kalkan edip sabr ü hilmini
Onunla def'eder zâlim zulmünü
Anlayan avcı avın ilmini
Kuşunu dumana salmada olur
Tabiplerin ilmin ehl-i dert okur
Derd-i Seyranî'ye derman mert okur
Ham sofular tesbih çeker vird okur
Gözü hayvan yemin çalmada olur
<end>

<start>
Telgraf dediğin ebced hesabı
Bu rebap şeytanı cinden çıkarır
Ateş şöyle dursun tütün azâbı
Tilkiyi çakalı inden çıkarır
İplik gömlek olmaz dokutmayınca
Oğlan âlim olmaz okutmayınca
Ayı var et yemez kokutmayınca
Tilki var ölüyü sinden çıkarır
Seyranî der var mı bunun ötesi
Seğirden tazı evine yetesi
Ermeninin pastırması, ketesi
Kaypak Müslümanı dinden çıkarır
<end>

<start>
Ben bu aşkın çilesini
Yanar çektim, tüter çektim 
Yedim bunca sillesini 
Bülbül gibi öter çektim
Dizgin etsem gönül atın
Geçer gögün yedi katın 
Yalan dünya meşakkatın 
Kah bitmez, kah biter çektim
SEYRANİ, bilmem mert midir 
Yoksa cana cömert midir 
Eyyub'un derdi dert midir 
Ben ondan beş beter çektim
<end>

<start>
Bir sulu çeşmenin başına vardım
Testime bir damla suyu akmadı
Arzuhalim şaha uzatıp verdim
Merhametle nazar edip bakmadı
Çeşme boğazına halkasın takar
Benden gayrısının kabına akar
Cümle tiryakiye kav çakmak çakar
Bir çakım kavcık da bana çakmadı
Kerbelâ halinden olmuşuz âgâh
Susuz şehit etti Yezid-i gümrâh
Fırat ırmağında bir damla eyvâh
Merhamet tesbihin delip takmadı
Seyranî var her bir işin sebebi
Dolaşıktır ikbalinin kelebi
Fakrın uykusuna yatmış Arab'ı
Yâ kıyamet demiş yatıp kalkmadı
<end>

<start>
Beni çıkarma gönlünden
Kulun kurbanın olayım
Karanlıkta cân ü dilden
Şem'i sûzanın olayım
Eser ise seher yeli
Irgalanır zülfü teli
Dudu gibi açıp dili
Oku fermanın olayım
Aldı aklım kaşın yayı
Divâneden gedâ bayı
Ak döşüne bu ednâyı
Takın gerdanın olayım
Zülfünün telleri tûba
Seyranî canım merhaba
Dokunursa bâd-ı sabâ
Örtün yorganın olayım
<end>

<start>
Ara, bul, şem'anı yak da
Su gibi engine ak da
Ne tırnak idim ayakta
Ne taç gibi serde idim
Ne martıyım bahre daldım
Ne dili ummana daldım
Ne er gibi avret aldım
Ne zen gibi erde idim
Mahremiyim hak razının
Makesiyim âvazının
Âlem-i ervâh sazının
Kolunda bir perde idim
Seyrânî kader göçünde
Ne bir iki ne üçünde
Âlem-i ervâh içinde
Himmetli bir pîrde idim
<end>

<start>
Aşkın arısına düşürme telaş
İster isen benden bal, kara gözlüm
Muhabbet dilersen semtinde dolaş
Dilemezsen gamda kal, kara gözlüm
Er gerektir erin kadrin bilmeğe
Âşık gerek mâşuk gülün dermeye
Mevlâ kul keyfince meyva vermeye
Kaadir yaratmağa dal, kara gözlüm
İnsan dedikleri hep bir soy imiş
Kudret ölçüsünde hep bir boy imiş
Gönül kimi sever güzel o imiş
Sen haktan dileğin al, kara gözlüm
Yükseklerde taşkın esne, yel gibi
Bulandırma Seyranî'yi, sel gibi
Haddeden çekilmiş demir tel gibi
Çek beni bağrına çal, kara gözlüm
<end>

<start>
Ezelden her kısmet verilir iken
Aşık olsun dedi canan bizlere
Ruhlar bir araya derilir iken
Aşk nasip eyledi Sübhan bizlere
Dergah-ı Mevla'nın mihmanesiyiz
Cam-ı ilahinin mestanesiyiz
Mahbub-ı Hüda'nın divanesiyiz
Ehl-i diller olur hayran bizlere
Seyrani ednayız türab aslımız
Seyrani yektayız türab aslımız
Seyrani danayız türab aslımız
Niye yerimizdir mihman bizlere
<end>

<start>
Erenler üstadlar ettiler himmet
Bize Yaradan'ın kuludur diye
Anınçün onlara eyleriz minnet
Bu yolda bizlerden uludur diye
Ferhad gibi dağ bağrını delmedim
Mecnun gibi Leylâ deyip yelmedim
Ben destime su doldurup gelmedim
Erenler çeşmesi suludur diye
Seyranî seyrimden geri durmadım
İnişe yokuşa atım yormadım
Güzelin çirkinin telin kırmadım
İsm-i Hak dilinde doludur diye
<end>

<start>
Bülbüle gül yarar, deveye diken 
Çiledir aşıkın boynunu büken 
Tarlasına haram tohumu eken 
Helal mahsulunu biçer mi bilmem.
Kimi mevtasına kefen biçmiyor 
Kimi helal rızık yiyip içmiyor 
Yavrusundan köpek bile geçmiyor 
Halk Seyrani senden geçer mi bilmem
<end>

<start>
Emr-i Hak bizi deli dolandırır
Feleğin işine hile olur mu
İnsanı gafletten aşk uyandırır
Bize bundan özge çile olur mu
Okuyup hıfzettik biz yârın adın
Sundu ağzımıza lezzetli tadın
Biz şahlar şahının yedik tokadın
Bize bundan özge çile olur mu
Seyranî, seyrettim bir pîran demi
Ne devlet ki bulur ekser âdemi
Kabtan kaba koyar takdir âdemi
Öyle olmayınca böyle olur mu
<end>

<start>
Destgirlik ummam senden bir zaman
Göster ağacında sağlam dal bana
Pervazıma dardır yedi kat gökler
Daima açıktır istikbâl bana
Mesnedim yok azlim kaygu çekeyim
Usta başı gibi ölçüp dökeyim
Evvel ahır bir kurbanlık tekeyim
Vakti gelsin bıçağını çal bana
Seyrânî'yim boş küp gibi inlemem
Üç sıfırla bir rakamın binlemem
Elimde çaldığım sazı dinlemem
Aşkım sazı verir türlü hal bana
<end>

<start>
Hüsne magrur olma ey yüzü mâhım
Niceler yokuştan inişten geçti 
Kar etmedi sana feryad u ahım 
Tir-i ahım kuh-ı keşişten geçti
Seni bi-mürüvvet seni bi-vefa
Kim kime etmiştir ettigin bana
Şimdi de yar olmak istersin amma
Nideyim sevdigim iş işten geçti
Benden sana izin ey gözü afet 
Var kimi istersen eyle mahabbet
Şimdengeri sen sağ ben selamet
Seyrani bu alış verişten geçti
<end>

<start>
Asırda acaip işler çoğaldı
Bilmem bu işleri kimler ediyor
Dünyayı hep rezil köpekler aldı
Gelen ümerâya karşı gidiyor
Biraz bahsedeyim ehl-i zamandan
Yahşılar aşağı düştü yamandan
Aralık itleri olmuş kumandan
Uyuz it kurtlara kumand'ediyor
Buğday unu beğenmiyor enikler
İplikten aşağı düştü ipekler
Hep sedire geçti itler köpekler
Hânedan ayakta hizmet ediyor
Koltuk kılı fark olmuyor sakaldan
Tüccarlar aşağı indi bakkaldan
Aslanlara çoban düşmüş çakaldan
Şimdi aslanları çakal güdüyor
Mekteple medrese ortadan kalktı
Meyhane kerhane ortaya çıktı
Ar namus denen şey ortadan kalktı
Şimdi kişi bildiğine gidiyor
Sarhoşlar çoğaldı kalmadı ayık
Bu asır böylece hallere lâyık
Müzevirin adı muhbir-i sâdık
Şimdi kişi bildiğine gidiyor
Şahinler yurdunu tuttu yarasa
Baklava yerine geçti pırasa
Şimdi rağbet deyyus ile terese
Zamane bunlara rağbet ediyor
Boy kürkünü beğenmiyor köçekler
Babasına akl'öğretir çocuklar
Yumurtadan burnu çıkan cücükler
Horoz oldum diye cık cık ediyor
Küçükler büyüğe çorap geydirir
Tatlıyı insana acı yedirir
Seyrânî zamâne böyle dedirir
Şimdi kişi bildiğine gidiyor
<end>

<start>
Efendim almış züğürtlük
Kaşa beni göze beni
Sürükler yıl cepte dörtlük
Yaz bahar kış güze beni
Dedim: Züğürtlük çelebi
Nedir ezdiğin sebebi
Ben değilim yoğurt gibi
Yağım çıkar öze beni
Ateş belli yakışından
Günlük belli kokuşundan
Müflüslüğün yokuşundan
Kurtar çıkar düze beni
Dedi: Dinlemem ben çene
Bakalım beş yüze bine
Al da nişangahı dene
Çeşmin süze süze beni
Değil şimdi sırayıla
Padişahlık parayıla
Sikke ile turayıla
Muhtaç sanma söze beni
Seyrani ye şöyle böyle
Ne suçu var ise söyle
Şanına düşeni eyle
Ayna etme yüze beni
<end>

<start>
Evvel giymez iken ipek mintanı
Geyersin eğnine çul yavaş yavaş
Feragat kıl bırak aşk ü sevdayı
Olma bir dilbere kul yavaş yavaş
Heder olsa bir pul için her demin
Muhannet babına basma kademin
Emsaliyle konuşmayan ademin
Altun ismi olur pul yavaş yavaş
Soyundum libasım oldum uryanı
Seyrettim köşeyi çarhı devranı
Bu dünyanın işi bitti Seyrani
Başına bir çare bul yavaş yavaş
<end>

<start>
Ağladım tükeninceye kadar gözyaşlarım
Namaz kıldım sönünceye dek kandiller
Usanıncaya kadar rüku ettim
Muhammed'i sordum sende kaybolan
Ey Kudüs, ey nebilerin çıktığı şehir
Ey Kudüs, ey şeriatler feneri
Ey parmakları yanan güzel çocuk
Hüzün var gözlerinde, ey iffet şehri
Ey Resulün uğradığı bahçe
Kaldırımlarında hüzün var
Minarelerinde hüzün var
Ey Kudüs, ey karalara bürünen şehir
Kim çalacak çanlarını Kıyamet kilisesinin
Pazar sabahları
Kim taşıyacak çocuklara oyuncakları
Yılbaşı gecesinde
Ey Kudüs, ey hüzünler şehri
Ey gözlerinden kocaman yaşlar akan
Kim durduracak düşmanları
Üzerine çullanan, ey dinlerin incisi
Kim silecek kanları duvarlarından 
İncil’i kim kurtaracak
Kim kurtaracak Kur'an’ı
Kim kurtaracak Mesih’i kendisini öldürenlerden
İnsanlığı kim kurtaracak
Ey Kudüs, ey şehrim
Ey Kudüs, ey sevgilim
Yarın, yarın çiçek açacak limon
Sevinecek yeşil sümbüller ve zeytin 
Gözler gülecek
Geri dönecek göçmen güvercinler 
Tertemiz yuvasına
Ve geri dönecek çocuklar oynamaya
Buluşacak babalarla oğullar
Ey memleketim
Ey barış ve bereket şehri
Çeviren: İlyas Altuner
<end>

<start>
I.
Eğit beni
Beni eğit
Okumadan evvel yüzünü
Hiç şiir okumadım ben
Ve buğday tenini keşfetmeden
Harabeydi bu dünya
Öğret bana kadın dilini
Ki ben
Bilmeme rağmen sevgiyi
Hiçbir şey bilmiyorum
Ezberlediğim halde halk şiirleri
Ezberlememişim hiçbir şey
İstediğim halde Çin’deki ilmi bile
Fakat Çinli kadınlar
Çay ikram ettiler yalnızca
Öğretmediler sevgiden bir şey
Eğit beni 
Beni eğit
Aldığım diplomalar
Gördüğüm eğitim
Hepsi hayaldi
II.
Öğret bana küçük bir öğrenci gibi
Nasıl cümle kuracağımı göğüslerinden
Dudaklarından nasıl öpücük yazacağımı
Çiz bunlar üzerine benim için yaprak
Nasıl hurma olur kalçası bir kadının
Nasıl tavan olur kadın saçı
Ve nasıl şemsiye olur
Halk şiir
Yaz mevsimi
Azarlama
III.
Başla benimle ilk satırdan
Başla ilk kaymaktan ve ilk kardan
Koltukaltı tüylerinden başla
Çetrefilliğinden bileziklerin
Üstünden başla örgülerin
Dilersen altından başla
İçime giren ve gezinen saldırgan kokudan
Başlangıçtan itibaren başla
Çünkü ben
Kadınlarla olmasına rağmen tarihim
Cevabını bilmiyorum
Çeviren: İlyas Altuner
<end>

<start>
I.
Sorumludur gözlerin, sevgilim
Aleme dökülen her bir yağmurdan
Ve her bir ağaçtan ormanda yetişen
Sorumludur gözlerin yazılmasından şiirin
İnci ve sedefin teşekkülünden
Olgunlaşmasından sevgi ve cinsiyetin
Ve büyümesinden çocuklarla çiçeklerin
Gündüzün abasından gecenin çıkmasından
II.
Sorumludur gözlerin dönüşünden bu evrenin
Işığın seferinden ve değişiminden renklerin
İklimin vaziyetinden
Ve kıvamından denizlerdeki maviliğin
Sorumludur gözlerin, sevgilim
Baharda tarlaların giyindiği her şeye karşı
Ormanlarda ateşin tutuşturduğu her şeye karşı
Ve her şeye karşı, şehirlerde nehirlerle dolup taşan
III.
Sorumludur gözlerin, sevgilim
Bu dünyadan; doğudan batıya kadar
Kuzeye ve güneye kadar
Sorumludur balıkların hicretinden
Dönmesinden yıldızların
Bitkilerin sürgün vermesinden
Hayatın sürekliliğinden
Soluklanmasından günbatımında hülyaların
Sorumludur sarkıtılan ipten
Ve koza yapmasından ipekböceğinin
Sorumludur parlayan yahut ışıyan her şeyden
Konandan yahut uçandan
Sorumludur gözlerin, sultanım
Arzın dönmesinden
Ve istikbalinden milletlerin
Çeviren: İlyas Altuner
<end>

<start>
Sözüm saçlarına, yetki elde eden
Sömürgeci olmuş da saçların
Deli gibi devamlı koşuyor yalınayak
Ardım sıra koşuyor
Ve dans ediyor etrafımda
Çekiyor üstüme perdelerini
Ben farkında olmadan
Öyle bir gündüz olsa ki
Zalim, kudretli ve etkili
Özür kabul etmeyen bir gündüz
Bu güzel bir hakimiyet terk ettiğim
Lanet ettiğim ve kabullendiğim isteyerek
Sözüm saçlarına, kendini hortumlayan
Yıldızlar görüyorum haber getiren
Çeviren: İlyas Altuner
<end>

<start>
Eğer sen hayatımda olmasaydın
Senin gibi bir kadın icad ederdim
Boyu uzun kılıç gibi
Gözleri berrak...
Tıpkı yaz göğü gibi
Yüzünü yapraklara resmederdim
Sesini yapraklara kazırdım
Göğüsünü Şam güvercinlerine benzetirdim
Ve denize uzanmış bir balkona
Suya dokunan ve batmaktan korkmayan
Saçlarını gül bahçesi yapardım
Beline bi kaside
Ağızını bir şarap kadehi
Gece boyunca meşgul olurdum
Gerdanlığının titreyişlerini
Kulak memelerinin musikisini
Tasvir etmekle
Olmasaydın kaderin sayfalarında
Var ederdim ey sevgilim
Şekillerden bir şekilde
Bir parça Ay'dan ödünç alırdım
Bir avuç deniz sedefinden
Günün ilk ışıklarından 
Denizi, yolcuları, yolculuğu ödünç alırdım.
Senin gözlerin için
Yağdırırdım yağmuru...
Sen hayatımda olmasaydın
Yeryüzünde hava, su, ağaç olmazdı
Yeyüzünde sen olmazdın...
Sen olmasaydın... sevgilim
Gerçekte...Aylarca uğraşırdım
Bu geniş alın üzerinde
Ve aylarca...ve aylarca
Bu ince ağız ve parmaklar üzerine...
Yine de senin gibi bir kadın düşünürdüm
Elleri şeffaf
Kirpiklerinin üzerine
İki yıldız fırlatırdım
Yatağının üzerinde
İki mum yakardım
Fakat varmı senin bir benzerin sevgilim
Nerede bulunur...? 
Nerede...?
(yasak şiirler) 
çeviren: Kemal Yüksel
<end>

<start>
I.
Şükranlarımı sunuyorum sana
Süslemişti ömrümü çünkü sevgin
Değişimdi her şeye karşı
Her şeye karşı bir başkaldırıydı
Büyüklüktü ve bir çığırtkanlık
Büyük bir törendi
Kalbimin köşesinde yaşayan
II.
Şükranlarımı sunuyorum sana
En güzel çiçeklerle
Büyük bir fetihti çünkü sevgin
Ve asil bir ilham
Yolumu ışıtan ve terbiye eden beni
Düşüncelerimi arındıran
Ve yıldız parıltısıydı
İşaretiydi doğrunun
Güzelin müjdesiydi
III.
Şükranlarımı sunuyorum sana
En derin izlerle
Şüpheden uzaktı çünkü sevgin
En mühim anahtarıydı şiirimin
Ve olmayan bir hadiseydi
Herhangi bir zaman ve yerde
Herhangi bir asırda
IV.
Sunuyorum sana
Neyi sunuyorum ki
Farkında değilim
Çeviren: İlyas Altuner
<end>

<start>
Beyrut’ta katledilen masum sivillerin hatırasına...
* * *
1
Boya kutusunu önüme koyuyor oğlum
Bir kuş çizmemi istiyor benden
Kül rengine batırıyorum fırçayı
Bir dörtgen çiziyorum, üstüne bir kilit ve çubuklar
Oğlum, gözleri dehşet dolu, diyor ki bana:
“Ama bu bir hapishane…
Yoksa bilmiyor musun baba, kuş çizmeyi sen? ”
Oğlum, diyorum ona, ayıplama beni
Kuşların biçimini unuttum inan.
2
Kalem kutusunu önüme koyuyor oğlum
Bir deniz çizmemi istiyor benden
Kurşun kalemi alıyorum
Siyah bir daire çiziyorum
Oğlum diyor ki bana:
“Ama bu siyah bir daire, baba
Deniz çizmeyi bilmiyor musun yoksa? ”
Ona diyorum ki: Oğlum
Eskiden deniz çizmekte ustaydım
Ama bugün…
Oltayı aldılar benden
Av yaklaşmıştı oysa…
Mavi renkle konuşmamı da yasakladılar
Özgürlük balığını yakalamamı da.
3
Resim defterini önüme koyuyor oğlum
Buğday başağı çizmemi istiyor benden
Kalemi alıyorum
Bir üçgen çiziyorum ona
Resim sanatındaki bilgisizliğime şaşırıyor oğlum
Şaşkın şaşkın diyor ki:
Üçgenle başak arasındaki farkı bilmiyor musun baba? 
Ona diyorum ki, oğlum
Eskiden başağın biçimini bilirdim ben
Somunun biçimini
Gülün biçimini..
Ama bu metalik çağda
Ormanın ağaçları
Silahlı adamlara katıldı ya
Güller, lekeli giysilere büründü ya
Silahlı başaklar çağında
Kuşlar silahlı
Kültür silahlı
Din silahlı
Bir somun alsam
İçinde tabanca buluyorum
Bir gül koparsam bahçeden
Silahını dayıyor burnuma
Bir kitap alsam kitapçıdan
Parmaklarımın arasında patlıyor…
4
Yatağımın kenarında oturuyor oğlum
Bir şiir okumamı istiyor benden
Gözümden bir damla yaş düşüyor yastığa
Korkuyla izliyor oğlum ve
“Ama baba diyor, bu gözyaşı, şiir değil! ”
Ona diyorum ki:
Büyüdüğün zaman oğlum
Arap şiir kitaplarını okuyunca
Sözcükle gözyaşının kardeş olduğunu göreceksin
Ve Arap şiirinin yalnızca
Parmaklar arasından çıkan
Bir damla gözyaşı olduğunu…
5
Oğlum kalemlerini, boya kutusunu önüme koyuyor
Bir yurt çizmemi istiyor benden
Fırça titriyor elimde
Ağlayarak düşüyorum…
<end>

<start>
Ey acemi dudaklı yar... Bahaneler bulma bana
Kurtarıcın ve müjdecinim ben senin
Aşkı öğretmek için geldim sana
Öğren onu...
Hala kabile kanunları hakim vucuduna
Kendin hükmetmeye çalış bedenine
Kulak ver bana...
Vaktim çok dar
Her mevsimde bir kez biter başak
Aklını başına al
Asık suratla karşılanmaz ilk bahar yağmurları
Sen de diğer kadınlar gibi ol
Sadece bağırmak için mi verildi sana bu dudaklar
İşte talimatlarım... Önünde hepsi de...
Cennetimi de orada görüceksin
Cehennemimi de
Hala anlamadıysan şimdiye kadar
Sor ne olur, anlamaya çalış
Sana dayatmak istemiyorum kendi konumumu
Konuş... Eğer konuşmak hoşuna gidiyorsa
Kokla beni
Bu seni rahatlatacaksa...
Zorla sevgiyle işim olmaz benim
Şiddet - kadınım -
Beni bunalıma sokuyor
Kötü bir adam olacağımdan korkuyorum
Seni aşka bir koyunu çeker gibi çekeceksem eğer
Anlamaya çalış...
Sakin ol...
Niyetim bu güzel geceyi mateme çevirmek değil
Hiç bir zaman bir kabile reisi olmadım
Seni kanla ve tırnakla sevecek olan
Fakat ben daima gökyüzünün haritasını
Değiştirmeye çalışan adamım
Şiiriyle...
Ve aşkıyla...
Yıldızların konumunu değiştirmeye çalışan adamım...
<end>

<start>
I.
Nedir sevgi
Okusak da hakkında binlerce eser
Yine de anlamış değiliz okuduğumuzu
Tefsir kitapları okuduk
Astronomi ve tıp okuduk
Bilemedik, nereden başlasak
Ezberledik dünya edebiyatında
Ne varsa şiir ve deneme namına
Tek bir satır bile hatırlamıyoruz onlardan
Sevgi öğretmenlerine sorduk
Onlar da bizim kadar biliyor ancak
II.
Nedir sevgi
Gizemli barınağında sorduk onu fakat
Ne zaman varsak tutmak için
Kaçtı her seferinde bizden
Ardındayız ormanlarda yıllardır
Ve yıllardır bu yüzden kaybolduk
İzledik onu siyah Afrika’ya kadar
Bengal’e, Nepal’e kadar
Karaib denizine kadar ve Mayorka’ya
Amazon ormanlarına kadar
Ancak yetişemedik
Aşk bilgelerine sorduk
Onlar da bizim kadar biliyor ancak
III.
Nedir sevgi
Seçkinlere sorduk, bir de kıssacılara
“En güzel söz” deseler de ikna olmadık
Yoldaşlara sorduk bir kez de
Dediler “Uysal bir çocuk
Nergis üzerine şiirler yazan
Karınca ve ceviz toplayan mama önlüğüne
Düzenbaz ve hırçın bir çocuk
Zalim kedileri bile kandıran”
Aşk muhabirlerine sorduk
Onlar da bizim kadar biliyor ancak
IV.
Nedir sevgi
Takva ehline sorduk, nafile
Din adamlarına sorduk, faydasız
Bir de sorduk sırdaşlara, boşuna
Aşk ehline sorduk onu
Dediler “Terk etti küçükken
Rahatça taşıyarak serçelerle dalı”
Yaşını sorduk akranlarına sevginin
Gülerek cevap verdiler
“Ne zaman biliniyordu ki aşkın yaşı”
V.
Nedir sevgi
İlahi bir iş olduğunu işittik
İnandık buna öylece
Duyduk ki, bir kutsal yıldızmış
Açtık bu yüzden camları her akşam
Her akşam onu bekledik
Bir şimşek olduğunu duyduk
Dokunduğumuzda çarpacak
İşittik ki, keskin bir kılıç o
Çekersek kınından kesiliriz
Sevgi yolcularına sorduk
Onlar da bizim kadar biliyor ancak
VI.
Nedir sevgi
Görsek de yüzünü orkid çiçeğinde, anlamadık
Sesini duyduk bülbülün ötüşünde, anlamadık
Buğday başağı üstünde fark ettik onu
Ve üzerinde ceylanın boynuzlarının
Nisan renkleri içinde
Ayıp işler yaparken
Dikkat etmedik yalnız
Aşk elçilerine sorduk
Onlar da bizim kadar biliyor ancak
VII.
Sevgi krallarına sığındık tarihte
Danıştık bu yüzden bir kez delisine Leyla’nın 
Ve akıl sorduk Lübna’nın delisine bir kez
Keşfettik ki
Biziz kralları adlandıran
Olamadılar aşklarında daha mutlu bizden
Çeviren: İlyas Altuner
<end>

<start>
Ey kadın
Büyük sevgisini postayla gönderen
Sesini
Rimelini
Ve kışkırtıcı kokusunu
Ey kadın
Ey kendisini tanıdığım ve tanımadığım
Durdur, durdur şu yazma işini
Gönderdiklerin hep çocukça
Yazdıkların saçma hep
Yok bunlarda bir kadın
Postayla aşk yapılmaz erkekle
Postayla ancak çocuklar baba olur
Çeviren: İlyas Altuner
<end>

<start>
Çok zamandır düşündüm
Bir sözlük yazsam aşıklar için 
Aşık arkadaşlarım için
Mutlu etsem onları
Harika insanlardır onlar
Bir kandil yaksam ufacık
Garip dostlar için
Bir buğday tarlasına çevirsem kalbimi
Aç olan kimseler için
Yapsam kirpiklerimden bir çarşaf
Atsam onu üzerine yorgunların
Bilsem ah
Nerden gelmekte hüzün kuşları
Ve sevgi ağaçları ne zaman çiçek açacak
Bulup çıkarsam yandığımız ateşi
Milyonlarca, milyonlarca yıldır yakan
Koca bir budalayım ben
Bildim bileli kendimi
Aşıklar adına konuşan
Mümkün mü böyle söylemek
Mümkün mü hapsetmek bir testiye denizi
Ve yasemini alıkoymak
Mümkün mü özlem çiçeklerini
Bir kitap içinde dizmek
Çeviren: İlyas Altuner
<end>

<start>
Ne yapıyorsun pazar günü
Var mı vaktin
İncelemek için aşkı
Denizi
Kumsalı
Güzel kelimeleri bu pazar
Var mı vaktin
Gömmek için yüzümü saçlarına
Gün boyu
Var mı vaktin karşılamaya beni
Var mı beni dinlemek için sabrın
Yüzüm harap
Ruhum harap
Ve cesetsiz bir baş gibidir Beyrut
Verebilir misin bana ellerini
Hissetmem için ebediliği
Var mı vaktin hüznüm için
Beyrut katliamından sonra
Bir pazar günüm olmadı hiç
Çeviren: İlyas Altuner
<end>

<start>
İlk kadın olduğunu hayal ediyorum
Milyonlarca yıldır görünen
Ve ben ilk erkek bir kadına aşık
Milyonlarca yıldır
Bu yüzü tanıdığımı hayal ediyorum
Ve tanıdığımı bu dudakları
Boş zamanlarımda beyaz pamuk topladığımı
Göğüslerinin ağacından
Seni gördüğümü hayal ediyorum
Bir sabah yalınayak
Çıkarcasına derinliklerinden denizin
Musiki ormanı gibi, mermer gibi
Seni sevdiğimi hayal ediyorum
Olmazdan evvel sevgi
Ve şiir yazdığımı şiirden evvel
Kuzey fetihlerinden evvel
Sana bağlandığımı
Bir de kurtardığımızı çocukları
Renkli hülyalarda
Şiir kasidelerini ve yıldızları
Geyik sürüsünü ve de güvercinleri
Hazırım seni karşılamaya
Kenanlılardan evvel
Keldanlılardan evvel
Yunanlılardan evvel
Fenikelilerden evvel
Zamandan da evvel, günler yokken
Benim kadınım olduğunu hayal ediyorum
Milyonlarca yıl evvel
Çeviren: İlyas Altuner
<end>

<start>
Yirmi otuz yıl önce
Küçük bir aklım vardı sevgiden yana
İyi olmadı hiçbir dersim
Yalnızca aşkta iyiydim
Cesurdum o zamanlar
Taşırdım elimde güneşi kuş gibi
Gökteki yıldızları birer ağaç görürdüm
Koparırdım onları hırçınca
Ağaçlara seslenirdim şiir yazsınlar diye
Ve çağırırdım uçmaları için balıkları
Yirmi otuz yıl önce
Çocuktum akılsızlığı seven
Değiştirmeyi seven ve kırıp dökmeyi
Yağmur yağdırırdı yıldızlara göğüslerin
Ve serperdi Keşmir’in çevresine
Yirmi otuz yıl sonra
İstiyorum da
Küçük olsaydı aklım
Çeviren: İlyas Altuner
<end>

<start>
Ey kendisine ithaf ettiğim
Bunca şiir kitabını
Bir sürü şiir yazdığım gözleri için
Ey kendisi için savaşlar çıkardığım
Milletlerle boğuştuğum ve kabilelerle
Ey sesinden altın aylar dökülen
Ey simasından şiir tarihi başlayan
Ey yürüyen
Ve ardından sümbül bahçelerinin yürüdüğü
Lütfen kabul et
Biliyorum, nazik değilim
Ancak muhtaçsın bana
Diller için
Serçeler ve bülbüller için
Neden zorluyorum ki kendimi bu kadar
Kifayet etmez evrende sana hiçbir şiir
Fakat ben 
Yine de uğraşacağım
Çeviren: İlyas Altuner
<end>

<start>
Artık öpmüyorsun beni biricik Beyrut
Gördükten sonra seni insanlar
Güzel bir kuş gibi
Başımın üzerinde iki yıldır
Öpmüyorsun beni biricik Beyrut
Gördükten sonra denizler
Yapışık olarak, daima yapışık
Öpmüyor beni biricik cadde
Geçtikten sonra onu beraber geceleyin
Yıldızlar misali
İşte burdan
Başlıyor sorunum
Ne zaman barda bir şarap istesem
Dikkatsizce taşıyor kadehleri garson
Ne zaman binsem arabama
Açıyorsun kapıyı sessizce
Ve gizleniyorsun arasına koltukların
Ne zaman insem bir havaalanında
Sevgi taşıyorsun bana, çiçek taşıyorsun
Uzatıyorsun ellerini uzaktan
Bilmiyorum
Bir tek kadını mı seviyorum
Yoksa bir kadındaki iki kadını mı
Çevire: İlyas Altuner
<end>

<start>
I.
Kibar ve nazik olamadım
Maktuldüm, geldi katil olma vakti
Bitirdi ilişkimizi kesin şekilde
Kaygıya dönüştü ve katil bir yeise
Her zamanki gibi saçların 
Dağıtmadı buğday ve sümbül
Sesin her zamanki gibi
Bülbül sunmadı çocuklara
Bu gece gayet uzun olacak
Uzun bir ara olacak aramızda
II.
Son nefesini vermekte aşkımız
Ulaştı sıfırın altında iki yüze
Ah ne şiddetli hava
Rüzgar söze katılıyor
Bu son gece için değil mi
Şiire giriyor soğuk
Kül tablasına, sigaraya
Yoruldum bu tiyatro gösterisinden
Kürk ve mücevher kongresi önündeki
Yoruldum küçücük rolümden
Yoruldum boyaya bulanmış yüzümden
Buhurdanların yükünden yoruldum
III.
Aşkımız ciddi bir noktada
Geldi sıfırın altında iki bine
Soğuk delip geçiyor elbiseyi bıçak gibi
Delip geçiyor duyguları
Kalmadı gözlerinde bir damla yaş
Ne orman kaldı ne ekin
Ne şiir ne de nesir 
Kalmadı az çok bir neşe
IV.
Güneş doğdu
Sen oturuyorsun bir ucunda yatağın
Bense kar altındaki sevgimi denetliyorum
Güneş doğdu ve bulamadım sevgiyi
Ne büyük ne de küçük
Çeviren: İlyas Altuner
<end>

<start>
Binlerce soru yöneltir geceleyin gözlerin
Yayılır dudaklarından portakal kokusu
Kanımın tutuşmasıyla
Tutuşması arasında madenlerin
Bulunur binlerce, binlerce ihtimal
Ne diyeyim öyleyse
Her köşesinde vücudunun
Art arda gelir iklimler
Geçip gider tören
Pek çok söz var bende
Pek çok şiir var
Fakat göğüslerin karşısında 
Ne denir ki
Çeviren: İlyas Altuner
<end>

<start>
Hala kırkındasın
Genç
Şuh
Ve berraksın süt kadar
Göğüslerin
Yarışan atlar gibi
Zamanın tersine uçmakta hala
<end>

<start>
Ben seni seçtim... sen de
Ya göğsüm üzerine
Ya da şiir defterlerim üzerinde ölümü seç! 
Ya aşkı...ya da aşksızlığı seç
Seçmessen korkaksın...
Orta yer yoktur
Cennet ile cehennem arasında...
*****
Bütün kağıtlarını at...
Herhangi bir karara razı olacağım
Söyle...haydi bir tepki göster...infilak et! 
Çivi gibi çakılıp kalma! 
Sonsuza kadar kalamam
Saman sapı gibi yağmurların altında...
Bir kader seç ikisi arasında
Kaderlerim ne kadar acımasız!
*****
Bitkinsin sen... korkaksın
Bende sözü çok uzattım
Ya denize dal... ya uzaklaş
Deniz yoktur...tutması olmayan...
Aşk... büyük bir yüzleşmedir
Akıntıya karşı denize açılmadır...
Çarmıha gerilme, azap ve gözyaşıdır
Yıldızlar arasında bir yolculuktur...
*****
Korkaklığın beni öldürüyor... eyyy kadın! 
Perdenin arkasında oynuyorsun
Ben,
İsyankarların taşkınlığını taşımayan...
Bütün surları kırmayan
Kasırga gibi vurmayan 
Bir aşka inanmıyorum
Ahhhh... keşki aşkın beni yutsa
Kasırga gibi kökümden söküp çıkarsa...
*****
Ben seni seçtim... sen de
Ya göğsüm üzerine
Ya da şiir defterlerim üzerinde ölümü seç! 
Orta yer yoktur
Cennet ile cehennem arasında...
Çeviren: Rıza Halilov,
Aysel Ergül
Çılgın Kasideler (1970)
<end>

<start>
1.
mahallemizde
sadist, kan döken bir horoz var
her sabah
mahallenin tavuklarının tüylerini yolar
gagalar, kovalar, tepelerine biner
ve sonra da bırakıp gider
civcivlerinin isimlerini dahi hatırlamaz
2.
gün doğarken bağıran bir horoz var
mahallemizde
zorba samson gibi
salar kızıl sakalını
gece gündüz hükmeder
nutuk çeker bize
marş okur
zina eder
tekdir o, ebedidir
iktidar sahibi, zorbadır.
3.
mahallemizde
saldırgan, faşist, nazi fikirli
bir horoz var
tankla çaldı idareyi
tutukladı hürriyeti ve hür insanları
bir vatanı feshetti
bir halkı feshetti
bir dili feshetti
geçmişi feshetti
çocukların doğumunu
ve isimlerini çiçeklerin
feshetti
4.
mahallemizde
milli bayramda general elbisesi giyen
bir nesli yiyen
bir nesli içen
bir nesli sarhoş eden
cesetlerden oluşan gemiye binen
ve hayali bir orduyu hezimete uğratan
bir horoz var
5.
mahallemizde
bir horoz var arap asıllı
fethetti binlerce karısıyla
dünyayı
6.
mahallemizde
cahil bir horoz var işte
milislerden birine kumanda eden.
saldırmak ve katletmek
haşhaş üretmek
ve döviz kalpazanlığından başka
birşey bilmeyen.
babasının giysilerini satardı
bir vakit
nikah yüzüğünü rehin bırakır
ölülerin dişlerini dahi
çalardı.
7.
bütün marifeti
tabancasıyla
kelimelerin tepesine ateş etmek olan
bir horoz var
mahallemizde.
8.
mahallemizde
asabi, zırdeli bir horoz var
haccac gibi konuşur bir gün
ve
me’mun gibi yürür kibirle
cami’nin minaresinden haykırak:
“beriyim ben noksanlıklardan,
beriyim kusurlardan
hem devletim ben
hem de kanun”
9.
nasıl gelecek bize bereketli yağmur? 
nasıl yetişecek buğday? 
hayır nasıl inecek üzerimize
ve bereket nasıl örtecek bizi? 
allah’ın yönetmediği
horozun hükmettiği bir memlekette? 
10.
ülkemizde
horozun biri gider, biri gelir
zulüm aynı zulümdür.
leninci hükümet gider
amerikancı saldırır
ezilen hep insandır
11.
köyün pazarına uğradığı vakit horoz
kibirle, kabarık tuyleriyle
ve omuzlarında parıldayan hürriyet nişaniyle,
haykırır köyün bütün tavukları
hayranlıkla:
“ey efendimiz horoz! ”
“ey mevlamız horoz! ”
“ey milletin generali, ey meydanın kudretlisi! ”
“sensin milyonlarca kadının sevgilisi”
“ihtiyacın var mı bir cariyeye? ”
“ister misin bir hizmetçi? ”
“peki ya masaj? ”
12.
yönetici hikayeyi duyduğunda
boğazlanmasını emretti horozun, cellada
öfkeli bir sesle dedi ki:
“mahallenin veletlerinden bir velet
nasıl cüret eder benimle
iktidar kavgasına
nasıl cür’et eder bu horoz? 
ben tek ve ortaksız iken? ”
“bilir misiniz ben kimim? 
kontrolistan devletinde oturan bir yurttaş
kahvede oturmaktan korkan bir yurttaş
fincanın karanlığından devlet çıkarsa diye
bu acaip devleti tanıyor musunuz? 
orada güneşin doğması karara muhtaç
horozun ötmesi karara muhtaç
çiftlerin çocuk doğurma isteği
karara muhtaç
karar çıkmamışsa eğer
sevgilinin saçının rüzgârda uçuşmasını
engeller polis.
durum öyle pespaye ki kontrolistan devletinde
toprak tiksinir tohumdan
her kuş korkar öbür kuşlardan
karar sahibi de karara muhtaç
işte böyle bir devlet kontrolistan”
ben ulusal acı günlerinden geliyorum.
çirkinlikler zamanından.
bozgun diyarından.
korkmuş bir kuş gibi yazıyorum..
sürüp giden patlamalar arasında….
yalnız olduğumuzu mu sanıyorsunuz.? .
bu boğazlanmış vatan, hanımefendi.
perdenin arkasında duruyor.
kolay mı sanıyorsun? .
bir kadının göğsüne yaslanmak….
odam dopdoluyken.
kurbanların cesetleriyle,.
ve yoksulların gözleriyle..
<end>

<start>
Artık farkında değilim, nereye gidiyorum böyle
Her gün.. hissediyorum, çok yakınsın
Her gün, oluyor yüzün bir parça
Hayatımdan. Ömür bereketleniyor daha
Şekiller daha bir güzelleşiyor
Daha bir kutsallaşıyor eşya
Akıp durdun gözeneklerinde tenimin
Çiğ taneleri gibi öylece dolaşıyorsun
Zor geliyor yokluğuna alışmak
Yanında olmak daha da zor
Ne çok, ne çok sevmekteyim seni, hatta
Senden de fazla; ruhum bile şaşıyor buna
Mesken edinmiş gözlerinin bahçelerini şiir
Olmasaydı gözlerin, şiir yazılmazdı hiç
Sevdiğimden beridir dönüyor yıldızlar
Daha bir saf oluyor gökler, daha bir geniş
Çeviren: İlyas Altuner
<end>

<start>
Bir sene daha kalacak mıyız bu yatakta? 
Kahvaltı yapıp, durmadan sevişerek
Aynı yatakta...
Ben göğüslerinin coğrafyasını tanıyorum eyyy kadınım
Hiç kuşkun olmasın...
Bir öğrenci gibi gözüm kapalı anlatabilirim
Uygarlıkların haberlerini
İkisinin arasında doğan...
Ve ben biliyorum
Gözeneklerinden çıkan tuzlu terinin tadını
Sol dizinin üstündeki çocukluk yarasını
Sırtında uzayıp giden tüyleri de... ipek yolu gibi
Ve saçlarında uyuyan tokaları
İkna etmekte bıçağa hacet bırakmayan kokunu
Karşısına çıkan öldürmeyi meslek edinmiş göğüslerini...
Ben senin med ve cezir vaktini bilirim
Fırtınalı zamanlarını
Bitkilerinin şekillerini
Ağızından narlar ve buğdaylar toplayan
Ve sonra uçup giden kuşların isimlerini...
**
Hep tayakkuz halinde mi kalacak bedenim
Bir Arap atı gibi
Aynaların üzerinde koşarak
Piyano tuşlarının
Zinet sandıklarının...
Hep hayranlıkla donup kalacak mıyım
Bir bedevi dehşetiyle
Muhteşem göğüslerinin karşısında? 
Artık iman ettim ey kadınım...
Kuşkusuz küreymiş
Yeryüzünün şekli
***
Bin yıl daha kalacakmıyız
Bu dağınık yatakta? 
Bazen giyinip
Bazen soyunarak
Cinselliğin ebedi zindanında uyuyakalmak
Hoşumuza mı gitmeye başladı ne? 
Babilli bir kralın mezarındaki
Nakışlara mı dönüştük yoksa
Alışmaya mı başladık
Bu her yere yayılmış kokuya
Ben ona alıştım
Onun bana alıştığı gibi
Başına gelince
Göğüsümün üzerinde küçük bir bölge sanki
Sense elimi uzattığım her yerdesin
****
Ahhhh Eyy kadınım! 
Ne kadar da mahcubum sana ve üzgün
Bu çarşafların ipliklerin sayısına varıncaya kadar biliyorum
Boşuna arıyorum gözlerinde bilmediklerimi
Boşuna arıyorum
Sorduğum herhangi soruyu
Oysa ben çok iyi bilirim bir turist gibi
Heykellerin boyutlarını
Taş devrinden günümüze kadar
Su kaplarının şekillerini
Fenikelilerden günümüze kadar
Fars minyatürlerinin çeşitlerini
Rafael'in, Van Goh'nun, 
Pikasso'nun, ve Goya'nın eserlerini
Osmanoğllarının yakutlarını...
Ve göğüslerinin kapılarındaki Bizans nakışlarını...
Eski hikayelerden süzülen 
Narenciye ve misk kokularını
Ahhhh Eyy kadınım
Ahhhh ne kadar da kötü turist rehberleri
*****
Yaşadık cinselliği akşamdan önce
Akşamdan sonra da denedik onu
Ve yemek esnasında
Ezdik birbirimizi
Bir aşk değirmenindeymişiz gibi
Peki sonra?
Ben öyle yerler bilirimi vücudundan
Bilmez onu hiçbir keramet sahibi
Ne de bir veli...
Ayrıntılarıyla bilirim ben eyyy kadınım
Ondan ki bütün vadileri,
Başakları...
Su kaynaklarını...
İşte böyledir cahil adamların işi...
******
Kaldır beyaz örtüyü
Dayanılmaz oldu sıcak
Ölmüş balık ve çürümüş et kokuyor ağızım
Hiçbir şey beni şaşırtmıyor artık
Hiçbir şey dehşete düşürmüyor 
Farkında değilim mutsuz muyum? 
Yoksa mutlu mu? 
Aylaklık günlerine idmanlıyım
Hiçbir şey yapmıyorum
Kadehleri soğumakta
Ve sigara içmekten başka...
Sende hiçbir şeyin farkında değilsin
Dergileri karıştırmak...
Ve tırnaklarını boyamaktan başka
Keşki eyyy kadınım
Perdelerin birini açsak artık...
Çok özledim serçelerin haberlerini
Ve yağmur sesini
İnan çok özledim
Yelkenlilerin çığlıklarını
Tünellerden geçen trenleri
Ve yolculuk hatıralarını
Çok... ama çok özledim
Kafelerin gölgeliklerini
Dükkanların ışıklarını
Ve insan seslerini...
Keşki birşeyler yapsak
Boğazlamadan önce bizi
Bıkkınlığın kılıcı...
<end>

<start>
Satmadınız mı? 
Elma ağaçlarını
Serçeleri
Fırınları
Şelaleleri
Satmadınız mı elinizdeki şiir kitaplarını? 
Ve çocukların gülüşlerini
Satmadınız mı ney inlemelerini? 
Elbiselerinize kadar işlemiş olan
Ve ezginin vuruşlarını
Satmadınız mı Cenneti? 
Bir harabede yaşamak için..
<end>

<start>
Ya ilahi! 
Aşık olduğumuzda
Ne oluyor iç dünyamızda
Ne kırılıyor içimizde? 
Nasıl dönüyoruz çocuksu tavırlara? 
Bir damla su nasıl bir okyanusa dönüşür
Hurma ağacı nasıl ulaşır en yücelere
Deniz suları nasıl olur en tatlı
Nasıl dönüşür güneş
Elmastan bileziğe
Aşık olduğumuz zaman…
Ey Tanrım! 
Aşk bizi ansızın yakaladığında
Ne götürür bizden
Ne koyar yerine
Nasıl küçük öğrenciler gibi oluruz
Masum ve içten
Nedendir gülümseyince bize sevdiğimiz
Yasemin yağmuru olup
Boşalır üzerimize dünya
Nedendir ağlayınca dizlerimizde
Mahsun bir serçeye dönüşür dünya…
Ey Tanrım! 
Ne denilir bu aşka
Asırlar boyunca varlığını koruyan
İnsanları öldüren
Kaleleri düşüren
Muktedir hükümdarları zelil eden
Sıradan güzel insanları eritip bitiren
Yarin saçları nasıl altından bir yatak olur
Sevgilinin ağzı şarap ve üzüm
Nasıl yürürüz ateşin içine doğru…
Ve zevk alırız alevlerin renginden
Cihangir sultanlar olduktan sonra
Nasıl esir oluveririz
Aşık olduğumuz zaman…
Ne diyelim bu aşka
Hançer gibi saplanan etimize…
Ona bir başağrısı mı diyelim
Adını cinnet mi koyalım
Nasıl bir saniyede dönüşür varlık
Yemyeşil bir vahaya…
Şefkatli bir kucağa.
Aşık olduğumuz zaman…
Ya İlahi
Ne oluyor mantığımıza? 
Ne oluyor bize..? 
Nasıl bir coşku anı yıllarca sürüyor
Nasıl oluyor da kuşkular
Aşkta teslimiyete dönüşüyor
Yılın haftaları nasıl birbirine giriyor? 
Nasıl el koyuyor aşk
Bütün zamana…
Ya bazen kışın geliyor
Gökyüzü bahçelerinde bitiyor gül…
Aşık olduğumuz zaman…
Ya İlahi:
Nasıl da teslim oluyoruz aşka
Bütün güvencelerimizi veriyoruz ona
Mumlar taşıyoruz
Ve za’feran kokuları
Nasıl kapanıyoruz ayaklarına af dilenerek
Nasıl da onu korumak için koşturuyoruz
Kabul ederek…
Bize yaptığı herşeyi…
Bize yaptığı herşeyi…
Ya İlahi:
Biliyorum gerçek Rab sensin…
Bırak bizi aşıklar olarak…
<end>

<start>
yirmi yıldır aşkın yolu üzerindeyim
ve hala yol meçhul
bir kez katil
çoğu kez maktul oldum
yirmi yıl… ey aşkın kitabı
hala birinci sayfadayım
<end>

<start>
Gözlerinin mavi limanında
Yağmurun renkli ahenkleri esiyor
Güneş ve hayret yelkenkeri
Sonsuzluğa çiziyor yolculuğunu
Gözlerinin mavi limanında
Denize doğru açılır bir pencere
Ve uzak diyarlardaki kuş
Henüz doğmamış toprakların peşinde
Gözlerinin mavi limanında
Kar yağar, yaz zamanı
Denizi kendinde batıran, ama batmayan
Firuze yüklü gemiler…
Gözlerinin mavi limanında
Dağınık kayalara doğru
masum çocuk gibi koşarım
Geri dönerim,
ama kuş gibi yorgun.
Gözlerinin mavi limanında
Gece türkülerini okur taşlar
Söyler misin…
Kim gizlemiş binlerce şiiri
gözlerinin kapalı kitabında?
Keşke,
Ah, keşke
Bir kayığım olsaydı
Ve her akşam
gözlerinin mavi limanına doğru
yelkenlerim savrulsaydı…
<end>

<start>
Ey acemi dudaklı yar… Bahaneler bulma bana 
Kurtarıcın ve müjdecinim ben senin 
Aşkı öğretmek için geldim sana 
Öğren onu… 
Hala kabile kanunları hakim vucuduna 
Kendin hükmetmeye çalış bedenine
Kulak ver bana… 
Vaktim çok dar 
Her mevsimde bir kez biter başak 
Aklını başına al 
Asık suratla karşılanmaz ilk bahar yağmurları 
Sen de diğer kadınlar gibi ol 
Sadece bağırmak için mi verildi sana bu dudaklar
İşte talimatlarım… Önünde hepsi de… 
Cennetimi de orada görüceksin 
Cehennemimi de 
Hala anlamadıysan şimdiye kadar 
Sor ne olur, anlamaya çalış 
Sana dayatmak istemiyorum kendi konumumu 
Konuş… Eğer konuşmak hoşuna gidiyorsa 
Kokla beni 
Bu seni rahatlatacaksa…
Zorla sevgiyle işim olmaz benim 
Şiddet – kadınım – 
Beni bunalıma sokuyor 
Kötü bir adam olacağımdan korkuyorum 
Seni aşka bir koyunu çeker gibi çekeceksem eğer 
Anlamaya çalış…
Sakin ol… 
Niyetim bu güzel geceyi mateme çevirmek değil 
Hiç bir zaman bir kabile reisi olmadım 
Seni kanla ve tırnakla sevecek olan 
Fakat ben daima gökyüzünün haritasını 
Değiştirmeye çalışan adamım 
Şiiriyle… 
Ve aşkıyla… 
Yıldızların konumunu değiştirmeye çalışan adamım…
<end>

<start>
1
yeşil serçem hala ki
sevgilimsen
demek ki….tanrı gökyüzündedir.
2
soruyor sevgilim:
gökyüzü ile benim aramdaki fark ne? 
aranızdaki fark şöyle ki
bir gülsen sevgilim
aklımda ne yer kalır ne gök
3
aşk sevgilim
ayın yüzüne yazılmış güzel bir şiirdir
aşk ağacın tüm yapraklarına resmedilmiştir
kazınmıştır aşk…
serçelerin kanatlarına, yağmur damlalarına
lakin benim ülkemde sevgilim
bir kadın ne zaman bir erkeği sevse
taşlara tutulur
4
aşka düşeli
değişti….
değişti tanrının krallığı
gecenin karanlığı koynumda uyur oldu
batıdan doğar oldu güneş
5
tanrım…kalbim yetmez oldu
kimi sevsem….dünyalara bedel
bir başkasını koy yerime
dünyaları alsın içine
6
doğum günümü sorar durursun hala
yaz bir kenara…
aşkınla tutuştuğum gün…doğum günümdür
7
sihirli lambasından çıkıverse cin
dese bana: ne dilersen dile
yakutlar mı dersin zümrütler mi
gözlerini seçerdim …tereddütsüz…
8
siyah
davetkar ağlamaklı gözler
tanrıdan bir dileğim yoktur
yalnızca…
bu gözleri korusun
üstüne de bir gün daha versin bana
şiir dizeyim bu iki inciye
9
bir tanem
bilseydin seni ne kadar çok sevdiğimi
kenara atıp her şeyi
gelip gözlerimde uyurdun
10
sırasıyla say parmaklarını
ilki: sevgilimsin sen
ikincisi: sevgilimsin sen
üçüncüsü: sevgilimsin sen
dördüncüsü, beşincisi
altıncısı, yedincisi
sekizincisi, dokuzuncusu
ve onuncusu…sevgilimsin sen
Çeviri: Musa Ağgün
<end>

<start>
sevgili beyim! 
bu aptal bir kadının seslenişidir
daha önce hiç aptal bir kadın yazdı mı sana? 
benim adım mı? 
adları bırakalım bir tarafa
raniye, zeynep, hind ya da hayfa
taşıdığımız en büyük saçmalık adlardır.
beyim! 
korkuyorum içimdekileri söylemeye
söylersem göğün yanmasından korkuyorum
sizin doğu’nuz sevgili beyim
mavi mektuplara el koyar
el koyar kadınların hazinelerindeki düşlere
kadınların duygularına haciz koymaya davranır
kadınlarla konuşmak için
bıçak ve satır kullanır
ve boğazlar baharı, özlemleri ve siyah saç örgülerini
ve kadınların kafataslarından yapar yüksek şeref tacını
kötüyse yazım…
kusura bakma beyim…
yazıyorum… cellât kapımın ardında
ve odanın dışında rüzgârların ve köpeklerin sesi beyim! 
kapımın ardında antere el absi
boğazlayacak beni, görürse yazdıklarımı kesecek kafamı
görürse şeffaf elbiselerimi
kesecek kafamı…
eğer ben dile getirirsem acımı
sizin doğu’nuz sevgili beyim
mızraklarla kuşatır kadınları
ve doğu’nuz, ey sevgili beyim
erkeklere peygamber diye biat eder
ve kadınları toprağa gömer
rahatsız olma satırlarımdan
cağlar boyu kapalı duran kupu kırdıysam
kursun mührü çıkardıysam vicdanımdan
kaçtıysam sarayların harem odalarından
ölümüme, mezarıma, köklerime ve büyük mezbahaya
başkaldırdıysam
rahatsız olma
keşfettiysem şuurumu
çünkü doğulu erkek ilgilenmez ne şiirle ne şuurla
doğulu erkek cüretimi bağışla
kadını yatakta anlar yalnızca.
el attıysam krallığına erkeklerin
özür dilerim
büyük edebiyat erkeklerin edebiyatıdır
ve sevgi daima erkeklerin payıdır
cinsellik de her zaman uyuşturucudur size satılan
kadın özgürlüğü ülkemizde bir hurafedir ancak
yoktur erkeklerin özgürlüğü dışında bir özgürlük
benim için istediğini söyleyebilirsin, aldırmıyorum
yüzeysel, aptal, deli, alık
aldırmıyorum artik
çünkü erkeklerin mantığına göre
aptal kadındır dertlerini yazan kadın
e! mektubumun başında ben aptal bir kadınım demedim mi!
<end>

<start>
gittiğim bütün hekimler aynı şeyleri söylediler
söz birliği etmişcesine
'aşk hastalığıdır bunun adı
 ve çok sarsar insanı bu yaştan sonra'
oysa ne yalan söyliyeyim,
ben yalnızca
bir kuyrukluyıldıza
çarptığımı sanmıştım
yaşamın çıkmaz sokaklarında yürürken
yüreğim bir patlamayla aydınlanınca
<end>

<start>
aşkımız bir gün uçup giderse aramızdan sevgilim
sırt çantalı bir duman gibibir melekle çarpışan kelebeğin kanadından dökülen toz
bir çağlayanda sürüklenen bir dal parçası gibi
istemediğimiz yerlere giderse aşkımız sevgilim yalnızca kanatlarına güven
kendi yarattığımız boşluğun ucunda sıkı sıkı tuttuğumuz bir kapı koludur yaşam
ve aşk, en derin kuyumuza düşen keman yürüdüğümüz yollar daralırken
çökerken altımızdaki merdivenler sevgilim yalnızca kanatlarına güven
sevdalılar bilir bir kuş yağmurudur ilkbahar
sevmeyi beceremeyenlerin koyduğu yasaklar çözülüp gider çocuk gölgelerinde yazın
ve ağzımızın içinde dağılır aşk sapsarı bir şeker gibi erirken sonbahar
bitmeyen bir kıştan söz açılırsa sevgilim sevgilim yalnızca kanatlarına güven
elimi uzattığımda sana gemileri göstermek için
dümende kan kokusuyla bayılmış bir kaptan
ateşin yüreğine sürüklenen bir ülke ufukta
ve çekirge sürüleri yolcu bavullarından çıkan sevgilim dökülürken tüyleri
savaş uçaklarına çarpan güvercinlerin
her gün değişen atlasların içinde tara saçlarını ve yalnızca kanatlarına güven
götürürlerse bir gün beni ellerim iplerle bağlı
şiirlerimin bilmediği yerlere ve hiç kimsenin
alnımdan fırlayacak göçmen bir kuş gibi dur dünyanın paslanmış sırtında
ve bensizliğe havalanırken korkma sevgilim sevgilim yalnızca kanatlarına güven
<end>

<start>
barış nedir sevgilim biliyor musun
bir köprü müdür üstüne gölgeler düşünce çöken
halka açılamadan batan bir şirket
iki savaş arasında verilen çay molası mıdır barış yoksa
hurdacıya söylediği son sözler mi 
bisikleti vurulan bir çocuğun söyle sevgilim
Einstein'ın Roosevelt'e yazdığı mektup mudur barış
Lozan'dan gelen telefon mu Mustafa Kemal'e
çöplerini bilimin süpürdüğü bir sokak mıdır barış yoksa söyle sevgilimde ki
tünediği balkon uçuruma düşen yavru bir kuştur barış
saatçiyi hapse attıkları için kurulamayan bir meydan saati
ayağımızdaki paslı çiviyi bacağımızı keserek çıkaran
bir melekde ki aptalların türküsü 
oyuna getirilenlerin ülküsüdür barış
dişleri sökülmüş Asya kaplanıdır kapitalizmin sirkinde ki sevgilim
içine bayat pil konmuş el feneridir barış
fosforlu izleridir bayrakların üzerinde gezen salyangozların
barış düşsel beyaz buluttur bir kaleye çarpıp dağılan
kör bir toplumun tehdit dolu yazılarla kirlettiği bir defterdir barış
kendinde bulamayıp başkalarında aradığıdır insanın barış
halkının üzerine devrilen bir devlettir zor dönemeçlerde
açılmadığı için posta kutusunda ölen bir mektuptur barış
patlayıp seyircileri öldüren bir futbol topudur 
son dakikada bunların hiçbiri
hiçbiri değilse barış söyle sevgilim savaşın düş kurduğu yerlerde
hangi yüzsüzün uydurduğu bi' sözcük türşu dillerden düşmeyen barış
<end>

<start>
yol ıslanmasın diye
          şemsiye açanlara...
baba bana bağırma
bülbülleri kaçırdın ormanlarımdan
kulaklarımın kapılarını havalara uçurdun
kapılar baba kapılar pencereleri alıp gittiler
tenorlar kaçtı ses tellerinden
çevreye saçıldı yavru diktatörler
seni ne sopranolar istedi de vermedik baba 
baba bana bağırma
bayrak direklerine konan kartalları anlat
uzun uzadıya
nasıl da göremediler avcıları
o keskin gözleriyle vah hah ha
şans yıldızlara özgü bir yalan baba
yıldızlara tükürüp tükürüp onları gezegen yaptınız
savaşan halklar taktınız dünyanın boynuna
yalanları yazdım defterime hiç unutmadım
radyasyonu radyo istasyonu sanan Bakanları
çiğleri, Meclis tavanını çiğ köftelerle çiğneyen
doğum sonrası acılarını cüce ülkeler doğuran kadınların
hiç unutmadım
sakallarını yüzlerinde
yüzlerini sakallarında unutan adamları
ve ısırgan tarlalarındaki parçalarını
Uğur Mumcu'yu biz yapan bombanın
hiç unutmadım
uzak yakın tüm tuzakları baba
yolun ezdiği oyuncak bir kamyonsun sen
bir gam ağacısın
kar yüküne dayanamayıp kırılan
ilkbaharı gerzeklere ödünç verdin
geri getirmediler
güneşin başına gelenleri
biz ilkbaharsız nasıl anlarız baba
baba bana bağırma
bir kulağımdan giriyor sözlerin
öbür kulağımı tıkıyor
Buenos Aires'te olsaydım diyorum içimden
Eva'nın peronunda
karanlıktan kuşlar çalan bir tren
bir bıçak kaçağı
tangonun bacaklarını havaya kaldırdığı kentte
ama iyi ki buradayım, burada hiçbir şeyi unutmadan
burada
bilginin bilgisizlikten daha çok acı verdiği yerde
burada, tam karşında
hapisanelerde hintyağı gibi bir şeydi zaman
hastanelerde pıhtılaşmış kan gemisi gibi
yol alırdı saatler
karılarının namuslarını dillerinde saklayan
adamlar vardı bir taraflarda
televizyon kanallarında yitirilen çocuklar
gökyüzüne düşmemek için denize yapışan balıklar
ve depolara indirilen Lenin heykelleri vardı
Sovyet Rusya'da
kafandaki duvarları
niye cebine koymuyorsun sen baba
baba bana bağırma
farkında değilsin
arkasını ezilenlerin yaladığı
bir posta puludur dünya
bir karadelik yutana kadar uzayda bizi
asansör boşluğuna itilen bir kedisin sen
söylemenin tam sırası
ülkeyi bu duruma senin oy verdiğin
partiler getirdi baba
ama ben buradayım, burada hiçbir şeyi unutmadan
bir yaşamlık kaygı duruşundayım
yakın tarihimiz için
baba bana bağırma
bacağından vurulursa bir şiir
nereye kadar gidebilir
bana bağırma baba
kendine bağır
yoksa her şey bitebilir
<end>

<start>
senin ülkende cüceler vardı boyları hüzünden kısalan
donmuş gözyaşları
kurumuş otlar
ve adını anımsamadığım bir sürü hüzünlü şey vardı
hüzün programlanmıştı bilgisayarlara bile
babanın bir beyin cerrahının tamir çantası olduğu 
söylentisine gelince
bence kuru iftira
ama yukarılık kompleksini kimden kaptığı bilinmiyor
annense bir şişenin içinde batık gemileri 
bekleyip durmuş yıllarca
kiralık kardanadamlarla çıkmış küf rengi yolculuklara
ve kadınlar hamamında ayyaş bir ayı gibi bayıldığı gün
seni doğurmuş hiç yokken sen hesapta
a benim caretta carettam
a benim yürek vuruğum 
buna da şükür
çünkü 
bir yılkı atı gibi
bırakmışlar seni çocuk çocuk suluboya çıkmaz sokakta
keyiflerine bakmışlar gelsin eğlence gitsin ça ça ça
sen küçücükmüşsün
insanlara bakmışsın bakmışsın her yan sönük yıldızlar ormanı
bir şeyleri sevmek istemişsin alışırken dünyaya
dişlerini göstermişler
kırmışlar termometreni
insan insanın kurduymuş bre
kesekağıdına sarmışlar seni
narbülbülün kafese ayçiçeğin çöplüğe
bir duvarın sıvası gibi dökülürken bana rastlamışsın
dur demişsin dur hadi dur yaşamım sil baştan 
ben demişim
'severim severim sevmesine de seni
eski bir hüzünle
durmadan büyür içimde bir Girit yasemini'
yaklaşmışım 
ve deniz atmışım dudaklarımla dudaklarına
<end>

<start>
Bana şöyle bir bak diyorsun
Alıcı gözüyle, tepeden tırnağa
Yeni dalınmış bir uyku gibi bak
Çobanların söndürmeyi unuttuğu dağ ateşi
Kaleden kaleye uçurulan ak güvercin
Rüzgara emanet edilen fısıltı gibi
Yazdan kalma bir gün gibi bak bana
Bana şöyle bir bak diyorsun
Posta kutusuna gece yarısı bırakılan bir mektup gibi
Kızağından kayıp bitmeden denize inen bir tekne 
Gökyüzünün denizyıldızlarıyla dolduğunu gören
	Bir dalgıç gibi bak
Akşam kırılmaya başlarken içimde
Dağılan bir ilkokulun zili gibi bak bana
Bana şöyle bir bak diyorsun
Bir ışın demetine sarılır gibi bak
Unuttuğum ve istemesem de
	Yüzlerini bir türlü anımsayamadığım
	Çocukluk arkadaşlarım gibi
Kahve fincanına damlayan gözyaşı
Kara düşen kan damlası gibi
Diyorsun ki- evet, mavi gözlerinden bile ürpertici bu-
Kınından çıkarılan bir hançer gibi bak bana
Bana şöyle bir bak diyorsun
Yaşama sevincini sana ben veriyormuşum gibi
Sevgilin olmasam da sevgilinmişim gibi bak
Kumsalda bırakılan ayak izi
Kanadın üzerine değen bulut gibi
Kayalıklara sürüklenen bir gemiye
	Yanıp sönen deniz feneri gibi bak bana
Çünkü unutmamanın eşiğidir
Ve anımsamanın kapısıdır bakmak
Sevgili İrem
Bunun için bile kibrit çakılabilir
	Okyanusun kıyısında
Karanlıkta
Bir kedi gözü gibi
Pençeleriyle dolaşırken aşk.
<end>

<start>
Çiçekçilere soruyorum,kupa papazlarına,kumrulara
Eğreltiotlarına
Kimya kitaplarına
Karpuz satıcılarına soruyorum balkondan bağırarak
Bilmemek ayıp değil ki öğrenmemek ayıp
Ama sevdamızın her şeyden bir fazla oluşuna kimsenin aklı ermiyor
Okul kırmış çocuklardan bir fazla uçarı
Adem'le Havva'dan bir fazla çıplak
Gerçi esmeriz ya,Marliyn Monroe'dan bir fazla sarışın
Bir fazla İstanbul efendisi yaşlanmış çınarlardan
İstanbul dedim de aklıma orda olduğum geldi
Karı muhabbetlerinde mi her allahın günü
Carıl curul mu yine tatlı kaçık İstanbul
Ne halt edersen et en çok sedef bakışını arıyorum senden ayrıyken
En çokdan çok da dünyaya meydan okuyan gülüşünü
Şiirim diyorum ona,bu sözü bir fazla hak ediyor bütün şiirlerimden
Yaban gülüm diyorum
Çılgınlığım
Vazgeçemediğim
Birden güvercinli güvercinli gülüyorum
Bak
Sevdemıza bir numara dar geliyor sanki şimdi yeryüzü
<end>

<start>
yani sen de denizsen be Marmara 
iki bogazin var diye gol demiyorlarsa sana 
canina okurum ben boyle isin 
haberin var mi ben alti bogaza birden bakarim 
benden sorulur Elif'imin 
benden sorulur dort seytanimin karin toklugu 
senin Istanbul'un okula gider mi, kagit kalem ister mi 
Canakkale'nin cocuk felci, yatak yorgan yatmasi var midir 
adalarindan birinin bile ah Marmara kara midir bahti 
yani sen de denizsen Marmara 
otur hesapla bak, uc kere daha denizim senden 
ama bana deniz diyen yok o baska dava 
Sariyer'in oralara mavi bir nokta koyan yok 
atlaslara falan da yazilmaz tuh ki adim 
ne dersen de dunya tersine donuyor Marmara 
seni Bogazlar besliyor iki ucundan 
ben de alti bogazi ay ortasi biten maasla 
kizip kopurme ama 
hic deniz gormesek yutardik belki Marmara
<end>

<start>
ışıkla ilgili bir yazı okuyordum, elektrikler kesildi
boğazından geçerek midesine indi kent gecenin
mum aramadım, oysa vardı
pencereye gittim kalkıp çalışma masamdan
iki sevgiliden söz ediyordu ağaçlar fısıldaşarak bahçede
ağaçların yalnızlıklarından korktum
sonra yollardan söz açtılar, düşledikleri yollardan
işte o zaman ateşböceklerini,
birbirini kovalayan iki yanarsöner ışığı gördüm
gezinen son yıldızlarıydılar yeryüzünün
çaldıkları ağustosböceklerini tahta kafeslere dolduran
bir hırsız çetesi geçti sokaktan
ay siliyordu, siliyordu camlarını terleyen evlerin
bir ırmak kente geri dönmeyeceğini bildiren
bir mektup yazıp akıp gitmişti sudan gerekçelerle
yerçekimini aşk yoksunlarına bırakıp
bir bir çıkardım giysilerimi
ve kapısını araladım uyuduğun odanın
sonra açılmak için dokunmamı bekleyen
pembe gülleri gezdirmeye gittik
ağaçların gözlerini yumduğu küçük koruda
gökyüzümü sarsıyordu ıslak kelebek kanatların
ve geceyi
şu ısırıp durduğun geceyi
gitgide derinleşen karanlıkta gitgide sertleşen geceyi
yıldızların gökfişekleri gibi içimizde patladığı geceyi
çiğlenmiş sabahla birleşen ve küçülen geceyi
her güne böyle başlayalım sevgilim
böyle, ateşböceklerine teşekkür ederek
<end>

<start>
senin bakışın sevgilim
senin bakışın
bulutlarla yanak yanağa gezen kırlangıç
uçurumların anlamını bilen albatros
yağmurlu günlerde güneş devrimi yapan güvercin
senin bakışın
telefon kulübesinde sesimle sevişen kumru
gök gürültüsünün üstünden geçen turna
emeğin kavgasına kanat veren kartal
senin bakışın sevgilim
senin bakışın
'çok uzaklara gitmeliyim kendimi bulmak için'diyen leylek
'uzaklara gidersen yitirirsin yanındakileri'diyen serçe
baştankara,içimdeki yazı bahçesine dadanan 
sevgilim senin bakışın
kısa otlara uzun dalların öykülerini anlatan çalıkuşu 
çocukluğumun şeytan uçurtmalarıyla yarışan saka
aynanın önünden yavaşça geçen tavuskuşu
sevgilim
ışığın yırtıldığı yerde gökyüzünü bekleyen ispinoz senin bakışın
gökdelenin bodrumunda yuvasını arayan tarla kuşu
odun kafalıları hırpalayan ağaçkakan
sevgilim
savaş gemilerinin üzerine yağan martı senin bakışın
senin bakışın
geceyi,seviştikçe kanadı kanayan geceyi
boşluğun ıslığıyla aralayan yabankazı
gerçeküstü pelikan,
gökyüzünde su kanalları açan pelikan
'yakaladığım en büyük balık sensin'diyen yalıçapkını senin bakışın
sevgilim 
senin bakışın
konduğu ağaçlara bir bir sarıldığım ardıç kuşu
sürüden erken ayrılan bıldırcın
cereninsırtında uyuyan keklik
sevgilim
senin bakışın yağmurkuşlarının nem bolluğu
yıldızların felsefesini bilen kukumav
cennet papağını,yatağımda gökkuşağını uyutan
kuşların müzik öğretmeni bülbül
senin bakışın
ezilenler başkaldırdıkça sevinçle öten kızılgerdan
sinema karanlığında dudak çırpan istanbul kuşu
-öyle bir kuş varsa eğer-
geceyle gündüzü tüylerinde eşitleyen saksağan
sevgilim senin bakışın 
mutsuzluğa gagasıyla gülümseme biçen kayaşakrağı
yapraktan çimene haber götüren ötleğen
Van Gölü'ne gölgesi vuran atmaca
Aladağlar'da iç geçiren şahin
senin bakışın
denizcilerin unuttuğu bahri
gemilerin unuttuğu suyelvesi
sevgilim
hiç unutamadığım yelkovan kuşu senin bakışın
yüzümdeki gökyüzü
bakışlarındaki kuşlarla tanıdı kendini
sevgilim senin yüzün
senin yüzün
eski kuşların yeni seyir defteri..
<end>

<start>
sevgilim
ecza dolabının raflarında bekle beni
bir tüp diş macunu, bir şişe siyanür
ve zambak kokulu sabunlar
sevgilim
Büyük Millet Meclisi'nde bekle beni
kürsüdeki yerimi ısıt
Güzel Konuşma Dersi vereceğim hiç ağzımı açmadan
sevgilim
iki bilinmeyenli bir denklemde bekle beni
matematik tanrısının sonsuzluk evi
ve akıl hastanesinin sisli bahçesi
sevgilim
bir kedi pençesinde bekle beni
yüreğinde deltalı tırmık izleri
ve karikatür saraylar
sevgilim
polis otolarının fırıl mavi ışığında bekle beni
sakallı kaldırımlar, guguklu saat suçları
ve tarçın kokulu şizofren
sevgilim
Çocuk Kalmışlar Derneği'nde bekle beni
' hepsi pekiyi ' süt dişlerin, korsan gemilerin
ve altını ıslatmış bez bebeğin
sevgilim
bu şiiirin çıkışında bekle beni
saat kulemizi geçenlerde yıktılar
<end>

<start>
günlerim karbon kağıdı
ve en keleği
bir böcek olmak
kıyısında
aç leyleklerin beklediği
bir orman yangınında
<end>

<start>
_Sivastopal,2 temmuz 1993, 
		   37 ölü, 
		  milyonlarca şiir yaralı._
sizleri tanıyordum
sabahları geçerek önümden giderdiniz işlerinize
siz
kendini amber ağacı sanan karalahana suratlı manav
yüreğini örümceklere diktiren terzi çırağı
siz
çocuklara çarpıp kaçma eğilimli belediye şoförü
maçlarda peygamberlere küfreden zabıta memuru
evet siz
siz
öğrencilerine Atatürk heykelini tokatlatan öğrenci yurdu müdürü
yani siz beyefendi
siz
çanakçılar, kışkırtıcılar, kibritçiler
melek boğazlayıcılar
sahte itfa’ye aslanları
siz
cinayet sonrası toz olan pır pır sultan imamlar
bayat yeşil biberler
kanat düşmanları
sizleri tanıyordum
kutu kutu odalarım kol kanat gerdi askerlik anılarınıza
banka cüzdanlarınıza
astım ilaçlarınıza
kiminiz evden kovuldunuz bende yattınız sabaha kadar zik zak
korudum sizi göktaşlarından ve ay çarpmalarından
çocukluk arkadaşınızdı otel kayıt memuru önce onu yaktınız
türküleri yaktınız şiirleri yaktınız
doğru sözü yaktınız
akşamları geçerek önümden gidersiniz evlerinize
yıkıntıma sinsi sinsi gülersiniz
kapıda sizi karşılayan çocuklarınız
onlar da öğrenir bir gün
içindeki insanlarla yaktığınız
bir otelin
sonsuza dek
kül tüküreceğini yüzünüze.
<end>

<start>
uzun bacakli bir yaban hayvaniydi ask
haril haril onu aruyordu Istanbul, duyuyorduk
Galata Kulesi'ndeydik, basin omzumdaydi
Kule döne döne içimizdeki gökyüzüne akiyordu
sevgilim
yüregimin ipiyle dudaklarina indim senin
güzbiliminden tenbilimine dönüsürken askimiz
Kule'den asagiya firlattim beynimi
'Dalgin sair!' dedi Einstein, Niels Bohr' a dönerek 
'Baksana unutmus beynine kanat takmayi!' 
'Yürekle beyin arasindaki en büyük belirsizliktir ask' 
diyerek söze karisti Wemer Heisenberg
'Belki de, iki yüregin ayni dalga boyunda bulustugu bir salinimdir o!' 
dedi Loui de Broglie
'Ask, bir kara cisim isimasi degil midir?' 
böyle sordu Max Planck da
dayanamayip
isik tozuna bulali gözleriyle
'Kendinize geliniz efendiler!' diye söylendi Takiyüddin 
'Bilimle açiklanamaz ask, siirle açiklanabilir ancak!' 
O, uzun saçli bir yildizdir; yüregin içinde taranir' 
bence sevgilim
söylendikçe bizim olan bir sarkidir ask
dikey bir siirdir bütün kuslari ayni anda havalandiran
Galata Kulesi'nden asagiya firlattim beynimi, söylemistim
bana bakan
uzun saçli bir yaban hayvaniydi ask
asagi tükürsem Dördüncü Murat
yukari tükürsem Hezarfen Ahmet Çelebi
agzimin içinde dilin, bulutlarimi islatan gökirmak
sonsuzlugu ikiye bölmektir ask,
kasigina yazdigim ak yazi
sevgilim
agzina düserken yanardaginin
kanatlarim ol benim
kafeslerinden soyundur kuslarimi
baliklarimi çiplakla tuzdan
Cenevizli boynumu sev, Venedikli sirtimi
Osmanli kokan saçlarimi
Anadolu'dan gelen gözlerimi
Perali bakisimi sevgilim, Istanbullu ellerimi
bana beni animsat
sensizken yitirdiklerimi
Kule'den asagiya firlattim beynimi, bir yerlerde yazmistim
bak iste 
bir çift martinin yanindan geçiyor düserek
irice olani, 'Herifin biri kafayi yemis yine!' diyor yanindakine 
'sen asktan ne anlarsin koca gaga' diye söyleniyor digeri 
sevgilim onlara aldirma sen
yalnizligin kabuguna çekilip
kendi içime düserken bile
kanatlarim
kanatlarim
kanatlarim ol benim
<end>

<start>
kimin elini tuttuysan
gökkuşağının altından geçti
<end>

<start>
ameliyat odasına
alındığında bir çocuk
kapıda
ağlaşarak onu beklerler
yaşamın
kolay bozulan
bir oyun olduğunu bilen
oyuncakları
<end>

<start>
- Ümit'e-
işin doğrusu
önce sarıyı gördüm, sonra hepsini birden
düşe dalmış bebekti gök oyuncağıyla
ilerde adamla çocuk
yürüyorlardı ikisi de tavşan uykusunda
uzaktan yakından ilgileri yoktu gökkuşağıyla
yemin ederim
içimde bir sıkıntı o günden beri
çocuğa yedi rengi
bir arada işaret edemediğimden
<end>

<start>
alev almış yıldız sesiyle çalınca herhangi bir telefon
sanadır
durma aç
alooo'na karşılık bir tanıdık koku duyarsan, 
                                    gönül borcu var gibi
hani mummutluymuş, sevinçten dili tutulmuş gibi
anla sevdiğim
o'dur
telefon kulübesine ektiğimiz karanfil
büyümüş de, evlendik mi onu soruyor
<end>

<start>
'yuvarlanan bir taş değildir şair”
diyor Pablo Neruda
kayaların üzerinden
kendini boşluğa bırakıyor bir albatros
içimdeki uçurumun kıyısında
aşağılarda, 
tahtalarında Akdenizli karıncaların dolaştığı sandalda, 
kanatlarını sınayan
martı yavrularına bakarak söyleniyorum
“kuşlara fırlatılan bir taş da değildir şair
insanın varoluşu adına” “
<end>

<start>
ayrıldık ya, ateşini söndürdüm, uçuçböceklerini yaktım
içim cız etmedi mi, etti, allah kahretsingözlerime uçaklar düşmedi mi, düştü, allah kahretsin
gül yapraklarını tuvalet kağıdı yaptım, yıldızların
bodrumda
Nuh'un gemisi sırtımda paramparça
cami kedilerinin yalnızlığından geçindim ve daha bilmem
nelerden
seni unutmak istedim bunca kıskançlığımla
ezogelin çorbanı, arapsaçını
sigara külünü unutmak istedim
unuttum mu, unutamadım, allah kahretsin
ayrılık taş duvar
ayrılık Çin Seddi aramızda
Çin Seddi ne kadar uzun, allah kahretsin
<end>

<start>
sabah sabah
bir uyandım bir uyandım sormayın
çarşafım yeni ya biraz ondan bilindi
güneşti camdan vuran serseri kılıklı kar bile yağsa
belki bir meleğin sırtını kaşımış
ya da kafayı üşütmüşüm sağımdan kalkarak
hepsi olabilirdi
bugün aybaşı, maaş alacak
talih kuşu başına konacak, ondandır dendi
biri de tutturdu düşümde cenneti görmüşüm
boşversene sen arkadaş
öyle olsa cenneti bırakır da uyanır mıyım hiç
hiçbiri değil dostlar hiçbiri değil
çiçeğe durur gibi uyanışım
akpak sevdamdan
ve böyle bir gün say say bitmez güzelliği
<end>

<start>
başımızın beladan bir türlü kurtulmayışı sevgilim
bu taralelliliklerle
usta işi sevişmelerle günde üç dört beş
kanla canla
insan olmanın hakkını vere vere yaşamamızdan
uğradıkları onca bozguna rağmen
bebek yüzlü düşmanların
üstümüze üstümüze gelmeleri komiğime gidiyor
bizim
ancak karıncalara merhaba derken diz çökeceğimizi
orangutanlar bile anlardı vallahi
<end>

<start>
çantanda bir sürü anahtar var Lale
biri evinin
geceleri merdiveninden korkarak çıktığın
biri yalnızlığın, kalabalıklardan damıttığın
giysi dolabının biri
ki giysilerini sevmem
gizlerler güzelliğini
çantanda bir sürü anahtar var Lale
posta kutunun biri
sana dargın mı ne
biri saçının, örgüsü kolay çözülsün diye
arabanın biri
ah şu bitmeyen taksitler ve kasko!
çantanda bir sürü anahtar var Lale
aşk mektuplarını sakladığın çekmecenin biri
epey eskimişler
öyle değil mi
biri uykunun
bazı geceler sıçramanla bölünen
şu yüreğe benzeyen anahtar nerenin
ne kadar da paslanmış
çantanda bir sürü anahtar var Lale
biri Ağrı Dağı'nın
hep tırmanmak istediğin
Salzburg kentinin biri
yüzlerce mozart seni çalıyor
biri dalgın bir nehrin
kucağında geçmelisin sevgilinin
Akdeniz kumsalının biri, 
ıssız ve mavi
çırılçıplak yüzen sen misin
çantanda bir sürü anahtar var Lale
ama açmıyor hiçbiri seni
açmıyor işte anla
kendini aşklara kapattığından beri
<end>

<start>
Anılarını Yerlerden Toplayanlar Derneği’nden dönüyorum
Bir yanıp bir sönüyorum
Yağmur bizi izliyor sevgilim, yalnızca biz
Yalnızca biz geçmişi yaktık, yalnızca biz
Bir şemsiyeye çarpıp batan bir teknedeydik, eğildik
Eğildik ve iplerini çözdük
Sonsuz ipli uçurtma şenliğine dönüştü birlikteliğimiz
Yağmur bizi izliyor sevgilim, yalnızca biz
Ağzımız sürükleyip götürüyor çalar saatleri
En tehlikeli odalarındayız otellerin
Anılarını Yerlerden Toplayanlar Derneği’nden dönüyorum
Bir yanıp bir sönüyorum
Yağmur bizi izliyor sevgilim, yalnızca biz
Yalnızca biz bayrakları yaktık, yalnızca biz
Gözyaşı şişelerine çarpıp kırılan bir ülkedeydik, sevdik
Sevildik ve kire pasa direndik
Yeniden sevdalanıyorum sana bunca kaçak günlerden sonra
Yağmur bizi izliyor sevgilim
Bir bardak yeryüzünde yeniden fırtına.
<end>

<start>
her şeyi
anladılar
sevgilim
seviştiğimiz
yatakta
unutulmuş
bir çift
kanat
bulunca
terzilerine
gidiyor
kentteki
kadınlar
kendilerine
kanat
diktirmek
için
o günden beri
<end>

<start>
yokluyorum, aklınız zzzt zzzt beş karış havada
bir kulağınızdan kürdilihicazkar giriyor
zenci şarkıları çıkıyor öbüründen, acılı
hüznü nedendir o şarkıların ilerde öğreneceksiniz
şimdi sevinciniz çalçene, gençsiniz çok
siz genç olunca elbet aşk da genç
gün ışığı da genç ücyüzbin kilometre bölü saniye
taşbebeğiniz dolaba kilitlenmemiş, o da genç
ben yaşlandım unutuyorum
içlerinde çiçek adları olan şiirleri koparmayın
demiş miydim size
<end>

<start>
aşk çılgınlığının köprülerinden geçelim seninle
sevgilim, yaban otları arasında bulduğum yeşim
yüreğimdeki su birikintisinde okyanusu arayan nehir
sevgilim, unutmabeni çiçeğinin tuttuğu günlük
gözlerimle sarıldığım kuğu bulutlu gökyüzü
ellerini ayrılıklardan kaçırdığım
dalgın deniz feneri duruşlu
ilkbaharda gezinen sis saçlı sevgilim
mevsimlerin ilkokulundan kışı silelim seninle
yaz yağmurlarına yakalanalım
kumsalında sevişmek istediğin Kız Kalesi'nin önünde
açık hava sinemalarının yıkıntılarında uyuyalım
yer gösterici uyandırsın bizi
gözümüze sıktığı el feneriyle
'hadi kalkın sevdalılar,
Aşk Hikayesi filminde oynayan çift yaşlanmış,
seyirci sizi görmek istiyor!'
binlerce, onbinlerce kemanla çağırdığım dolunay
elektriğin gümüş suyuna ışığını değdiren yıldız
yeraltı kentimde biten güzelavrat otu
geçmiş sevdalarımı erittiğin geceler için
yeniden birini sevmenin ne olduğunu anımsattığın
yüzümde tahtlar devirdiğin,
saraylar yıktığın için
düşlerinin içinden geçecek
uzun kanatlı kuş sürüleri diliyorum sana
ve severken seni,
sevdikçe seni
hep çocuk kalacağım, biliyorum
<end>

<start>
Göllerimi bırakıp denizlerine gelirim
sevişmek için seninle
Flora, çağlayanın karnında çırpınan kayık
isteğin masalı
tenime dağılan mıknatıs
yüzükoyun yatmasan göremezdim
sırtında bir bahçıvanın makas izleri
Sevdalılar Parkı'nda ağır yaralı
dudakların boynumun altında patlayan
yavru papatya
sokaklar bile göç ediyor Flora
saatler ıslanıyor
Tamburi Cemil Bey çalıyor seni anımsatan şarkıları
kente kanadı kırık melekler yağıyor
sevdamız yüksekten uçurdu bizi
sevdamız, siste dolaşan tavuskuşları
biz sevişirken ölmeliyiz Flora
köprülerin üzerinde, çatlayıp bizi ikiye bölen
erimiş bilgisayarlar bulmalılar çöp kutumuzda
oyuncak mağazaları için soygun planları
tahtlar, somun altından
biz sevişirken ölmeliyiz Flora
birileri haber vermeli bunu muhabbet kuşlarına
<end>

<start>
Başı ağrıyınca gökdelenlerin
Eğilip almazlar
Eczaneden bir kutu aspirin
İşte sis o zaman iner kente
<end>

<start>
sigarasını söndüren berber darman duman dinliyor
söylediklerimi
elindeki makası nerdeyse dünyaya düşürecek
yani biz ayrılınca dünya nereye gittiyse
'kökünden kesin saçlarımı' diye yineliyorum
'sonra toplayıp verin bana, bir ayrılığın
andacıdırlar'
dokunurken saç tellerime parmakları titriyor
her zaman özene bezene taradığı
siyah, kıvırcık bir sel boşanıyor ardından
gözlerini yumarken aynalar
yalnızca makasın sesi duyulan
ve kanat çırpışı
kafesinde çılgına dönen sakanın
sevgilim
açtığında postacının getirdiği paketi yarın
içinde senin yüreğini kaldıran dağlar
benim gözlerimi dolanan sis
ve sevişirken çam ağaçlarına takılan saçlarımız
birden herşey, herşey, bir gölde bir sabah ansızın
açılışı
gibi
yüzlerce nilüferin
ayrıldığımız gün üzüntüden bayılan zaman
kendine gelince olmadık anda
vapurlar yağacak yüreğinin adalarına yeniden
yeniden dalgalar
yeniden limanlar
yeniden sonu olmayan şarkılar
hepsi
yine birbirine karışsın diye saçlarımız
o zaman yine saçlarını topla sevgilim
ve yüreğinde beklettiğin martıları sal
<end>

<start>
Söyle Arkadaşım' dedi Anadolulu Mehmet
yanıbaşındaki Anzak erine
'nereden kopup gelmişsin,
neden çökmüş bu mahsunluk üzerine? '
'DUNYANIN ÖBÜR UCUNDAN' dedi gencecik Anzak
'Öyle yazmışlar mezar taşıma.
doğduğum yerler öylesine uzak,
örtündüğüm topraksa gurbet bana.'
'Dert edinme arkadaşım'dedi Mehmet
'değil mi ki bizlerle birleşti kaderin,
değil mi ki yurdumuzun koynundasın ilelebet,
sende artık bizdensin,
sende bencileyin bir Mehmet'
Çanakkale'de toprağının
üstü cennet altı mezar
kavga bitmiş mezarlarda
kaynaş olmuş yiten canlar.
'ya sen dedi Mehmet
oyun çağındaki İngiliz erine,
'yaşın ne senin kardeş
böylesine erken buralarda işin ne? '
'yaşım sonsuza dek onbeş'
dedi ufak tefek İngiliz eri.
'köyümde askercilik oynar
coştururdum trampetimle bizimkileri
derken kendimi cephede buldum
oyun muydu, gerçek miydi anlamadan,
bir sahici kurşunla vuruldum.
Sustu boynumdaki trampet,
son verildi böylece oyundan bozma işime
Gelibolu'da bana da bir mezar kazıldı
mezar taşıma ON BEŞİNDE TRAMPETÇİ' yazıldı.
Öyküm de künyem de bundan ibaret.'
Yağmur yağıyordu usul usul toprağa
gozyaşları düşerek üstüne sanki
damla damla ağlıyordu uzaktan uzağa
sahibini yitiren bir trampet.
'ya sizler' dedi Mehmet
dünyanın dört kıtasından 
mezarlar dolusu erlere,
'hangi rüzgar savurdu sizleri
bu bilmediğiniz yerlere'
kimi İngilizdi, kimi İskoç
kimi Fransızdı, kimi Senegalli
kimi Hintli kimi Nepalli
kimi Avustralya'dan kimi yeni Zelanda'dan Anzak
gemiler dolusu asker
her biri niye geldiğinden habersiz
Gelibolu'nun oya gibi koylarından şizarak 
tırmanmışlardı dağa bayıra
siper siper yara gibi yarılan toprak
mezar olmuştu savaş ardından onlara.
Kiminin BURADA YATTIĞI SANILIR
Kiminin ADI BİLİNSE DE MEZARI BİLİNMEZ
kiminin de mezar taşında
on altı on yedi on sekiz yaşında
EBEDİ İSTİRAHATE ÇEKİLDİĞİ yazılı.
Çanakkale topraklarında,
her birinin erken biten yaşam öyküsü
eski yazıtlar gibi taşlara böyle kazılı.
'Anlamaz mıyım' dedi 'halinizden kardeşler'
adına yazılı taşı bile olmayan asker
Anadolulu Mehmet
'ben de yuzyıllarca yaban ellerde
neyin uğruna bilmeden can vermişim
kendi yurdum uğruna can vermenin tadına
ilk kez Çanakkale'de ermişim.
Uğrunda can verdikce vatandı ancak
ekip biçtiğim padişah mülkü toprak
değil mi ki sizler alamasanız bile
bu topraklar almış sizi sizleri basmış bağrina
sizlere de vatan sayılır artık Çanakkale.
Çanakkale'de toprağının
üstü cennet altı mezar
kavga bitmiş mezarlarda
kaynaş olmuş yiten canlar.
Bir garip savaştı Çanakkale savaşı
kızıştıkça kızginlığı dindiren
ara verildikçe ateşe
düşmanı kardeşe
döndüren bir savaştı.
Kıyasıya bir savaştı
ama saygı üreten bir savaş
yaklaştıkça birbirine
karşılıklı siperler
gönüller de yakınlaştı
düştükçe vurusanlar toprağa
dostlar gibi kaynaştı.
Savaş bitti.
Ölenler kaldı sağlar gitti
köylü köyune döndü evli evine
kır çiçekleri geldiler akın akın
çekilen askerlerin yerine
yaban gülleri, dağ laleleri, papatyalar,
kilim kilim yayıldılar toprağa.
Siper siper
toprağın savaş yaralarını örttüler
koyunlar koruganları yuva yaptı kendine
kuşlar döndü gökyüzüne kurşunların yerine.
Çiçeğiyle yemişiyle yeşiliyle
silah yerine saban tutan elleriyle
geri aldi savaş alanlarını doğa
can geldi toprağa silindikçe kan izleri.
Yeryüzünde cennet oldu öylece
o cehennem savaş yeri
şimdi Çanakkale Gelibolu
bahçe bahce, ülke ülke
mezar dolu.
Üstü cennet altı mezar
Çanakkale toprağının
kavga bitmiş mezarlarda
kaynaş olmuş yiten canlar.
Huzur içinde uyusun
vuruştukları toprakta
kavgadan kinden uzakta
yanyan dostça yatanlar.
<end>

<start>
Pülümürün bir dağ köyünde gördüm onu 
yaşını sordum bir giz gibi güldü 
kimi seksen dedi köylülerden kimi yüz 
yüzüne baktım bir giz gibi güldü
bir asa vardı elinde 
bir solmuş kırallığın 
kadifeden harmanisi üzerinde 
bir hititliydi o bir selçukluydu 
bir ermeniydi bir kürttü 
bir türk
yaşını sordum bir giz gibi güldü 
koluma girdi bir soylu kadınca 
tozlu köy yolunda sürüyerek eteğini 
beni tek gözlü sarayına götürdü 
köy yapısı kulübesinin
zamanı onda yitirdim ben 
yitik zamanlara onda eriştim 
en soylu yoksulluğun toprak döşeli sarayında 
bir taç gibi kondu başıma Türkiyeliliğim.
<end>

<start>
-Rahşan´a-
akşam kapı eşiğinde bir terli giysi gibi
soyunmak vardı derdinden evrenin
bir entari serinliğini giyinmek
kendi derdini tespih gibi çekmek elinde
yün örmen vardı akşamları koltuğa gömülü
karşında polisiye roman okumak vardı
sorgusuz bakışmak yoruldukça gözlerimiz
sevinçsiz gülmek üzüntüsüz ağlamak
oturmağa konuklar gelmesi bazen
çevresinde bir masanın kaygısız
sıcacık konularda bir demli çay gibi
bilmedik komşularla konuşmak
dünyamızla uyuşmak vardı
oyunda sonunu görmeden oynamak
sevinebilmek kazandığına
yitirdiğine yerinebilmek
düşünmiyebilmek yoruldukça düşünmekten
kamaştıkça örtebilmek gözlerini
düşlerde bile ışıktan sakınarak kendini
uyayabilmek vardı vaktinde rahat
<end>

<start>
ne ben sorayım seni
ne sen beni sor
soyunmuş seslerimiz tenden
boşlukta bir aşk örüyor
ses olmuş duygular
yaklaşır dalga dalga zamansız
kavuşsa da seslerimiz birbirine
biz kavuşamayız
ne kollarımız var saracak
ne öpecek dudaklar
ne görülecek yüzümüz var
ne görecek göz
bir aşk örüyoruz boşlukta
çizgiden soyut
zerreden öz
<end>

<start>
düşünebilseydin eğer doğduğunda
örtülmeden öğreneceklerinle bildiğin
konuşabilseydin ağlamanı kesip
belki de birşeyler öğretebilirdin
<end>

<start>
birşeyler olacak yarın 
duruşundan belli 
kırdaki atların 
bulutların koşuşundan belli 
kazışından köstebeklerin toprağı
karıncaların telâşından belli 
birşeyler olacak yarın 
belki bir tomurcuk 
belki bir ağacın düşen yaprağı 
belki de bir çocuk
pek o kadar göremesek de uzağı 
kuşların uçuşundan belli 
birşeyler olacak yarın 
öbürgünden önemsiz 
yarından önemli
<end>

<start>
Elmalarda dis izi
senindir bu dislem
yapildi hanene
gereken islem
melekler de tanik
suclusun
isbu yasa hukmunce
sen bir insanoglusun
insanoglu
MADDE BIR
dunyaya gelmelidir
MADDE IKI
sevmeli sevilmeli
dunyayi cennetin
kendisi bilmelidir
MADDE UC
yasama sevgisinin
kokleri gonlunde
insanoglu gunun birinde
olmelidir
donmelidir dudaklarina
buruk bir elmanin tadi
<end>

<start>
aya giden adamlar
kovdular aydaki adami
aya giden adamlarin ayak izinden
aydaki adam gelecek yine bir gun
inecek yine geceleyin aydan
aydinlatacak yine uykumu
<end>

<start>
elbette senden guzel olacakti
cizdigin resim
yaptigin heykel
senden buyuk olacakti
senden yakisikli
elbette senden dogru soyleyecekti
yazdigin siir
elbette senden cok duyacakti
soyledigin turku
sen oldugundan buyuksun
sen oldugundan iyisin
sen oldugundan guzel
<end>

<start>
köylü kadınlar
fistanları güllü kadınlar
topraktan doğup da toprağı yoğurandıur onlar
veresiye canlarını doğurandır onlar
köylü kadınlar
fistanları güllü kadınlar
yüzleri güneştir onların yanık
ayakları topraktır onların yarık
doyulmadan güzelliğine
tarlalarda solandırlar
köylü kadınlar
fistanları güllü kadınlar
<end>

<start>
dur yolcu bura sınır
yabandır yasaktır ötesi
çiçeklerden seçemezsin
kokuları renkleri bir bir
kuşdan pasaport sorulmaz
gümrüksüz geçer yüküyle karınca
dur yolcu bura sınır
sen geçemezsin
dereye bakma durmaz akar
öteden de içer ceylan bu suyu
dur yolcu bura sınır
sen geçemezsin
dur yolcu bura sınır
ne çizili ne yazılı
geçemezsin yine de silemezsin
içinde kazılı
<end>

<start>
Birlikte öğrendik seninle
avcumuzda yüreği çarpan
kuşa sevgiyi
elele duyduk kumsalda denizin
milyon yılda yonttuğu
taşa sevgiyi
tırtılları tanıdık seninle baharda
tırtılken daha sevmeyi öğrendik
sevgiden üreyen kelebeği
toprağı evimiz gibi sevdik seninle 
birlikte sevdik kuru toprakta
ev küren köstebeği
köstebeğinden toprağına taşına
tırtılından kelebeğine kuşuna
elele sevdik bu dünyayı
acısıyla sevinciyle sevdik
yazıyla kışıyla sevdik
köy-köy ülke-ülke
gökler gibi sardı dünyayı
yağmur gibi sızdı dünyaya
dünya kadar oldu sevgimiz
elele büyütüp elele derdik
elele derip insana verdik
verdikçe çoğalan sevgimizi
<end>

<start>
dirilten misin beni govdem
olduren misin bilmem
gorduren misin beni gozum
korleten misin bilmem
bildiren misin bana basim
gizleyen misin bilmem
bir ben varim benden ote
ben misin bilmem
<end>

<start>
agacim ben dallari derinde
yapragim ben paramparca
suyla isigin ellerinde
ben yuzen bir kus
ucan golgeyim suda
gokte bir isik
gogum ben
toprak yataginda
suyla karisik
egil bana bak bana
senim ben
sana asik
<end>

<start>
magaranin duvarina
hayvanlari tastan oydum
kukrediler karanlikta
turkulerle karsi koydum
karanlikti magara
isigi tastan oydum
usuyordum
bir de gunes koydum
ask oydum magaranin duvarina
ask oydum
agridi taslar
yarildi magara
ben dogdum
<end>

<start>
kimbilir
insanda son kalan gozler
gorur mu dunyayi uzaktan
kimbilir
kuculur mu dunya
buyur mu uzaktan
kimbilir
kullenir mi dunya
ozlenir mi uzaktan
<end>

<start>
Boşluğa bulut 
Buluta yağmur
Yağmura toprak 
Ne güzel uymuş
Gündüze güneş
Güneşe tarla 
Tarlaya başak
Ne güzel uymuş
Başağa buğday 
Buğdaya insan
İnsana emek
Ne güzel uymuş
Emeğe eylem
Eyleme yürek
Yüreğe sevgi
Ne güzel uymuş
<end>

<start>
ormanın kuytusunda vurulan geyik
hayvanlar acınla suskun
dallar yasınla eğik
boynuzlarında çizgilerinde gözlerinde
avcının söndüremediği iyilik
<end>

<start>
takalar geçiyor allı yeşilli
takalar geçiyor dümenleri lâzlı
takalar geçiyor en nazlı
yelkenlilerden de güzel
güvenli sularda işsiz dönenen
gezi yelkenlerinden çok duyarak denizi
takalar geçiyor enginlere
yamalı göğsünü gere gere
takalar geçiyor yükle yürekle
takalar geçiyor emekle dolu
günlük güneşlik kıyılarından kopmuş
denizlerde Anadolu
kıyılar kadın olmuş
açılır gider erkeği
takalar takalar toprağın
denizde çarpan yüreği
<end>

<start>
gozguye baktim ozum gormege
seni goresim geldi
gozguye baktim karardi dunya
sana degesim geldi
gozguye baktim camdan asip
sana gelesim geldi
<end>

<start>
sevdiklerimin basinda bir bilmedigim
gormedigim ozlemedigim ozlediklerimin basinda
yurdum olmadan siladayim
kimsem olmeden yasta
yollarda gozledigim ne
mektuplarda bekledigim ne
nereden surmusler beni buralar nere
buralar nere, buralar nere
bir bildigim olmali, bilmez olmusum
bir derdim olmali, gulmez olmusum
buralara konmus gocmen olmusum
bir derdim olmali, gulmez olmusum
<end>

<start>
Insan insana yapayalniz
degildik o cagda canliydi dunyamiz
canliydi balikciya salik veren ruzgar
canliydi sucluya gurleyen bulutlar
canliydi yagmur canliydi toprak
yagmurdan topragin dogurdugu yaprak
yapragi hayvana
hayvani insana
insani topraga
karan doga
canliydi gunes canliydi ay canliydi yildiz
canliydi o cagda dunyamiz
sorularla dagilmamisti
daha dunyanin buyusu
gun batinca bir kara perde inerdi goge
evrenin denklemi isiklarla yazil1irdi
yansirdi yakamozlarla karanlik denize
anlamasak da yasardik yasamin gizini
sormazdik soramazdik
sorulanla soran ayrilmamisti cunk1u
yalniz degildik bizimleydi tanrilar
birakirdik ellerine kendimizi
tanrilar carpardi tanrilar kollardi
tanrilar doyururdu uyuturdu bizi
tanrilarin bahcesinde gunes acarken
gun dogardi dunyamiza yeniden
mutluyduk uyusan dostlar gibi dunyayla
sorusuz yasiyanlar gibi mutlu
<end>

<start>
You become aware when you feel homesick
That you are brothers with the Greek; 
Just look at a child of Istanbul
Listening to a Greek epic.
We've sworn at each other
In the free manner of our language.
We've drawn knife on blood
Yet a love lies hidden in us
For days of peace like these.
What if in our veins
It were the same blood that flows? 
From the same air in our hearts
A crazy wind blows.
So generous like this rain
And warm like the sun.
The armfuls of goodness of spring
That surge from within.
Our hostility is like a drink
Distilled from the fruit of the climate
As harmful and as tasteful as any drink.
From this water from this taste have we sinned.
A blue magic between us
And this warm sea
And two peoples on its shores
Equals in beauty.
The golden age of the Aegean
Will revive through us
As with the fire of the future
The hearth of the past comes alive.
First a merry laughter comes to your ear
Then some Turkish with a Greek accent.
Nostalgic about the Bosporus
And you remember the Raki*.
It is  when you are homesick
That you recall you are brothers with the Greek.
London 1947
<end>

<start>
bu sonsuz gok
bizden midir degil midir
bu yildizlar
canli midir cansiz mi
dostlar olmali
bu gogun icinde
dusman olmali
canliysa bu yildizlar
topraginda can olmali
nefes alinmalidir
yasanip olunmeli
insan bu gogun bosluguna dayanmaz
bir koca gogun icinde
bir ufacik dunyada yapayalniz
bir avuc insanla yasanmaz
can olmalidir gogun
yildizlarinda can
bize benzer veya benzemez
dost veya dusman
gelmeliler dunyamiza
icmeliler suyumuzdan
<end>

<start>
bir gorunmez duvar indi
bilmeden astigimiz cizgiye
oncesi dumanlar icinde
bir efsane simdi
avucumuza soguk carpan
duvarin ardinda gordugumuz
degil miydi dun yurudugumuz cayir
simdi bir yesil pan
eski ormanlara kacmadadir
bize dogru kosan tunc yuzlu kahramanalar
yansiyinca gorunmeyen duvardan
gunbatisinda guneslenir
batar yuce daglardan
tunc yuzlu kahramanlar
daha dun biz degil miydik onlar
ve duaya baslarken son umutla biz
yikilir tapinaklar ardarda
donerler daglarina tanrilar
kirilir dualar duvarda
cekilen sular gibi cekilmis
saydam duvar ardina dun
bir corak dunya kalmis bize
boslukta bir gun
korkuyla donduk duvardan
bir umutla baktik yarina
yarin yaratilmamisti yarin
kaldirdik basmizi kapanan goge
izi yok tanrilarin
ne yaratmak gelir elimizden
ne olmek gelir gonlumuzden
icimizde bir urkuntu bir yalnizlik
sulardan ve cayirdan son kalan
kadinlarimiza sarildik
tekerlegi donuyordu caglarin
yaklasiyordu bize dogru
bir yaratilmamis yarin
ne olmek gelir gonlumüzden
ne yaratmak gelir elimizden
<end>

<start>
avucumdaki bir buhurdan bu dunya
caglar tuter insansiz
sarar beni benden uzaga
yokolmus daglar
yankilar beni yapayalniz
topragin basamaklarindan iner
derin daglara yukselirim
eski irmak izlerinde akar yiterim kumlarla
gormez olur beni gozlerim
<end>

<start>
sıla derdine düşünce anlarsın
yunanlıyla kardeş olduğunu
bir rum şarkısı duyunca gör
gurbet elde istanbul çocuğunu
türkçenin ferah gönlünce küfretmişiz
olmuşuz kanlı bıçaklı
yine de bir sevgidir içimizde
böyle barış günlerinde saklı
bir soyun kanı olmasın varsın
damarlarımızda akan kan
içimizde şu deli rüzgâr
bir havadan
Bu yağmurla cömert
bu güneşle sıcak
gönlümüzden bahar dolusu kopan
iyilikler kucak kucak
bu sudan bu tattandır ikimizde de günah
bütün içkiler gibi zararı kadar leziz
bir iklimin meyvasından sızdırılmış
bir içkidir kötülüklerimiz
aramızda bir mavi büyü
bir sıcak deniz
kıyılarında birbirinden güzel
iki milletiz
bizimle dirilecek bir gün
Ege'nin altın çağı
yanıp yarının ateşinden
eskinin ocağı
önce bir kahkaha çalınır kulağına
sonra rum şiveli türkçeler
o Boğaz'dan söz eder
sen rakıyı hatırlarsın
Yunanlıyla kardeş olduğunu
sıla derdine düşünce anlarsın
Londra, 1947
<end>

<start>
promete şimdi kentte
kayalara bağlı değil
beton duvarlarla çevrilidir
kartalların giremiyeceği bir semtte
kendi kendini kemirir
<end>

<start>
Bir gece rüyamda,
Büyük bir şehrin kalabalık bir caddesinde
Açıkça ağladım herkesin içinde...
Tanımıyordum kimseleri,
Seçemiyordum gideceğim yeri...
Öyle sıkıntılı,öyle şaşkın,öyle güvensiz
Halim ve yürüyüşüm,
Kimin yüzüne baksam ağlamam artıyordu...
Yaşım kırkı aştı diyordum,yaşım,
Başım hala çocuk,
Hala dayanacak yer arar başım...
Ne yol bitiyordu ,ne etrafımdaki kalabalık,
Etrafım ne tam geceydi,ne tam aydınlık...
Ayağım takılıp düşme korkusuyla
Uyanmasaydım eğer sıçrayarak,
Yalnızlıktan,kimsesizlikten,bitkinlikten
Ölecek gibiydim sensiz...
<end>

<start>
Güzellik ince ince
Yayılmış gökyüzüne,
Yeryüzüne.
Elma değil ki toplayasın,
Ceviz değil ki kırasın...
Yıldızlara sinmiş,
Aya sinmiş.
Ağaca sinmiş,
İnsanın gönlüne girmiş,
Yaşa ki duyasın...
Renge sinmiş,
Işığa sinmiş,
Dile sinmiş;
Zaman içinde büyülenmiş,
Ara ki bulasın...
<end>

<start>
İlk göç mevsiminde kırlangıçlarla
Yolları izleyip gelirim bir gün
Turnalar,leylekler,bütün kuşlarla
Baharı gözleyip gelirim bir gün
Ayrı düştük şunun bunun yüzünden
Vurulmuş bir ceylan gibi gözünden
İçim buruk buruk gurbet sözünden
Sılayı özleyip gelirim bir gün
Sayılmıyor geçen günler parmakla
Fena düşü iyilere yormakla...
Kavuşulmaz dağ ardında durmakla
Yürekten sızlayıp gelirim bir gün
<end>

<start>
Hiçbirşeyim yoktu
Güleryüzüm,
Tatlı dilimden başka...
Sevincim kaderime karışık
Gönlüm kedere alışık
Bir kişiydim alemde
Severdim insanları,
Ağaçları,kuşları.
Dağları,taşları
Hayatı severdim çok..
Hiçbirşeyim yoktu
Hiçbirşeyim yok
Sevgimden başka
Yazılacak bu taşa....
<end>

<start>
Bu, belki son merhaba! 
Irmağa toprağa, 
Ağaca yaprağa.
Duyan yüreğe, 
İşiten kulağa, 
Kurda kuşa, 
Düze yokuşa...
Bu, belki son merhaba!
Dostlar, dostlar, 
Dorukta rüzgâr var!
<end>

<start>
Nefes alır,nefes veririm,
Meltem senden esintidir bilirim.
Zaman senin bağışındır bana
Yaşayamam sensiz ölürüm.
Senin için güzel derim şu gördülerim,
Duyuyor musun,yüreğim nasıl çarpar senin için?..
Çok uzaklarda bile olsan yumar gözlerimi
Seni kirpiklerimin ucunda bulurum.
Yaşayamam ,yaşayamam sensiz ölürüm...
<end>

<start>
Ne para ne pul
Gün dışarıda pırıl pırıl,
Açın pencereleri ışık dolsun...
Duru mavi koyu yeşil
İşte dünya ışıl ışıl...
Açın pencereleri açın,
Dalda yemişler sizin,
Cıvıltılar benim olsun....
<end>

<start>
Ağaç olmuşsun bir defa 
Bu kırın tepesinde 
Yaşayacaksın ağacım, 
Yaşayacaksın, 
Tek ağaç olsan da.
Bir damla su için göklere bakacaksın bazen, 
Yıldızlara dil dökeceksin sessizce. 
İncecik damarlarını 
Sert derinliklere salacaksın. 
Yaşamak kolay değil ağacım, 
Yaşayacaksın.
Yaşama sevinci bu, 
Yaşama aşkı. 
Sadece kendin sevinecek değilsin 
Bu kırın tepesinde. 
Gölgene çekeceksin kurdu, kuşu. 
Rüzgâr, dallarını okşayacak, 
Seninle bilecek rüzgâr olduğunu.
Yaşama sevinci bu, 
Yaşayacaksın ağacım, 
Yaşayacaksın. 
Cırcır böceklerinin şarkısını dinleyerek 
Ay ışığına dalmak güzel şey... 
Yaşamaktan nasibini alacaksın, 
Yaşama şarkısı söyleyecek çırpınarak yaprakların. 
Aşk ile şevk ile sallanacak dalların...
<end>

<start>
H. Fethi Gözler'e
Bir ceviz ağacı tanıyorum çok eskilerden
Onunla biliyorum çocukluğumu.
Daha, kuru kabuk bir kozken
Toprağa ellerimle atmıştım
İçinde dallar saklayan tohumu.
İlkten uzun bir unutuş,
Sonra kar, tipi, yağmur, rüzgâr..
Sonra da pencerelerde gülen aydınlık 
İlkbahar.
Derken kabaran toprak, sıcacık bir yaz günü,
İki yeşil yaprak selâmladı
Mavi tablo gökyüzünü..
Ve güneş ve ay ve yıldızlar 
Ne kadar güzeldi ne kadar.
Yaprakçıkları taşıyan dallar
Hevesle, aşkla uzadı, boy verdi..
Sevdi yanıbaşındaki fındık ağacını,
O garibe önce kokusunu iletti, nereden gelmişse,
Sonra yapraklarını dokundurarak belli etti
Komşuluk sevincini..
Bu hal içinde çok yazlar, baharlar geçti,
Dost çocukla, dost ceviz
Birlikte büyüdü, gelişti, 
Birbirine karıştı düşleri, dilekleri..
Ağırdı havası ceviz ağacının, 
Gölgesi koyuydu.
Kokusu bayıltıcı, yeşili acı,
Dalları güçlü, diri,
Ulu ulu sallanırdı boşlukta geceleri..
Kendi üzerine kendisi gerilen bir kanattı sanki
Onu kozken avuçlarında tutan çocuk gibi..
Ama ne görsün ki bir gün
Yol göründü çaresiz can dostuna! 
O gün bugündür
Ceviz ağacı hasret ona,
O, hasret ceviz ağacına...
Yunus'tan Bugüne Türk Şiiri / H.Fethi Gözler / İnkılâp Yay. 1981 s.575
<end>

<start>
Cürümüş donuk kalbinde bu toprakların
Gözleri gördüm.
Herkes sesiyle vardı
Ve duruşuyla gövdesinin.
Bir insanı en iyi sevişirken tanırız.
Kalbimizi birlikte çürütürken.
Ağırlaşan gövdemiz
Gece uyandırır.
Mezar gibidir avlulu evler.
Çocukluk bir uykudur. Uzun sürer.
Ve dokunmak için bir arzu
Bir arzu sürükler bizi ölüme.
Ben kendimi sınadım her gövdede
Ben kendimi bıraktım her şehirde
İçime aldım göğünü ülkelerin
Ve boşluğunu görünce kalbimin
Gitmeli dedim.
Çürümüş tören giysileri içinde
Askıda salınan kökler.
Biz denize düşürsek de ateşi
O hep yanar.
Issızlık bahşeder karanlığa. Yanar.
Tarih bir yanılgı olabilir diyor şair
İnsan bir yanılgıdır diyor tanrı.
Çok sonra
Bu toprakların kalbi kadar
Çürümüş bir sonrada
İnsan bir yanılgıdır diyor tanrı.
Ve düzeltmek için varım
Ama geciktim.
Ölü kızıl suyun dalgası
Gece yürünen yol
Ve yolcuların dağıldığı zavallı yeryüzü
Salınan beyaz kefenler
Tören giysileri.
Ve bir koşu için gerekli tek şey
Atın yelesidir.
AsIolan,
Şimdi ve burada
Çürüyüp kaldık.
Tanrı görmesin harflerimi
İnsan bir hata diyor durmadan
Ve hatasını düzeltmek için
Acı veriyor
Sadece acı.
<end>

<start>
Bir kuyuya eğildiğinde
Yüzünü görecek su yoksa
Çekil
Öldürse de su seni
Görerek öldürür
Susuz kuyudan kork
Kuru düşünme cehennemi
Nemlidir
Ve ayak izleri vardır
Önceden
Gidecek olan herkesin
<end>

<start>
Onun çölüne gittim.
Konuğum, 
Duvardaki kan pıhtısında.
Onun bulduğu damar beni çağırdı.
Ve ruhum eski bir kanla yıkandı.
Onun çölüne düştüm, oturdum cadırında.
Eski bir kavmin buluşması ve töreni.
Bir yaban kuş gibi tüneyip kıyıya
Dedi ki bana “ ölümsün sen “
Mutlak
Mutlak olan.
Onun çölünde gece kımıldar.
Yılan ve akrep karanlığıyla.
Hayat bir zehre gizlenir
Çoğalır sabırla.
O bıraktı beni.
Çöldeki kızıl sularda
Balıklara bakacak
Nefesimi tutarak
Uyuyacağım.
Onun çölünde her gece
Fısıldadım kumlara.
Sordum nasıl yaptıklarını çölü, 
Boğmadan koyun koyuna.
Onun çölünde ölüyüm ben.
Gelin ve kaldırın beni.
Gittiği yolda bulutlara değen bir gölge bırakılmış sanki.
Bir sesle uyandıracak beni
Kahra kan olan bir aldanışla yakaracak
Tanrıya söylendim.
Nasıl da zalim gövdede varlığı onun.
Güzellik acıya kavuştuğunda yorulur ve
Hep yaslı kalacak gözün ışığıyla bakar; 
Her yüz bir işarettir tanrıdan.
Bunu yaşlı bir adam söylediginde
Gözleri yoktu.
Annem öyle inanmış olmalı ki ona, 
Yüzümü kederli çizdi.
Ve uzayıp tanrıya
“işte” dedi
“ benim annem yeniden doğdu
annem varlığıma döndü”
Gece paslı bir kafesle durdu önümde
Dua için zaman istedim tanrıdan.
Onun varlığına adanacak hiçlik
Düş için, 
O büyüde kalbime saplanan acıyla
Bağırdım; 
Başka adamlar, başka dillerde dua etsinler. Bizim için.
Ölümü tanıdığımız ve sessiz olduğumuz için
Kutsasınlar.
Ölü bir yaprağın sürüklenişi gibi rüzgarda 
Gövdem yitirdi yerini.
Ağır bir uykuyla gizlendi tohuma varlık.
Ağır bir istekle.
Kızıl kan pıhtısı. Tül sabah. Ört üstümü.
Koyu gücünü yüzünün nasıl cizdiyse tanrı
Ve ne gizlediyse kıvrımına gülüsünün.
Gördüm ben.
Tüllere sarılmış çölde ölümümü bekliyorum. Sakinim.
Yok bir gece bu.
Sabah uyanacak aşkı konuşacağız.
Ne çok sürdü diyecek bana.
Ne uzun sürdü hayat.
O uzun günün sabahında 
Sesini duydum gün ve gecenin çakışmasının.
Bir tül işleniyormuş gibi aralarında
Kavuştular usulca.
Uyu ağır uykunu
Taşların altında ve su isteğinle kal.
Geniş bir avluda gece kapanan kapıların ağırlığı.
Sürecek olan dilsizlik.
Rüzger tırmalıyor kapını
Aşk uzakta.
Ne tuhaf inanmaman.
Sırtıma dokundun ve orada ayla ışıyan çizgilerin
Bir acıdan artan masumiyet olduguna şaşırdın.
Gideceğini söyledin
İnanmadım sana.
Oysa ben daha doğmadan biliyordum.
Acılı bir ruhta oyalanan bir gövde bu.
Saf ve çocukça bir düşün yatağında.
Kan ve sussusla dinlenen ten kabullenir.
Beyaz tül yatağında başucuma
Camdan bir göz bırakıp gittin.
Ona fısıldanan sözlerin
Aşk olan varlığı
O gidince karardı.
Yüzeyinde göğün
Beyaz ve kıpırtısızım.
Acıdan bir okla çıktım 
Bekleyiş yatağından.
İçimde siyah bir taş.
Atları gördüm.
Kapı önlerinde oturan insanı, sözü.
Çok yaşanmış bir çığlıkla hayat.
Bir sırrın bana verilmediği yerden
Sordum ona
Bana ne söyleyeceksin? 
Çölün söylemediği ne?
Ruhumu oarada tutan ağırlıkla
Geceye ilendi tenim.
Ve çağırmadı çölü varlığım
Ondan sonra.
Aynaya dönüyorum
Değişmiş gözlerim.
Çölde kumlara bakan kadın
Kedere bakan
Artık benim.
Gördüm çizgilerini avuçlarının
Çöl her şeyi söyledi bana.
Anladım nerede bitti aşk
Kan pıhtılı odanda uyanan gövdem
Neden sığmadı varlığa.
Seni yaprakların gölgeli yalnızlığına bırakıyorum.
Gün doğumunda uyanan nefese ve sana dönen gözlerin
Yakaran çizgisine.
Çölden aldığını çöle ver
Hayattan aldığını hayata.
Artık beklemiyorum
Kal orada.
Geride, tepelerin art arda dizilmekle
Var ettikleri dünya bir hiçlik ahti gibi.
Bir hiç ve gölge.
Gece ay
Gece tül ve yokluk.
Yok gece.
Çölden aldığını çöle ver
Hayattan aldığını hayata.
<end>

<start>
Mavi dövmeleri 
Ve bitmek bilmez yasların çürük izleriyle 
Durup ateşe bakıyorlar. 
Rüzgâr estiğinde hepsi ürperiyor 
Göğüsleri değiyor toprağa
Ellerinde yanan odunlar taşıyan kadınlar 
Siyah kazanların pası çökmüş yaşlılığıyla 
Dolaşıp duruyorlar. 
Ateşin öfkesi kabardığında 
Sesler artıyor. 
Orada ateş hiç bitmiyor 
Söndürmek bir belâ
Göğüsleri pörsüyen kadınlar 
Ellerinin korkunç inceliğiyle 
Tutacakları odunların sertliğini düşünmekte 
Ve susmaktalar. 
Sustuklarında yaşları farkedilmiyor 
Toprak kokuyor bağırdıklarında
Nereye yaslanacaklarını unuttuklarından 
Gözlerini toprağa bırakıyorlar 
Çünkü bulutlar gökte kalıcı değil 
En içten 
Toprağa veriyorlar kendilerini 
Ve kokuyorlar arasıra
<end>

<start>
Güneş solumda ve dikenlerin yolunu aydınlatıyor.
Çocukluğumla aramda ölüm var.
Ölümle hayat arasına sıkışmış, uykulu, kadim bir tepedeyim.
Annem yoldan gelmiş yol olmuş kardeşime, 
Ölümleri gösteriyor. Birlikte ağlıyorlar.
Ben güneşe ağlayacağım. Issızlığına bu tepelerin.
Ve yanımda soyunmuş derisiyle bir yılanın, çok istese
Lapis olacak mavi bir taşın rehavetiyle bakınıyorum.
Neresi yurdum? 
Güneş belki de.
O hep duran. Çocukluğumu tanıyan eski dostum kaplumbağa.
Mezarları hatırlatarak, küçük bir kızın yanağından öper ve
Hoşça kal der. Dön annene.
Git ve unut yaradılışı.
Güneşe bakarak kanını akıtmış arkadaşını
Ve yılanların hikayelerini unutmalısın.
Gözaltlarına yerleşen çizgiler
Çocukluğa dönüyorsa, 
Aynı topraklarda, 
Gelinciklere bakınca, 
Aşk başlar.
<end>

<start>
Kör bir Maraş bıçağının üzerinde 
Bir Urartu sikkesinin taşıdığı motiflerle 
Şu yazılıydı: 
‘İçimizdeki ve üstümüzdeki anlatılamaz olana’
Bir şey değişmedi.
Anlaşılacak bir şey yok.
Sadece bedenimi kesen suyun
Uzaklığına bırakabilirim kendimi.
Anlamak için gitmeyi
Giderken ölmeyi.
Bir şey değişmedi.
Güneşin erittiği şarkı söylendi burada
Ölümün tükettiği şarkı.
Dağlara yürümekle anladığım dikenlerin dili
Söyledi bana
Gitmeliyim
Gitmiş tüm kavimler gibi.
Dinledim şarkısını dikenlerin 
Acıtmak için yaratıldıklarını bilmiyorlar. 
Bıraktıkları gölge kadar olduğunu hayatın, 
Küçük sıradan. 
Taşlarla konuşuyorlar 
Gece ay ışığıyla. 
Böceklerle dostluğu onların 
Toprağın katı yatağıyla
Öldüm ben 
Varlığın uykusunda uyuyarak 
Ve bakındım 
Her yer kurak 
Her yer kurak
III
Uyansın buradan bir acıyla, bir gece yarısı
Sürülen kavim. 
Kuyulardan 
Asma dallarından 
Ve utancı örten varlığından incirin 
Kim daha eskiydi? 
Kim dünyada olmanın bir gölgeyle 
Bir olduğunu bilir? 
Toprağın üzerinde ve altında yeni olmayana 
Diyen gümüş sikke kaç bin yıllık? 
Zaman hızla geçiyor sanıyordum. 
Yalan. 
Geçmiyor 
Birikiyor acısı kavimlerin 
Tarih bırakmıyor zamanı kuyusundan.
Kör bir Maraş bıçağını taşlara sürtüyorlar
Kan için. 
Sulara karışacak
Ve unutulacak kan için.
Biriktirdiği doğrudur suyun hayatı
Büyüttüğü.
Ama burada,
Bu derin vadide kıvrılarak kaybolan nehir 
Götürüyor ruhunu kavimlerin.
Götürüp ölümlerini denizlerin diplerinde saklıyor. 
Ölümlerini onların, balıklara söyletiyor 
Şakayıkların titrekliğine katıyor düşlerini
Mercanların sabrına.
Kör bir Maraş bıçağını biliyorlar bir taşla
Kan için.
Sulara karışacak ve unutulacak
Kan için.
Gece oldu 
Yolu bitmemiş kavmin ürpertisi 
Sardı beni. 
Gitmeliyim.
Kesilmeden önce bir kurban
Konuşur
Vardır söyleyeceği. 
Ben duydum.
Eğildim ve bir kuyuda gördüm göğü
Dünyaya göz olmuş kuyunun nemi
Söyledi bana;
İçindeki ve üstündeki anlatılamaz olan 
Aynıdır aslında
Aynılığındandır ki
Avutmaz.
<end>

<start>
Bak burada tanrı iyi.
Bu kasaba, 
Dünya burada başlıyormuş
Gibi duruyor.
Deniz kal diyor sadece
Kal ki ömrün,
Gelip geçen yolculara
Bakmakla geçsin.
Kuzeyde, 
Dünyanın başladığı yer gibi 
Duran kasabada, 
Işığı gömmek için zaman 
Kalbi yormak için ten olacaksa, 
Buna inanan insan 
Yollar yapar. 
Buna inanan bir kadınla adam 
Elbet  çıkar. 
Ve giderler 
Ayın hilal haliyle 
Kadına göründüğü dağlardan. 
Kadın ölmüş bir şairden söz eder 
‘dil karmaşık olan hayatı düzenler’ diyen 
ve öldürülmüş olan bir şairden.
Anlamıyorum der sonra
Yol yoldur
Topraksa toprak
İnsanın ruhu gözlerinden konuşur
Ve bazan da ağzından.
Yol biter 
Dünya başlayınca 
Kasabaya hayatı öğreten dalga 
Emdiği kayalığı iterek: 
İşte bak diyordu 
Ağlıyorum batırdığım bu kayanın başında. 
Bak işte, 
Bu köpükler benim boş laflarımdır 
Büyülendim taşın sabrından.
Göğsüne siyah ağaçlar iliştirmiş bu tepe
Bir korsan kalesidir
Ses çıkmaz tarihten
Ağzını bir kapatsa.
Kaşları çatılmıştı kadının 
Kekeme ağızlı seyrelmiş orman 
Homurdanarak: 
Sanıyor musun ki bu deniz 
Vaktiyle 
Bir dağı almasa içine 
Bu toklukta 
Böyle... 
 Neyse
İşte geldin
Ve gördün
Işık bir cevap değildir
Devam et der sadece
Devam et.
Sen ki aşkını 
Karanlık bir odada 
Uykuya dalmadan fısıldadın 
Rahmetin yine de topraktan olur
Biri dese ki 
Ruhtan öncedir ışık 
Ve kusura yakın 
İnan.
Hayat ne kadar karmaşıksa 
İyilik o kadar yalın
<end>

<start>
Yeryüzündeki tüm kızıl taşlara
Tanrının kanı sürülmüştür.
Bu yüzden kızıl taşlar
Çocukluğumuzu öğretir.
Tanrı, biz çocukken,
Yanımızda dolaşır.
Küpemize dokunur
Ve kolyemize.
Pabuçlarımıza ve kurdelamızın
Kızçocuk olmak kıvrımına girer
Saklanır.
Kızıl bir elbise ve yatak almalıylım,
Kızıl bir yüzük,
Ve lamba.
O zaman olmalı ki,
Annenin zamanı başlar ve tükenir.
Beklemeyi bilen kan,
Taş olmayı da bilir.
Dünyada olmak acıdır. Öğrendim.
Kızıl karanlık
Mavi karanlık
Ve başlangıç
Bir anlamı olmalı ki bunların,
Bırakmaz bizi annemiz ve tanrımız.
<end>

<start>
Geldim
Suskun ve kederli
Bıraktım kendimi toprağına
Kalbim bekle diyordu
Bir tapınak bu geç olmadan
Ama geciktim
Gölgesi kalmış duvarların
Kendileri gitmiş uzaklara
Doğu diyorum bazan
Rüzgarı acıtan doğu
Yeter mi anlamama
Avunmak için
Dörtlükler ve haritalar
Topladım çantama
Taşlar biriktirdim
Saçlarımı uzattım kahırla
Senden konuşan
O tuhaf kalabalığın ortasında
Baktım dağ göllerinin derin uykusuna
Görünen tüm yollara baktım
Gücüm yok
Acıyan yaralarını sormaya
Orada
Tanrının biliniyor kuşlar
Kadınlar tanrının biliyor kuşları
Ve soruyorlar ona
Tanrım ne yaptık sana
Kuşlarının kanatlarını mı kırdık
Ne yaptık sana
Tanrı sessiz
Annem kadar sessiz
Bakarak
Neden bekliyorsunuz burada
Diyordu kalanlara
Ah sevgili ten
Neden bekliyorsun burada
Alıp kokunu git
Git
O acı rüzgarın ardından
<end>

<start>
Güneşin ve suyun tadıyla
Uçunca bulutların tarlasına
Orada gece yok
Gece olmuyor uzaklarda
Boynumda gümüş bir kafes
Sadakatsiz bir cariye gibi
Uzanıp kıvrıldım ayın ortasına
O bir dede
Ben bir tanrıça
Günlerce uçtuk alacakaranlıkta
Boynum ince
Kalbim boş
Sürdüm yüzümü ağaçlara
Rüzgara sürdüm gözlerimi acıyla
Geçtiğim yollar
Ve uçtuğum
O gecesiz gökyüzü
Bulutların tarlasında oturan
Tanrı kadar yorgun
Fısıldadılar:
<end>

<start>
Belki bu yüzden 
Ayın sevgili tanrıçası Sin 
Mabedini unuttu 
Bu anlamsız boşlukta
Bu yüzden belki
Bin yıl uyudu insan
Ve uyandı sonunda.
Anladı
Bir uyku olduğunu varlığın
Ve cevapsız
O günden sonra.
Biliyorum orada 
O ürkütücü başlangıçta 
Bir şey bekliyor canlılar 
Bir tufan olacak 
Her şey toplanacak başlangıca
Oysa kapandı kapı 
Âhı kaldı kalanların. 
Üzerinde su gibi aziz yazan 
Uğursuz beyaz taşlar 
Bağlandı ölüme ve yalnızlığa
Yılın ilk gecesinde yaşlıkız 
Annesiyle çıkıp 
Yıldızların altında 
Ellerini açtığında, 
Yalvardığında aya ve yıldızlara 
Tanrıça duymuştu onu 
Fısıldamıştı Kays’la 
Aşk kalbi korkuyla doldurur 
Sırrı yok eder 
Dokunur yalnızlığa
Bilmiyor tanrıça 
Bu geçen zaman boyunca 
Yaşlıkız inandı 
Yüzünü sürdüğü taşlara. 
Mağaralara inandı çok. 
İnandı orada kaynayan suyun 
İnsanı hayata bağlayacağına
Kapıları olsa da şehrin
Nefes olamıyor ona.
O gece uyumadı yaşlıkız 
Aynada beyaz bir kadın 
Bulmak umuduyla 
Koştu sulara
Belki bir el 
Aşka uzanan 
Deliliğe 
Gül kokusuna
Her şey 
Her şey unutkan. 
Şu savrulan 
Küçük yaprak bile 
Çıksa girdiği kuyudan 
Başka bir şey olacak. 
Ama olmuyor. 
Sonsuzluk korkusuyla 
Toplaşan görüntüler 
Şehri kuruyorlar. 
Mezarları oluyor şehrin. 
Çocuk mezarlarında fulyalar açıyor 
Yaşlılarınkinde zakkumlar
Her şey kendinin âhı
Toprak
Taş
Duvar.
Toprağı ve taşı
Göğe taşıyan duvar
Biliyor
Kulelere cevabı yok göğün, 
Sonsuzluk ay gibi
Esirgiyor kendini dünyadan.
Yaşlıkızın da bildiği bir şey var 
Çıkıp 
Önünde bağıracağı bir duvar bulabilir. 
Adı gibi mezar olan ne varsa 
Sığınabilir onlara. 
Başını vurabilir 
O uğursuz beyaz taşlara
Vadedilmiş 
Ve uzak her şey için
Bir çizgi oluyor ağzı 
Göğsü doluyor 
Sesini yitirmiş göğün 
Uğultusuyla
Yaşlıkız dolaşıyor avluda
Avluda sadece
Gözler var.
İstiyor ki,
Aşkı ölümde aradığını
Anlayan biri varsa
Baksın ona.
Ama bakmıyor kimse.
Bakmıyor
Kalp yorulup
Boşalırken
Mermer
Suskun
Avlunun ortasına.
<end>

<start>
Doğduğumuzda 
Bizim için yaptırdığı sandıklara 
Gümüş aynalar 
Lacivert taşlar 
Ve Halep’ten kaçak gelen kumaşlar 
Dolduran annemiz 
Bir zaman sonra 
Bizi koyup o sandıklara 
Yol 
Rüzğâr 
Ve konakları fısıldayacaktı kulağımıza. 
Yalnız kalmayalım diye karanlıkta 
Çocukluğumuzu ekleyecek 
Avunmamızı isteyecekti 
O çocuklukla. 
Sırtımızdan jiletle akıtılan kanın 
Karıştığı uzun ırmağa 
Bırakıldığımızda 
Annemiz bu kadarını istemezdi 
Bu yüzden 
O uyurken 
Uzaklaştık 
Diyorduk sulara.
Gidişin kendisinden artakalan 
Her şey, herkes burada. 
Ben buradayım 
Kardeşlerim yitikliğiyle burada 
Annem elbiseleriyle 
Erkek kardeşim savaş korkusuyla 
Babam burada hiç uyanmış olmasa da 
Dünya eksilmiş etrafımda 
Bir düş sanki olanlar 
Uzayan ve uzadıkça acıtan
Annemiz 
Siyah kadife elbisesini okşadığında 
Saçlarını düşürerek bakışlarına
Babamızı hatırlardı:
Beyaz bir dağda olduğunu söylüyordu onun
Beyaz ve her bahar küçülen bir dağda
Hepimizden büyük olan 
Ve uzaktaki savaştan korkan 
Erkek kardeşimiz 
Dönmeyince bir daha 
Biz de korktuk savaştan. 
Ama savaş değildi onu bırakmayan. 
Gelirken yanımıza 
Atıyla uyumuş 
Babamızın karşısındaki karlı dağda
Annemizin yüzü azaldıkça 
Omuzları küçüldükçe annemizin
Şaşırdık hangi dağa bakacağımıza
III
Evimizin uzun sofasında 
Kadife elbisesi uzayıp 
Gümüş başlığı ağırlaştıkça 
Bolardıkça gümüş kemeri 
Annemiz benziyordu baktığı dağlara. 
Baharda inceliyordu kabuğu 
Ama ulaşamıyorduk ona. 
Ölüyordu 
Bu defa gerçekten eriyordu 
Bir daha görünmedi sofada
Her kış kaybolan 
Ve baharda ortaya çıkan 
Bir ağaç oldu annemiz
Dövmeleri olan bir meşeydi o 
İniltisi geliyordu kulağımıza
Annemiz 
Her gece siyah kadifesiyle 
Dolaşıyordu dağların arasında 
Kökleri olmayan bir meşeydi o 
Suskun, arasıra ağlayan
Ayrılmadan daha 
TopIaşır gölgesine annemizin 
Fısıldaşırdık aramızda 
Tanrım n’olur bağışla 
Evimizi bağışla tanrım n’olur 
Dokunma sofamıza 
Orada gülebiliyoruz ancak 
Orada adamakıllı susuyoruz 
Orada ağzımız bizim oluyor 
Dokunmasak da
Görüyoruz annemizi uzaktan
Soğuklar başladığında 
Atlılar gelmişti bizi almaya 
Yaşlı ve tuhaf atlılardı 
Korkutmuşlardı bizi 
Kar yağmıştı bakışlarına. 
Ve hiç konuşmadan bizimle 
Bakmadan ellerimizin küçüklüğüne 
Konaklara götüreceklerdi bizi 
Rüzgârla uğuldayan konaklara
VII
Annemiz 
Babamızın ve kardeşimizin ortasında 
Usulca uyurken 
Uzaklaştık yaşlı atlılarla. 
Boynumuz ağrıdı geriye bakmaktan 
Gözlerimiz uzadı her kıvrımda. 
Ama boşuna 
Boşuna bizim ağlayışımız 
Hastalığımız boşuna 
Yönü yitirmişti atlılar
Dönemedik bir daha
VIII
Dağlardan yuvarlanan taşlar gibiydik. 
Dört kızkardeş 
Gölgesiyle derinleşen bir vadide 
Artık bizim olmayan 
Yatağımızı aradık 
Aradık yatağımızı günlerce. 
Kaç dağ gittiysek 
O kadar uzaktık birbirimizden 
O kadar yalnız kendimizle
Ne son ne başlangıç 
Ne içeri ne dışarı 
Oradaydık 
O taştan dünyanın ortasında. 
Yollarımız uzadıkça 
Annemizin dövmeleri kararmakta
Ayrılacaktık herbirimiz
Bir yolağzında.
Ama önce kim
Kim korkacaktı
Yoldan
Geceden
Ve yaşlı atlıdan.
Sıramız yoktu
Bu yüzden ürperiyorduk her ayrımda.
Ben kalmıştım sona 
Önümde uzanan dar yolla 
Acılarından güç alan 
Bir yolcuydum artık hayatta
Geldiğimde rüzgâr dolu ilk konağa 
Günlerce uyudum 
Kilimler ve bakırlar arasında. 
Rüzgâri sevebilirdim 
Kapılar ve pencereler olmasa
XII
On yılım geçti rüzgârla
Üşüdüm her konakta
Konuşmanın ne anlamı var diyordum
İnsanın yankısı olmazsa
Suskun konaklar gibiydim
Kapıları gittikçe çoğalan
XIII
Gümüşler ve atlar azaldıkça 
Taşınıyordum oradan oraya 
Yıldızların sesini tanıyordum 
Güneye yaklaştıkça
XIV
Geceleri 
Yalnız ve budala ay 
Bana benziyordu 
Bir tuhaflık vardı gülüşümde 
Büyüyordum. 
Aşkı düşünüyordum arasıra 
Efendisini gövdenin. 
Hangi gece uykusuz kalsam 
Toprak kokuyordum
Ve çıkıtığım her yolculukta 
Yorgunluğuma aldırmadan 
Düşler kuruyordum. 
Yolların korkutmadığı bir zamanda 
Yoksulluğuyla alay eden 
Yeşil gözlü bir adam çıktı karşıma 
Gözleri koyulaştı adamın 
Yaşlandıkça
Çocuklarım oldu o yeşil gözlü adamdan 
Biri askerdeyken, diğeri kızıl saçlı olan 
İki oğlan. 
Ve gelinim, 
Her gece kızıl saçlı oğlumla uyuyan. 
Üşürdü hep 
‘Yenge ayakların ne sıcak’
Derdi ona sokularak. 
Onüç yaşında iki çocuk 
Uyurlardı her gece fısıldaşarak. 
O gecelerden birinde 
Yağmur girmişti uykusuna. 
Saçlarını bana bırak 
Saçlarını bana bırak 
Diyen yağmur, 
Büyülemişti oğlumu uykuda.
Saçlarını rüzgârla yıkadığı 
Tepeye çıktığımda 
Görünen ova 
Sular altındaydı 
Bulutlar yapışmıştı toprağa. 
Bir kıpırtı bekliyordum 
Bir ses 
Oğlumu gizleyen sulardan. 
Arkamda toplanan köylüler 
Uçları yanan sopalarla 
Karanlığı hatırlattılar bana. 
Duramazdım 
İndim buharlaşan toprağa. 
Çamurlar arttıkça 
Gücüm yetmiyordu karanlığa. 
Üşümesinden korkuyordum yine 
Saçlarının kirlenmesinden. 
Bir ses 
’Ölmüş’ dediğinde 
Üşümüyordu artık oğlum 
Sessizdi yağmurdan. 
Yüzüm çamurlu ve keder içinde 
Taşıdım gövdesini, 
Saçlarını taşıdım ellerimde. 
Yüzükoyun bindirildiği at 
Tepeyi çıkarken 
Işık sızdırıyordu gizlice.
XVI
Yeşil gözlü adamın
Bıraktığı yatakta
Yaşlanıyorum tavana baktıkça.
Artık
Anneminki kadar uzun eteklerim.
Saçlarım uzun
Oğlumun kızıl saçlarından.
Kısa sürdü her şey 
Yolculuklar 
Ölüm 
Ve konaklar 
Hiçbir şey kalmadı etrafımda 
İsten kararmış sütunlardan başka
Gücümü toplamalıyım son defa 
Saçlarım kına kokmalı 
Elma çiçekleri olmalı suyumda. 
Ve tanrı beni duyuyorsa 
Daracık bir mezar istiyorum ondan 
Konakların büyüklüğünü 
Uğultusunu unutturan
<end>

<start>
Yüzüm eskiydi
Zaman sonrasız, unutkan
Yatağım öyle derin
Onca batık hüznü taşıyan
Keşişler geçti ölümden
Kan ve tufan
Ses ve susuş
Yankı ve buz
Karaya bağlayan
Batmak için kara göründü
Kıyıya sağır dalga durmaz
<end>

<start>
Seni ben uzun uykulu bir vadinin
Sessizliğinde buldum.
İçine kapanmış bir kayanın dilsiz koyuluğunda
Ve serinliğinde gövdeyle taş olmak arasındaki kararsızlığın
Düştüm ben
Çırılçıplak düştüm aşka.
Beyaz olmak meleklerin elleriyle okşanmaksa
Okşandım ben
Melekler okşadı ve inceltti tenimi
Ruh kattı
Aşka gitti.
Aşkın buruk yalnızlığına.
Sanıyordum ki ben
Aşık olursam. ruhum uçacak.
Sanmakla kalmadı
Uçtu ruhum
Ve bir kelebeğin mavi kanatlarına
Gizlendi.
Bir kelebeğin
Ömürsüz mavi kanatlarına.
Bundan böyle bir aşk için
Ne varsa burada.
İki kanat
İki mavi
Ve bir ruh
Herşey tamam
Uçurup tenimi
O ölümü de yenebilirim.
<end>

<start>
Allahın duvarında bir harftir kadın
Siyah kuğuya benzer
Beklemeyi öğrenmiş
Ölüm
Zamana
Bekleme git dediği gün
Bildim.
Gün vurmadı yüzüne çinilerin
Çinilere yatırdım oğlumu
Boğdum.
Karnımda büyüdüğü gün bildim
Siyah bir kuğu gibi,
Allahın harflerinden süzülüp
Avluya giren kadın
Su sesinde kendini diledi.
III
Gölgesinde şadırvanın
Günlerce bekledi.
İnsan olmak istiyordu
Kanatlarından kurtulmak.
Şadırvanda aktıkça su
Kanatları inceldi.
Ve kaldırınca kanadını
İçinde bir yılan gördü.
Değişmiş kabuğu
Zarı incelmiş.
Boynunu uzatıp derine baksa
Çürümüş bir oğul görecekti
Bakmadı hiç.
Avludaki dilenci
Allahın harflerini bilmeyenler
Günaha girecek diyordu şarkısında
Sela sesiyle su
Karıştı kadında
Ölüm zamana bekleme git derken
Bekledim avluda.
Allahın harflerini bilmiyordum
Zaman bendim
Günah da.
<end>

<start>
Tanrıların isimlerini tekrarlamam, ölümü geciktirmiyor.
Kemiklerimi, adak testimin yanında kıvrılmış buluyorum.
Ve şekilsizliğimi unutmaya çalışıyorum.
Nereden geldiğim biraz önemli
Orada kalsaydım daha mı az titretecektim mermeri.
Yüzünü tanıyorum büyücüm
Yaşaması gerekmiyor ellerimin
Yalnız gideceğim oraya
Tanrılara ağlayacağım bu defa
–Tanrılar ağlanmaktan yorgundur oysa–
Boşluklarının, olmayışlarının sıkıntısını anlatacağım
Susacaklar
Soluksuz nasıl yaşanır sırlarını fısıldayacaklar
Yaşanır mı büyücüm
Işığı yetmiyor gözlerinin
Sadakatini anlatmaya
Yoksun
Yokluğun anlam bulmuyor yakarışında
Çocuksuz olmalısın
Kemiklerin yetiyor anlatmaya
III
Gri giysili törenler bitti
Ayın ipuçlarını vereceği ânı bekliyorum.
Bir ömre kaç ölüm sığdırılır
Hangi korku adak testisini doldurur bilmiyorum
Büyücüm gecede yıldızlarımın olması günah olur mu
Üstelik birbirlerine göz kırptıkları yok
Ölümlüyüm,
Bundan büyük mutluluk olabilir mi büyücüm.
Susuyor, kıvrılıyorum
Kıvrılınca kemiklerimi sayamıyorum.
Adak testim başucumda içi boş,
Kaçıncı kadınıyım o adamın bilmiyorum.
Kör oldum büyücüm
Ateşin susuz öfkesi artık yok.
Taşınan heykeller gibi kör
Kırılan sütunlar gibi aksak.
Hem büyücüm,
Kadının acıları üşüşünce güneye
Dünyanın dengesi neden bozulmuyor
Anlamıyorum
Dönüş
Gitmek gibi olmayan boşluğuyla
Uzak kalmanın uzunca sürdüğü o yaz ortası.
Kaç gün
Saymadım belki üç
Zamanla işim bitti artık.
Acı çoğaldıkça yumuşaması tenin
Tersi değil miydi söylenen bize
Biz değil miydik inandıkça katılaşan tenimizle
Aldanışın kuytusuna gizlenen.
Ben azaldıkça kendim mi oluyordum
Başka bir şey, başka biri mi yoksa
Bir başka hayatın olmadığı
Her ânın değiştirdiği doğruysa
Her şey dondu büyücüm
Bir mermer soğukluğu kalıcı olan
Bir de dokunuş
Rüzgâr Dolu Konaklar / Metis Yayınları
<end>

<start>
İnsan duvarları olmayan tapınakta
Bir gece uyusa
Sanıyor ki kederi azalacak.
Ama yetmiyor
Bezler bağlıyor
Bulduğu her ağaca.
Hikayeler anlatıyor
İnanıyor aşkın hep olacağına.
Oysa aşk biter
Dinginliği başlar göllerin.
Bekleyiş,
Sonsuz mavi bir göz olur
Camdan ve gittikçe uzayan.
Acı verir bazan renkler
Beyaz mesela
Kuş gibidir insan beyaz bir yatakta
Ölümü gibi çocukların
Soluğu kesik
Suda dolaşan.
Bir kaya mezarında ağlayan adam
Ölülerini suya ve göğe gömüp,
Gelir acısıyla avunmaya.
Dua ve kuş gibidir zaman
Bir şey olur bulutlara,
Bir ağırlık
Bir koyuluk taşırlar uzaktan.
Tuhaf yitik hayatların
Seslerini doldururlar kovuklara.
Bir şey olur
Sarnıçtaki sularda
Unutulmuş anahtar parlayınca
Yağmurumuz der biri
Sarnıçlarımızda gizli
Acımız avuçlarımızda.
<end>

<start>
i. 
yıldızların 
yıldız olmak hakikatinden
kurtulamadıkları o yerde
beklenen sabah değildir artık
beklenen korkudur yüreklerde
ayaklarını soy ve çık tepelere
tepelerin acısını duy
duy varlığını
neden yaratıldığını ve öylece kaldığını.
ay tanrısı güneşe bakıyor
ve bir tanrı daha oluyor
derken zaman yaşlanıp
akmıyor.
gece yol alan atalarından söz ediyor biri
gece için gittiği haccı bilmeyen atalarından
onlar hep gece yol aldılar
bu yüzden insan oldular diyor
miraçları mutlaktı
kalpteydi.
ii.
bir taşın işlediği yakınlık
geçmişten bugüne
taşınan bekleyiş
tapınma ve ışığın ölümü söylediği
ve insanların ceylanlar kadar kardeş olduğu
ve çölün açlığı bilmediği
iii.
bir kadın göğsünde kavuşturduğunda ellerini
ne istemektedir.
ne söylemektedir bir kadın.
en fazla yılanlardan istenen aşk
en çok ondan korkulur çünkü.
eski bir dilin gizlediğini
açıklayacak olan kalptir yine de
taşta yer eden
birleşmesidir ruhla yaradılışın
birleşmesidir insanın tanrıyla o sadelikte.
herkesin bir miracı var.
benimki o tepelere yürüdüğümde
bana fısıldanan sözdeydi.
yükselişim kanatlarımı gösterdi bana
ve olmayan isteği hatırlattı.
ne istiyordum? 
ne istiyordum taşlarda ilerleyen yaradılıştan.
bir işaret binlerce yıldan
bir işaret aşk olan.
aşk,
insanın 
geldim
buradayım 
demesinin bilinci
ve siyah güller
sonra azizin gülleri göründü bana
azizin kararan gülleri
kelimeler
gülleri unuttursa da rüzgar
bir yansıma hep var sularda.
güzelliğin odağı olan istek
hep var
o istek açıldığında
yalnızlık hiç olmadığı kadar yakındır insana
ve gövde hiç durmadan açlığı işler
<end>

<start>
Siyah örtüyle kapatılmış, ölme hazırlanan bir gelin gibi duran
masada, konuştum onlarla.
Yanımızdan bir şair hırsız gibi geçti. Sözün uçurduğu gövdesiyle.
Şairlere baktım. Hepsi bir gölgeyi dolaştırıyor.
Bir köpeği dolaştırır gibi.
Sözcükler acımızı doldurmayacak.
<end>

<start>
Şimdi kim bağışlayacak beni...
Unuttum senle helak olmuş tüm kavimleri 
kişisel tarihimi 
pompeinde taşa dönen kalbimi..
Şimdi kim bağışlayacak seni 
bir dokunuşla yumuşacık olan.
kalbimdir seni bağışlayacak olan
ya beni 
kim bağışlayacak beni
suda ayın şavkını 
bilirsin sevgili 
'yakamoz'
bir yakomozdu sözlerin
ruhumda şavk eyleyen 
gecenin karanlığında.
Şimdi kim bağışlayacak beni
canım bunca acırken 
iyi kadrajlanmış gülümsememin
yapaylığını 
sözlerin kadar yalan yaşantımı
kim bağışlayacak kendime yaşattıklarımı
yorganımın bana senin sesinden anlattığı masalları 
yastığımın altında birikitrdiğim ırmakları 
ve o ırmakta batmasın diye gözlerimi kapamadan 
yüzdürdüğüm kağıttan 
hayalleri 
kim bağışyacak sevgili
konuştukça kalbim 
dilimin susuşlarını
ve vazgeçip konuştuğumda 
kırılan gururumun dağılan parçalarını
kim toplayacak sevgili
öylesine ve ölesiye toplamanı isterken
gururumu bak eski haline getirdim 
demeni umud ederken ve umut hala fukaranın ekmeğiyken 
aniden bir endişe 
kalbimin yollarından tüm vücuduma yayılan
bir endişe 
ayağına batarsa ya kırıklar diye sen acıma diye 
kanayan ellerimle ve acıyan yüreğimle topladığım gururum 
avuçlarımda şimdi 
kimseler görmesin diye açmıyorum 
yaralarımı...
Avuçlarımı
sevgili
kim bağışlayacak beni
O llk sevdiğim adam 
nasıl da severdi beni 
ama kıramadım onda gurur denen taştan vazoyu 
sevgime değdikçe sevgim kırıldı 
O ilk sevdiğim adam
Nasıl da severdi beni
delice 'gitme'
benim ilk gözağrımsın demeyi isterken
dudaklarımı diken 
dilmi kesen 
gururum
ah o dikenli tel 
ah o pranga 
ayağımda
peşinden koşamadığım o ilk sevdiğim adam 
ahh o şeytanın oyunu 
gururum
Ah o şeytan,
yazdığı bir oyunda daha başrol verdi bana
sevmezken sen beni 
savurdum senin için kendime biriktirdiğim kendimi
Söyle kim bağışlayacak beni
Hangi zaman 
Müruru zaman 
hangi zaman aydınlatır benden sakladığın yüzünü
senin mağarandaki 
gölgene kapılıp 
gerçeği aramaktan vazgeçen aklım 
kim bağışlayacak aklımı
herkesin kusursuz sorumlu olduğu
bu durumda 
kim verecek cezamı ve söyle 
kim bağışlayacak 
bu aşkın kişisinde niteliğinde yaptığım 
hataların tazminatını..
..
Söye sevgili
kelimelere dökmeme gerek
olmayan onca duyguyu 
kelimelerin sınırlı dünyasına hapsettiren sen 
söyle 
Gözlerimizdeki sonsuz dünyaya bakıp gülümserken 
dokunurken titreyen ellerimizle birbirimize
bir başka nesil hayal ederken birbirimizden 
kızaran çehreme değil de
bana değil de
hapisteki sözlerin kurtulmak için söylediği yalanlara inanan 
sen 
söyle kim bağışlayacak beni..
bir kere olumsuz çekilen bir fiilin
sonradan olumluya dönemeyeceğini 
bozulmuş bir yemeğin 
dünyanın en güzel sosu ile de güzelleşemeyeceğini
bilen bu kalbimin ısrarla 
bu aşka yeni soslar araması neden 
söyle kim bağışlayacak bu kalbi....
ben hayatı 
yaşamadım sevgili 
dokunmayı 
sevmeyi kitaplardan filmlerden öğrendim 
onlar gibi sevmeyi denedim 
'Gibi '
Cümlede illa yanına bir şey koyman gerekir 'gibi'nin yanına koyduğun şeyle anlam kazanır
Onun varlığı
benim gibi 
senin gibi 
sevgili benim gibi olduğundan mı sevdim seni 
sevmek için benzemek mi gerekli 
aynı mı olmalı sevginin rengi 
ben siyahım diyorsam sana 
siyah seviyorum seni demek mi 
sevmek 
yoksa ben de beyazım 
ama tüm siyahlarınla günahlarınla seviyorum seni 
diyebilmek mi 
hayır öle gri olalım falan değil
benim sevgim beyaz
ve seni beyaz seveceğim senin beni siyah sevmeni seveceğim 
diyebilmek mi 
aşkın en sevdiğim tanımı nedir biliyor musun sevdiğim 
'aşk diye buna denir: bir insan bir insanda tekinsiz bir ev görür''
benim sen de gördüğüm de buydu kimbilir sevdiğim 
filmlerden öğrendiğim gibi sevdim ben 
sevgi emektir dedim
emek vermek istedim 
vefasız olsa da sevdiğim ben vefasız olmayı kendime hiç yediremedim 
belki dağlar delemedim 
çöller aşamadım ama 
ben vefasız olamadım sevdiğim 
önce gitme demedim diye üzüldüm 
sonra gitme dedim ama gitti diye 
keşke madem gidecekti gitme demeseydim 
keşke dememek için gitme dedim 
iyi ki de dedim 
velhasıl 
ben yapamadıklarım için üzüldüm 
benim için yapmadıklarınıza hiç üzülmedim 
sevdiğim 
yapsaydım bırakmazlardı beni diye ağladım 
beni bıraktılar diye değil 
ben beni sev diye sevmedim sevdiğim 
koşullu değildi sevgim 
söyle şimdi kim bağışlayacak beni 
aynaya bakınca ne görüyorsun sevgili 
hiç aklına geliyor mu 
sarışın mavi gözlü kızımızın hayali 
söyle kim bağışlayacak 
olmayan olmayacak kızımın içimde bıraktığı 
acının izlerini..
"sevmeyi enkazlarda öğrenenler büyüdüklerinde sadece kırık kalpli insanları sevebilirler'
der bir kitap cümlesi 
dedim ya ben kitaplardan öğrendim sevmeyi 
kırık kalpliydin sen de
tırnaklarını yiyordun üstelik de....
ben uygulamada hep sınıfta kaldım 
sevemedim pratikte
ama sevgili 
ben vefasız olmayı kendime yediremediğimden 
binlerce defadır söylüyorum seni sevdiğimi 
yoksa dağıldı dediysem de gururum 
unuttun mu 
parçları hala avuçlarımda
blmem kim bağışlayacak beni 
bana kızdın 
sanatı seviyorum diye
fotoğraf çekmek çok gerekli değil dedin 
şiir yazmak o da ne 
haklısın belki
çünkü onlar sadece yalnızlığın yalnızların arkadaşları 
ve ben senle tüm yalnızlıklarımı doldurmak istemiştim aslında 
sonra beni terkettin 
seni nasıl bağışladım biliyor musun 
sevgili 
bana dokunduğunda yumuşattığın taş kalbimle 
ve şiirlerle
durmadan şiirler okudum 
var mı benim yaşadığımı yaşayan diye 
ve durmadan şiirler yazdım sana 
beni terkettiğinde şiirle yenilmedim 
nefrete
şiirle direndim hayata 
beni kim bağışlayacak şimdi biliyormusun 
sevgili 
Şiir
onu senin için terketmemiştim 
ya terketseydim 
şimdi nasıl bağışlayacaktım seni 
her acı bir şiir ürettirmeseydi 
nasıl bağışlayacaktım şimdi kendimi 
söyle 
şiir terkedilir mi?
<end>

<start>
Unut o kadının
Siyah gözlü maviliğini
Minyatürlerdeki sessizliğini unut
O kadının 
Suyu öperken
Kurduğu düşlerin
Çölü hatırlattığı zamanı unut
Beklemiş her şey adına 
Dinle.
Çatırdayan dal
Kırılan kalp 
Ve sırrı neyse rengin
Pencereden göründüğü kadarmış hayat.
Bağırsan
Karşılık verir
Koruda incelen ağaç 
Merhametsiz bakışlı
O beyazlık
Çürür 
Ortasında gecenin.
Artık hiçbir şey kalbe dokunmaz
Ne fanusunda büyüyen kum
Ne beklenen uzun kervan
Gelecek hiçbirşey
Onu avutmaz.
Unut 
O kadını
Düşü
Gölgeyi 
Teni unut.
(Rüzgâr Dolu Konaklar - s.105)
<end>

<start>
Şiirlerimin hiçbir eskizini yok etmiyorum. İlk defter halinden son dosyalanmış haline kadar, arada defalarca yeniden yazılan şiirleri tutuyorum. Şiirin hikâyesini bütün bu yazılanlardan daha iyi o arşiv anlatır çünkü!
Bir şiirin hikayesini yazmak, şiirin gelişini yazmaktır. Gelir çünkü. Bir sestir başlangıçta. Çağırır… Çağırmakla kalmaz, ruhu ele geçirir. Gelen sesin ne söylediği size de açıklanmış değildir. Bir perdeyle var olur. Ruhuna gireceği şairi derinliğine çağıran büyük vakum. O vakumdan hangi harflerin aktığı, hangi kelimelerin size yağdığı hiçbir zaman bilinemez. O nedenle bir şiirin hikayesini yazmak, sesin hikayesini yazmaktır. Sesin gelişini, esir edişini…
Çünkü şiir başlangıçta sadece sestir. Kelimeleri yoktur. Anlam yoktur. Kağıt kaleme sahipsem bana kelime olarak görünen şeydir… Bu nedenle beş kitabın sonuncusundan başlamak istedim. Çünkü diğerlerine hiç benzemeyen bir kuvvetle geldi. Bir göktaşı gibi aktı ve düştüğü yerde büyük bir krater açtı. Bir ses krateri. Ve ben o kraterde bulduğum sesleri kelime yaparak taşa dönüştürdüm yeniden. Aslına dönüştürdüm yani. Sonsuzluktan süzülmüş küçük siyah taşlar. Parlaklığı ile kalbin sonsuzluğa ait olduğuna işaret eden…
Duyduğum sesin peşinden gittim
Bir ses duyduğunuzda o sesin nereden geldiğini hissedersiniz. Bir yönü vardır. Bana görünen bir şehirdi; Urfa'ya gittim ilkin. Duyduğum sesin peşinden gittiğimi orada daha çok anladım. İbrahim Peygamber'in dergâhında oturup kelimeleri bekledim. Geldiler... Diğer şiirleri de getiren bozkır manzarası perdeleri açtı önümde. Büyük bir hayret ve büyülenmeyle taşlarla konuşmaya başladım. Her taş bir kelimeydi. Orada anladım…
Soğmatar'da bir gün hatırlıyorum; yalın ayak tepeleri yürüyorum. Şiir zaten yürürken gelirdi… Tepeleri bir zar gibi örten taşlara basarken duyduğum sesler bir senfoninin notaları gibi zihnimde belirmeye başladı. Bir yapı kurmak o anda mümkün değildi belki ama heybemde hep taşıdığım kağıt, kalem yardım etti.
Bazen duyduğum bir ses o kadar yaklaşıyordu ki, kelime oluyordu. Benden doğumunu isteyen kelimeler, dizeler bir bir kağıda düşüyordu. Nefesimi kesen bir hızda yazıyordum. Bazen yorulacak kadar çok. Bir kaya kovuğunda, dağın gölgeli bir yüzünde, bir nehir kıyısında olmak fark etmezdi. Kelimenin beni durdurduğu her yerde durdum. Şiiri kaydetmekle görevliydim sanki. Bu görevin beni iyileştiren bir şey olması, devam etmemi sağladı. Şiir ağıt değil miydi zaten?
İlkinde on gün kaldım; İbrahim'in yurdunda İbrahim'le bir konuşma başlatmak, sürmekte olan o konuşmaya dahil olmak için. Aksi zaten mümkün olamazdı. O çağrıya kulak vermeyen biri, zihin akışını bozacak serüveni göze almış demektir! Sonra İstanbul'a döndüm. Evime… Ama İstanbul ev değildi artık. İstanbul'da duyamadığım o ses beni geri çağırdı. Tekrar gittim. İkinci defa. Ama bu kez sesin coğrafyası genişlemişti. Daha ileriye gitmeliydim. Karacadağ'ın taşlarını aşarak Diyarbakır'a gittim. Diyarbakır'da Kervansaray Otel'in avlusunda otağ kurdum. Orada günler geceler boyu şiiri dinledim.
Kervansaray'ın avlusunda sabahladığım gecelerde, şiir gökyüzünden yağmaya başlamıştı sanki. Taşa bakıyorum şiir, güle bakıyorum şiir, servi ağaçlarına bakıyorum şiir. Şadırvanda akan su şiir. O avluda duyduğum sesleri başka hiçbir mekânda o kadar güçlü hissetmedim.
Daha sonraları Kervansaray'ın eski adının “Deliller Hanı” olduğunu öğrendim. Delil, rehber demekmiş. Hacca giden yolculara rehberlik edenlere verilen ad. Hac yolcularının toplandığı bir durakmış Kervansaray. Güneye doğru yola çıkmadan konakladıkları, iyi dileklerini, huzurlarını bıraktıkları bir avlu. Oradaki huzur başka neyle açıklanır? Defalarca gittim geldim. İstanbul'a gitmek üzere bindiğim uçakta durmadan yazıyordum. Ama İstanbul'a iner inmez kesiliyordu. Tek kelime yazamıyordum.
Tekrar doğuya gitmek üzere yola koyulduğumda yine başlıyordu. Böylece iki ay boyunca gidip gelerek o sesi tamamladım. Daha doğrusu ses tamamlandığını bana gösterdi. Şiirin duvarı kalındır. Ardında ne var, çok göstermez. Duvar çekildiğinde neyi gizlediğini fark etmezsiniz artık. Böylece şiir kapandı. Elimde koca bir defter vardı. Ama diğer kitaplardaki gibi işçiliği uzun sürecek şiirler değildi. Dize yapısı akan bir formda, kısa oluşmuştu. Alt alta sırlanan kısa dizeler. Neredeyse bitmişti.
Ben şiirde seçmeye önem veririm. Çünkü vazgeçtiklerimizin bizi daha çok anlattığına inanırım. Bizi anlatan, sahip olduklarımız değil, vazgeçtiklerimizdir. Ne kadar çok kelimeden vazgeçersem, şiire o kadar çok yaklaşmış olurum diye düşünürüm hep. Bilemiyorum. Terki terk'e varmak isteği belki de! Şiiri bu bakımdan heykele benzetirim. Ekleme değil, eksiltme yaparım üzerinde. Yeniden yazdığım yahut eklediğim çok nadirdir. Yazım süreci bitince, nelerden vazgeçeceğim ilk okumada kendini az çok belli eder. İkinci okumada daha da netleşir. Böylece ilk okumalardan kalanlar kağıda geçirilir. Şiiri defterden kurtarıp beyaz bağımsız bir sayfada görmek önemli. Çünkü şiir, sükûnetini o aşamada kazanır. Kendi başına ne olduğunu o sayfada gösterir. Kağıtta gördüğüm şiirin hangi sıralama ile kitaba yerleşeceğini az çok bilirim. Yazılış ritmi, yerini az çok işaret eder çünkü. Şiirler yerlerini bilerek gelirler.
İbrahim kitabında şiirlerin işçiliği uzun sürmedi. Sadece sıralama ve bölümleme konusunda çalışmam gerekti.
İlk düzeltme, eksiltmelerden sonra daktiloda temize çektim. Daktiloda yazılmış halini beyaz kağıtlara geçirirken şuna dikkat ettim; ses nerde kapanıyor, imge kendi mantığını nerede oluşturuyor. Şiiri kendi sükûnetine bırakmak için ses nerede kapanıyorsa ve söylenen imgenin mantığı nerede tamamlanıyorsa orada kestim. Bundan sonraki aşama şiirlerin sesli okunmasıydı. Günün farklı saatlerinde, okumalar yaptım. Bazen sabah erken uyanıp yüksek sesle okuduğum oldu. Çünkü şiirin henüz gün doğmak üzereyken algılanışıyla gün ortasında yahut akşam algılanışı farklıdır. Bazen sevdiğim bir dizeden, günün başka saatlerindeki bir okumada hiç hazzetmediğim için elediğim oldu.
Şiirlerin hikâyesini anlatan arşiv
Son görevim sıralamayı yapıp, şiirlere başlık bulmak. Daha doğrusu başlıkları beklemek; çünkü isim günü vardır. Bazı şiirlerin adı önden gelir. Fakat çoğunun adı isim gününde zuhur eder. İsim için rüyaya yatmak gibi. O günü/günleri genelde hissederim. Böylece kitabın adını da koyacak bir isim halesi oluşur. Bütün o aşamaları geçen şiirleri bir dosya haline getirdikten sonra, şiir duygusu gelişmiş ama şair olmayan tanıdıklarıma okuturum. İbrahim kitabının dosyası hazırlandığında okumak üzere verdiğim herkesin bir solukta bitirdiğini gördüm. Ara vermeden süren o okumalar, ses dışında, akışı da çözdüğüm konusunda bana güven vermişti. Böylece çok da bekletmeden dosyayı yayıncıma ulaştırdım. Yayıncım şiirlerin tamamından etkilenmişti. Diğer kitaplarda olduğu gibi İbrahim'in Beni Terketmesi dosyasına da, yayıncıma iş bırakmayacak şekilde hazırlandım. İşimi tam olarak bitirip öyle sundum. Bu anlamda editoryal bir destek almıyorum.
Tabii bir de okuru kitaba çağıracak olan kapak var; kapak işin tek kolektif ve keyifli yanı. İbrahim şiirlerinde dolaşan kaplanı yayıncım hissetmişti. Bana “Bir kaplan gördüm ve bence kapakta o kaplan olmalı.” demişti. Somut bir kaplan tasviri yerine stilize, soyut çizgiler düşündük. Zaten şiirde de kaplanların çizgilerinden söz ediliyordu. Böylece kapak tamamlanmış oldu.
Şiirlerin ilk halinden, kitap olana kadar geçirdikleri evrimi yaşamış olmak bana fazlasıyla ilginç gelir. Şeyleri biriktirmeyi sevmediğim halde, bir gün başkalarıyla da paylaşmak üzere, hiçbir eskizi yok etmiyorum. İlk defter halinden son dosyalanmış haline kadar, arada defalarca yeniden yazılan şiirleri tutuyorum. Şiirin hikayesini bütün bu yazılanlardan daha iyi o arşiv anlatır çünkü!
<end>

<start>
biri yaprak, diğeri yılan olan
iki yüzüğümü
ışığın gölgesinde bıraktım
beni uyutmaları için.
bu gece ay doğarsa
içi dolacak yüzüklerimin.
içimin yatağına
çekilirse gözlerim,
toz meleğim gelir
uyku meleğim.
kanadını silkeler
döner
ve dua eder
uykuyla doluncaya kadar
yüzüklerim.
dokunup kendime
tenim yumuşamış
dedirten gece
gövdemde yokluğun
rengi beyaz
bilmiyor kimse.
bu gece uyursam
uykum
gecenin acı göğünden süzülür
gövdeme yerleşirse
bir ses
çiçeğine konarsa
çocukluk defterimin
toz meleğim gelir
uyku meleğim
kanadını silkeler
döner
ve dua eder
uykuyla doluncaya kadar
yüzüklerim.
melek sorar
anne tanrı nedir
sonsuzluktur yavrum
fakat sonu yok onun da.
bu gece meleğimin
kalbi daralmış
bilmiyor tozundan uyku yapmayı
unutmayı.
kanadını kırmadan sevincimin
bilmiyor uçmayı
melek uyumaz
aslında erkek de olmaz melek
inatçı ve kuru bir evcilik ağacı
ay çocuğu olsaydım keşke
bu gece meleğimin
kalbi daralmış
bilmiyor tozundan uyku yapmayı
unutmayı
meleğim kanadını süzse
dökse üstüne yüzüklerin
geceye verse içini
uyku getirse...
<end>

<start>
1. 
Olmamış iki hayvan gibiydik. 
O gece, 
Salınan bir kabuğun kalbinde 
Karanlığı duyduk, 
Bizden ötede 
Ve geride.
Ay kendini dünyadan esirgemekle, 
Aşkı veriyordu bize. Ben anladım 
Ve dedim ki sevgilime, 
Seninim. Göğün karanlık bir köşesinde 
Küçük bir yıldız olmak arzusundayım 
Ve bu istek, 
İkimizi öldürmeye yeter.
2. 
Sevişmek bir sarmaşığın kalbiyle düşünmektir. 
Açmaktır kendini sonsuzluğa. 
Açtım ruhumu 
Çıplaktım 
Çırılçıplak. 
Birleşmek istiyordum karanlıkla. 
Kainatın boşluğunda, 
Peltemsi bir karanlıkla 
Gövdeme bulandı yıldızlar. 
Ruhum inceldi. 
Ve bir çiçeğin taze aklıyla uyandı aklım. 
Gözlerim yok. 
Olmasın
Olmasın.
3. 
Açtım kendimi bir zambak arzusuyla. 
Bir zambak nasıl isterse çiğini sabahın 
Ve gece nasıl gölgeli ve nemliyse, 
Öylece açıldı ruhum. 
Son arzusuyla yöneldim suya 
Köklerimle bir kuyunun ıslak 
Duvarlarına tutundum. 
Köklerimin bana fısıldadığı yol, 
Ölümümdü. 
Bitti aşkım 
Yoruldum.
Bitirdim aşkımı 
Ve onu bir zambağın 
Gövdesine sakladım. 
Bir zambağın kendini açma arzusuyla, 
Kapanma isteği arasında geçen an, 
O andı hayatı yapan. 
Ölümü ve aşkı içiçe kılıp 
Bizi kuyuda tutan o an.
4. 
Yaşlı 
Yorgun bir hayvanın yatağına çekiliyor içim 
Dağılıyorum. 
Ağır kokuyor dünya, kan kokusu bu, korkunç. 
Sevgilim döndü yalnızlığıma 
Öptü alnımdan ve güzelleştim. 
Böyle sabahlarda beni sevgisiyle acıtmış 
Herkesi hatırlarım. 
Eskidendi, koca bir ruhla giriyordum bahçeye 
Mavi çiçeklere bakıyordum ve işte şu diyordum 
Nasıl da benziyor bana.
Öyle ya, 
Sevişmek bir sarmaşığın kalbiyle düşünmekti.
<end>

<start>
Bize kanlı bir uykunun, bir kardeşlik sabahı başlatacağı müjdelenmedi. 
Cinayetten dönen kardeşiniz, gölgesini gizlediği duvarların ötesini görür. 
Ellerini yıkar ve sizi dünyada bir söz olarak bırakır.
Sessiz bir törenle iç geçirme arasında duran yerde gömdüm onları. 
Ölü oğullar. Kurban hepsi. 
Sanki onlara, kurban oluşlarını hatırlatmak için var yeryüzü. 
Yüzleşiyoruz. 
Sızlanmaya başlayan bir çırpınmada "yeter" diyorum. 
"gidin ve öldürmeyin" 
ağzımda kesik bir gülüş. Kâbus olmalı. 
Bir cinayetten dönen kardeşim korkutuyor beni. 
Kanlar içinde uyanıyorum. Terliyim. 
Aç gözlerini. Tırnaklarını acıyan yerlerine bastır. 
Biri var mı göğsümü mendiliyle silecek. 
Kardeşim bir cinayetten dönüyor. Karanlık dehlizlerden. 
Siyah paltosu 
Ve gözleriyle.
Ona benzemeyeceğim.
Gece ayaklarımız okşandı ve büyük dağları geçeceğimiz söylendi. 
Karlarla bekletilmiş büyük dağları geçtik. 
Bahçede ilk gün keskin bir çizgiyle yan yana duran üç yıldızı gördük. 
Mutlak. Yol açıcı. 
"Bakmak istiyorum ayaklarına" dedi eğilen bir ses.
Onlara, bir daha görüşmeyebiliriz demedim. 
Hepimiz biliyorduk. 
O dağ oğullarını yedi. 
Ve onları bir sese kapattı. 
Kolu yok kiminin. 
Kimi kör.
Kardeşlik eski bir masalın bilgisinde kaldı. 
Kardeşlik acımaydı.
<end>

<start>
Büyük bir kainatı geçtim denizinde ben.
Ona bir gölgeden başlayarak oluşan ruhu gösterdim.
Kanlı bir deniz ve yeryüzü sanılan boşluk.
Boşlukta kımıldayan dünya.
Şimdi kanatsızım.
Kesik yerinden damlayan kanı dalgalar emdi.
Ona bir ruhun soğumasını göstereceğim.
Çocuk olmayı ve anneyi beklemeden karanlıkta uyumayı.
<end>

<start>
Onunla eş bir kargıda sınanıyor göğsüm.
Altın bir arabada göğe çekilen ben değilim. 
Ne de, kanatları var sanılan aşk.
Suya dönen kalbin acısı.
Yosunlu saç.
Yılanla eşleşen varlık.
Duygular, bir kapıdan geri döndüğünde gerçekleştirir ruhu.
Günah yok. Yanılmış bir kalp var.
Sular bir şey hatırlatmadığında. 
Her renk kendi bahtıyla boğulacak.
<end>

<start>
O gölde buzlarla çevrilmiş, binlerce yıldır ölüydüm.
Uyandırdın.
Uyandım ve yanmış bir ormanın sisinde buldum uykumu.
Geceye yapıştı gövdem.
Bir buzulun derin ışığından tene akan beyazlık
Hatırlattı;
O gölde yürüdün sen.
Ten ve iz bırakarak.
<end>

<start>
1. 
Dalaganın ötesine geçmekle oldu hayat 
Kanın aktığını görmekle. 
Kimsenin soluğu kesmiyor soluğumu 
Otların dilinden anlayan bir kadın tanıyorum 
Kuyuların gözlerinden öpen.
Toprağın dilsiz neminden bana ulaşan buğu 
Biliyor, 
O gece ölebilirdim seninle. 
Ormanın karanlık şarkısı büyürken. 
Ama ben, 
Orada o taş merdivende 
Ölmek istedim 
İbret ey 
İbret. 
Gece gibi olacağım 
Karanlığımı örterek 
Seslere tutunacağım. 
Dokundum kalbime 
Kimsenin ruhuna fısıldayacak büyüsü yok. 
Olmasın 
Olmasın.
2. 
O gece ölebilirdim seninle 
Karanlık ormanda ilerleyen suda 
Suya düşen ay ve seslerle.
Ormanın fısıltısı 
Birleşirken sonsuzlukla 
Dedim bak, kimse yok 
Bu yolun ölüme dönen kıvrımında. 
Karanlık çağırıyor bizi 
İstek yürüyor göcdelerimize 
Ölelim bu demirden kayıkta. Ölelim.
Biz sanıyorduk ki, 
Bir yaradılış varsa aşkadır 
Ne hata. 
Sonsuzluğaymış meğer 
Sonsuzluğun koyu yapışkanlığına
Herkes sussun 
Boşluktaki dilsiz yıldızların körlüğü gibi 
Dursun her şey yatağımda. 
Ben neye ağlayacağımı bilirim 
Hangi tenin beni öldürmeye yeteceğini. 
Bu son 
Artık uykusundayım herkesin 
Yaradılışı değilse de 
Yokoluşu gördüm.
<end>

<start>
Sana geldiğimde 
Kanatlarını, 
Siyah taşlarla örülmüş 
O ıssız şehrin üzerinde açacak, 
Bulduğum bir ağacın dallarına tüneyecek 
Ve acıyla bağıracaktım.
Her kadın kendi ağacını tanır.
Uçtum o gece. 
Karanlığın girmeye korktuğu şehri geçtim. 
Gölge olmayınca ruh yalnızdı. Uludum.
<end>

<start>
Ervah-ı ezelde levh-i kalemde, 
Bu benim bahtımı kara yazdılar, 
Gönül perişandır devri alemde,
Bir günümü yüz bin zara yazdılar
Bulmadım şadlığın iradesini,
Çekerim bu gamın ziyadesini, 
Herkes dosta verdi ifadesini,
Bizimkini ülüzgara yazdılar
Aşk benimle eyler daim kıyl-ü kal,
Daha sabretmeye kalmadı mecal,
Derdim taksimdara kıldım arzuhal, 
Dedi neylim bahtın kara yazdılar.
Gönül gülşeninde har oldu deyu,
Hasretlik cismimde var oldu deyu, 
Sevdiğim, sevdiğin pir oldu deyu,
Erbabı garezler yare yazdılar.
Dünyayı sevenler veli değildir, 
Canı terkedenler deli değildir,
İnsanoğlu gamdan hâli değildir, 
Her birini bir efkara yazdılar.
Nedir bu sevdanın nihayetinde, 
Yadlar gezer yarin vilayetinde, 
Herkes diyarında muhabbetinde, 
Bilmem bizi ne civara yazdılar.
Kadrimi bilmeze eyledim minnet, 
Derdimi artıran görmesin cennet, 
Sarraflar verdiler yare bin kıymet, 
Benim kıymetimi nere yazdılar.
Döner mi kavlinden sıdk-ı sadıklar, 
Dost ile dost olur bağrı yanıklar,
Aşk kaydına geçti bunca aşıklar, 
Sümmâni’yi derkenara yazdılar.
<end>

<start>
Deli gönül ile düştük bir cenge,
Hikmeti sorulmaz iştir bu gönül.
Günden güne girer her türlü renge,
Bazı solar gah kumaştır bu gönül.
Bazı yelkenini derin yürütür,
Bazı âh vah ile ömrüm çürütür,
Bazı lâle sümbül çiçek bürütür
Bazı pus dumandır kıştır bu gönül
Bazı nefse uyar pek bühtânlanır
Bazı seyre çıkar pek seyrânlanır
Bazı yere iner perişânlanır,
Bazı padişahtan baştır bu gönül.
Sümmâni dünyada sen çekme yası
Allah de silinsin kalbinin pası
Göğsüne uğrarsa ecel pençesi
O zaman anlarsın boştur bu gönül
<end>

<start>
Ervahı ezelde taksim babında
Herkese bir türlü ihsan ederler,
Kimi gam çeker de hayal habında,
Kimini tahtında sultan ederler.
Adamın bağrın muştayla ezerler,
Aheste aheste yola dizerler,
Elden ele kap dan kaba süzerler.
Yoğururlar sonra insan ederler.
Sümmani değilsin her işe agah,
Geçer gençlik fayda vermez ahu vah,
İstersen geda ol ister padişah,
Sonunda hak ile yeksan ederler.
<end>

<start>
Kamil kelamına bend olan insan,
Gûş verir bu söze kulak doyurur.
Her adû güzelden dileme buse,
Sanma ki lezzeti dudak doyurur.
Hevâ imiş bu dünyanın ziyneti,
Asla yoktur bu dünyanın rahatı,
Bunca saltanattan olan devleti,
Yine bir baldırı çıplak doyurur.
Sümmani ne ola ehlin temeli,
Kişiye yar ola kendi ameli,
Kul beşerdir değil tamahtan hali,
İnsanı bir avuç toprak doyurur.
<end>

<start>
İşitme her sözü ol guş-u sağır
Beladan sakınmak noksanlık mıdır
İmkansız bir işe bağır ha bağır
Barbarlık eylemek irfanlık mıdır
Söz söyle gönlünün iktidarınca
El elden üstündür arşa varınca
Süleyman’a söz öğretti karınca
Nasihat dinlemek nadanlık mıdır
Arifler her vakit nasihat eyler
Aklı olmayanlar öğüdü neyler
Dost dostun her sözü yüzüne söyler
Doğru söz söylemek düşmanlık mıdır
Aşığı Sümmani ilimden bıkmaz
Aklı olan doğru yolundan çıkmaz
Yiğit odur gücün yettiğin yıkmaz
Düşkünü öldürmek aslanlık mıdır
<end>

<start>
Ben razı değilem hicrana gama
Garip gönlüm haldan hala salan var
Sabavetten beri bir yol gözlerim  (sebavet = çocukluk dönemi)
El zanneder uzaklarda kalan var
Didemden akıttım kanlı yaşımı
Karametten kurtaramam başımı
Gönül kalesinin mermer taşını
Hicran kalemiyle kırıp delen var
Sümmani'yem Yarab gönlüm hoş eyle
Ya sabır ver ya da bağrım taş eyle
Ya bir çift kanat ver yada kuş eyle
Tez ulaşam dost bağında talan var
<end>

<start>
Çekme şu dünyanın endişesini 
Tamir eyle kalbin her köşesini 
Kemlik ile kırma kalp şişesini 
Dönüp ona derman olsan fayda ne?
Arabi, Farisi dilin olmazsa 
Bülbüle münasip gülün olmazsa 
asla bir mesnette elin olmazsa 
Dava ile Sultan olsan fayda ne?
Bir yazı ki kara olur kalemde
Sözü hor görünür her bir kelamda
Bir güzel ki seni sevmez alemde
Ya sen ona hayran olsan fayda ne
Bir gün olsun Yaradanı anmazsan 
Mecnun olup aşk uğruna yanmazsan 
Bir güzelin hanesine konmazsan 
Hayal ile mihman olsan fayda ne?
Sümmani der Yaradana zikreyle 
Birliğine hamd ü sena şükreyle 
Geleceğe evvelinden fikreyle 
Başa geçip pişman olsan fayda ne?
<end>

<start>
Aramızı karlı dağlar alınca,
Gayrı dost eline gidip gelinmez,
Yahşi himmet gerek ahbap yolunda,
Kuru dava ile menzil alınmaz.
Geçti bu devranın demi bozuldu,
Gülistan bezminin gülleri soldu
Çay taşların yakut pahasın buldu,
Cevherler ummana düştü bulunmaz.
Sümmani bu remzin keşfine delil,
İstersen evvela sen kendini bil,
Meşhurdur söylenir dillerde iyi dil,
Sağ iken bir şahsın kadri bilinmez.
<end>

<start>
Ta ezel teslim olmuşum râhına dilber senin
Açaydım cemâlin için âyine dilber senin
Kondu adalet mülküne nice hükm-i Süleymân
Yetişmedi asla kimse pâyına dilber senin
Metheylemiş âyet ile cemâlin izzetini
Nüshâ-i kübrâ eylemiş ol hûbun ümmetini
Pehlivanlar harceylese pazuda kuvvetini
Hâşa kimse dayanamaz yanına dilber senin
Feth-i bâb ettin cihânı Haydar-ı Ali ile
Damadın Murtaza, ceddin izzet-i veli ile
Dost seni metheylemiş Vedduha Velleyli ile
Ya niçin âşık olmayam yüzüne dilber senin
Sensin cümle ârifânın dü cihânda bürhani
Sensin on sekiz bin âlem mülkünün dost hubânı
Güzellikte mahbup idi Mısır Elinin sultanı
Yine tay olmadı hâşa muyuna dilber senin
Vâsılı dosta yetiştin mübarek kadem ile
Sevdiğin aşkınla şad et bizi de ol dem ile
Bab-ı Firdevs-i Âla’da Asiye, Meryem ile
Lütfunla davet eyle, toyuna dilber senin
Eğer nebi eğer mürsel cümle zât-ı zernişân
Nuh, Halil, Musa ve İsa, Davut oğlu Süleyman
Eğer âlim eğer âşık meğer dertli dervişân
Cümlesi yüz sürmek ister pâyine dilber senin
Sen muhabbet madenisin ilmile imlâ ile
Gönül şehrini şaz etmiş Allâmel Esmâ ile
Yâr pazarın kadim eyle Sümmânî gedâ ile
Cemalin nur-ı Hüda’dır boyuna dilber senin
Haddi midir ere kimse ahvâline dilber senin
Rütbede edemez kimse kemâline dilber senin
Kaftan kafa ziyâ verir semada şems i kamer
Onlar da mübtelâ olmuş cemâline dilber senin
Derdimin de dermânısın cümle bây u gedânın
Lezzet-i sükkâr ezilmiş dilinde dilber senin
Aynasısın sen ol lezzet-i nûr-ı Hüdâ’nın
Hüccet-iburhân verilmiş eline dilber senin
Haddim midir methedeyim seni ben izzet ile
Methin bana kabahattir bin etsin dikkat ile
Hak seni zülfün metheylemiş kelâm-ı âyet ile
Veddûha Velleyli indi teline dilber senin
On iki ilmin bendinde sultân-ı evliyâsın
İlm-i ledünni zâhirde mahbûb-i kimiyâsın
Sümmânî bâbında kulam hâtemü’l enbiyâsın
O ne cândır fedâ olmaz yoluna dilber senin
Tarih seksen dokuz düştüm peşine dilber senin
Yandım âh-ı âteşine yanaram dilber senin
Halkeylemiş cem eylemiş ol cânânı kübrâya
Yedi kavmin inzal olmuş yaşına dilber senin
Kudret kuşağı bükülmüş beline sevdiğimin
Lezzet-i sükkâr ezilmiş diline sevdiğimin
Ümmeti burhan eylemiş verilmiş eline
sevdiğimin Bin bir kere mûy saçılmış başına dilber senin
Amine hamile kaldı yahudan-ı enveri
Levleke levlek buyurmuş bu cihânın muhtârı
Affımıza sebep olan enbiyalar serveri
Ne cândır hâlis olmayan izine dilber senin
O yâr aşkını artırsın Sümmânî’nin efkârını
Fedlim le içinde gözlerimin ihsânını
Kararım yok Resûlullah isterim dilberimi
Gece gündüz düş olmuşam peşine dilber senin
<end>

<start>
Ta ezel hayal şemine yandırır dünya bizi,
Ben sana meftunum deyu kandırır dünya bizi,
Havayı hevesle çeker,kıyl-ü kal sinesine,
Ahir salar pençesini sindirir dünya bizi.
Meyl-i muhabbet ettirir fısk ile fenalara,
Bezli can ettirmek için arifi danelere,
Pek tenezzül etmez iken fevkale binalara,
Nihayet bir kabr içine indirir dünya  bizi.
Der sümmani ezel nedir çün  bizim irşadımız,
Hazreti pir-i mügandır ta ezel üstadımız,
Böyle devri teslim etmiş ebayi ejdadımız,
Korkarım ki ol desti boş gönderir dünya bizi.
<end>

<start>
Ey gönül devr-i âlemde çektiğin davâ nedir 
Seni böyle derde salan bu nefs-i havâ nedir 
Bir gün olur güneş batar gül solar bülbül gider 
Bu meşekkat bahçesinden aldığın meyve nedir
Hocalar kitabın açar başın Bismillâh ile 
Müminler ikrâra gelir Amentu Billâh ile 
Mecnûn da dağlara çıkar murâdı Allâh ile 
Hiç ona soran oldu mu arada Leylâ nedir
Ey Sümmâni ne çekersin sonu gelmeyen âhı 
Vücût bir saraya benzer akıldır padişâhı 
Ömür bir gece misâli ölüm onun sabâhı 
Aç gözün gafletten uyan gördüğün rüyâ nedir
<end>

<start>
Esrarı bülbül olan gülşâna çıksın durmasın,
Fethine devam eden merdâna çıksın durmasın.
Her kimin  ki derununda demi var devranı var,
Ne lazım nihan etmek meydana çıksın durmasın.
Kendini serdar biliben hasmını zerre handan,
İşte handândan tuğyân olana çıksın durmasın.
Her kimin ki derununda kast için teberi var,
Razıdır oklanmaya Sümman'a çıksın durmasın...
<end>

<start>
Tâ ezel bülbül eyledim, hare gönül ben seni,
Her veçhine müştak ettim,nare gönül ben seni
Sen çektin ten iklimini, her vakit ziyan için,
Her Müddet davet eylerim, kâre gönül ben seni.
Göründü bir dil-i ruba etti aklım serseri,
Hesapsız Metheylemişim,Yare gönül ben seni.
Nerde bir çiçek görürsen ona feryat edersin,
Korkarım ahır veririm,kıra gönül ben seni.
Ben sözümden rücû etsem yar bana minnet eder,
Havf ile suale kıldım, şi're gönül ben seni.
İştre ben el çektim böyle leb gül-i-râ'nâlardan
Var ise ceht eyle,hâlim züra gönül ben seni.
Sümmani sadık Yârâna nutk-ı nasihat eder,
Nihayet suale ettim pire,gönül ben seni...
<end>

<start>
Kimden sual edip kimden öğrenim
Göstere canana yol kapısını,
Cananım var iken ben kime gidim,
Canandır gösteren han kapısını.
Şeriat tarikat maksuda yoldur,
Halk eden hallaktır halk olan kuldur,
Sağ yanında olan evrağın doldur,
Ceht et koparasın sol kapısını.
Bir dilber sevmişim göze görünmez,
Bahçıvansız bağın gülü derilmez,
Yağma yoktur sır şehrine girilmez,
Girmek ister isen bul kapısnı,
Beyvaneler kendi kendin öğerler,
Nihayet huzurda boyun eğerler,
Şüphe yoktur  gelir kapın döğerler,
Eğer dövmüş isen kul kapısını.
Hisseyle cevabın ehli ariften,
Hisse bend olasın doğru tariften,
Bi haber  gezersin şan ı şeriften
Ya nerden öğrendin pul kapısını.
Amelde zayıfım cürmüm de pek çok,
Yarar söz sinemi değer sanki ok,
Ne insanım sinek kadar fehmim yok,
Saklar haramiden bal kapısını.
Özün cüda eyle  kıyl ile kal den,
İdrakin dur eyle bu ham hayalden,
Kisb-i ticaret et dönme helalden,
Uzatma harama el kapısını.
Sümmani bi haber gezdiği rahtan,
Asla kurtulmadı hicrandan ahdan,
Her ne ister isen iste Allah'tan,
Derden deva sanma kul kapısını.
<end>

<start>
Can bedenim aşk oduna daima niran olur
Mürşide hizmet edenler hâk olur irfan olur 
Dünyaya cifa demişler talip olan kilâp
Geçer cümle saltanattan akıbet pişman olur
Guş versene arzu gönül kamilin ülfetine
Can verip canana eriş aşna ol lezzetine
Gel güvenme asi insan dünyanın ziynetine
Bozulur çarkı çemberi akıbet viran olur.
ehli aşkın bendesisin geda-i dertli Sümman
bezm-i tarikat içinde olsa gönlüm şaduman
İster ki dünya içinde olsan mührü süleyman 
Hak seni üryan yaratmış yine ten üryan olur.
<end>

<start>
Şahsın meşrebine muvafık eyle,
Kuru dava ile irfanlık etme,
Kuvvetin nice ise o kadar söyle,
Nefer rütbesinde sultanlık etme.
Bir renkte olmalı gönül,göz,yürek,
Arzu maksuduna yetişir dilek,
Uğrayıp gölünde yüzmekle ördek,
Sefine yüzdüremek ummanlık etme.
Ne sandın sen seni konup göçmekle,
İnsan mı oldun bu yerlere düşmekle,
Onun bunun  tarlasını biçmekle,
Boş kalır ambarın harmanlık etme.
Doğruluk istersen özün doğru et,
Yare yarim dersen gözün doğru et,
Özün nazar eyle sözün doğru et,
yüze dost geride düşmanlık etme.
Ta'n etme geride dertli Sümmani,
Ne gülem ne gülde gülen dikeni,
Evvel yer hünerdir yaylağın tanı,
Kurda kaptırırsın çobanlık etme.
<end>

<start>
Müddet tamam oldu rıhlet göründü,
Bozuldu devranım kalmadı rahat,
Evlat eyal bütün yasa büründü,
Herkes bu badeden içer akıbet.
Hal ehli olanlar buna ağlanmaz,
Ah ediben ciğerini dağlanmaz,
Bu kadar dünyaya meyil bağlanmaz,
"Küllü nefsin mevt" buyurmuştur ayet.
Tarih bin üçyüz otuz dan sonr,
Eseri nas düşer,bütün inkara,
Dini hak bilenler çıkar kenara,
Dert üstüne dert arttırır katbekat.
Tarih tebdil oldu bozuldu alem,
Yazı deyilenir,yas tutar kalem,
Günden güne din zayıflar vesselam,
 Terk-i din olana erişir afât.
Nisalar dal bucak eder seyranı
Baki zannederler fani cihanı,
Şedi dul ikabdır, niran mihmanı,
Divan-ı ulyâda olmaz şikayet.
Sümmani sırrını eyledi izhar,
Uzadı şitamız,Gelmedi bahar,
Görünse yakında  Mehdi-yi Hünkâr,
Yoksa cihan olur bütün harabat.
<end>

<start>
Tersine mi döndü devrân biz için
Firkatli mâtemli zamâna kaldık
Bundan böyle âh u figân biz için
Hâinler elinden amâna kaldık
Her ne yana baksam işler harâbât
Var mı dertten anlar sâhib-i Ferhât
Yetişin imdâda yıkıldı millet
Büsbütün ten mecrûh hicrâna kaldık
Yaralı sînemiz vatan derdinden
Gönül parça parça vatan derdinden
Sümmânî mecnûndur vatan derdinden
Onun için böyle figâne geldik
<end>

<start>
Bâb-ı âlişândır ârif-i billâh
Hakîkatten doğru râhı gösterir
Arz-ı matlûbâtı pend-i bismillâh
Mânâsında vech-i mâhı gösterir
Mest ü hayrân etmiş ol bâd-ı sabâ
Ciğerin hûn etmiş ser âl-i âbâ
Hâki Sanamerli er Hacı Baba
Himmetinden eyvallâhı gösterir
Râhda âlem açar ehiyâ gibi
Arzda dalga vurur deriyâ gibi
Sümmân’ın çeşminde tûtiyâ gibi
Aradığım nişangâhı gösterir
<end>

<start>
Canı canan yaktı,ezel cana verdi yâreler,
Gayrıda himmeti la dır yarendedir çareler.
Yaktı hicran ateşine teni rahatda eğer,
Kılar hasret kılıcını,canda artar nareler.
Canı canana yetirir araya girse aşk,
Yarar işe yârân eder gösterir dildareler.
Şan şecaat geçer yalan yadigar kılar ihlası,
Senin sengine yazılır tarihi izhareler.
Derdini ağlayanlara alişan şadlık eder,
Kişinin derdi la ise yar hanesin kareler
Sa'y u gayret ile Sümman sırrını serde gizle,
Sır dediğin ne eserdir ta'n eder seyyareler...
<end>

<start>
Dünyalıktan haber sorar bazısı
Bizde sim yerine emraz bulunur
Böyle imiş anlımızın yazısı
Elimizde bir kırık, saz bulunur
Aşıklar beyhude gurbet mi gezer
Eloğlu ariftir ne olsa sezer
Güzellerde vefa bizde sim ü zer
Ne kışın bulunur,ne yaz bulunur
Sümmani kıssadan hisse bu bendin(Bend=Temel) 
Bu aşkın narına yandıkça yandın
Sakın bir kimseye inanma kendin
Doğru arar isen pek az bulunur...
<end>

<start>
Devranı alemi seyran ederken
Bir sam esti geldi koku tersine
Baktım çar etrafa cevlan ederken
Attı bana felek oku tersine
Bu dar-ı dünyada olmam aşikar
Geçer çağ-ı ömrüm olur tarumar
Yarden name gelmiş bana bergüzar
Talih emreylemiş oku tersine
El haris değildir mahrum kim sever
Böyle buyurmuştur habib-i server
Sümmani kiminin ikbali yaver
Kiminin dolanır çarkı tersine
<end>

<start>
Meyl-i haris olma âdu ekbere
Kalır can bedelin tu kapısında
Bezl-i vücut eyle nûr-i muhtara
Gönül aynasını yu kapısında
İbret için nazar eyle cihana
Ebe ecdadına n'oldu efsane
İblisini bağla Gani Yezdan'a
Gezme felan filan su kapısında
Kalbi pâk olanın hulûsu hastır
Âşığı mâşuğa çeken ihlâstır
Nefse aldananın aynası pastır
İsyanı pâk olmaz su kapısında
Sümmani bu bahre dalmak istersen
Derûnan bir merhem çalmak istersen
Canın yananını görmek istersen
Teceli gösterir Hu kapısında...
<end>

<start>
Bâb-ı âlişândır ârif-i billâh
Hakîkatten doğru râhı gösterir
Arz-ı matlûbâtı pend-i bismillâh
Mânâsında vech-i mâhı gösterir
Mest ü hayrân etmiş ol bâd-ı sabâ
Ciğerin hûn etmiş ser âl-i âbâ
Hâki Sanamerli er Hacı Baba
Himmetinden eyvallâhı gösterir
Râhda âlem açar ehiyâ gibi
Arzda dalga vurur deriyâ gibi
Sümmân’ın çeşminde tûtiyâ gibi
Aradığım nişangâhı gösterir
<end>

<start>
Yol ver ulu dağlar aşam belinden
Şimdi bekler kömür gözlü yar beni
Ne çekerim ayrılığın elinden
Korkarım öldürür ah u zar beni
Dünyada bulmadım gönüle mekan
Nerde bir gül bitse etrafı diken
Yar o baht bende bu ah var iken
Hasret mahpus eder kara yer beni
Vay desinler ateşim yok közüm yok
Dahi yare yalvaracak yüzüm yok
Yokladım kendimi bir kem sözüm yok
Yara şekva etmiş ruzigar beni
Sümmani’yim kendi kendim okladım
şadlık taksiminde yattım yukladım
Yarin küçük defterini yokladım
Yazmış defterine ihtiyar beni
<end>

<start>
Derdim müneccime  kıldım şikayet
Bir bedel bahtıma gör ne fal açtı; 
Tahammül etmeye kalmadı takat
Bu sevda serimde kalma kal açtı
Yüz tutmaya haki payi görünmez
Cemali mürdein ruyi görünmez (ruy =yüz)   
Ben deryaya baktım rahı görünmez (rah = yol)   
Bazen sağ gösterdi bazen sol açtı.
Sümmani bu derde oldun müşterek
Kul ermez murada meğer everek
Bu gün bu gün yarın yarın diyerek
Yar siyah zülfünde beyaz gül açtı.
<end>

<start>
sirette,surette olmazsan adem
korkam künyelerde güç olur ismin
gam varlık değildir.müflisliktir gam 
müflis gider isen hiç olur ismin
Avcı isen yanlış izi izleme
Varıp ten mirâtını tozlama
Onun bunun lokmasını gözleme 
Hanedan babında aç olur ismin
Bin iki yüz yetmiş yedide geldim
Doksan dokuzda dersimi aldım
Bin üç yüz otuzda bergüzar oldum
Aar iken sümmani nic'olur ismin
<end>

<start>
Dertsiz idim dert ehlinden dert aldım,
Aşkın ocağından köz baka baka,
On birimde ben ustamdan vird aldım,
Guş verdim kamilden söz,baka baka. (Guş=Kulak)
Lalesin sümbülün giyinmiş dağlar,
Gitti şita geldi müzeyyen çağlar, (Şita=Kış) 
Uyandı ağaçlar bezendi bağlar,
Bizim bağa gelmez yaz, baka baka.
Perişan bağların gülü görünmez,
Canan diler, maksut eli görünmez,
Yar bakar Sümmani kulu görünmez,
Sanırım usandı göz, baka baka
<end>

<start>
Güvenme Dünya'da malım var deyu
Hulusun bir eyle rabbi rahmana
Burcu sedarette elim var deyu
Kabartıp nefsini olma beyvana.
Kabartma nefsini gel bu kemali
Kemal sahibinden hıfz eyle hali
Nec oldu Dünya’da Karun’un malı
Dağıldı her biri gitti bir yana.
Dağılan devleti dermek istersin
Havayı hevese ermek istersin
Dünya’nın aslını görmek istersin
Kaftan kafa giden bak Süleyman’a.
Ona ki kalmadı taht-ı sedaret
Bu Dünya’ya gelen gider akıbet
Hakk Halil’e verdi dünyalık devlet
Diledi Mevla’dan evlat ihsana.
Bir evlat ver dedi Hazreti Yezdan
Bu alemde olsun gönlüm Şaduman
Onu senin yolan eyliyim kurban
Bir evlat ver yaradanım tek bana.
Tecelli göründü, dileğin dile
Esrarı ahvalin alemler bile
Hakk kabul eyledi kaldı hamile
Anda zuhur etti nur-i nişana.
Rahmine düşüben bir nişan oldu
İbrahim Halil’i şaduman oldu
Dokuz ay dokuz gün çün tamam oldu
Nihandan evladı geldi cihana.
Cihana geliben gördü ecdadın
Diledi mevladan verdi muradın
Hazreti İsmail koydular adın
Bak sırrı sadıktan olan merdana.
Pâki zatın her bir işe aşina
Kerem tacı konmuş idi başına
O zat erdi üç beş altı yaşına
Unuttu kurbanı geldi rüyana.
Rüyasına geldi bu gani midir
Acaba gösteren Sübhanı mıdır
Bilmenem şeytani, rahmani midir
Deyip daldı ol gafleti pünhana.
Pünhana dalıban eyledi inan
Bir dahi gösterdi Hazreti Yezdan
Sevgili oğlunu etsene kurban
Ya niçin vaadinden çıktın bir yana.
Emir ferman senin cenab-ı Kudret
Sana feda olsun oğul, mal, devlet
Yolan kurban edim hesapsız servet
Bağışla oğlumu yaradan bana.
Emroldu vaadine olsana gayil
Muhabbet babında kim olmaz mayil
Her devletten sevgilidir İsmail
Boş yerine malın koyma ziyana.
Emir ferman senin hazreti Kudret
Sana kurban olsun oğul, mal, devlet,
Varıp annesinden alayım ruhsat
İsmail’i getirelim kurbana.
Varıp annesinden çün aldı ruhsat
Bezetip oğlumu vereyim ziynet
Sana teslim edim Hakk’a emanet
Götür getir yine teslim et bana.
Böyle karar kılıp diktiler nişan
İbrahim Halili oldu Şaduman
Çünkü emreylemiş Hazreti Yezdan
Baba oğul düştü yola, revana.
Bunlar revan oldu esrari pinhan
Gör ne dilemişti Hazreti yezdan
İğva için geldi ol melun şeytan
Hacer’in gönlünü sala hicrana.
Hacer eder senin kıldığın şerdir
Oğlumun terleri misk-i amberdir
Babası mevlaya hak peygamberdir
Ne derse eylesin çıkmam divana.
Melül mahsun oldu iğvaya nayil
Alemi aldatmak feline mayil
Dedi geriye dön gitme İsmail
Geride validen düştü şivana.
Anan ağlar adûların güldürür
Bilmeyene senin derdin bildirir
Pederin götürüp seni öldürür
Yazık değil midir sen gibi cana.
İsmail diyer ki ey hile başı
Dökerim gözümden kan ile yaşı
Darılıban attı bir fiske taşı
Kör etti şeytanı bak şu sultana.
Kör etti şeytanı döndü sağına
Erdi erenlerin pir otağına
Ulaşmadan ol Arafat dağına
Dedi baba azmin gider ne yana.
Dedi oğul duyup etme merağı
Veçhin izhar eder herbir nevrağı
Sana kıyıp çalacağım bıçağı
Bezetip dağları al kızıl kana.
İsmail der cahil irfan olur mu
Cahille sohbetten pünhan olur mu
Ata evladına düşman olur mu
Gel öldürme baba yazıktır bana.
İbrahim der nedem, bu emri kudret
Ta ezelden seni kılmışım niyet
Hakk’a kurban ettim hesapsız devlet
Kurban için seni gösterdi bana.
Dedi baba yeni düzdüm erkânım
Kudret’in yoluna fedadır canım
Bu hususta aksın al kızıl kanım
Dedim belki düştüm başka isyana.
Evvel bu sohbetin bileydim baba
Tevhid ile kalbim sileydim baba
Anamdan helallik alaydım baba
Hasret ile kalmayaydım figana.
Anam benim için durup ağlasın
Ah ediben ciğerciğin dağlasın
Ata gelip kollarımı bağlasın
Can tatlıdır zahmet veririm sana.
Atası ol demde kolun bağladı
İsmail altında yattı inledi
Semada melekler seyran eyledi
Dedi aç kollarım dönem divana.
Açtı kollarını çün verdi ruhsat
Razıyam neyise bu emri kudret
Bıçağın bileyle al kolan kuvvet
Sana zahmet beni salma isyana.
Yanma baba yanma hasret közüme
Bir haf-i rabbanı düştü özüme
Ciğer acısıdır, bakma yüzüme
Kesemezsen asilik var gufrana.
İbrahim der sensin sinemin bağı
İsmail der baba etme merağı
Hakk aşkına ol dem çaldı bıçağı
Kesmedi zerrece ve bir nişana.
İsmail der baba etme efkârı
Niçin kaçtı senin kolların feri
Çünkü emreylemiş cenabı bari
Esirgeme kurban eyle Sübhan’a.
İbrahim duyuben bölendi yaşa
Ciğeri hun olup döndü ataşa
Darılıban vurdu bıçağı taşa
Bıçak taşı bölüp geçti o yana.
Bıçak bu ahvali eyledi beyan
Anda nutuk verdi hazreti yezdan,
Bıçak der İbrahim ne kıldın isyan
Zar bile çalarsın hacer-ül şana.
İbrahim der ben de kıldım ülfeti
Emir tutmayanlar olurlar katı
Emrettim kesmedin yumuşak eti
Niçin taşı bölüp geçtin o yana.
Bıçak der, gözüm yok devlete vara
Hak emrinden zerre çıkmam kenara
Münkirler ki seni attılar nara
Ya niçin yanmadın çıktın cihana.
İbrahim der haktan yetişti ihsan
Yakma diye emreyledi ol Yezdan
Ateş bana oldu güli gülistan
Zannettim ki döndüm bağ-ı rıdvana.
Bıçak der, lütfundan kalmanam cüda
Gerek hak emrini eyleyem eda
Kesme deyu Hakk’tan yetişti nida
Niçin kesip asi olum gufrana.
Emir tutmayanın çok olur suçu
Tanımaz alemde bir ile üçü
Hakk emriyle Cebrail getirdi koçu
Allahu Ekber diye diye divana.
Okuyup alimler yol bulmasaydı
Cilveyi muhabbet dem bulmasaydı
Koç gelip ol dem kurban olmasaydı
Lazım idi insandaki sübyana.
Destanı dinleyen baksın eş’ara
Aklı kadim olan düşer mi zara
Her bir deva Hakk’tan sen bir biçare
Ah eyle dildare şah-ı hünkara.
Sümmani bir destan kıldın yadigar
Bu destanın ihvanlara bergüzar
O koçun derisi kime aşikar
Kimler derdi kimler saldı pünhana.
İman-ı çar-ı yarı bab-ı Haydara
Sümmani şuara ah yüzü kara
Cümlemizin günahını bağışla
Mevlam bakma bizlerdeki noksana.
<end>

<start>
Gönülden isterim yâre varmayı
Yollar çakıl diken yol bulamadım
Dolaştım ülkeler İran ilini
Gönlüme münasip yer bulamadım
Güzel olan neyler türlü bahçeyi
O yâr için sarf etmedim akçayı
Binler ile gezdim bağı bahçeyi
Yâd eller değmemiş yâr bulamadım
Der Sümmani yoktur bir sâdık dostum
Feleğe ok attım yayımı astım
Yağmur ile yağdım yel ile estim
Yanan yüreğime kar bulamadım
<end>

<start>
Kaplan! Kaplan! gecenin ormanında
Işıl ışıl yanan parlak yalaza,
Hangi ölümsüz el ya da göz, hangi,
Kurabildi o korkunç simetrini?
Hangi uzak derinlerde, göklerde
Yandı senin ateşin gözlerinde? 
O hangi kanatla yükselebilir? 
Hangi el ateşi kavrayabilir?
Ve hangi omuz ve hangi beceri
Kalbinin kaslarını bükebildi? 
Ve kalbin çarpmaya başladığında,
Hangi dehşetli el? ayaklar ya da
Neydi çekiç? ya zincir neydi? 
Beynin nasıl bir fırın içindeydi? 
Neydi örs? ve hangi dehşetli kabza
Ölümcül korkularını alabilir avcuna?
Yıldızlar mızraklarını aşağıya atınca,
Göğü sulayınca gözyaşlarıyla,
Güldü mü o, görünce eserini? 
Kuzu'yu yaratan mı yarattı seni?
Kaplan! Kaplan! gecenin ormanında
Işıl ışıl yanan parlak yalaza,
Hangi ölümsüz el ya da göz, hangi,
Kurabilir o korkunç simetrini?
Çeviri: Selahattin Özpalabıyıklar
<end>

<start>
Ah Gül, hastasın sen! 
Uluyan fırtınada
Gece vakti uçan
Görünmez kurt
Keşfetti fesrengi neşeden
Oluşma yatağını; 
Ve karanlık gizli aşkı
Yokediyor yaşamını.
<end>

<start>
Senden bütün istediğim; 
Küçük bir sevgidir.
Gelen ve ağır ağır büyüyen
Değil, gelen ve giden...
Ve senden bütün istediğim; 
Ümit dolu güneşli bir gün
Sevgi dolu bir kucaklayış
Değil, kucaklayış sonra da gidiş...
Senden bütün istediğim; 
Beni kırmamak, 
Beni bekletmemek.
Yarın çok geç olabilir.
Unutma ki vermek almaktır.
Senden bütün istediğim
Küçük bir sevgidir, 
Gelen ve ağır ağır büyüyen
Değil, gelen ve giden...
<end>

<start>
asla uğraşma aşkını anlatmaya,
aşk varolur yalnızca dile gelmeden; 
nasıl hareket ederse soylu rüzgar
sessizce, görünmeden.
anlattım aşkımı, anlattım aşkımı,
anlattım ona tüm yüreğimdekileri; 
titreyerek dehşetli korkularla, buz gibi,
ah! yanımdan ayrıldı.
uzaklaştıktan az sonra benden,
bir gezgin onu elde etti,
sessizce, görünmeden:
ah, bu inkar edilmezdi.
<end>

<start>
Ah, Günebakan! zamandan bezmiş,
Güneş'in adımlarını sayar;
Gezginin yolculuğunun bittiği yerin,
O parlak diyarın peşinden koşar;
Genç adamlar tutkudan sararıp solar orada,
Ve solgun Bakireler, kardan kefenler içinde,
Kalkarlar mezarlarından, ve yükselirler,
Günebakan'ımın gitmek istediği yere.
<end>

<start>
Annem öldüğü zaman çok küçüktüm,
Ve babam sattı beni henüz dilim bile
Dönmezken "temizle! temizle! temizle! " demeye
Artık bacalarınızı temizliyorum uyuyorum is içinde.
Küçük Tom Dacre var ya, ağladı, kıvırcık saçlarını
Kuzu sırtı gibi kırktıklarında, dedim ki ona
"Sus, Tom! hiç takma kafana, başın çıplak ya
Biliyorsun kurum kirletemez artık olmayan saçlarını."
Ve o ağlamayı kesti, ve o gecenin derinliğinde
Tom uyuduğunda, neler gördü düşünde! 
Binlerce baca temizleyicisi,Dick,Joe,Ned Jack,
Onların hepsi kara tabutlara kilitlenmişti
Ve bir Melek geldi ışık saçarak anahtarıyla,
Ve açtı tabutları azat etti onları; 		
Sonra çayırda zıpladılar güldüler koştular
Ve ırmakta yıkandılar, ve Güneşte parladılar.
Sonra çıplak ve pak, bütün yüklerini artlarında bıraktılar,
Bulutlara ağdılar ve rüzgârla dans ettiler; 
Ve o Melek Tom'a dedi ki, iyi bir çocuk olursan
Tanrı baban olsun, neşe de hiç gerekmez artık.
Ve Tom uyandığında; ve biz karanlıkta kalktık,
Ve çantalarımızı fırçalarımızı alıp çalışmaya koyulduk,
Sabahın ayazı boyunca, Tom mutluydu şevkliydi,
Herkes işini yaparsa gerek kalmaz ki kötülükten korkmaya.
<end>

<start>
MASUMLUK KEHANETLERİ
Görmek Bir Kum Tanesi'nde bir Dünya,
Ve bir Cennet bir Yaban Çiçeği'nde,
Tutmak Sonsuzluğu avucunda,
Ve Ebediyeti bir saatin içinde.
Kapatılmış bir kızılgerdan kafese
Boğar Tüm Cennet'i öfkeye.
Kumru ve Güvercinlerle dolu bir kumru evi
Titretir Cehennem'in tüm bölgelerini.
Bir köpek, kapısında açlıktan ölen Efendi'sinin,
Haber verir çöküşünü Devlet'in.
hor kullanılan bir At yol üstünde
Yakarır İnsan kanı için Cennet'e.
Her feryadı Yaban Tavşanı'nın, izi sürülen,
Bir elyaf koparır Beyin'den.
Bir Tarla kuşu, kanadından yaralı,
Susturur bir Kerub'un* şarkısını.
Kışkırtılmış ve kavgaya hazırlanmış Dövüş Horozu
Ürkütür Yükselen Güneş'i.
Her Kurt'un ve Aslan'ın uluyuşu
Ayağa kaldırır Cehennem'den bir İnsan Ruhu'nu.
Yabani Geyik, orada burada gezerken,
Uzak tutar İnsan Ruhu'nu üzüntüden.
Hor kullanılan Kuzu Halk Kavgalarına yolaçar,
Ve yine de Kasabın bıçağını bağışlar.
Küçük Çitkuşu'nu inciten adam
Sevgi görmeyecektir İnsanlardan.
Kim getirirse Öküz'ü gazaba
Kadınlar sevmeyecektir onu asla.
Sineği öldüren oyunbaz oğlan
Tadacaktır  düşmanlığını Örümceğin.
İşkence eden kişi Mayısböceği'nin Peri'sine
Bir Kameriye örer sonsuz Gece'nin içinde.
Tırtıl, Yaprağın üstündeki,
Yineler sana Annenin dertlerini.
Güve'nin ya da Kelebeğin canına kıyma,
Çünkü Kıyamet yaklaşmakta.
At'ını savaş için eğiten kişi
Geçemez asla Kutup Engeli'ni.
Dilenci'nin Köpeğini ve Dul'un Kedisini besle,
Sen şişmanlarsın böylece.
Akşamın sona erişiyle uçup giden Yarasa
Terketmiştir inanmayan Beyni bunu yapmakla.
Baykuş gece vakti ziyarete gelen
Dem vurur inançsız'ın korkusundan.
Sivrisinek, Yaz türküsünü söyleyen,
Zehir elde eder İftiracı'nın dilinden.
Zehiri Semender'in ve Yılan'ın
Teridir Kıskançlığın ayağının.
Zehiri Balarısı'nın
Kıskançlığıdır Sanatçı'nın.
Bir Gerçeği kötü niyetle söylemişsen
Daha kötüdür uydurabileceğin tüm Yalanlardan.
Neşe'nin ve Keder'in örgüsü çok incedir,
Kutsal ruh için örülmüş bir giysidir;
Her kederin ve özlemin altında
İpekle örülmüş bir Neşe yatar aslında.
Ki böyle olması hakçadır;
İnsan Neşe ve Keder için yaratılmıştır;
Ve bunu gereken şekilde bildiğimizde,
Güvenle ilerleriz Dünya'nın içinde.
Bebek daha fazlasıdır Kundak Bezlerinden;
Her tarafında bu İnsanlar diyarının
Eller doğdu ve yapıldı araçlar,
Dillerinden her Çiftçi anlar.
Her Göz'ün döktüğü Gözyaşı
Bir Bebeğe dönüşür Sonsuzluk'ta;
Ve yakalanır ışıltılı Dişilerce,
Ve döndürülür tekrar kendi zevkine.
Melemeler, Böğürmeler, Kükremeler ve Havlamalar
Cennet'in Kumsal'ını döven Dalgalardırlar.Bir Bebek Sopa'nın altında ağladığında
Öcünü yazar Ölüm'ün diyarlarına.
Kişi Küçük Çocuğun İnancı'yla alay ettiğinde
Alay edilecektir onunla Yaşlılık'ta ve Ölüm'de.
Kuşku duymayı öğreten kişi Çocuğa
Çıkamayacaktır çürümüş Mezar'dan asla.
Küçük Çocuğun İnancı'na saygı duyan kişi
Yenecektir Ölüm'ü ve Cehennem'i.
Çoçuğun Oyuncakları ve Sağduyusu Yaşlı Adam2ın
Ürünleridir İki Mevsim'in.
Soru Soran Kişi, ki oturuşu pek muzipçedir,
Yanıt vermesini asla bilmeyecektir.
Şüphe taşıyan sözleri yanıtlayan kişi
Söndürür Bilgi'nin Işığını.
Cırcırböceği'nin çığlığı ya da bir Bilmece
Uygun bir Yanıt'tır bir Şüphe'ye.
Karınca'nın İnç'i ve Kartal'ın Mil'i
Gülümsetir topal Felsefe'yi.
Kişi gördüklerinden şüphe duyuyorsa
Ne yaparsan yap,  inanmayacaktır asla.
Eğer Güneş ve Ay şüpheye düşselerdi
O dakika sönüverirlerdi.
Prens'in Kaftanları ve palavraları Dilenci'nin
Zehirli Mantarlardır Keselerinde Cimri'nin.
Dilenci'nin Paçavraları, kanat çırparak havada,
Bölerler Gökyüzü'nü parçalara.
Daha değerlidir Yoksul'un Çeyrek Peni'si
Tüm Altınlardan Afrika sahillerindeki.
Cimri'nin topraklarını alıp satar Az Bir Para,
İşçi'nin ellerinden zor alındığında;
Ya da, eğer yukarıdan korunuyorsa,
Alıp satar tüm o Memleket'i.
Kılıç ve Tabanca'yla kuşandığında Asker
Yaz Güneşi'ne felçli bir halde hücum eder.
Biline  en güçlü zehir
Sezar'ın Defne Tacın'ndan gelmiştir.
Çarpıtamaz İnsan ırkı'nı
Zırh'ın demiri kadar kimse.
Altın ve Mücevherler Saban'ı süslediğinde
Kıskançlık boyun eğecektir barış Sanatlarına.
Bir Tutku'nun içinde olmak sana İyi gelebilir.
Ama Tutku senin içindeyse bu hiç İyi değildir.
Bir Memleket'in Kader'ini belirler Kumarbaz ve Fahişe,
Devlet onlara resmi izin verdiğinde.
Orospu'nun sokaktan sokağa seslenişi
Örecektir Yaşlı İngiltere'nin kefenini.
Kazanan'ın haykırışı, bedduası Kaybeden'in
Danseder Cenaze Arabası'nın önünde Ölü İngiltere'nin
Her Gece ve her Sabah
Doğar bazıları Acı'ya.
Her Sabah ve her Gece
Doğar bazıları tatlı Hazza.
Doğar bazıları tatlı Hazza,
Doğar bazıları Sonsuz Gece'ye.
Yönlediriliriz bir Yalan'a inanmaya
Göz'ün içinden görmediğimizde,
Ki bir Gece doğmuştur, can vermek için bir Gece'de,
Ruh uyurken Işık Huzmelerinde.
Tanrı belirir, ve Işıktır Tanrı
Gecenin içinde barınan o zavallı Ruhlara;
Ama bir İnsan Biçimi'ni sergiler
Gün'ün Diyarları'nda yaşayanlara.
<end>

<start>
Ne tatlıydı gezinişlerim tarladan tarlaya
Ve tadışım yazın tüm görkemlerini,
Ta ki görene dek güneşin ışınlarında 
Akıp giden Aşk Prensi'ni!
Bana saçlarım için zambaklar gösterdi,
Ve utangaç güller alnım için;
Beni güzel bahçelerinde gezdirdi,
Büyüdüğü yerlerde tüm parlak zevklerinin.
Kanatlarım tatlı Mayıs çiğleriyle ıslandı,
Ve Apollo alevlendirdi sesimin öfkesini;
Beni ipekten ağıyla yakaladı
Ve altın kafesine kapatıverdi.
Bayılıyor oturup dinlemeye şarkılarımı,
Sonra, gülerek, eğleniyor benimle, ve oynuyor;
Sonra çekip uzatıyor altın kanadımı
Ve özgürlüğümü yitirişimle alay ediyor.
<end>

<start>
Cehennemden aldığım habere göre dünyanın altı bin yılın sonunda 
alevler içinde yanacağına ilişkin eski bilgi doğru.
Çünkü bu nedenle kızgın kılıçlı keruba yaşam ağacının başında tuttuğu nöbeti 
bırakması emredilecek: ve bunu yaptığında tüm yaratılış yanacak
ve sonsuz ve kutsal görünecek, ki şimdi sonlu ve düşkün görünüyor.
Bu, duyumsal hazzın gelişmesi sonucu meydana gelecek.
Ancak ilk önce insanın ruhundan ayrı bir bedeni olduğu kanısının silinmesi gerekiyor;
bunu cehennemi yöntemle, Cehennem'de son derece sağlığa yaralı ve şifa verici olan,
görünen yüzeyleri eriterek saklı olan sonsuzu ortaya
çıkaran aşındırıcılarlarla baskılar yapmak yoluyla ben yapacağım.
Eğer algının kapıları temizlenseydi herşey insana olduğu gibi görünürdü, sonsuz.
Çünkü insan kendisini kapattı, ta ki tüm şeyleri mağarasındaki dar çatlaklardan görene dek.
<end>

<start>
Yemyeşil orman sevinçten güldüğünde,
Gülerek akar çukur yatağından su da; 
Şakacı sözlerimize hava güldüğünde,
Yeşil tepe de güler onun yankısıyla;
Hayat dolu yeşil çimenler güldüğünde,
Çekirge de katılır bu mutlu görüntüye,
O yusyuvarlak, o tatlı ağızlarıyla
Mary, Susan, Emily şakıdıkça "ha ha ha"
Kirazlarla cevizlerle dolu masamızın,
Gölgesinde boyalı kuşlar güldüğünde,
Gel katıl bana sen de, katıl mutluluğa,
Eşlik et bu tatlı koroya "ha, ha ha"
<end>

<start>
Çalsana kavalı
Bak sustu sesi 
Kuşlarda neşe 
Gündüz ve gece 
Şarkı söylüyor
Vadide bülbül
Tarla kuşu gökte 
Neşe içinde 
Neşe içinde, neşe içinde, kutlayalım yeni yılın gelişini
Sen! delikanlı! 
Mutlusun belli
Ya küçük kız, sen! 
Tatlı, sevecen
Horoz ötüyor
Şakıyorsun sen de 
Sesler neşeli 
Çocuk sesleri 
Neşe içinde, neşe içinde, kutlayalım yeni yılın gelişini
Sen küçük kuzu 
Beyaz boynumu
Gelip yalasana 
Burdayım işte 
Yumuşak yününü 
Bırak çekeyim
Gel bir öpeyim 
O tatlı yüzünü
Neşe içinde, neşe içinde, kutlayalım yeni yılın gelişini
<end>

<start>
İnsaf, Merhamet, Barış ve Aşk için
Dua eder insan başı dardayken,
Verdiği bu güzel nimetler için
Tanrıya teşekkürlerini sunar.
İnsaf, Merhamet, Barış ve de Aşk
Tanrımızın, babamızın adıdır.
İnsaf, Merhamet, Barış ve de Aşk
İnsandır, O'nun çocuğu, tasasıdır.
İnsaf insanın yüreğindedir,
Merhamet ise kişinin yüzüdür,
Aşk insanın kutsal suretidir,
Barış ise giydiği giysidir.
Yani insan nerde olursa olsun,
Dua eder başı derde girince,
Dua eder kutsal suretine insanın
İnsafa, Merhamete, Barışa ve Aşka.
Bu kutsal sureti sevmeli herkes,
Dinsiz de olsa, Yahudi de, Türk de
İnsaf, Merhamet, Barış ve Aşk vardır
Tanrının olduğu her yerde.
<end>

<start>
Gittim Sevda Bahçesine
Ve hiç görmediğim bir şey gördüm:
Bir kilise yapılmıştı ortasına,
Çocukluğumda oynadığım çimenlerin.
Ve bu Kilisenin kapıları kapalıydı,
Ve "İçeri Girilmez" yazılıydı kapının üzerinde; 
Şöyle döndüm baktım Sevda Bahçesine
Bir zamanlar sevimli çiçeklerle doluydu;
Ve gördüm ki mezarlık olmuş her yan,
Ve mezar taşları var çiçeklerin yerinde; 
Ve karalara bürünmüş Papazlar çevrelerinde dolaşmakta,
Ve bağlamışlar neşelerimi&heveslerimi; dikenliklere.
William BLAKE
Çeviri:  T. Asi BALKAR
<end>

<start>
Yeryüzü kaldırdı başını
Kasvetli ve korkutucu karanlıktan.
Işığı yitmiş,
Korkudan taş kesilmiş! 
Ve zincirleri boz bir kederle kaplanmış.
"Tutsak düştüm kıyısında denizin
Yıldızlı Kıskançlık bekler sığınağımı:
Üşümüş ve ağarmış,
Gözyaşlarına boğulmuş,
İşitiyorum eskil insanların babasını.
"İnsanların bencil babası! 
Zalim, kıskanç, bencil korku! 
Doğurabilir mi,
Zincirlenmiş geceden,
Gençliğin bakireliğini ve sabahın tâkatini?
"Bahar gizler mi sevincini? 
Tomurcuklar ve goncalar açtığında? 
Çiftçi
Gece mi serper tohumu,
Ya da karanlıkta mı sürer sabanı?
"Kır bu ağır zinciri
Kemiklerimi donduran.
Bencil! kibirli! 
Sonsuz ölüm! 
Sensin Özgür Aşkı tutsak kılan."
William BLAKE
Çeviri:  T. Asi BALKAR
<end>

<start>
Yaban vadilerin suskunluğunda,
Neşeli coşkulu ezgiler çalıyordum,
Bir çocuk gördüm bir bulutun üzerinde,
Ve gülerek dedi ki bana:
"Bir şarkı çal Kuzu' yu anlatan! "
Sevinçle çaldım ona bir şarkı.
"Kavalcı, bunu yeniden çalar mısın; "
Çalınca da: gözünden yaşlar boşandı.
"Bırak kavalını, mutlu kavalını; 	
Söyle neşeli şarkılarını keyifle! 
Ben de aynı şarkıyı şakıdım yeniden,
O işitmenin sevinciyle hazla ağlarken.
"Kavalcı, otur ve yaz
Bir kitap, hepimizin okuyacağı."
Gözümden yitiverdi, 
Ve kopardım bir dal kamıştan,
Ve yonttum bir divit kalem yaptım, 
Ve daldırdım ucunu duru sulara,
Ve yazdım mutlu şarkılarımı
Her çocuk sevinsin diye duyunca.
[Masumiyet Şarkıları]
Çeviri:  T. Asi BALKAR
<end>

<start>
Kulak ver sesine Ozanın! 
Şimdiyi, Geçmişi ve Geleceği görür; 
Kulakları işitir
Kutsal Kelâmı
Yaşlı ağaçların arasında dolaşan,
Düşkün Ruha seslenir,
Ve gözyaşlarıyla akşamın çiyinin; 
Hükmedebilir
Yıldızlı kutuplara
Ve düşen, düşen ışık yenilenir!
Ey yeryüzü, ey Yeryüzü dön geri! 
Yüksel çiy düşmüş çimenlerin içinden; 
Gece bitkin,
Ve gün
Doğar uykulu bir kütleden.
Gitme bir daha
Niçin gideceksin ki? 
Bu yıldızlı zemin
Bu ıslak kıyı
Gün bitene dek senin.
[Deneyim Şarkıları]
Çeviri:  T. Asi BALKAR
<end>

<start>
Kızmıştım bir dostuma,
Açıldım ona, kızgınlığım geçti,
Bir hasmıma kızdım
Söyleyemedim, kızgınlığım aştı beni,
Ve kızgınlığımı; suladım korkularımla,
Gözyaşlarımla gece ve gündüz,
Güneşlettim gülümsemelerle,
Oyunlarla, yalanlarla, hilelerle,
Büyüdü biteviye günden güne,
Parıldayan bir elma oldu dalında,
Hasmım da farkına vardı,
Benim elmamdı, biliyordu,
Kutup yıldızının şavkının perdelendiği bir gece,
Girdi bahçeme ve elmamı yedi,
Sabah olduğunda gördüm ki,
Hasmım ağacın altında yatıyordu sereserpe.
Hangi uzak yarlarda ya da hangi uzak göklerde
Kurban edildi gözlerindeki ateş? 
Hangi kanatlar erişebilir ona? 
Hangi el kavrayabilir ateşi?
Ve hangi güç ve hangi beceri
Bükebilirdi kaslarını yüreğinin? 
Ve, yüreğin çarpmaya başladığında,
Hangi dehşetli el ve hangi dehşetli ayaklar?
<end>

<start>
Eger bir cember yarattıysan içine girilsin diye,
Kendin gir oraya ve bak bakalım gidiyor mu hoşuna
<end>

<start>
ne yaparsan yap bu yaşam bir kurgudur
ve çelişkilerden oluşur
<end>

<start>
Kalmaz ortada acıma
Yoksulluk olmayınca; 
Ne de merhamet
Bizim gibi mutluysa millet
Birbirini korkutup barışı aradıkça
Sevgiyi kendine sakladıkça; 
Zulüm sarar dört yanını
Pusularla tutarlar yollarını.
İlahi korkularla kalakalır baş başa
Ağlar gözyaşları yağar toprağa; 
Ve alçakgönüllülük kök verir birdenbire
Ayaklarını bastığı yerde.
Derken bir gölge gibi yayılır hüzünle
O giz kafasının üzerinde; 
Bir tırtıldan sineğe
Her şeyi o giz beslemekte.
Ve taşımakta düzenbazlığın meyvesini
Belli ki dayanılmazdır lezzeti; 
Derken bir sırtlan yuvası o uğursuz gölge
Karanlığını saçar her yere.
Karalar ve denizlerin Tanrıları
Çok aradı Doğu’da bulmak için o ağacı; 
Tüm çabaları boşunaydı oysa
O ağaç insanın beyninde boy atmakta.
<end>

<start>
vahşi güneyde doğurmuş annem beni,
karayım ben,ah! ruhum beyazdır ama:
ingiliz çocuk beyaz, tıpkı bir melek gibi,
karayım ben sanki ışık deymemiş tenime,
annem bana bir ağacın altında öğretti,
oturuyorduk, gün ısınmamıştı daha,
kucağına aldı öptü okşadı beni,
şöyle dedi uzatıp parmağını doğuya.
güneşin doğduğu yere bak, orada tanrı,
yaşar ve ışığını, sıcaklığını gönderir bize,
çiçeklere, ağaçlara, hayvanlara, insalara,
sabahları huzur verir, öğleleri neşe.
dünyada küçük bir yere yerleştirildik biz,
aşk ışınlarına dayanabilelim diye; 
bu kara gövdelerimiz ve bu yanık yüzümüz
karanlık bir korudur, buluttur aslında.
ne zaman ki ruhlarımız sıcağa dayanacak,
yok olacak bulut duyacağız onun sesini
çıkın korudan ey sevgim, kaygım! diyecek
altın çadırımın etrafında eğlenin kuzular gibi."
böyle söyledi sonra da öptü beni annem,
ben de böyle söylüyorum işte ingiliz çocuğa
bulutlardan kurtulup da tanrının çadırının,
etrafında eğlenirken kuzular gibi.
onu sıcaktan ben koruyacağım, ta ki
o babamızın dizine neşeyle çökene dek,
sonra durup o gümüş saçlarını okşayacağım,
ona benzediğim için o da beni sevecek.
<end>

<start>
Asla uğraşmam senin aşkını anlatmaya
Aşkın asla anlatılabilir gibi değil; 
Rüzgâr hafif bir kımıldanış yapar
Sessizce, görünmez bir şekilde.
Söylerim aşkımı, söylerim aşkımı,
Söylerim tüm kalbimle bunu,
Ah! Titriyor, üşüyorum, uslanmaz korkular içinde
O beni terk etti edeli.
Kısa bir müddet sonra geldi bana o kız,
Kendine başka bir yâr bulmuş,
O adam iç çekişleriyle götürdü onu; 
Sessizce, görünmez bir şekilde.
<end>

<start>
Küçük Kuzu seni kim yarattı? 
Bilir misin seni kim yarattı? 
Kim hayat verdi, ırmak kıyılarında
Ve çayırlarda yiyecek sundu sana; 
Sana sevinç giysisini kim verdi,
Tüylü parlak yumuşacık giysiyi; 
Sana kim verdi bütün vadileri
Şenlendiren böyle tatlı bir sesi:
Küçük Kuzu seni kim yarattı? 
Bilir misin seni kim yarattı? 
Küçük Kuzu söyleyeceğim sana,
Küçük Kuzu söyleyeceğim sana:
Senin adınla bilinir kendi de,
Çünkü bir Kuzu der o da kendine:
O alçakgönüllü, yumuşak huylu,
O küçücük bir çocuk oldu.
Ben bir çocuğum, kuzusun sen de,
Onun adıyla biliniriz ikimiz de.
Küçük Kuzu Tanrı seni kutsasın.
Küçük Kuzu Tanrı seni kutsasın.
<end>

<start>
Küçük kara bir şey karlar arasından,
Haykırıyor "temizle! temizle! " kederli bir sesle! 
"Nerededir senin annen&baban;? söyle? "
"Onların ikisi de gittiler kiliseye dua etmeye.
"Çünkü mutluydum çalılıklar üzerinde,
Ve gülüyordum kışın yağan karlar arasında,
Onlar giydirdi bana ölümün giysisini,
Ve öğrettiler bana kederin ezgileriyle şarkı söylemeyi.
"Ve çünkü mutluydum&oynuyordum;&şakıyordum,
Onlar sandılar ki bir haksızlık yok yaptıklarında,
Ve dua etmeye gittiler Tanrıya&Papaza;&Krala;,
Yani sefaletimiz üstüne cenneti kuranlara."
<end>

<start>
Ey güzel düşler, küçük bebeğimin
Üzerine gölgelikler gerin; 
Güzel düşleri tatlı ırmakların
Sessiz, mutlu ışığı altında ayın.
Ey güzel uyku kuş tüylerinden
Küçücük bir taç takıver alnına.
Ey güzel uyku, iyi melekler,
Dolansın çocuğumun etrafında.
Ey güzel gülüşler, geceleyin
Dolanın sevincim üstünde benim; 
Ey güzel gülüşler, anne gülüşleri,
Şenlendirin şu uzun geceleri.
İniltiler, kumru gibi iç çekişler,
Gözlerinden uykuyu silmesinler.
İniltiler, ah o güzel gülüşler
İç çekişlerini büyülü kılar.
Uyu hadi ey mutlu çocuk,uyu,
Tüm canlılar huzurlu bir uykuda; 
Uyu hadi uyu sen de mutlu mutlu,
Annenin gözyaşları altında.
Ey tatlı bebek, o yüzünde senin
Suretini görüyorum kutsallığın.
O, seni yaratan, o da senin gibi
Benim için böyle yatıp ağladı.
Ağlardı benim için, senin için,
Ağlardı çocukken hepimiz için.
Yitirme hiç onun görüntüsünü,
Sana gülümseyen o göksel yüzü.
Sana, bana, herkese gülümserken,
Küçücük bir çocuk olur yeniden.
Çocuklar gibi gülüşü hala; 
Huzur saçar göklere ve dünyaya.
<end>

<start>
Kutsal bir Perşembe günüydü, temiz ve masum
yüzleriyle,
Yürüyordu çifter çifter çocuklar, kırmızıi mavi,
yeşil giysileriyle,
Önlerinde kayyumlar vardı, ellerinde asaları,
kar gibi,
Akıyorlardı Saint Paul'ün yüksek kubbesine
Thames'ın sular gibi.
Londra kentinin bu çiçekleri, bu görkemli
kalabalık! 
Işık saçıyordu çevresine, oturmuşlardı grup grup
Bir uğuldu yükseliyordu kalabalıktan, o kuzu
sürüsünden,
Masum ellerini duaya kaldıran binlerce küçük
kızdan, oğlandan.
Derken bir şarkı yükseldi göğe, güçlü bir rüzgar
gibi,
Ya da cennetin sıralarından gelen uyumlu bir gök
gürleyişi,
Altlarında erişkinler oturuyordu, bilge
koruyucuları yoksulların; 
Durmayın, kutsayın şefkati, melekleri kapıdan
kaçırmayın.
<end>

<start>
Batıyor batıdan güneş,
Parlıyor akşam yıldızı; 
Kuşlar yuvalarında sessiz,
Ben de bulmalıyım yuvamı.
Ay bir çiçek adeta
Gökyüzünden bir çardakta,
Sessiz ve mutlu, öylece
Oturmuş gülüyor gecede.
Yeşil tarlalar, mutlu koru, elveda! 
Sürülerin keyifle gezindiği,
Kuzuların otladığı yerlerde
Meleklerin ayakları parlıyor şimdi.
Kutsuyorlar, biz görmeden 
Neşe saçıyorlar durmadan,
Her tomurcuğa, her çiçeğe,
Uykudaki her yüreğe.
Kuşların ısınmak için sığındığı,
Bakımsız her yuvaya uğrarlar; 
Korumak için tehlikeye karşı
Her hayvanın inine girerler.
Uyuması gerekirken ağlayan
Birini gördükleri zaman,
Uyku akıtıp başından aşağı
Beklerken o yatağın başını.
Kurtlar, kaplanlar av için ulurken,
Üzülürler, ağlamaya başlarlar; 
Uzak tutarlar onları sürüden,
Açlıklarına çare ararlar; 
Hayvanlar sürüye saldırırlarsa,
O zaman melekler büyük bir özenle,
Sürüden güzel ruhları alırlar,
Yepyeni bir dünyaya salarlar.
Orada aslanın kızıl gözlerinden,
Altın gibi gözyaşları akar; 
Hüzünlenip dokunaklı seslerinden,
Sürünün çevresinde bir tur atar; 
Ve der ki: 'hastalık onun sağlığıyla,
Ve öfke onun uysallığıyla
Uzaklaştırıldı bu topraklardan 
Bu ölümsüz zamanımızdan.
Meleyen kuzu, şimdi senin yanında,
Uzanıp uyuyabilirim ya da
Seninle aynı ismi taşıyanı düşünüp,
Ağlayabilirim bakıp bakıp sana; 
Çünkü hayat ırmağında yıkanan
Parlak yelem ebediyen
ışıldayacak altın gibi
Koruduğum sürece ben bu sürüyü.'
<end>

<start>
Çocuk sesleri duyulduğunda çimenlerde
Ve kahkahalar duyulduğunda tepelerde,
Huzur içindedir kalbim göğsümde
Sessizlik içindedir diğer herşey de.
"Eve gelin artık çocuklarım, güneş battı
Neredeyse çiğ düşecek geceye; 
Gelin, gelin, bırakın oyunu, uzaklaşalım
Yeni bir gün doğana kadar gökte."
"Hayır, hayır, oynayalım, gün bitmedi
Uyuyamayız daha; 
Üstelik gökyüzünde küçük kuşlar uçuyor
koyunlar otluyor tepelerde."
"Peki, gidip oynayın, hava kararana kadar
Sonra gelip yatın eve."
Küçükler, hoplayıp zıpladılar, bağırıp gülüştüler
Sesler yankılandı tepelerde.
<end>

<start>
"Adım yok benim
İki aylığım"
Nasıl seslenirim sana? 
"Mutluyum ben
Neşe benim adım"
Neşe düşsün payına!
Sevgili neşe! 
Tatlı sevinç, iki günlük bebe
Sana tatlı neşe diyeceğim:
Gülüyorsun bak,
Şarkı söylerken sana
Neşe düşsün payına.
<end>

<start>
Bir gece karanlık bir düş dokudu
Yatağımdaydım, meleklerin koruduğu,
Bir karıncaydı gördüğüm düşümde
Yolunu yitirmiş çimenler içinde.
Bir başına, şaşkın ve endişeli,
Bu yol yorgunu belli ki dertli,
Karışmış otun, yaprağın içinde,
Şöyle dedi bana kırık bir sesle:
"Nerde çocuklarım! Ağlıyorlar mı? 
Babalarının ahını duyuyorlar mı? 
Çıkıp çıkıp bana bakıyorlardır,
Dönüp de gözyaşı döküyorlardır."
Üzülüp bir damla gözyaşı döktüm; 
O anda bir ateş böceği gördüm,
Sordu: "kimdir bu ağlayıp inleyen
Bir gece bekçilerine seslenen?
Böcekler dönmeye başladığında,
Işıklar saçarım ben de dünyaya,
Onların vızıltılarını izle; 
Küçük serseri, dönersin evine."
<end>

<start>
'Sevgili oğlum Mehmed Said'e'
Uçun kuşlar uçun, doğduğum yere
Şimdi dağlarında mor sümbül vardır
Ormanlar koynunda bir serin dere
Dikenler içinde sarı gül vardır
O çay ağır akar, yorgun mu bilmem
Mehtabı hasta mı, solgun mu bilmem
Yaslı gelin gibi mahzun mu bilmem
Yüce dağ başında siyah tül vardır
Orda geçti benim güzel günlerim
O demleri anıp bugün inlerim
Destan-ı ömrümü okur dinlerim
İçimde oralı bir bülbül vardır
Uçun kuşlar uçun, burda vefa yok
Öyle akarsular, öyle hava yok
Feryadıma karşı aks-i sada yok
Bu yangın yerinde soğuk kül vardır
Hey Rıza kederin başından aşkın
Bitip tükenmiyor elem-i aşkın
Sende derya gibi daima taşkın
Daima çalkanır bir gönül vardır
<end>

<start>
Ruhumda gizli bir emel mi arar
Gözlerime bakıp dalan gözlerin? 
Aklıma gelmedik bilmece sorar
Beni hülyalara salan gözlerin!
Nigâhın gönlüme - ey perî - peyker! -
Leyâl-i hasretin hüznünü döker; 
Karanlıklar gibi yığılır çöker
İçimde yer edip kalan gözlerin!
Huzûrunda bâzen benliğim erir,
Tavrın hulûsumdan şübhe gösterir.
Bâzen de ne olmaz ümidler verir
Sabr ü karârımı alan gözlerin!
Gamzende zâhir, ey ömrümün vârı! .
Füsûn-ı hüsnünün bütün esrârı.
Neşr eder âleme reng-i bahârı
Koyu menekşeye çalan gözlerin!
Sihirdir, şüphesiz, bütün bu şeyler; 
Bakışın zihnimi perişan eyler.
Bana aşk elinden efsane söyler,
Aşka inanmayan yalan gözlerin!
<end>

<start>
Nerdesin şevketlim, Sultan Hamid Han? 
Feryâdım varır mı bârigâhına? 
Ölüm uykusundan bir lâhza uyan, 
Şu nankör............ bak günâhına.
Târihler ismini andığı zaman, 
Sana hak verecek, ey koca Sultan; 
Bizdik utanmadan iftira atan, 
Asrın en siyâsî Padişâhına.
'Pâdişah hem zâlim, hem deli' dedik, 
İhtilâle kıyam etmeli dedik; 
Şeytan ne dediyse, biz 'beli' dedik; 
Çalıştık fitnenin intibahına.
Dîvâne sen değil, meğer bizmişiz, 
Bir çürük ipliğe hülyâ dizmişiz. 
Sade deli değil, edepsizmişiz. 
Tükürdük atalar kıblegâhına.
Sonra cinsi bozuk, ahlâkı fena, 
Bir sürü türedi, girdi meydana. 
Nerden çıktı bunca veled-i zinâ? 
Yuh olsun bunların ham ervâhına!
Bunlar halkı didik didik ettiler, 
Katliâma kadar sürüp gittiler. 
Saçak öpmeyenler, secde ettiler. 
.................. pis külâhına.
Haddi yok, açlıkla derde girenin, 
Sehpâ-yı kazâya boyun verenin. 
Lânetle anılan cebâbirenin 
Bu, rahmet okuttu en küstâhına.
Çok kişiye şimdi vatan mezardır, 
Herkesin belâdan nasîbi vardır, 
Selâmetle eren pek bahtiyardır, 
Harab büldânın şen sabahına.
Milliyet dâvâsı fıska büründü, 
Ridâ-yı diyânet yerde süründü, 
Türkün ruhu zorla âsi göründü, 
Hem Peygamberine, hem Allâh'ına.
Lâkin sen sultânım gavs-ı ekbersin 
Âhiretten bile himmet eylersin, 
Çok çekti şu millet murada ersin 
Şefâat kıl şâhım mededhâhına.
<end>

<start>
Bana sual sorma, cevap müşküldür, 
Her sırrı ben sana açamam hocam.
Hakkın hazinesi darı değildir, 
Cami avlusunda saçamam hocam.
Kayd-i âhiretle düşmem mihnete, 
Ben burda memurum şimdi hizmete, 
Hayvan otlatırken gidip cennete, 
Sana hülle donu biçemem hocam.
Miracı anlatma, eşek değilim, 
Bildiğin kadar da melek değilim, 
Günahkâr insanım, ördek değilim, 
Bu ağır gövdeyle uçamam hocam.
Halka korku verme velvele salıp, 
Dünya ve âhiret bu köhne kalıp, 
Ben softa değilim cübbemi alıp, 
İmaret imaret göçemem hocam.
Ölümden ürker mi tez ölen kimse? 
Çoktan mazhar oldum ben hak nefese, 
Bu demi sürerken ecel gelirse, 
İşimi bırakıp kaçamam hocam.
Şarabı men etme, o değil hüner, 
Aşıkım bâdesiz pek başım döner, 
Gönlümde muhabbet ateşi söner, 
Özrüm var, sade su içemem hocam.
Nâr-ı cehennemi önüme serme, 
Günahımı döküp kaygular verme, 
Kitapta yerini bana gösterme, 
Ben pek o yazıyı seçemem hocam.
Feylesof Rıza'yım dinsiz anlama, 
Dini ben öğrettim kendi babama, 
Her ipte oynadım cambazım amma, 
Sırat köprüsünü geçemem hocam.
<end>

<start>
Efendi! Yan gözle hor bakma bana, 
Senin baban kadar benim yaşım var 
Belki tuhaf gelir şu halim sana: 
Geçinmek uğrunda çok savaşım var.
Halimden hoşnudum; düşkün değilim.
Süste senden elbet üstün değilim! ..
Bahtıma mağrurum, küskün değilim.
Ne korkum, ne hırsım, ne telâşım var.
Elimde kuvvet var; eldivenim yok.
Yakamda gülüm yok, yâsemenim yok.
Zengince bir dayım, bir yeğenim yok, 
Benden daha fakir bir kardeşim var.
Esirci değilim, esir değilim.
Sizin kumpanyada müdir değilim.
Üç tuğlu, beş tuğlu vezir değilim, 
Başımda sorguç yok, fakat başım var!
Her neyse muradım, ben ona yettim: 
Değersiz ömrümü hayra sarfettim.
Kâbe-i maksûde dosdoğru gittim, 
Benim “namus” gibi bir yoldaşım var.
Şu açık alnımda kara istemem; 
İzzetinefsimde yara istemem! ..
Zillete mukabil para istemem, 
Evimde yiyecek bulgur aşım var! ..
Zâhire bakanlar belki yanılır; 
Kisbinden sorulup kişi tanılır.
Feylesof Rıza'yım adım anılır, 
Dünyada malım yok..Mezar taşım var! ..
<end>

<start>
Güzelim afetsin lakin ben sana 
Divane olsam da aşık olmazdım. 
Pek açık söylersem darılma bana 
Aşık olsam bile sadık olmazdım.
Sen gibi şahbazlar semiz kaz arar. 
Bilirim çok alık aşıkların var. 
Ben bu koleksiyona girssem de naçar 
Onların birine faik olmzadım.
Ben de senin gibi çapkınım biraz 
İki cambaz aynı ipte oynamaz 
Beni sevsen bile sen ey işvebaz 
Ben o muhabbete layık olmazdım.
<end>

<start>
Ben seni ağlattım, hem çok ağlattım
Çünkü infiâlin şi're bedeldi
Bir kadın ağlatmak zevkini tattım
Bende bu bir çılgın, hain emeldi
Güzel gözlerine yaşlar sinerken,
Sonra damla damla taşıp inerken
Göğsünde şahkalar çoşup dinerken
Titrek dudakların cidden güzeldi.
Ben seni sevmiştim ey melek kadın
Sızlıyor içimde sevgili yâdın
Azâr-ı aşkımı yanlış anladın
Bence hüzn-i hüsnün pek mübecceldi
<end>

<start>
Hastayım, yalnızın, seni yanımda 
Sanıp da bahtiyâr ölmek isterim. 
Mahmûr ı hulyâyım; câm ı lebinden 
Kanıp da bahtiyâr ölmek isterim.
Bir olmaz emelin düştüm peşine 
Vuruldum hüsnünün şen güneşine 
Elâ gözlerinin aşk ateşine 
Yanıp da bahtiyâr ölmek isterim.
Tâliin kahrı var her hevesimde, 
Boğulmuş figanlar titrer sesimde, 
O nazlı ismini son nefesimde 
Anıp da bahtiyâr ölmek isterim.
<end>

<start>
Rıza Tevfiğin ağzından, 'Aksarayda bir evde oturuyorduk ki, cephesi caddeye nazırdı. Evimizin sağ tarafında bir dar sokak başındaki evde de bir komşumuz sakindi. O komşumuzun genç, yetişmiş bir kızı vardı. Tuvaletiyle meşgul olurken pervasız davranırdı. Arada bir dönüp bana hışımla bakar ve derhal şirin bir eda ile tebessüm ederdi. Bu şiir, onun güzel tebessümünü ifade edebiliyor mu bilmem? '
İsmini bilmezdim fakat tanırdım, 
Ne yosma bir çiçek takışı vardı. 
Kızıl saçlarını ateş sanırdım, 
Güneş nuru gibi yakışı vardı.
Öyledir, gün, şafak söktüğü zaman, 
-Göllere gölgeler çöktüğü zaman-. 
Saçını çözüp de döktüğü zaman, 
Dalga dalga düşüp akışı vardı.
Hüsnünde bir eda var ki asıydı, 
Beni harab eden o edasıydı, 
Sevdalı gönlümün aşinasıydı, 
Yüzüme bir şirin bakışı vardı.
(Aksaray: 1313 teşrin-i evvel)
<end>

<start>
Yürü hey bi-vefa hercai güzel,
Gönlüm o sevdadan vaz geldi geçti; 
Soldu açılmadan gonce-i emel,
Sonbahara erdik yaz geldi geçti.
Sana şerhederken hicran-ı aşkı
Dizinde okudum destan-ı aşkı
Buselerle aldım peyman-ı aşkı
Unutma arada söz geldi geçti.
Hüsnüne bu kadar niçin övündün? 
Bir yanar ateştin sinemde; söndün! 
Ahd-ü peyman ettin sözünden döndün
O da bir hevesmiş tez geldi geçti.
<end>

<start>
Bir akşamdı, evimizde ecel kanat germişti,
Anneni - bir cellad gibi - vurup yere sermişti.
Ölüm ile pençeleşen bir hayatın güreşi,
Sekiz yıldan sonra dinmiş; nihayete ermişti.
Adalar'ın denizinde batan akşam güneşi
Sönük, ölgün ışığını çamlıklara dökmüştü.
Evde yoktun, sonra geldin, dağda kırda gezmiştin; 
Lâkin bilmem bu yokluğu nerden, nasıl sezmiştin? 
Güzel ela gözlerine bir öksüzlük çökmüştü,
Gözyaşımda dehşetli bir sır arayan gözlerin,
Issız kalan vicdanıma karanlıklar serperdi.
'-Baba! Annem nerde? ' dedin,hep tüylerim ürperdi:
Hançer gibi ta ruhuma battı yaman sözlerin.
O gün bugün 'Annem nerde? ' diye ba'zı sorarsın,
Gülümserim gözyaşlarım sakin sakin akarken; 
Uzaklarda bir şey arar, ufuklara bakarken,
Benim dalgın gözlerimde hayalini ararsın.
O tâli'siz bi-çareyi bak ben bile unuttum,
Gönlümdeki iniltiyi ninnilerle uyuttum.
Unut kızım, sen de unut, anma artık adını; 
Yabancıdır bize, sorma o zavallı kadını.
Sorma kızım, sorma yavrum,ben de bilmem nerdedir; 
Onu örten kara toprak bir karanlık perdedir.
'O ağaçlar neresidir? ' diye sorma güzelim! 
Gel, seninle yapayalnız çamlıklarda gezelim.
O ağaçlar batıp giden güneşlerin gölgesi; 
O serviler hayal olan varlıkların ülkesi.
Bak bu yanda daha dil-ber fidanlar var, kuşlar var; 
Beyaz, penbe çiçek açmış gelin gibi ağaçlar.
Bahar olmuş bak her yere hayat nuru saçılmış,
Gözyaşların döküldüğü yerde güller açılmış.
Güneş senin, bahar senin, bak sen de bir çiçeksin; 
Gül ki, benim küskün gönlüm o gülüşe özensin,
Sessiz dağlar kahkahana cevap versin, bezensin.
Ölüm şeklindeki sırrın ma'nasını düşünme
Gölge gibi bir varlığın ru'yasını düşünme
Sabahı yok, nihayetsiz karanlıklar içinde 
-Bir kıvılcım gibi- bir an beliririz, söneriz.
Varlık budur benim için, hatta senin için de; 
'Bir hakikat var mı? ' derken bir hayale döneriz.
Nice yüzler gördüm, geçti - ben unuttum- besbelli; 
Her çehre bir hayalettir bu süreksiz ru'yada
Unut yavrum, sen de unut! . Bu ölümlü dünyada
Her cefayı unutmaktır bizler için teselli.
Sonbaharın matemini gözlerimde okuma! ...
(Serâb-ı Ömrüm)  -1903
<end>

<start>
Vardım eşiğine yüzümü sürdüm, 
Etrafını bütün dikenler almış.
Ulu mihrabında yazılar gördüm, 
Kimbilir ne mutlu zamandan kalmış!
Batan güneşlerin ölgün nigahı
Karartıp bırakmış o kıblegahı
Mazlum bir ümmetin baht-ı siyahı
Viran kubbesinde gölgeler salmış.
<end>

<start>
Ve İlâllahi'l müştekâ
1. Yarabbi bilirim hünerin çoktur 
Uğurlu uğursuz şeyler yarattın 
Hele siyasette akranın yoktur 
Dünyanın altını üstüne kattın
2. Neye bize verdin bi boş hevesi 
Hürriyet derdine saldın herkesi 
Uzaktan hoş geldi davulun sesi 
Sonra başımızda kabak patlattın
3. Benim niyyetimde yoktu taksirim 
Takdire uygundu rey ve tedbirim 
Hey kudretli Tanrım, ey destgirim 
Ben doğru giderken ne gelip çattın
4. Çatıp da geçseydin hoştu, düşürdün 
Başına bir sürü it, bit üşürdün 
İttihatçı yaptın ne iş pişirdin 
Köpek derneğine fırlattın attın
5. Bakılsa sezilir işin hikmeti 
Üstüne almadın mesuliyeti 
Bize belâ ettin Meşrutiyeti 
Fir'avun devrini mumla arattın
6. Hele beni uğrunda kavga ederken 
Adil sıfatını senâ ederken 
Hak için canımı fedâ ederken 
Sen yine onlara kazan kaynattın
7. Onlar veba gibi salgın âfetti 
İnsanlık onlarda hep kıyafetti 
Hamiyyet mükemmel bir ziyafetti 
Sonra işlerine soğuk su kattın
8. İslâmı kaptırıp seyl-i fenâya 
Düştü o çapkınlar hayli cefâya 
Kurtarmak kolayken, bak şu belâya 
Uzaktan seyredip dalga atlattın
9.Yıllarca hükmeden felâket neydi 
O nasıl bir âfet, nasıl fitneydi 
Ahlâkın fesadı hep bahaneydi 
Düzcesi keyf için kukla oynattın
10. Kusur ölende mi, öldürende mi 
Kabahatsa sormak, günah bende mi 
Erkân-ı harb misin, yoksa sen de mi 
Hırs-ü tahakkümün zevkini tattın
11. Asi kullarının mülevves ruhu 
Şerre âlet etti fikr ü fütûhu 
Ne güne saklarsın Tufan'ı Fuh'u 
Müzevir şeytanla sulha mı yattın
12. Dünyada hak yokmuş, ben var bilmişim 
Bana bilgiç derler, hiç değilmişim 
Sözüne aldandım, sâde-dilmişim 
Vallahi billâhi beni atlattın
13. Muvaffak olduk mu hiç bir emelde 
Bu muydu sözümüz ahd-i ezelde 
Beni müflis ettin ne kaldı elde 
En sâdık dostunu bir pula sattın
14. Bana ihsan ettin bir tilki kürkü 
Dile düştüm âlem çağırdı türkü 
Gayrete getirdin firengi Türkü 
Nice nâmerdlerin gözüne battın
15. Ben hâlâ neferken, Edip Hanımı 
Onbaşı yaptın da sıktın canımı 
Buna sebep onun anı sanı mı 
Niçin o yosmaya kılıç kuşattın
16. İttihadçı, varsın mektebsiz olsun 
Mesleksiz, meşrebsiz, edebsiz olsun 
Sanmam ki hikmetin sebepsiz olsun 
Onu kudretinle niçin yarattın
17. 'Kes! ' deyip işini bitirmeliydin 
Sürüp cehenneme yetirmeliydin 
Veyahut imâna getirmeliydin 
Her fezahatını örttün kapattın
18. Feylesof Rızâyım, kulunum elbet 
Bir senin lütfundan dilerim rahmet 
Sormayayım dedim, suçumu affet 
Sabrımı tükettin, beni çatlattın 
Rıza Tevfik
<end>

<start>
Hiç unmayacak bir asabi derd-i serim var,
Nazlım, bugün ayrılma yanımdan kederim var! 
Ben bihaberim kendi sürekli elemimden,
Gel nabzıma bak! .Tut şu soğuk cansız elimden.
Hiç unmayacak bir asabi derd-i serim var,
Nazlım, bugün ayrılma yanımdan kederim var!
<end>

<start>
Koca Hasan Dayı
Issız dağlar, gür ormanlar, akar sular geçerek
Rumeli'nin bir yanını baştan başa dolaştım.
Yaz günüydü, uzaklardan mezarlığı seçerek
Sabah vakti çukurda bir viran köye ulaştım.
Sisli bir dağ eteğinde isli birkaç evceğiz, 
Bir ormanın gölgesinde dalgın dalgın uyurdu.
Çerden çöpden çatılmış bir viraneydi köyceğiz, 
Gece dağdan kurtlar iner, dolanırdı o yurdu.
Lakin bilmem ne hikmettir! O kırlarda, bağlarda
Bir perişan güzellik var, sevdasına doyulmaz.
Sular çağlar, rüzgar ağlar gece gündüz dağlarda; 
Irmaklarda iniltidoen başka bir şey duyulmaz.
Kestanelik gölgesinde hayal gibi yürürsün, 
Bülbül şakır her ağacın, bir nazenin dalında.
Tarlalarda gülümseyen çiçeklerin alında
Ela gözlü gelinlerin gül benzini görürsün.
İğri büğrü geçitlerden, kumsal dere yanından
Dalgın dalgın geçiyorken, gözü kalır insanın.
Laleleri al al olmuş vahşi kara ormanın; 
Kudret eli kalem çalmış şehidlerin kanından.
Akşam üstü o dağlara sanki bir yas bürünür: 
Duman alır yükseklerde ıssız kaya başını.
Her gelincik uzaklardan bir damla kan görünür, 
Gaza yeri zannedersin toprağını taşını.
Gölge yürür, köyü okşar, ufku sarar gizlice; 
Tepelerden yalçın taşlar akan suya ses verir.
Karanlıklar inci serper çayırlara her gece, 
Sabah olur, -peri gibi- gün yüzünü gösterir.
Bir düş görür gibi geçtim o kimsesiz yerlerden, 
Harmanlara çıkar bir yol buldum, köye yanaştım.
Yalnız değil, çoktan beri ben gönlümle yoldaştım.
Ne düşündüm, bilmem niçin garibsedim seferden?
Dört ağzına gelmiştim, mescide pek yakındım
Azıcık durdum, doğruldum, etrafıma bakındım; 
Bir şey gördüm, asırlardan kalma ulu bir çınar, 
Altında yeşil sarıklı, bembeyaz bir ihtiyar.
Çeşme başında ağaca yaslanmış bir emirdi.
Kaygısız ve duygusuzdu dünyüyü boş bakışı.
Efsaneler naklederdi insana loş bakışı.
Yaşlı gürbüz bir yörükdü, paslanmış bir demirdi.
Hiç akranı kalmamıştı; köyde varsa bir eşi, 
Gölgesinde dinlendiği koca, yüce çınardı.
Bir neş'eli çocuk gibi doğan sabah güneşi, 
Temiz, beyaz sakalını öper, sever, okşardı.
Bu çehreye şen güneşin kahkahası vururdu, 
Lakin koca karlı dağda artık çiçek açmazdı.
Bir devrilmiş kütük gibi kımıldamaz dururdu, 
Bu zararsız ihtiyardan kuşlar bile kaçmazdı.
Yavaş yavaş ilerledim, küçük bir hendek aştım, 
Üç adım sonra, sessizce ihtiyara yanaştım.
Selam verdim, selam aldı, tütün verdim sevindi.
Bir müslüman olduğumdan tamamıyle emindi.
Bir kav çaktık, çubuk yaktık, biraz duman savurduk.
Gölgelikte hoşbeş ettik, biraz yalan savurduk.
Aramızda söz uzadı, laftan lafa aşarak, 
'Nerelisin? ' diye sordu, 'İstanbul'lu dedimdi.
'-Sultan Mahmut sağ mı? ' dedi, sonra birden coşarak; 
'Tam beş yıl askerlik ettim, ekmeğini yedimdi.
'Hey devletli koca sultan, hey celalli arslan, hey! 
'Bir kır ata biner gelir, gelen şahin sanırdın.
'Bin yiğidin arasında, bir görüşte tanırdın.
'Ak sakallı vezirleri karşısında titrerdi, 
'Ardı sıra derya gibi kullar yürür giderdi.
'Fermanına yedi kıral baş eğermiş derlerdi.
'Evliya kuvveti vardı, ona ermiş derlerdi.
'Biz ne mutlu günler gördük, dehey gidi devran hey! 
'Delikanlıydım o zaman, kapısında çavuştum, 
'Beş sene hizmetten sonra geldim köye kavuştum.
'Bir daha çıkmadım artık. Tarla takım edindim, 
'Elli sene şu toprakla güreş ettim, didindim.
'Çocuklar askere gitti, biri geri gelmedi, 
'Hiç birinin bugüne dek bir haberi gelmedi.
'Sonra kadın öldü. Çoktan kimsesizim, yoksulum; 
'İhtiyarlık pençesinde zebun kalmış bir kulum.'
Bu sözleri o söylerken ben dikkatle dinledim, 
Can evimde acı duydum, için için inledim.
Bu adamın sergüzeşti bana hayli dokundu.
Dertli gönlümde mazinin ezanları okundu.
Sakin sakin ağlamışım, baktım gözüm yaşarmış, 
Zavallı, kimsesi yokmuş, yapayalnız yaşarmış.
Ben de merak edip sordum hayatını, yaşını.
Biraz daha kurcaladım canlı mezar taşını.
'-Bu köyde doğmuşum, dedi, çoluk çocuk kalmadı, 
'Seksenbeşlik varım belki, bak şu yaşta öksüzüm.
'Gözde fer yok, dizde derman, canda soluk kalmadı, 
'Baykuş gibi şu kovukta geçer gecem, gündüzüm.
'Ben de halimce gün gördüm, sorma inceden ince, 
'Bana Koca Hasan derler; Hasan Dayı deyince,
'Yedi köyden karı kızan hep tanırlar bilirler, 
'Beni görmek için harman vakti bazı gelirler.'
Dedim: 'Baba, İstanbul'a döneceğim, sen de gel.
'Evlat gibi heoş tutarım, misafir ol bende, gel.
'Bizde sana canla başla hizmet edip bakarlar, 
'Yazın taze süt bulurlar, kışın ateş yakarlar.
'Dinlenirsin biraz belki...' İhtiyarın yüzüne
Ateş bastı, bir kıvılcım düştü solgun yüzüne.
Dedi: '-Oğlum, bu dünyüda artık nedir umudum? 
'Allah senden hoşnud olsun, ben köyümden hoşnudum.
'Gönlüm, gözüm bu yerlerde ne şenlikler görmüştür.
'Hepsi yalan. Geldi, geçti fani dünya bir düştür.
'Gelen gitti, konan göçtü, kervan geçti, ben kaldım, 
'Yalnızlıktan dilsiz oldum, ıssızlıktan bunaldım.
'Şimden sonra nerde olsam benim için mezardır, 
'Nerde ölüm pençesinden kurtulacak yer vardır?
'Bak ben artık bir sararmış, bir kurumuş yaprağım, 
'Rüzgar beni savurursa burasıdır toprağım.
'Burda rahat ölmek için ölenlere ağladım, 
'Niçin candan ayrı düştüm, kara yazma bağladım.
'Arslan gibi üç oğlumu kurban ettim uğrunda, 
'Çifti sattım, evi, barkı viran ettim uğrunda.
'Altmış sene oldu belki, ben bu köyden çıkmadım, 
'Ormanından, deresinden, kuşlarından bıkmadım.
'Oğul, arzum budur benim: Burda ölmek isterim! 
                                               Yad ellerde neylerim? ...'
<end>

<start>
Telli sazdır bunun adı
Ne ayet dinler, ne kadı
Bunu çalan anlar kendi
Şeytan bunun neresinde?
Abdest alsan aldın demez
Namaz kılsan kıldın demez
Kadı gibi haram yemez
Şeytan bunun neresinde?
Venedik'ten gelir teli
Ardıç ağacından kolu
Be Allahın şaşkın kulu 
Şeytan bunun neresinde?
İçinde mi, dışında mı
Burgusunun başında mı
Göğsünün nakışında mı
Şeytan bunun neresinde?
Dut ağacından teknesi
Girişten bağlı perdesi
Behey insanın teres'i
Şeytan bunun neresinde?
Dertli gibi sarıksızdır
Ayağı da çarıksızdır
Boynuzu yok, kuyruksuzdur
Şeytan bunun neresinde?
<end>

<start>
Sakiya camında nedir bu esrar 
Kıldı bir katresi mestane beni 
Şarab-ı lalinde ne keyfiyet var
Söyletir efsane efsane beni.
Refet nikabını ey vech-i enver 
Zulmette gönlümüz olsun münevver 
Şarab-ı lalinin lezzeti dilber 
Gezdirir meyhane meyhane beni.
Aşıkın çok bela gelir başına 
Tahammül gerektir adu taşına 
Şem -i ruhsarına  aşk ateşine 
Yanmada seyretsin pervane beni.
Bakmazlar Dertli'ye  algındır deyu 
Hakikat bahrine dalgındır deyu 
Bir saçı Leyla 'ya mecnundur deyu 
Yazdılar deftere divane beni.
<end>

<start>
Abdallığın binasını sorarsan
Allah bir Muhammed Alî abdaldır
Hakıykat ilminin aslın sorarsan
Cümle ululardan ulu Abdaldır.
Ben bu Abdallıktan gerüye kalmam
Tuttum Abdallığı elden bırakmam
Hem Hadîce hem Fatîma hem Selman
Kemer-bestelerin beli Abdaldır
Muhammed kırklara bir hayal gördü
Ol hayal ne imiş aslına erdi
Firdevs-i a'lâdan içeri girdi
Öten bülbüllerin dili Abdaldır
Muhammed kırklara belî bes dedi
Alî'yi görünce Allah dost dedi
Hak Muhammed Abdal olmak istedi
Muhammed Alî'nin yol Abdaldır
Dertli kemter anladın mı hisabı
Seyyid Battal Gazi Abdülvehhâb'ı
Hem doksan bin halifenin sahabı
Hünkâr Hacı Bektaş Velî Abdaldır.
<end>

<start>
Harâba kul olduk bezm-i elemde
Abat olsak da bir, olmasak da bir! 
Düştük çare nedir dâma âlemde
Azat olsak da bir, olmasak da bir!
Aşk oduna yanmış ciğer-kebabız
Hicr ile giryânız, dide pür-abız
Yapılmış, yıkılmış, hane-harabız
Bünyat olsak da bir, olmasak da bir!
Bir Şirin elinden aşk meyin içtik
Hak ile batılı farkedip seçtik
Varlık dağlarını deldik de geçtik
Ferhat olsak da bir, olmasak da bir!
Ey Dertli âlemde biz şah-ı diliz
Hak'tan hakikatten âgâh-ı diliz
Tarik-i esrâra ervah-ı diliz
İrşat olsak da bir, olmasak da bir!
<end>

<start>
Aşk ehline derman sordum âlemde
Ne Eflâtun bilir ne Lokman yazar
Erbâb-ı aşk olan kalır matemde
Anların ahvâlin perişan yazar
Bulunmaz âlemde böyle dilrubâ
Aşk ü muhabbeti başlara belâ
Münkiri öldürmek sevaptır ammâ
Zâlim kadı üstümüze kan yazar
Dertli aşk yolunda olmuştur gulâm
Mastur cebîninde harf-i eliflâm
Hâkimler hakkında yazamaz ilâm
Yazarsa fermanım Âlîşan yazar
<end>

<start>
Yürü gönül yürü dostundan kalma
Daim hatırını soruver gitsin
Eski düşman sakın dost olur sanma
Arkasından bıyık buruver gitsin
Eğer arif isen dünyadan el çek
Yalan meydan aldı tükendi gerçek
Baktın bir düşmanın seni serecek
Sakalına piyaz veriver gitsin
Ey Dertli bu alem dost düşman olur
Kişi sevdiğine son pişman olur
Öfke baldan tatlı çok ziyan olur
Hayr et yüzün hake sürüver gitsin
<end>

<start>
Hatırlayıp sual etmez halimden
Kirpikleri kara kalem kaşlı yar
Zikr ü fikri gitmez benim dilimden
Anadan gülmedik garip başlı yar
Esb-i aşka süvar olsam yakışmaz
Hun-i didem deryalara karışmaz
Çoktan beri küsülüdür barışmaz
Benim ile mercimeği taşlı yar
DERTLİ seril sefil gurbet ellerde
Beyhude şöhreti gezer dillerde 
Paşam gelir deyü gözü yollarda 
Elleri kınalı gözü yaşlı yar
<end>

<start>
Bâd-ı sabâ benim hasb-i hâlimden
Varıp nazlı yâre dedin, ne dedi
Cünun-u aşk ile âşık-ı şeyda
Geziyor avâre dedin, ne dedi
Ne vakt idi dost iline varışın
El bağlayıp divanına duruşun
Derdiment Dertli'yi anıp soruşun
Gamzesi gaddâre dedin, ne dedi
<end>

<start>
Ok gibi hublar beni yaydan yabana attılar
Bilmediler kadrimi ucuz pahaya sattılar
Neydi vaktında güzeller buseler vadettiler
Bir söz ile hasılı şu gönlümü aldattılar
Hani ya sadık deyu methettiğin ol nevcivan
Dün gece o dilberi bir badeye oynattılar
Gördüm o huri sıfat ağyar ile ülfet eyler
Hasetinden Derdli'yi toplar gibi patlattılar
<end>

<start>
Havalanma telli turnam 
Uçup gitme yele karşı
Zülüflerin tel tel olmuş 
Döküp gitme yele karşı
Davlumbaza vur turayı 
Dünden avladık burayı
Getir oğlan boz kulayı 
Binem gidem yare karşı
Şahinim var bazlarım var
Ördeğim var kazlarım var
Yare tenha sözlerim var
Diyemem agyâra karşı
Dertli der ki dünya fani
Seni seven n’eyler malı
Yakışmazsa öldür beni
Yeşil giyin ala karşı
<end>

<start>
Bana olan cefa senden değildir 
Benim kendi bahtım kara sevdiğim 
Sana meyil vermek benden değildir 
Gönül düştü nedir çare sevdiğim
Bir gonca almışım cemal bağından 
Bülbül veş yad oldum gül budağından 
Müjgan oklarından hasret bağından 
Ciğerciğim pare pare sevdiğim
Senin gibi canane kurban olursam 
Terk-i vücut terki cihan olursam 
Bir gün dü çeşminden nihan olursam
Garip Dertli diye ara sevdiğim
dü çeşmi    : iki göz
nihan olmak: kaybolmak
<end>

<start>
Hatırlayıp sorar m'ola halimden 
Kirpikleri kara,kalem kaşlı yar 
Zikri, fikri gitmez benim dilimden 
Anadan gülmedik, garip başlı yar.
Aşk atına binmiş olsan yarışmaz, 
Gözüm kanı deryalara karışmaz 
Çoktan beri küsülüdür barışmaz 
Benim ile mercimeği taşlı yar.
Dertli, zelil -sefil gurbet ellerde 
Beyhude şöhreti gezer dillerde 
Paşam gelir diye gözü yollarda 
Elleri kınalı gözü yaşlı yar
<end>

<start>
Girdab-ı mihnette kapandın kaldın
Vermedin bir yandan ses, kara bahtım! 
Anladım gafilsin, uykuya daldın
Deli poyraz gibi es, kara bahtım!
Alemde bir candan korkulmaz iken
Pençenden kimseler kurtulmaz iken
Aslana kaplana yırtılmaz iken
Dedirttin tilkiye pes, kara bahtım!
Dertliye çıkar mı bu işin ucu
Şimdi farkeden yok altını, tuncu
Evvel beğenmezdin mesti, papucu
Verdirdin çarığa mes, kara bahtım!
<end>

<start>
Minnet eyledikçe aksine döner 
Etmeyelim çark-ı devrana minnet 
Geceler muhabbet şem'ası yanar
Hacet değil mah-ı tabana minnet
Ezberden okuduk aşk kitabını
Anladık sofunun her sevabını
Saki sundu bize hayat abını
Kalmamıştır ab-ı hayvana minnet
Müminler işine münafık şaşa
Münkirler başını ko vursun başa
Kanaat tacını giyince başa
Ne sultana minnet ne hana minnet
Erenler bezmine girmez namahrem 
Bu yolda baş veren olurmuş mahrem 
Dost derdinden buldu derdine mehrem 
Dertli etmez gayrı dermana minnet
<end>

<start>
Vefasın görmedim ol şûha meftûn olduğum kaldı
Düşüp sevdasına âlemde mahzûn olduğum kaldı
Görüp gözyaşına rahm etmedi devletlü sultânım
Döküp âb-ı sirişki dîde pür-hûn olduğum kaldı
Cefâ vü cevrine râzî olurdum ben ol dildârın
Ana vad'etdiğim cân işte, medyûn olduğum kaldı
Ümîdim Derdli'ye dermân edersen der idim hâlâ
Senin derdinle şâhım derdi efzûn olduğum kaldı
<end>

<start>
İkbale zeval erse ne var,sende kemal var
Mağrur-ı kemal olma ki ardınca zeval var
Her bir kişinin talii devlette bir olmaz
Bir lokması yoktur ki yesin bunca rical var
Ahval-i perişanımı hiç de sorma efendim
Vallahi beğim boynuna, bu işte vebal var
Tek başıma olsam şaha gedaya kul olmam
Viran olası hanede evlad ü ıyal var
Dur olmayı ister mi kişi öz vatanından
Ey DERTLİ-i biçare bu esrarda ne hal var
<end>

<start>
Bahar seli gibi dağlar başında
Gör nice duruldum nice bulandım
Bir dârüşşifâdan boşanmış gibi
Sürüyüp zinciri hayli dolandım
Ömrüm helâk ettim dehrin peşinde
Yüz bin çile vardır her bir işinde
Hicran ocağında aşk ateşinde
Ciğer-kebâb oldum gör nice yandım
Gâhi sâil gibi düştüm yollarda
Gâh Mecnun kıyafet gezdim çöllerde
Bir kısmet cem'ine gurbet illerde
Çok meşekkat çektim çok yuvarlandım
Bıktım o sofunun ibâdetinden
Geçtim o tekkenin kerâmetinden
Usandım mürşidin icâzetinden
Çile-i felekten bezdim usandım
Himmeti bu imiş bize pirlerin
Hizmetini ettim nice mirlerin
Hayli müsellemin çok vezirlerin
Sâyesinde bir Dertli'lik kazandım
<end>

<start>
Sakiya camında nedir bu esrar 
Kıldı bir katresi mestane beni 
Şarab-ı lalinde ne keyfiyet var 
Söyletir efsane efsane beni.
Refet nikabını ey vech-i enver 
Zulmette gönlümüz olsun münevver 
Şarab-ı lalinin lezzeti dilber 
Gezdirir meyhane meyhane beni.
Aşıkın çok bela gelir başına 
Tahammül gerektir adu taşına 
Şem -i ruhsarına aşk ateşine 
Yanmada seyretsin pervane beni.
Bakmazlar Dertli'ye algındır deyu 
Hakikat bahrine dalgındır deyu 
Bir saçı Leyla 'ya mecnundur deyu 
Yazdılar deftere divane beni.
<end>

<start>
Ela gözlerini sevdiğim dilber
Güzeller cefadan niçin usanmaz
Ne cefadan kaçar ne de rahmeyler
Haktan haya edip kuldan utanmaz
Düşüp gam-ı hicre berbad olanda
Bülbül gibi işim feryad olanda
Bir çeşm-i Şirin'e Ferhad olanda
Figan ü ahıma dağlar dayanmaz
Himmet bize Musa aleyhisselam
Bu aşk u sevdayı ben nasıl kesem
Dertli yar yoluna can verir desem
Gelse mezarımı görse inanmaz
<end>

<start>
Yâr neden hazzeder, neden hoşlanır
Bilmem en güzel nenin, müptelâsıdır
Gönül kâh soyunur, kâh ateşlenir
Ne çare, çekmeli, aşk belâsıdır.
Sefine-i aşkım engine saldım
Gidab-ı mihnette eğlenip kaldım
Yüz bin aman dedim bir buse aldım
Hâsılı ömrümün kan pahasıdır.
Canlar feda olsun ahu veş göze
Hiç doymak olur mu bu şirin göze
Bin tekellüm ettik, kalmadı yüze
Bilmem o yâr kimin aşinasıdır.
Dertli vazgelir mi ol mehcebinden
Yahşi haber aldım öz nesebinden
Verdiği buseler lâl-i lebinden
İftar-ı vaslının diş kirasıdır.
<end>

<start>
Üç beş aşık biraraya gelmişler
Onlar birbirine meydan ederler
İkrarından dönmez kavli sadıklar
Hakikat sırrını pünhan ederler
Olaydın onların darına berdar
Cümlesine oldu aklım tarumar
On iki koyunum üç beş kuzum var
Gönül yaylasında cevlan ederler
Dertli bu dertlere düşenden beri
Kimi geri çeker kimi ileri
Çeksem irakibi girmez içeri
Hakikate kuru bühtan ederler
<end>

<start>
Bab-ı ihsanından inayet eyle
Karıştırma her bir eşyaya beni
Bakma isyanıma merhamet eyle
Ulaştır menzil-i a'laya beni
Kün buyurdun her eşyayı yetirdin
Mevcudatı kemaline getirdin
Yaptın Arş'ı Kürs'ü kendin bitirdin
Uğrattın tükenmez kavgaya beni
Dertli'ye tükenmez nice dert verdin
Ne çekmeğe sabır ne gayret verdin
Ne saltanat verdin ne devlet verdin
Ya niçin getirdin dünyaya beni
<end>

<start>
Açıldı sümbüller erişti bahar
Garip bülbül gibi güllere düştüm
Aşk ile eyledim ben terk-i diyar
Zelil sefil gurbet ellere düştüm
Çıkıp cevlan eder gül yüzlü yarim
Açıldı kalmadı sabr u kararım
Yırtıcı şahine aldırdım varım
Ağlayı ağlayı yollara düştüm
Niçin cuş eyleyip çağlamayım ben
Nar-ı aşka ciğer dağlamayım ben
Niçin ah eyleyip ağlamayım ben
Dertli turna gibi göllere düştüm
<end>

<start>
Harâba kul olduk bezm-i elemde 
Abat olsak da bir, olmasak da bir! 
Düştük çare nedir dâma âlemde 
Azat olsak da bir, olmasak da bir!
Aşk oduna yanmış ciğer-kebabız 
Hicr ile giryânız, dide pür-abız 
Yapılmış, yıkılmış, hane-harabız 
Bünyat olsak da bir, olmasak da bir!
Bir Şirin elinden aşk meyin içtik 
Hak ile batılı farkedip seçtik 
Varlık dağlarını deldik de geçtik 
Ferhat olsak da bir, olmasak da bir!
Ey Dertli âlemde biz şah-ı diliz 
Hak? tan hakikatten âgâh-ı diliz 
Tarik-i esrâra ervah-ı diliz 
İrşat olsak da bir, olmasak da bir!
<end>

<start>
Anasır gömleğin giymezden evvel
Azade başıma hünkar idim ben
Yemekten içmekten münüzzeh idim
Manzar-ı Mevla'da envar idim ben
Halk'olmazdan evvel milk-i melekut
Kimseler kılmazdı Mevla'ya sücud
Arş ü Kürs levh kalem olmadan mevcut
İnd-i manevide hem var (hem-var)  idim ben
Ezel bi derd idim bir Dertli oldum
Makam makam gezdim cihana geldim
Kendimi ahsen-i takvimde buldum
Hakk ile vakıf-ı esrar idim ben
<end>

<start>
Aşık olan gezer gurbet illeri
Böyledir mürşidden icazetimiz
Sıdk ile tutmuşuz tevekkül babın
Gün be gün artmakta kemalatımız
Aşıklar ta'netmez yoksulu bayı
Gönülde bir tutar bay ü gedayı
Esir-i aşk olan bilmez safayı
Bizim gam çekmektir safahatımız (sefaletimiz)
Dertli gurbet ilde kaldı bi hemta
Görünmez gözüne cevher-i yekta
Recam budur senden Hazret-i Mevla
Nasib et bizlere vilayetemiz
<end>

<start>
Bakıp rahm'eylemez çeşmin yaşına
Çok cefalar kılar nev-civan bize
Vermesin böyle dert kullar başına
Çün ezeli vermiş la-mekan bize
Keman kaşlarına ezel mailim
Bir lahza görmesem aklı zailim
Bir gün değil beş on güne kaailim
Etmese bu cevri her zaman bize
Came-i sabrımı odlara yaktı
Muhabbet kemendin boynuma taktı
Yalın ayak keçe kulah bıraktı
Gör ne etti adil Alişan bize
Taksimde dert düştü dil'naşadıma
Anın içün Dertli denmiş adıma
Ne yare hayrım var ne evladıma
Ahir haram oldu hanüman bize
<end>

<start>
Aşk ile (aşkıla)  perişan görünce bizi
Huda'nın bir şaşkın kulu sanırlar
Her kime söylesem bir doğru sözü
Zencirden boşanmış deli sanırlar
Var mıdır bu aşkın tacını bulan
Bizim hakkımızda söylenir yalan
Cennetlik mi olur beş vakit kılan
Şol (şu)  kaba sofuyu veli sanırlar
Bilmez mi Dertliya Hakk'a niyazı
Eline alınca on telli sazı
Boynuna farz olan vakti namazı (vakit namazı) 
Dünyada ahrette malı sanırlar
<end>

<start>
Bir rum güzeline oldum mübtela
Teşne dil'laline kanayım dedi
Kaşlar şöyle dursun gözler bin bela
Gönül ateşine yanayım dedi
Dedim Ela do moni kilisa
Tasvir-i Meryem'le sureti İsa
Dedim ki Ela do na sefiloya
Papas sto heri mu Panayam dedi
Dedim ey bi vefa girme kanıma
Şemşir-i cevrinle kıyma canıma
Teslim-i tam ile geldi yanıma
Deretli'nin derdini sınayım dedi
<end>

<start>
Cananım sözüme gücenme asla
Hatırın kalmasın pek edacısın
Sana meftun olan ummasın vefa
Zira ki be-gayet dubaracısın
Bu dil daim senin hasretin çeker
Cihanda görmedim sen gibi dilber
Olmadı bi kerre vuslat müyesser
Dilberler içinde pek cefacısın
Dertli'yi döndürdün sen divaneye
Gönül arzu çeker sen cananeye
Bir kez gelmez misin bizim haneye
İsteğin var amma müsemmacısın
<end>

<start>
Hak şerleri hayr eyler
Zan etme ki ğayr eyler
Ârif ânı seyr eyler
Mevlâ görelim neyler
Neylerse güzel eyler…
Sen Hakka tevekkül kıl
Tefvîz it ve râhat bul
Sabr eyle ve râzı ol
Mevlâ görelim neyler
Neylerse güzel eyler…
Kalbin Âna berk eyle
Tedbîrini terk eyle
Takdîrini derk eyle
Mevlâ görelim neyler
Neylerse güzel eyler…
Hallâk-ı Rahîm Oldur
Rezzâk-ı Kerîm Oldur
Fa’âl-i Hakîm Oldur
Mevlâ görelim neyler
Neylerse güzel eyler…
Bil kâdî-i hâcâtı
Kıl Âna münâcâtı
Terk eyle murâdâtı
Mevlâ görelim neyler
Neylerse güzel eyler…
Bir işi murâd etme
Olduysa inâd etme
Haktandır o red etme
Mevlâ görelim neyler
Neylerse güzel eyler…
Hakkîn olıcak işler
Boşdur gam u teşvişler
Ol hikmetini işler
Mevlâ görelim neyler
Neylerse güzel eyler…
Hep işleri fâikdır
Birbirine lâyıkdır
Neylerse muvâfıkdır
Mevlâ görelim neyler
Neylerse güzel eyler…
Dilden gamı dûr eyle
Rabbinle huzûr eyle
Tefvîz-i ümûr eyle
Mevlâ görelim neyler
Neylerse güzel eyler…
Sen adli zulüm sanma
Teslim ol oda yanma
Sabr et sakın usanma
Mevlâ görelim neyler
Neylerse güzel eyler…
Deme şu niçin şöyle
Yerincedir ol öyle
Bak sonuna sabr eyle
Mevlâ görelim neyler
Neylerse güzel eyler…
Hiç kimseye hor bakma
İncitme gönül yıkma
Sen nefsine yan çıkma
Mevlâ görelim neyler
Neylerse güzel eyler…
Mü’min işi reng olmaz
Âkıl huyu ceng olmaz
Ârif dili teng olmaz
Mevlâ görelim neyler
Neylerse güzel eyler…
Hoş sabr-ı cemîlimdir
Takdîr-i kefîlimdir
Allah kim vekîlimdir
Mevlâ görelim neyler
Neylerse güzel eyler…
Her dilde Ânın adı
Her canda Ânın yâdı
Her kuladır imdâdı
Mevlâ görelim neyler
Neylerse güzel eyler…
Nâçâr kalıcak yerde
Nâgâh açar ol perde
Dermân eder ol derde
Mevlâ görelim neyler
Neylerse güzel eyler…
Her kuluna her ânda
Geh kahr u geh ihsânda
Her ânda O bir şânda
Mevlâ görelim neyler
Neylerse güzel eyler…
Geh mu’tî u geh mânî’
Geh dârr u gehî nâfî’
Geh hâfid u geh râfî’
Mevlâ görelim neyler
Neylerse güzel eyler…
Geh bay ider geh miskin
Geh hurrem ü geh ğamgîn
Geh şûh u gehî sengîn
Mevlâ görelim neyler
Neylerse güzel eyler...
Geh ‘abdin ider ârif
Geh eymen u geh hâif
Her kalbi odır sârif
Mevlâ görelim neyler
Neylerse güzel eyler…
Geh kalbini boş eyler
Geh hulkını hoş eyler
Geh ‘ışkına dûş eyler
Mevlâ görelim neyler
Neylerse güzel eyler…
Az ye az uyu az iç
Ten mezbelesinden geç
Dil gülşenine gel göç
Mevlâ görelim neyler
Neylerse güzel eyler…
Bu nâs ile yorulma
Nefsinle dahî kalma
Kalbinden ırağ olma
Mevlâ görelim neyler
Neylerse güzel eyler…
Geçmişle geri kalma
Müstakbele hem dalma
Hâl ile dahî olma
Mevlâ görelim neyler
Neylerse güzel eyler…
Her dem Ânı zikr eyle
Zeyrekliği koy şöyle
Hayrân-ı Hak ol söyle
Mevlâ görelim neyler
Neylerse güzel eyler…
Gel hayrete dal bir yol
Kendin unut Ânı bul
Koy gafleti hâzır ol
Mevlâ görelim neyler
Neylerse güzel eyler…
Her sözde nasîhat var
Her nesnede zînet var
Her işte ganîmet var
Mevlâ görelim neyler
Neylerse güzel eyler…
Hep remz ü işârettir
Hep ğamz ü beşâretdir
Hep ayn-ı inâyetdir
Mevlâ görelim neyler
Neylerse güzel eyler…
Her söyleyeni dinle
Ol söyleteni anla
Hoş eyle kabul canla
Mevlâ görelim neyler
Neylerse güzel eyler…
Bil elsine-i halkı
Aklâm-ı Hak ey Hakkî
Öğren edeb ü hulkı
Mevlâ görelim neyler
Neylerse güzel eyler…
Vallâhi güzel etmiş,
Billâhi güzel etmiş,
Tallâhi güzel etmiş,
Allah görelim netmiş,
Netmişse güzel etmiş…
<end>

<start>
Hakkı gel sırrını eyleme zahir,
Olmak ister isen bu yolda mahir,
Harabat ehlini hor görme şakir,
Defineye malik viraneler var.
<end>

<start>
Ey dide nedir uyku gel uyan gecelerde
Kevkeplerin et seyrini seyran gecelerde
Bak heyet-i alemde bu hikmetleri seyret
Bul saniini ol ana hayran gecelerde
Çün gündüz olursun nice ağyar ile gafil
Koy gafleti dildardan utan gecelerde
Gafletle uyumak ne reva abd-ı hakıra
Şefkatle nida eyliye Rahman gecelerde
Cümle geceyi uyuma Kayyumu seversen
Ta Hay olasın hay ile ey can gecelerde
Aşıklar uyumaz gece hem sen uyuma kim
Gönlün gözüne görüne ey can gecelerde
Dil beyt-i Hüdadır anı pak eyle sivadan
Kasrına nüzül eyler o sultan gecelerde
Az ye az uyu hayrete var fani ol andan
Bul canı beka ol ana mihman gecelerde
Allah için ol halka mukarın gece gündüz
Ey Hakkı nihan-ı aşk ödine yan gecelerde
<end>

<start>
Merhaba ey aşk-i baki merhaba
Pür vefasın, pür vefasın, pür vefa
Gel salın gönlümde ey can-i cihan
Dil-rübasın, dil-rübasın, dil-rüba
Çarh-i dilde mihr ü mahımsın benim
Mehlikasın. mehlikasın, mehlika
Ol Ahir yar-i ğarımsın benim
Can-fezasın, can-fezasm, can-feza
Mübteda-yi cümle eşyaya ayan
Müntehasın, müntehasın, münteha
Senden oldu har,gül,hem hak, zer
Kimyasın, kimyasın, kimya
Vasıl eylersin kulu Mevlasına
Reh-nümasın, reh-nümasin, reh-nüma
Halktan bigane olmuş aşıkına
Aşinasın, aşinasın. aşina
Hakkı, Hakk'dan gafil olmazsın müdam
Pür-safasın, pür-safasın, pür-safa
<end>

<start>
Efendim Gül Yüzlü Dosta Ermektir Arzum Benim 
El Bağlatıp Divanında Durmaktır Arzum Benim
Kendi Bilir Ben Bilirim Yoluna Baş Koymuşum 
Lütfederse Cemalini Görmektir Arzum Benim
Sıyırıp Sırtımdan Atsam İkilik Gömleğini 
Kaldırıpta Yerden Yere Vurmaktır Arzum Benim
Bir Kez Yolum Uğrasaydı Erenler Meclisine 
Sıdkile Huzurda Boyun Burmaktır Arzum Benim
Sinemi Sardı Çürüttü Gafletin Mikropları
Bu Müzmin İllete Şifa Sormaktır Arzum Benim
Kürrdeki Desen Desen Beşeri Alem İçin 
Cümlesine Bir Fakülte Kurmaktır Arzum Benim
Ruhaniyim Hıfseyledim Yazısız Kitabı Ben 
Bin Satırdan Bir Noktaya Varmaktır Arzum Benim
<end>

<start>
Aceb aşk ü aceb aşk, ne deryadır İlahi 
Güzeldir ne güzeldir, ne ra'nadır İlahi
Aceb bade-i hamra, aceb hüsn-i dil-ara 
Aceb bahr-i musaffa, ne ma'nadır İlahi
Aceb nefh ü aceb sur; aceb nar ü aceb nur 
Aceb nazır ü manzur, ne zîbadır İlahi
Aceb şûr ü aceb şevk, aceb vecd ü aceb zevk 
Bizi hüsne eder sevk, ne ğavğadır İlahi
Aceb şive, aceb sübül. aceb zülf ü aceb leyl 
Aceb aşk ü aceb meyl, ne sevdadır İlahi
Aceb mâh ü aceb şâh, odur her dile hem-râh 
Aceb arif-i agah, ne dânâdır İlahi
Aceb Hakkı aceb şan, aceb ruh ü aceb zeyn 
Aceb aşk ü aceb ayn, ne a'ladır İlahi
<end>

<start>
Hudanın Cennetidir şehr-i Bitlis, 
Cihanın ziynetidir şehr-i Bitlis 
Gönüller minnetidir şehr-i Bitlis 
Ki dünya Cennetidir şehr-i Bitlis
Bu şehrin bahçelerdir solu, sağı 
Çü aynı akar sel sebil bulağı 
Müzeyyendir bulakta her sokağı 
Ki dünya Cennetidir şehr-i Bitlis
Müşerreftir bu camilerle Bitlis 
Bu Gökmeydan da hoştur cay-ı tedris 
Eder talipleri her ilme te sis 
Bu dünya cennetidir şehr-i Bitlis
Bunun hamamlarıdır germü pür nur 
Tecerrüd ehlin eyler pâk-ü mesrur 
Derunudur peri rularla mamur 
Bu dünya Cennetidir şehr-i Bitlis
Ne varsa ahirette bunda hem var 
Bu şehr olmuş misali Cennet ey yar 
Kusur-u huri vü enhâr-u eşcar 
Bu dünya Cennetidir şehr-i Bitlis
Gel ey Hakkı, bu şehrin kadrini bil 
Ki madem bundasın, zevk-u sefa kıl 
Heman ol bunda üns-i Hakka mail 
Ki dünya Cennetidir şehr-i Bitlis
<end>

<start>
Gel ey ruh-i revan söz tut 
Nefs-i candır inan söz tut 
Odur nutku beyan söz tut 
Heman söz tut. heman söz tut
Teveccüh kıl, hidayet bul 
Tevekkül kıl, himayet bul 
Ve teslim ol. inayet bul 
Heman söz tut, heman söz tut
Her emr-i Hakk'a hurmet kıl 
Ve cümle halka şefkat kıl 
Bir iş emr etme hizmet kıl 
Heman söz tut, heman söz tut
Kelamında demiş Allah 
Hadisinde Habibullah 
Muti' ol, söyle Eyvallah 
Heman söz tut. heman söz tut
Havatır farkına hoş yet 
Vesavis nev'ini nefy et 
Pes İlahın sözünce git 
Heman söz tut, heman söz tut
O söz kim, Hakk'a layıkdır 
Dahi akla muvafıkdır 
O nutku tut ki, fayıkdır 
Heman söz tut, heman söz tut
Eğer tenha kalırsan hoş 
Huzur-i Hak bulursun hoş 
Çü halk içre olursun hoş 
Heman söz tut, heman söz tut
Ve ger ülfet bulam dersen 
Güzel huylu olam dersen 
Ve hizmetler kılam dersen 
Heman söz tut, heman söz tut
Çü, söz tutmakdır devlet 
Saadet-i izzet ü rağbet 
Ve rahat-i nimet ü lezzet 
Heman söz tut, heman söz tut
Kimin tutsan sözün asan 
Sever seni candan asan 
Sevil, sev Hak içün ey can 
Heman söz tut, heman söz tut
Heman söz dinle, kâm alma 
Bu tedbirinle sen kalma 
Güzel pendi, yere salma 
Heman söz tut. heman söz tut
Sakın bir şey murad etme 
Ne olduysa inad etme 
Kabul et, aksine gitme 
Heman söz tut, heman söz tut
Güzel söz tut, muhabbet bul 
Mülayim söyle re'fet bul 
Gönüller yap meveddet bul 
Heman söz tut, heman söz tut
Ulümi, gönderen sözdür 
Kulüba indiren sözdür 
Gönüller dönderen sözdür 
Heman söz tut, heman söz tut
Derün-i dilde candır söz 
Ve canlara revandır söz 
Nihan fikr ü ayandır söz 
Heman söz tut, heman söz tut
Söz, insanın özüdür bil 
Odur mevlud-i can ü dil 
Anı redd etme ey mukbil 
Heman söz tut. heman söz tut
Kalemdir dil, yazan Hak'dır 
Edep,söz tutmak ancakdır 
Sözün şanı tutulmakdır 
Heman söz tut, heman söz tut
Kamuyu söyleden birdir 
Bu dillerden, O muhbirdir 
Habir ol kim. bu bir sırdır 
Heman söz tut, heman söz tut
Bu söz kim istişarettir 
Sana Hakk'ı işarettir 
Söz anlarsan, beşarettir 
Heman söz tut, heman söz tut
<end>

<start>
Gönülden çün dile vardır yol ey cân,
Mülâyim söyle, şîrîn söz bul ey cân,
Acı söz deme, hilm ile dol ey cân,
Güleç yüzlü, güzel sözlü ol ey cân.
Namazlarını vaktinde edâ et,
Hem ehlinin her sözün tut, devlete yet,
Ne yol kim gösterirse ol yola git,
Güleç yüzlü, güzel sözlü ol ey cân.
Büyüğünle her işte meşveret kıl,
Ki aklına uyan pişmân olur bil,
Sözün tut görme sen, bir işi müşkil,
Güleç yüzlü, güzel sözlü ol ey cân.
Büyüğündür azîz ana niyât et,
Sakın nâz etme hizmetli firâz et,
Sözün az et hemîşe ketm-i râz et,
Güleç yüzlü, güzel sözlü ol ey cân.
Sakın nâmahreme, sen de ba'îd ol,
Hemen ehlin safâsiyle sa'îd ol,
Murâdın terk edip söz tut reşîd ol,
Güleç yüzlü, güzel sözlü ol ey cân.
Dilin hıfz eyle, gıybet etme ey yâr,
Ve yıkma bir gönül bir sözle zinhâr,
Sen etme sırr-ı nâsı nâsa izhâr,
Güleç yüzlü, güzel sözlü ol ey cân.
Güzel sözlerle tatyîb-i kulûb et,
Sükût u samt ile setr-i uyûb et,
Yeterse kudretin keşf-i kürûb et,
Güleç yüzlü, güzel sözlü ol ey cân.
Kula hizmetdir Allah'a ibâdet,
Kusûrun afvdır hakka riâyet,
Hudâ'nın lütfudur sabr u kanâat,
Güleç yüzlü, güzel sözlü ol ey cân.
Seni Allah lütfundan yaratmış,
Sana lütfuyla Cennet'te yer etmiş,
Dahı dünyâda halka server etmiş,
Güleç yüzlü, güzel sözlü ol ey cân.
Güzel Allah senden râzı olsun,
Güleç yüzün görenler zevki bulsun,
Sözünden her gönül lezzetle dolsun,
Güleç yüzlü, güzel sözlü ol ey cân.
Çün Allah'ı seversin bil ki ol hem, 
Seni sevmiştir ey cân senden erham,
Sen ey mahbûb-ı Hak ol şâd u hurrem,
Güleç yüzlü, güzel sözlü ol ey cân.
Sakın bir kimseyi incitme, sövme,
Ve sen bir kimseden incinme, dövme
Dahî sen kendini sohbetde övme,
Güleç yüzlü, güzel sözlü ol ey cân.
Hanîfe Hanımın atası Hakkı,
Der ey kızım hemen Kur'ânı oku,
Seninle bile bil her hâldeHakk'ı,
Güleç yüzlü, güzel sözlü ol ey cân
<end>

<start>
Ezeli Hak’tır Dadaş'ın Ebedi Hak kalacak,
Duracak durdukça cihan yine mutlak kalacak.
Aşmış Altayları, Cengiz'le beraber geliyor,
Eşi yok, benzeri yok, Varsa göster geliyor.
Fatih'in yoldaşıdır, Yavuz'un kan kardeşi, 
Ruhta iman kaynağıdır, histe vicdan ateşi,
Hür doğmuştur anasından, yaşar hürriyet için
Adamıştır nesi varsa sulh için, millet için.
Mertliğin son merhalesi, o hamaset kalesi, 
Medeniyet kaynağıdır ruhunun meş'alesi.
Eğilin ey ulu dağlar, savulun fırtınalar, 
Sizi kahretmeye kadir bu celadet, bu vakar.
Heybetinden ezilirsin, şu çatılmış kaşa bak, 
Nice mağrur başı eğmiş, şu eğilmez başa bak.
Şu eğilmez başa bak ki o ne mâna taşıyor? 
Su çatılmış kaşa bak ki gene bayraklaşıyor.
Çekmesin hançerini hey! Hele bir çekse kınından, 
Gelecekler ejder olsa geçemezler yakınından.
Kükreyip şahlanıverse, ona gökler daralır, 
Toprak altında erir de başı ta arşa varır.
Devrilir mi, yıkılır mı böyle bir azm-i kavi? 
Hilkatin şaheseridir, kudretin mucizesi
O, karanlıkları yurttan ebediyen kovacak, 
Güneşin battığı yerden, Dadaş'ındır doğacak...
Onu var tarihe sor ki, hangi boydan geliyor? 
Kökü ta Ergenekon'dan, Orta Asya'dan geliyor.
Başa geçmiş dadaşım, sanma sondan geliyor.
Ona sen tarihi sor ki O da ondan geliyor.
Bu gelen başta gelendir, yurt için aşka gelen, 
Ünü dünyaları sarmış, bu gelen başka gelen.
Kaleler setleri aşmış, çiğnenmiş her siperi, 
Gerilik şanına düşmez, ileri hep ileri! ...
<end>

<start>
Terk eyle firakı, vaslına gel 
Ağyarı koy, ehl ü nesline gel 
İcmal ile kalma, faslına gel 
Geç fer'den, asl-i-ı aslına gel 
Köy firkat-i faslı, vaslına gel
Bi-hüdluğ eyle, çü ram olursun 
Azad-i cemi'-i dam olursun 
Dildar île ber-devam olursun 
Geç fer’den asl-i aslına gel 
Koy firkat-i fasli, vaslına gel
Cisminle egerçi sen zeminsin 
Ser-rişte-i gevher-i yakînsin 
Çün sırr-i muhabbete eminsin 
Geç feriden, asl-i aslına gel 
Koy firkat-i fasli, vaslına gel
Bu alem-i düna çeşm açarsın 
Hayf asl-i usuldan kaçarsın 
Çün alem-i tende sen nâçarsın 
Geç fer'den asl-i aslına gel 
Koy firkat-i fasli, vaslına gel
Zahirde tılsım-i cism ü cansın 
Batında define-i nihansın 
Can didesin aç da bak, ne kansın 
Geç fer'den, asl-i aslina gel 
Koy firkat-i fasli, vaslına gel
Suretde esir-i gurbet oldun 
Pa-beste-i dam-i mihnet oldun 
Manada çü genc-i devlet oldun 
Geç fer'den asl-i aslına gel 
Koy firkat-i f asli, vaslına gel
Hakkı, demek olmaz, ehl-i halsın 
Tali'le said ü nîg falsın 
Çün zade-i pertev-i Cemalsın 
Geç fer'den, asl-i aslına gel 
Koy firkat-i fasli, vaslına gel
<end>

<start>
Vasf-i lisan seninledir, vasfedemem gönül seni 
Nutku beyan seninledir, vasfedemem gönül seni
Her hünerin kemalısın, her güzelin cemalisin 
Hüsn ile an seninledir, vasfedemem gönül seni
Şevk ü taleb ki sendedir, zevk ü tareb ki sendedir 
Aşk ile can seninledir, vasfedemem gönül seni
Olmasa kibr ile riya, sensin ol Beyt-i Kibriya 
Genc-i nihan seninledir; vasfedemem gönül seni
Bilmedi kimse cevherin, aleme doldu Kevser'in 
Zevk-i cihan seninledir, vasfedemem gönül seni
Hükmüne Hakkı bendedir, canı seninle cindedir 
Cümle cihan seninledir, vasfedemem gönül seni
<end>

<start>
Can ellerinden gelmişem, fani mekanı neylerem 
Ol mülke meylim salmışam. Ben bu cihanı neylerem
Dunyaya geldim gitmeye, tim ile hilm yetmeye 
Aşk ile an seyretmeye. Ben în u anı neylerem
Devr-i zamandan doymuşam, Kevn ü fesadı koymuşam 
Darü'1-amanı duymuşam, bu sicn-i canı neylerem
Hep i'tibarı atmışam, aşıldığa el katmışam 
Ben nefsi dosta satmışam, bu düşmenanı neylerem
Aşkın şerabın içmişem, dil gülşenine göçmüşem 
Ben varlığımdan geçmişem, nam ü nişanı neylerem
Aşkı, tabibım kılmışam, derdinde derman bulmuşam 
Ben lübb-i hikmet bilmişem, Yunaniyani neylerem
Enfas-i aşkı darikem, mal ü menalı tarikem 
Genc-i nihane mâlikem, nakd-i revani neylerem
Taht-i tevekkül bulmuşam, mülk-i kanaat bulmuşam 
Mahfice sultan olmuşam, cah-i ayanı neylerem
Her ne gelirse yahşidir, o dostun bahsidir 
Çün cümle anın işidir, ben bed-gümanı neylerem
Olmuş anınla kalmışam, ayn-i hayata dalmışam 
Kendim bilip kam almışam, vehm ü hayalı neylerem
Gerçi zaman-i devran ile, pir etti cismin şan ile 
Gönlüm cüvandır can ile, pir ü cüvanı neylerem
Ten beslemekten sapmışam, gönlüm sarayın yapmışam 
Hurşidem, anda tapmışam, ben.ahteranı neylerem
Yarı bana bes görmüşem, ağyarı dilden sürmüşem 
Ünsiyle tenha durmuşam, ben ins ü canı neylerem
Dilden dile bin terceman,varken ne söyler bu lisan 
Çün can ü dildir hem-zeban, nutk ü beyanı neylerem
Hakkı, cemi'i halktan, müstağniyem billahi ben 
Hallak-i alem varken, halk-i zamanı neylerem
<end>

<start>
Ey dide nedir uyku gel uyan gecelerde
Kevkeplerin et seyrini seyran gecelerde
Bak heyet-i alemde bu hikmetleri seyret
Bul saniini ol ana hayran gecelerde
Çün gündüz olursun nice ağyar ile gafil
Koy gafleti dildardan utan gecelerde
Gafletle uyumak ne reva abd-ı hakıra
Şefkatle nida eyliye Rahman gecelerde
Cümle geceyi uyuma Kayyumu seversen
Ta Hay olasın hay ile ey can gecelerde
Aşıklar uyumaz gece hem sen uyuma kim
Gönlün gözüne görüne ey can gecelerde
Dil beyt-i Hüdadır anı pak eyle sivadan
Kasrına nüzül eyler o sultan gecelerde
Az ye az uyu hayrete var fani ol andan
Bul canı beka ol ana mihman gecelerde
Allah için ol halka mukarın gece gündüz
Ey Hakkı nihan-ı aşk ödine yan gecelerde
<end>

<start>
Ey gönül sendedir ol Kaf-i kanaat, sende 
Sendedir akl ü edep, nutk ü belağet sende
Sendedir aşk ile can, hüsn ü melahat sende 
Sendedir taht-i ala, necm-i saadet sende
Sendedir ilm-i ledünn, remz-i beşaret sende 
Sendedir sırı-i Huda, bar-i emanet sende
Sendedir genc-i nihan, ayn-i keramet sende 
Sendedir kan-i kerem zat-i hidayet sende
Sendedir hamr-i ezel, sükr ü ferağet sende 
Var iken tanı özün, bunca firaset sende
Sendedir nür-i Huda, lutf ü inayet sende 
Hasılı sendedir ol ğayet-i gayet, sende
Sendedir türlü hüner, türlü meharet sende 
Sendedir zabt ile rabt, emre itaat sende
Sendedir halk-i cihan, cümle imaret sende 
Sendedir bahr ile berr, cümle velayet sende
Bu cihan varlığı hoş buldu nihayet sende 
Varlığın aşka değiş, eyle ferağet sende
Sendedir duzah-i suzan, dahi cennet sende 
Sendedir iki cihan mülkü, tamamet sende
Gafil olma, gözün aç, Alem-i kübra sensin 
Sidre vü Levh ü Kalem, Arş-i Mualla sende
<end>

<start>
Su vadi-yi hayrette her seng ile cenk eyler 
Deryasına vuslatta aheng-i peleng eyler
Su alçağa meyl eyler, hoş vast ile hoş söyler 
Reftarına bak neyler, san şive-i leng eyler
Su havza kudum eyler, şevk ile hücum eyler 
Hem nağme-i Rum eyler, hem raks-i Freng eyler
Su ayn-i necat olmuş, eşyaya hayat olmuş 
Bel azb-i Furat olmuş, ol zevk-i neheng eyler
Su teşnesi her haste, olmuş ana dil beste 
Uşşakına peyveste, hoş naz ü direng eyler
Su teşnesini bulsa, hoş berd ü selam olsa 
Yangın yüreğe dolşa, ol nara ne reng eyler
Hakkı, su gibi gitsin, derya-yi dile yetsin 
Koy bahr ile fahr etsin, barandan o ne reng eyler
<end>

<start>
Bakıp cemal-i yare çağırırım dost dost
Dil oldu pare pare çağırırım dost dost
Aşkın ile dolmuşum zühdümü yanılmışım
Mest-i müdam olmuşum çağırırım dost dost
Mescid ü meyhanede, hanede viyranede
Ka'be'de büthanede çağırırım dost dost
Sular gibi çağ çağ dolaşırım dağ dağ
Hayran bana sol u sağ çağırırım dost dost
Geldim cihane garib, oldum güle andelib
Herdem ciğerler delip çağırırım dost dost
Dünya gamından geçip, yokluğa kanat açıp
Aşk ile daim uçup çağırırım dost dost
Aradığım candadır, canda ve hem tendedir
Bilir iken bendedir çağırırım dost dost
Gah düşerim mutlak'a, gah asl u geh mülhak'a
Bakıp kamudan Hakk'a çağırırım dost dost
Dolunmaz ol hal ü had min-el ezel ta ebed
Unulmaz asla bu derd çağırırım dost dost
Hep görünen dost yüzü andan ayırmam gözü
Gitmez dilimden sözü çağırırım dost dost
Derya olunca nefes parelenince kafes
Ta kesilince bu ses çağırırım dost dost
Ne yerdeyim ne gökde, ne ölüyüm ne zinde
Her yerde her zamanda çağırırım dost dost
Geldim o dost ilinden koka koka gülünden
Niyazi'nin dilinden çağırırım dost dost
<end>

<start>
Uyan gözün aç durma yalvar güzel Allah'a
Yolundan izin ayırma yalvar güzel Allah'a
Her geceyi kaaim ol her gündüzü saim ol
Hem zikr ile daim ol yalvar güzel Allah'a
Bir gün bu gözün görmez hem kulağın işitmez
Bu fırsat ele girmez yalvar güzel Allah'a
Aslığı ganimet bil her saati nimet bil
Gizlice ibadet kıl yalvar güzel Allah'a
Ömrünü hiçe sayma kendini oda yakma
Her şam u seher yatma yalvar güzel Allah'a
Hey nice yatırsun dur olma bu safadan dur
Bahr-ı keremi boldur yalvar güzel Allah'a
Her vakt-i seherde bir lütfu gelir Allah'ın
Ol vakt uyanır kalbin yalvar güzel Allah'a
Allah'ın adın yadet, can ile dili şadet
Bülbül gibi feryat et yalvar güzel Allah'a
Gel imdi Niyaziyle Allah'a niyaz eyle
Hacatı dıraz eyle yalvar güzel Allah'a
<end>

<start>
Tende canım canda cananımdır Allah Hu diyen
Dide sırrım serde sübhanımdır Allah Hu diyen
Dest-i kudretle yazılmış yüzüne ayat-ı Hakk
Gönlümün tahtında sultanımdır Allah Hu diyen
Cümle azadan gelir zikr-i ene'l Hakk haresi
Cism içinde zar-ı efganımdır Allah Hu diyen
Giceler ta subh olunca inletir bu dert beni
Derdimin içinde dermanımdır Allah Hu diyen
Yere göğe sığmayan bir müminin kalbindedir
Katremin içinde ummanımdır Allah Hu diyen
Kisve-i tenden muarra seyreder bu gökleri
Çark uran abdalı uryanımdır Allah Hu diyen
Her kişiye kendinden akrab olan dost zatıdır
Ey Nİyazi dilde mihmanımdır Allah Hu diyen
<end>

<start>
Zuhur-ı kainatın madenisin ya Resulallah
Rumuz-ı küntü kenz'in mahzenisin ya Resulallah
Beşer denen bu alem ki senin suretle şahsındır
Hakikatte hüviyette değilsin ya Resulallah
Vücudun cümle mevcudatı nice cami' olduysa
Dahi ilmin muhit oldu kamusun ya Resulallah
Dehanın menba-ı esrar ilm-i min ledünnidir
Hakayık ilminin sen mahremisin ya Resulallah
Ne kim geldi cihana hem dahi her kim gelisedir
İçinde cümlenin ser-askerisin ya Resulallah
Cihan bağında insan bir şecerdir gayriler yaprak
Nebiler meyvedir sen zübdesisin ya Resulallah
Şefaat kılmasan varlık Niyazi'yi yoğ ederdi
Vücudun zahmının sen merhemisin ya Resulallah
<end>

<start>
Derviş olan aşık gerek yolunda hem sadık gerek
Bağrı anın yanık gerek can gözleri açık gerek
Alçaktan alçak yürüye toprak içinde çürüye
Aşk ateşinde eriye altın gibi sızmak gerek
Zikr-i Hakka meşgul ola, yana yana ta kül ola
Her kim diler makbul ola tevhide boyanmak gerek
Eyven kişi yol alamaz maksudunu tez bulamaz
Yoğ olmayan var olamaz varını dağıtmak gerek
Dervişlerin en alçağı buğday içinde burçağı
Bu Mısri gibi balçığı her bir ayak basmak gerek
<end>

<start>
Can kuşunun her zeman ezkarıdır Varidat
Akl u hayalin heman efkarıdır Varidat
İşidicek adını duydu canım tadını
Bildim ki ariflerin esrarıdır Varidat
Sıdkile gönlün sever görmeye canım iver
Anıniçün kim Hakk'ın emvarıdır Varidat
Ol dürr-i yekdane'nin kadri bilinmez anın
Bu dil-i viyrane'nin mi'marıdır Varidat
Gerçi kütüb çok yazar İlm-i Ledün'den haber
Cümlesi bir bağçedir ezkarıdır Varidat
İlm-i Füsus'la tamu odları söner kamu
Anın yerinde biten gülzarıdır Varidat
Muhyeddin ü Bedrettin etdiler ihyay-ı din
Derya Niyazi 'Füsus' enkarıdır 'Varidat'
<end>

<start>
Bulan özünü gören yüzünü
Bir yüzü dahi görmek dilemez
Vuslatta olan hayrette kalan
Aklın diremez kendin bulamaz
Her şam u seher odlara yanar
Her benzi solar ağlar gülemez
Aşık olagör sadık olagör
Cehd eylemeyen menzil alamaz
Meftun olalı mecnun olalı
Bu Mısri dahi akla gelemez
<end>

<start>
Bugün bir meclise vardım oturmuş pend ider vaiz
Okur açmış kitabını bu halkı ağlatır vaiz
İki bölmüş cihan halkın birini cennete salmış
Eliyle kürsüden biri tamuya sarkıtır vaiz
Çıkar ağzından ateşler yakar şeytan-ı melunu
Sanırsın yedi tamunun azabı kendidir vaiz
Tamuya şöyle doldurmuş içinde yok duracak yer
Ana yerleştirir halka acep hizmettedir vaiz
Yaraşır va'z ana hakkı ki yanar yakılır her dem
Niyazi'nin hemen ancak cihanda adıdır vaiz
<end>

<start>
Oldum çü mahv-ı mahz-ı zat, buldum vücudumdan necat
Ben içmişim ab-ı hayat, ermez bana herkiz memat
Ben dost yolunda varımı terk eyledim önden sonra
Küfrile iymandan geçüp a'yanda bulmuşam sebat
Her kande baksam görünür gözlerime sırr-ı ezel
Her şey ulaşıp aslına çıktı aradan kainat
Dost ile ben dost olalı, zevkiyle işret bulalı
Zayf-ı mükerremdir bu can hep yediğim kand ü nebat
Halvet'den ettim rıhleti, kesretde buldum vahdet'i
Bazar'da düzdüm halveti, ruz u şeb'im iyd ü berat
Gördüm bu alemler kamu benim vücudumla dolu
Bir olmuş 'Uçmağ' u 'Tamu', cümle bana olmuş sıfat
Her ne yana kim eğilem, ol yana her şey eğilir
Olmuş Niyazi hep senin sayelerin sitti cihat
<end>

<start>
Zühdünü ko, aşka düş ehl-i cenan etsin seni
Piyr-i aşka kulluk et canane can etsin seni
Bir zeman bülbül gib efganın ağdır göklere
Şol kadar kıl naleyi kim gülistan etsin seni
Ar u namusun bırak, şöhret kabasından soyun
Giy melamet hırkasın kim ol nihan etsin seni
Yüzünü yerler gibi ayaklar altında ko kim
Hak teala başlar üzre asüman etsin seni
Verme rahat nefsine daim gaza-yı ekber et
Ka'be-yi dil fetholup darül-eman etsin seni
Gel Niyazi'nin elinden bir kadeh nuş eyle kim
Mahvedip nam u nişanın bi-nişan etsin seni
<end>

<start>
Bahr içinde katreyim bahr oldu hayran bana
Ferş içinde zerreyim arş oldu seyran bana
Dost göründü çun ayan kalmadı bir şey nihan
Tufan olursa cihan bir katre tufan bana
Surette ne'm var benim sirettedir madenim
Kopsa kıyamet bugün gelmez perişan bana
Kaf-ı dil ankasıyım sırrın aşinasıyım
Endişelen hasıyım ad oldu insan bana
Niyazi'nin dilinden Yunus'durur söyleyen
Herkese çun can gerek Yunus durur can bana
<end>

<start>
Hüda davet eder elhamdülillah
Bu can dosta gider elhamdülillah
Hakikat Şehrine Çün rihlet oldu
Gönül durmaz uyar elhamdülillah
Duyaldan can ü dil vaslı habibi
Hem okur hem yazar elhamdülillah
Yakın geldi tulua Şems-i ruhum
Bugün kevnim doğar elhamdülillah
İlim dedikleridir halveti yar
Kamu ağyar gider elhamdülillah
Şehadet mansıbıdır ali mansıb
Bize veriliser elhamdülillah
Görüde mani yüzünden cemali
Bozuldu hep suver elhamdülillah
Biliştik bunda hem ihsanlar etti
Nasibimiz kadar elhamdülillah
Ne gam giderse dünyadan Niyazi
Visaline erer elhamdülillah
<end>

<start>
Çün sana gönlüm mübtela düştü
Derd ü gam bana aşina düştü
Zühd ü takva'ya yar idim evvel
Aşk ile benden hep cüda düştü
Vaiz eydür gel aşkı terk eyle
Bendeyim sabrım bi-vefa düştü
Nice terk etsin aşkı şol aşık
Ana karşı sen mehlika düştü
Vechini görsem dağılır aklım
Zülfün ana çün mukteda düştü
Kim seni buldu, kendi yok oldu
Vaslına ey dost can baha düştü
Aşka uşşakın davet etmişsin
Can kulağına ol seda düştü
Bu Niyazi'nin hiç vücudunda
Zerre komadı hep yaka düştü
<end>

<start>
Zat-ı Hakk'da mahrem-i irfan olan anlar bizi
İlm-i sır'da bahr-i bi-payan olan anlar bizi
Bu fena gülzarına talib olanlar anlamaz
Vech-i baki hüsnüne hayran olan anlar bizi
Dünye vü ukba'yı tamir eylemekten geçmişiz
Her taraftan yıkılıp viyran olan anlar bizi
Biz şol Abdal'ız bırakdık eğnimizden şalımız
Varlığından soyunup üryan olan anlar bizi
Kahr u lütfu şey'-i vahid bilmeyen çekdi azab
Ol azabdan kurtulup sultan olan anlar bizi
Zahid'a ayık dururken anlamazsın sen bizi
Cür'a-yı safi içip mestan olan anlar bizi
Arifin her bir sözünü duymağa insan gerek
Bu cihanda sanmanız hayvan olan anlar bizi
Ey Niyazi katremiz deryaye saldık biz bu gün
Katre nice anlasın umman olan anlar bizi
Haklı koyup LAMEKAN ilinde menzil tutalı
Mısri'ya şol canlara canan olan anlar bizi
<end>

<start>
Nâdanı terk etmedin yârânı arzularsın,
Hayvânı sen geçmedin insânı arzularsın.
“Men arefe nefsehû fakad arefe Rabbehû”
Nefsini sen bilmedin Subhânı arzularsın.
Sen bu evin kapusın henüz bulup açmadın,
İçindeki kenz-i bî-pâyânı arzularsın.
Taşra üfürmek ile yalunlanır mı ocak,
Yönün Hakk’a dönmedin ihsânı arzularsın.
Dağlar gibi kuşatmış benlik günâhı seni,
Günâhın bilmeden gufrânı arzularsın.
Cevizin yeşil kabını yemekle dad bulunmaz,
Zâhir ile ey fakîh Kur’ânı arzularsın.
Şarâbı sen içmedin sarhoş u mest olmadın,
Nice Hakk emrine fermânı arzularsın.
Gurbetliğe düşmedin mihnete sataşmadın,
Kebab olup pişmedin büryânı arzularsın.
Yabandasın evin yok bir yanmış ocağın yok.
Issız dağın başında mihmânı arzularsın.
Ben bağı ile bostanı gezdim hıyâr bulmadım,
Sen söğüt ağacından rummânı arzularsın.
Başsız kabak gibi bir tekerleme söz ile
Yunusleyin Niyâzi irfânı arzularsın.
<end>

<start>
Kim ki candan geçmez ise deyin bize yâr olmasın,
Âr u ırz ile gelüp âşıklara bâr olmasın.
Gam yükün âşık olan dâim çeke gelmiş durur,
Duymayın dost derdine aşka giriftâr olmasın.
Derd uyutmaz rahat etmez gece gündüz âşıkı,
Şol ki bülbüldür güle karşı nice zâr olmasın.
Zevk-i tâatle kimesne hâl-i aşkı anlamaz,
Tâlib-i sâdık isen belinde zünnâr olmasın.
Remz-i Hakk’a mahrem olmak değmenin kârı değil,
Kim dilerse aşk ile yâr olsun,  ağyâr olmasın.
Zerrece aşk adu kimde olsa yakar varlığın,
Aşk odu ister ki Hakk’dan gayri hiç var olmasın.
Cümle efkârın hurûfun cem edüp tevhid ile
Nokta-i vahdette haşr ol gayri efkâr olmasın.
Ey Niyâzî hâl-i aşkı herkese fâş eyleme,
Sırr-ı Hakk’dır ana bigâne haberdâr olmasın.
<end>

<start>
Uyan gafletten ey nâim
Hakk’a yalvar seherlerde
Döküp acı yaşı dâim
Hakk’a yalvar seherlerde
Kapısında durup her bâr
Yüzün dergâhına tut var
Yürekten kıl demâdem zâr
Hakk’a yalvar seherlerde
Seherlerde açılır gül
Anınçün zâr olur bülbül
Uyanıp derd ile ey dil
Hakk’a yalvar seherlerde
Gel ey miskîn-i bîçâre
Dolaşıp gezme âvâre
Dilersen derdine çâre
Hakk’a yalvar seherlerde
Açılır bâb-ı sübhânî
Çekilir hân-ı sultânî
Dökülür feyz-i Rabbânî
Hakk’a yalvar seherlerde
Seherde kalkuben her gâh
Yüzün yere sürüp kıl âh
Ere lûtfu sana nâgâh
Hakk’a yalvar seherlerde
Seherde uykudan uyan
Niyâzî durma derde yan
Ola kim erişe dermân
Hakk’a yalvar seherlerde
<end>

<start>
İster isen bulasın cânânı sen
Gayre bakma sende iste sende bul
Kendi mir’âtında gözle onu sen
Gayre bakma sende iste sende bul
Her sıfat kim sende var izle onu
Gör ne sırdan feyz alır gözle onu
Erişince zâtına özle onu
Gayre bakma sende iste sende bul
Kenz-i mahvî âşikâr hep sendedir
Yaz u kış leyl ü nehâr hep sendedir
İki âlemde ne varsa hep sendedir
Gayre bakma sende iste sende bul
Men aref sırrına er ko gafleti
Gör ne remzeyler bu insan sîreti
Haşr u neşr ile tâmuyu cenneti
Gayre bakma sende iste sende bul
Haşr-ı sîrî halin inkâr eyleme
Gülşen iken yerini hâr eyleme
Enfüs ü âfâkı bil âr eyleme
Gayre bakma sende iste sende bul
Zât-ı Hakk’ı anla zâtındır senin
Hem sıfatı hep sıfatıdır senin
Sen seni bilmek necâtındır senin
Gayre bakma sende iste sende bul
Sîreti terk eyle mâna bulagör
Ko sıfatı bahr-i zâta dalagör
Ey Niyâzî şark u garba dolagör
Gayre bakma sende iste sende bul
<end>

<start>
Dermân aradım derdime
Derdim bana dermân imiş
Bürhân aradım aslıma
Aslım bana bürhân imiş
Sağ u solum gözler idim
Dost yüzünü görsem deyû
Ben taşrada arar idim
Ol cân içinde cân imiş
Öyle sanırdım ayrıyam
Dost gayrıdır ben gayrıyam
Benden görüp işiteni
Bildim ki ol cânân imiş
Savm-u salât u hac ile
Sanma ki biter zâhid işin
İnsan-ı kâmil olmağa
Lâzım olan irfân imiş
Kande gelir yolun senin
Ya kande varır menzilin
Nerden gelip gittiğini
Anlamayan hayvân imiş
Mürşid gerektir bildire
Hakk’ı sana hakka’l-yakîn
Mürşîdi olmayanların
Bildikleri gümân imiş
Her mürşîde dil verme
Kim yolunu sarpa uğradır
Mürşîdi kâmil olanın
Gâyet yolu âsân imiş
Anla hemen bir sözdürür
Yokuş değildir düzdürür
Âlem kamu bir yüzdürür
Gören onu hayrân imiş
İşte Niyâzî’nin sözün
Bir nesne örtmez Hak yüzün
Hak’tan âyân bir nesne yok
Gözsüzlere pinhân imiş
<end>

<start>
Kimbilir kaç kişi senin zarif hallerini sevdi
Kaç kişi güzelliğini sevdi
Belki gerçek aşkla; belki değil
Ama bir tek kişi seni sevdi.
Bir tek kişi değişen yüzündeki hüznü sevdi.
<end>

<start>
Yaşlılara göre değil bu ülke. Gençlik 
Kollarında biri birinin, şarkılarında 
Ağaçlardaki kuşlar (şu yok olan kuşak) 
Somon çağlayanı, uskumru dolu denizler, yaz boyunca 
Kanatlı veya kasaplık et yahut balık, 
Övgü düzer vücut bulan, doğan, ölen ne varsa; 
Hepsi o şehvetli müziğe tutulmuş, 
Yaşlanmayan aklın anıtları unutulmuş.
Yırtık pırtık bir palto sırtında bir çıtanın, 
Değersiz bir şeydir bir yaşlı adam, eğer 
El çırpıp şakımıyorsa ruh, ölümlü kıyafetinin 
Her bir paçavrası için şakımıyorsa daha da gür, 
Anıtlarını kendi saltanatının 
Öğrenmekten başka şarkı söyleme okulu yoktur; 
Ve ben yelkenle geçtim deryayı 
Geldim kutsal Bizans şehrine bundan dolayı.
III
Siz ey Tanrı’nın kutsal ateşinde duran bilgeler 
Bir duvardaki altın mozaikte dururcasına, 
Çıkın kutsal ateşten, oluşturun bir çember 
Ve dönüşün ruhumun şarkı hocasına. 
Yakın, iliştirildiği, ölmekte olan hayvandan bihaber 
Ve şehvetle hasta şu kalbimi çevirin bir ateş parçasına; 
Ve beni yeniden cem edin 
Sanatında ebediyetin.
Çıkacak olsam bir kez tabiattan, 
Tabii bir şeyden gövdeli bir şekil almayacağım asla 
Yunanlı kuyumcuların çekiçle ve mineyle işlenmiş altından 
Uykulu bir imparatoru uyanık tutmak amacıyla 
Yaptıklarından başka; Kondurduklarından 
Başkasını ya da, altın bir dala, 
Geçmiş, geçen ve geleceğin ne olduğunu şakısın diye 
Bizans’ın Lortlarına ve Leydilerine.
Çeviren: Osman Tuğlu
<end>

<start>
Duayla ve rahatlıkla dolu
O küçük odadan bana ne; 
Beni sıkıntıya davet etti o,
Göğsüm yatıyor göğsünün üzerinde.
Bana ne annemin güvenli, sıcak
O evde gösterdiği itinadan; 
Gölgeli çiçekleriyle saklayacak
Saçım bizi şiddetli fırtınadan.
Ey saklayan saçlar, nemli gözler,
Ne yaşam var bana artık ne ölüm,
Kalbim sıcak kalbinin üzerindedir,
Soluğuyla karışmıştır soluğum.
Çeviren: Osman TUĞLU
<end>

<start>
Söğüt Bahçeleri'nden aşağıda
karşılaşmıştım aşkımla ben,
Kar beyazı ufak ayaklarıyla
geçiyordu Söğüt Bahçeleri'nden.
Aşkı kolayından al dedi bana,
yapraklar ağaçlarda büyürcesine;
Genç ve budalaydım ben ama
hak vermemiştim düşüncesine.
Aşkım ve ben durmuştuk
bir çayırlıkta nehir boyu,
Ve o kar beyazı elini
çökük omzuma koydu.
Bana yaşamı kolayından al dedi,
büyürcesine savaklarda çim;
ama genç ve budalaydım ben,
ve artık gözyaşı doluydu içim.
Çeviren Dr. Osman Tuğlu
Down by the Salley Gardens
Down by the Salley Gardens 
My love and I did meet; 
She passed the Salley Gardens 
With little snow-white feet. 
She bid me take love easy, 
As the leaves grow on the tree; 
But I, being young and foolish, 
With her would not agree.
In a field by the river 
My love and I did stand, 
And on my leaning shoulder 
She laid her snow-white hand. 
She bid me take life easy, 
As the grass grows on the weirs; 
But I was young and foolish, 
And now am full of tears.
by William Butler Yeats (1865-1939) ,
from Crossways, published 1889
<end>

<start>
Saçın solduğu, için uyku dolduğunda geçen yaşla, 
Ve ocak başında daldığın vakit bu kitaba bak, 
Yavaşça oku ve eskiden sahip olduğu o yumuşak 
Bakışlarını gözlerinin ve derin gölgelerini düşle.
Kaç kişi sevdi senin hoş zarafetinin cevherini, 
Ve sevdi güzelliğini aşkla yalan ya da hakikat, 
Sendeki gezgin ruhu bir tek adam sevdi fakat 
Ve sevdi senin değişen yüzünün kederini;
Ve çömelerek yanına kızgın ocak parmaklığının 
Mırıldan bir az, Aşk nasıl da uçup gitti 
Ve dağların başları üzerinden geçip gitti 
Ve sakladı yüzünü arasına yıldız kalabalığının.
Çeviri: Dr. Osman TUĞLU
<end>

<start>
Benim olsaydılar altın ve gümüş ışığın 
İşlemesiyle nakışlı göğün örtüleri, 
Gece ve aydınlığın ve alaca ışığın 
Mavi renkli ve solgun ve koyu örtüleri, 
Onları ayaklarının altına sererdim; 
Yoksulum fakat, sahibim yalnız düşlerime; 
Ayaklarının altına düşlerimi serdim, 
Üzerindesin zira usul bas düşlerime.
Çeviren: Dr. Osman Tuğlu
<end>

<start>
Girdi bahçeden içeri soytarı: 
Bahçeyi bürümüştü sessizlik; 
Buyurdu ruhuna yüksel yukarı 
Ve onun pencere eşiğine çık.
Bağrışmaya başlarken baykuşlar 
Doğru yükseldi üstünde saf mavi elbisesi: 
Bilge dilli kılmıştı onu düşündüğü 
Dingin ve hafif bir ayak sesi;
Genç kraliçe dinlemedi fakat; 
Uçuk renk geceliğiyle yatağından kalktı; 
Kapadı ağır kanadını pencerenin 
Ve mandalını taktı.
Yüreğine emretti soytarı, git ona, 
Baykuşlar bırakmışlarken bağırışı; 
Kırmızı titrek bir elbiseyle o da 
Şarkılar söyledi kapısına karşı.
Tatlı dilli kılmıştı hayali 
Çiçek gibi saçların bir uçuşmasının; 
Fakat onu kraliçe havalara savurdu 
Yelpazesini alıp üzerinden masanın.
‘Çıngıraklı şapkam var.’ dedi 
‘Ona yollayacağım ve öleceğim sonra’, 
Ve de gün ağarırken 
Bıraktı onun geçeceği yola.
Kraliçe saçlarından bir bulutun altında, 
Yatırdı bağrına şapka ve çıngırakları, 
Ve yıldızlar görünür olana dek havada 
Bir aşk şarkısı şakıdı kızıl dudakları.
Kapısını penceresini açtı, 
Ve yürek ile ruh girdiler içeri, 
Sağ eline kırmızı olan geldi, 
Sol eline de mavi.
Ağustos böceklerince bir ses yükselttiler, 
Akıllı ve tatlı bir cırıltı, 
Ve saçı bir katlama çiçekti kraliçenin, 
Ayaklarında aşkın sükuneti.
Çeviren: Dr. Osman TUĞLU
<end>

<start>
Ben isterdim ki deniz köpüklerinde beyaz kuşlar olalım! 
Sönüp giden meteorun alevi bezdirdi bizi, sevgilim; 
Ve tükenmez bir keder uyardı kalplerimizde, seherin o mavi 
yıldızının, sevgilim, göğün çerçevesinden ufka inen alevi.
Çiyle ıslak, düş gören şu gülle leylak bir usançtır yayar; 
Ah, görmeyesin düşlerini, ne o geçen meteorun yalımını, ey yar, 
ne alevini düşen çiyde asılmış sallanan mavi yıldızın: Bu yüzden 
beyaz kuşlara dönüşelim istedim aylak köpüklerde: Sen ve ben.
Dolar zihnime, bizi Zaman'ın kat'i unutacağı ve yanımıza Acı'nın artık 
yaklaşamayacağı o yerdeki sayısız adalar, mitolojik kıyılar, sık sık; 
Yalımdan yılgınlığımızın, gülün ve leylağın hemen uzağında, ey yar 
sadece denizdeki köpüklerde yüzen beyaz kuşlar olduğumuz o diyar.
Çeviren: Dr. Osman TUĞLU
<end>

<start>
Saklamıştı, çekişmesi serçelerin saçaklarda, 
Ve dolunay ve yıldızların doldurduğu gök, 
Ve yükselen şarkı uğuldayan yapraklarda, 
Dünyanın eski ve bıkkın feryadını uzağa çok.
Ve sonra sen o gamlı al dudaklarınla döndün 
Ve bütün yüküyle nice sayısız senenin 
Ve çalışan gemilerinin elemiyle bütün, 
Dünyanın tüm gözyaşları geldi yanında senin.
Sarsılıyor şimdi, saçaklarda dövüşen serçeler 
Süt kesiği solgun ay, ak yıldızlar göklerdeki, 
Ve huzursuz yapraklardan yükselen teraneler, 
Eski ve yılgın feryadıyla dünyanın çok feci.
Çeviren: Dr. Osman TUĞLU
<end>

<start>
Fısıldadım ‘Çok gencim, ‘ diye
Sonra da, ‘Yaşlıyım’ diye, ‘ oldukça’; 
Aşk olasılığım var mı bilmek için
Bir Peni fırlattım havaya.
‘Git ve sev, git ve sev, genç adam,
Eğer gençse ve güzelse kadın.’
Ah Peni, ah kahverengi Peni,
Düğümlendim düğümüne saçının.
Çetrefil bir şeydir ah aşk,
Yoktur içindekileri bilecek kadar
Yeterli bilgelikte kimse,
Ta ki uzağa gidinceye yıldızlar
Karanlık yüzü ayı yiyinceye dek
Aşkı tefekkür edeceklerinden.
Ah Peni, kahverengi Peni,
Başlayamaz kişi aşka pek erken.
Çeviren: Osman TUĞLU
<end>

<start>
Kedi gezindi orada burada
Ve topaç gibi döndü ay aynı,
Ve ayın en yakın akrabası sünen kedi,
Dikti yukarıya bakışlarını.
Kendi gibi gezgin ve yaslı olduğundan
Kara Minnoş ayı dikkatle süzdü,
Gökyüzündeki saf soğuk ışık
Hayvanî kanını üzdü.
Narin ayaklarını gerdirerek
Koşuyor çimenlikte Minnoş.
Dans eder misin, Minnoş, dans eder misin? 
Ne var ki dansa davetten daha hoş,
Buluştuğu vakit iki yakın akraba? 
Ay öğrenir hem muhtemelen
Yeni bir dönüş şekli
Bıkmıştır kibar stilden.
Çimenler arasında Minnoş uzanır
Mehtaplı bir yöreden bir yöreye,
Havada kutsal ay
Geçmiştir yeni bir evreye.
Minnoş bilir mi ki gözbebekleri
Değişimden değişime geçecek,
Ve hilalden dolunaya,
Dolunaydan hilale dönüşecek.
Çimenler arasında Minnoş uzanır
Bir başına, saygın ve zeki,
Değişen aya kaldırır
Değişen gözlerini.
Çeviren: Dr. Osman TUĞLU
<end>

<start>
Fergus’la kim binecek şimdi arabaya, 
Dip ormanın dokuma kumaşını delecek, 
Ve dans edecek düzlükte kıyı boyu? 
Delikanlı, kaldır hoyrat alnını havaya, 
Genç kız, narin gözkapaklarını yukarı çek, 
Umudu düşünün ve bırakın korkuyu. 
Çekilmeyin artık bir kenara, 
Kafa yorun aşkın acı hikmeti üstüne; 
Çünkü pirinç arabalara eder hüküm, 
Buyurur Fergus ormandaki karaltılara, 
Ve bulanık denizin beyaz göğsüne, 
Ve dağınık avare yıldızlara tüm.
Çeviren: Osman Tuğlu
<end>

<start>
Üstü, topuğumdan imiğime 
Eski mitolojilerden çıkmış 
İşleme kaplı nakış nakış 
Bir palto yaptım kendime; 
Fakat aptallar ona el attı 
Onlar işlermişler gibi, ulu orta 
Giyinip yıprattı. 
Şiirimi varsın alsınlar, 
Çıplak dolaşmakta 
Daha nice atılımlar var.
Çeviren: Dr. Osman TUĞLU
<end>

<start>
Ürkek biri, ürkek biri,
Ürkeği yüreğimin,
Alev ışığında ilerler
Öteye dalgın dalgın.
Sofra takımını taşır,
Koyar bir sıraya.
Onunla gitseydim
Su içindeki bir adaya.
Şamdanları taşır,
Antrede ürkek,
Perdesi örtük odayı ışıtır,
Kasvette ürkek;
Ve ürkek bir tavşan gibi,
Ürkek ve yardım sever.
Su içindeki bir adaya
Uçsaydım onunla beraber.
Çeviren: Osman TUĞLU
<end>

<start>
Kalkıp gideceğim şimdi, İnnisfree’ye gideceğim, 
Balçıktan ve sazdan bir kulübe yapacağım orada; 
Orada dokuz sıra fasulye ve bal arıları için bir kovan edineceğim, 
Ve tek başıma yaşayacağım o arı uğultulu kayrada.
Biraz huzur bulacağım orada, çünkü huzur damlalarla gelir ağır ağır, 
Cırcır böceğinin öttüğü yere sabahın perdelerinden damlar; 
Orada gece yarısı hep hafif bir ışık, öğlen mor bir parıltıdır, 
Akşamsa keten kuşunun kanatlarıyla dolar.
Kalkıp gideceğim şimdi, çünkü daima gündüz ve gece 
İşitiyorum göl suyunun alçak seslerle sahile vurduğunu; 
Asfaltta veya külrengi kaldırımlarda dikilince, 
Derin yürek çekirdeğinde işitiyorum onu.
Çeviren: Osman TUĞLU
<end>

<start>
BİR oyunda gibi geçip gitti anlar; 
Ben sahip oldum aşktan doğan irfana; 
Aldım sağduyudan kendime düşen payı, 
Ama söylediklerime rağmen dilim döndüğü kadar 
Ve övgüsünü almama karşılık bundan dolayı, 
Apansız Aşk Ayı'nı sakladı bir yana 
Şu acımasız kuzeyden esip gelen bir rüzgar.
Söylediğim her bir kelimeye inana inana 
Övdüm onun bedenini ve aklını ben 
Övdüm övgü parıldatana dek gözlerini, 
Ve memnuniyet yanaklarını kızartana, 
Gurur hafifletene dek ayak seslerini, 
Fakat biz, bütün bu övgülere rağmen 
Birşey bulamadık üstümüzde karanlıktan başka.
Bir taş kadar sessiz oturduk 
Onun tek kelime söylememesine karşın 
Anlamıştık, ölmeliydi aşkın en iyisi bile, 
Ve acımasızca edilmeliydi yok 
Muhteşem Ay'ına bulutlardan gözyaşı dökmese 
En gülüncünden küçük bir kuşun 
Çığlığı üzerine o Aşk.
Çeviren: Dr. Osman TUĞLU
<end>

<start>
Bizi seven uzun yaprakların üzerinde sonbahar, 
Ve arpa demetlerindeki sıçanların üzerinde; 
Üstümüzdeki üvez ağacı yapraklarını sarartıyor, 
Sarartıyor nemli yabani çilek yapraklarını ve de.
Aşkın tükeniş saatleri kuşattı ikimizi, 
Kederli ruhlarımız şimdi yorgun ve yıpranık; 
Tutku mevsimi unutmadan önce bizi, 
Eğik alnında bir buse ve gözyaşı, ayrılalım artık.
Çeviren: Dr. Osman TUĞLU
<end>

<start>
O yerde kayalık yükseltisi alçalır 
Batar göle Sleuth Ormanları'nın, 
Dağıtır kanat çırpan balıkçıllar 
Uykusunu mayışık su sıçanlarının, 
Uzanır yaprak kaplı bir ada; 
Gizledik bizler işte orada 
Dutlarla, çalıntı ve kıpkırmızı 
Kirazlarla dolu peri küpümüzü.
Bu sulara, yabanıllığa bir peri ile 
Birlikte gelin kaybolun el ele 
Çünkü Dünya bilebileceğinden daha çok 
Ağlayışla dolu, ey insancıl çocuk!
Aydınlatır o yerde müphem ve hakî 
Bir kumsalı halesi Ay'ın, 
Yayan yürürüz o en uzaktaki 
Burun'dan daha uzağa hep geceleyin, 
Geçmiş dansları yaratarak, 
Eller ve bakışları bibirine katarak 
Ay kaçıp gidene değin ta ki. 
Zıplarız oraya buraya 
Köpüklü balonların peşinde neşeyle, 
Dopduluyken endişeyle 
Ve uykusunda huzursuzken Dünya.
Bu sulara, yabanıllığa bir peri ile 
Birlikte gelin kaybolun el ele 
Çünkü Dünya bilebileceğinden daha çok 
Ağlayışla dolu, ey insancıl çocuk!
Yukarılarındaki tepelerden Glen-Car'ın 
Başı boş suların fışkırdığı o yerde; 
Ancak bir tek yıldızın arasında sazlıkların 
Zar zor yıkanabildiği o birikintilerde 
Arıyoruz pinekleyen bir alabalık 
Kulaklarına sıkıntılı düşleri 
Fısıldayarak ediyoruz armağan; 
Eğilerek usulcacık 
Genç akarsulara gözyaşları 
Akıtan eğrelti otlarından.
Bu sulara, yabanıllığa bir peri ile 
Birlikte gelin kaybolun el ele 
Çünkü Dünya bilebileceğinden daha çok 
Ağlayışla dolu, ey insancıl çocuk!
Vakur gözlü bizimle birlikte 
Geliyor uzağa: 
Ne sıcak tepelikte 
Dana böğürtülerini işitecek bir daha 
Ne göğsüne ocaktaki çaydanlığın 
Şakıdığı o huzurlu nağmeyi, 
Ne de yulaf unu dolu sandığın 
Çevresinde fır dönen esmer fareyi.
Çünkü bu sulara, yabanıllığa el ele 
Geliyor bir peri ile 
Ağlayışı bilebileceğinden daha çok 
Bir dünyadan, o insancıl çocuk.
Çeviren:Osman TUĞLU
<end>

<start>
Geçti o dans günleri, gel
Kulağına bir şarkı söyliyeyim
Geçti o ipek atlas giyim; 
Bir taşa çömel,
Sarınsın gövden
Pis bir paçavrayı; 
Götürüyorum altın bir kapta Güneş'i ben.
Gümüş bir çantaya koydum Ay'ı.
Bir düzenbazsa eden seni en çok memnun
Bir de soğuk bir kitabe
Altında bir yerlerde bir tepe
Gibi uyuyan çocuklarıysa onun
Ne gelir ki elden? 
Şakıdım dosdoğru, oku bildiğin belayı; 
Götürüyorum altın bir kapta Güneş'i ben.
Gümüş bir çantaya koydum Ay'ı.
Günlerce bunu düşündüm.
Bırakır öğleden sonra
Numarasını bir kenara
Bastonuna yaslanmış bir adam,
Şakıyabilir, şakır da ayırt etmeden
Yatırana dek yaşlıyı bakireyi.
Götürüyorum altın bir kapta Güneş'i ben.
Gümüş bir çantaya koydum Ay'ı.
Çeviren: Osman TUĞLU
<end>

<start>
Boyun büküp dışarı çağırdı Cumhal; 
Mağaranın ağzında, gözlerinde bir parıltı, 
Arasında rüzgar ile ormanın 
Gelip de durana kadar Dathi.
Ve diz büküp dedi ki Cumhal, 
' Rüzgarlı yolu takiben 
Az da olsa kutsallığını anlamaya 
Ve ettiğin duaları öğrenmeye geldim ben.
Sana derelerden somon getirebilirim 
Ve göklerden balıkçıl kuşları.' 
Gülümsedi fakat Dathi el kavuşturup 
Gözlerinde Tanrı'nın esrarı.
Ve her türden kutsanmış ruhlar 
Gördü Cumhal duman gibi akıntılı, 
Kadınlar ve çocukları, kitaplarıyla gençleri, 
Ve yaşlı adamları asalı ve atkılı.
‘Hamd et Tanrı’ya ve Anasına,' dedi Dathi, 
Gönderdiler çünkü Anasıyla Tanrı 
Kalplerinizi hoşnutluk doldurmak için 
Dünyada dolaşan en kutsal ruhları.'
'Hepsinin zarif ve âlâ olduğu yerde, 
Hangisidir içlerinde en kutsal? 
Bu, altın buhurdanlarıyla ormandan 
Şarkı söyleyenler mi? ’ dedi Cumhal.
‘Gözlerim kamaşıyor,’ dedi Dathi, 
‘Tanrı’nın sırlarıyla yarı âmâ, 
Rüzgârın nereye gittiğini görüyor 
Ve yönünü kavrıyorum ama.’
‘Ve biz ölürüz gittiği vakit kutsallık, 
İzleyip gittiği vakit rüzgarın peşini; 
Yeryüzündeki en kutsal ruhu görüyorum 
Ve o öne düşürüyor sarhoş başını.’
‘Kutsallık gece ve gündüz gelir 
Ve bilir nerede olduğunu akıllı kalbin; 
Ve görür birisi Bozulmaz Gül’ü 
Kızıllığı içinde şarabın,
Ki baygın yaprakları üstüne uyuşukluk 
Ve letafetini damlatır arzunun, 
Çiyin ve yangının alacakaranlığında 
Uzağa çekilirken dünya ve zaman.’
Çeviren: Dr. Osman TUĞLU
<end>

<start>
Gölün kıyısında ıssızlıkta 
Şöyle inliyordu rüzgar 
Gezindiğim sazlıkta:
Yıldızları tutan çarkın 
Kırılıncaya dek dingili, 
Ve bayraklarını Garb'ın ve Şark'ın 
Eller dibe fırlatıncaya, 
Işığın kemeri çözülünceye kadar, 
Seninle kucak kucağa 
Yatmayacak uykudaki sevgili.
Çeviren Osman TUĞLU
He Hears The Cry Of The Sedge 
by William Butler Yeats
I wander by the edge 
Of this desolate lake 
Where wind cries in the sedge:
Until the axle break 
That keeps the stars in their round, 
And hands hurl in the deep 
The banners of East and West, 
And the girdle of light is unhound, 
Your breast will not lie by the breast 
Of your beloved in sleep.
<end>

<start>
'Gözlerimden hiç bezmeyen gözlerin kederle 
ağırlaşan kapaklarının altında eğiliyorlar artık 
aşkımız tükeniyor çünkü.'
Ona dedi ki kız: 
'Madem tükeniyor aşkımız, Tutku, 
O zavallı ve yorgun çocuk, 
tam uykulara dalmışken, 
şu tatlı saatte 
ıssız kıyısında gölün son bir kez olsun 
seninle yanyana duralım: 
Nice ırak görünür yıldızlar, ilk öpüşmemiz 
ne kadar uzak, ve ah kalbim 
bak nasıl da ihtiyar! ' 
Yanı sıra kuru yaprakların dalgın gezindiler, 
ellerine aldığında ellerini yavaşça cevap verdi o: 
'Tutku çok yıprattı aylak kalplerimizi.'
Etraflarını orman sarmıştı ve saramış yapraklar 
sönmüş göktaşları gibi dökülüyorlardı karanlıkta 
o an, yaşlı ve aksak bir tavşan 
patikadan topallayarak aşağı indi; 
Sonbahar sırtındaydı onun:Ve bir kez daha 
ıssız gölün kıyısında beraberdiler şimdi. 
kızın, dönünce, göğsünde ve saçında 
gözleri gibi çiylenmiş ölü yaprakları 
toplayıp sessizlik içinde 
sürüklediğini gördü. 
'Ah, üzülme,' dedi, 
'yorulduk diye, çünkü bekliyor bizi başka aşklar: 
Nefret ve sevgi kaygısız saatler boyu. 
Önümüz sonsuzluğa açıktır. 
Aşktır özümüz, 
ve tekrarlanan bir ayrılıktır.'
Çeviren: Dr. Osman TUĞLU
<end>

<start>
O kız orada dururken
Ben nasıl bütün dikkatimle
Roma’nın, yok Rusya’nın
Ya da İspanya’nın
Politikaları üzerinde durayım? 
Oysa gezmiş görmüş bir adam bu
Ne söylediğini bilen.
Öbürü de mürekkep yalamış
Bir politikacı, 
Belki de söyledikleri doğru
Savaş ve savaşın belalarıyla ilgili, 
Ama ah, genç olsaydım da yeniden
Kollarıma alabilseydim o kızı!
<end>

<start>
Ağzımızdan dökeriz kadehi 
Aşk ise girer gözlerimizden; 
Yaşamın bilinecek gerçeği 
Yalnız bu, yaşlanmadan, ölmeden. 
Ağzıma götürüyorum kadehi, 
Sana bakıp iç çekiyorum ben.
Çeviri: Osman TUĞLU
<end>

<start>
Çiy yavaşça damlar ve rüyalar yoğunlaşır; önüne aniden 
Düş mahmuru gözlerimin, meçhul mızraklar savrulurlar. 
Ve sonra düşen atlıların gümbürtüsü ve bilinmeyen 
Öldürücü orduların naraları, kulaklarıma vururlar.
Hâlâ çabalayan biz, yanında sahildeki Dormen’in, 
Tepedeki Kral Mezarı’nın, gün, boğulup çökerken içinde çiyin, 
Dünya imparatorluklarından bıkıp eğileceğiz önünde senin, 
Efendisi sessiz yıldızların ve alev alev eşiğin.
Çeviren: Osman Tuğlu
<end>

<start>
Doldurmakla günlerimi acıyla, öğretmekle 
Cahillere son zamanlarda en şiddetli yolu 
Ya da küçük sokakları büyüklere saldırtmakla 
Niçin kınayacaktım ki onu? 
Cesareti mi vardı onların, arzularına eşit? 
Hem böyle bir çağ için çok da tabii 
Olmayan gerilmiş yay güzelliğiyle bir çeşit, 
Asaletinin basitleştirdiği aklıyla alev gibi, 
Ve haliyle, zirvede, bir başına ve çok haşin, 
Onu ne dinginleştirebilir, barışçıl kılardı? 
Kendisi ne ise onu yapacaktı, kınamak niçin? 
Yakacağı başka bir Troya mı vardı?
Çeviren: Osman TUĞLU
<end>

<start>
Sersemlemiş, iri kanatlar çarpıyor hâlâ, 
Ensesi gagasında, bir hamleyle ansızın, 
Kalçaları okşanıyor karanlık bir ağla, 
Göğsüne basıyor çaresiz göğsünü kızın.
Şaşkın kararsız parmaklarla kurtarabilir mi 
Açılmış bacaklarını tüylü debdebeden? 
Ve nasıl duymayabilir çarpan tuhaf kalbi, 
Kalıp da bembeyaz hücumun içinde beden?
Yıkılmış hisar, yakılmış çatı ve kule 
Beldeki bir ürpermeden doğar orada 
Ve ölür Agamemnon. 
Böylesi yakalanıp 
Havanın vahşi kanıyla yönetilirken böyle 
Yerlere düşürüvermeden hoyrat gaga 
İlmini mi kuşandı kudretiyle onun?
Çeviren: Dr. Osman TUĞLU
<end>

<start>
Şahin döner döner de 
İşitemez şahinciyi genişleyen çemberde; 
Tutamaz merkez; nesneler dağılmış; 
Dünyada sırf anarşi serbest bırakılmış, 
Kanla kararmış akıntı başıboş kalmış, her yerde 
Masumiyet merasimleri boğulmuş; 
En iyileri inançtan yoksunlar tamamen, 
En kötüler ateşli şiddetle dopdoluyken.
Muhakkak ifşa vaktidir bazı sırlar hakkında; 
İkinci Geliş muhakkak çok yakında. 
İkinci Geliş! Zar zor çıktı bu sözler 
Uçsuz bucaksız bir imge görüşümü bulandırdığında 
Çıkıp Dünya’nın Ruhu’ndan: çöl kumlarında bir yer; 
Bir suret, vücudu aslan vücudu, başı insan başı 
Anlamsız ve güneş gibi insafsız boş bakışı, 
Gölgeleri öfkeli çöl kuşlarının etrafını sararken 
Hantal bacaklarını kımıldatıyor.
Yine iniyor karanlık; ama biliyorum ki artık 
Taştan uykunun yirmi asrı 
Sallanan beşiğe kızgın, 
Ve sonunda saati dönüp gelmiş hangi haşin mahlûk 
Beytüllahim’e doğru yorgun argın ilerliyor doğumu için.
Çeviren: Osman TUĞLU
<end>

<start>
Yaptı o, beden ile bir kavga, 
Beden kazandı; başı yukarda.
Ve sonraki düşmanıydı yürek; 
Saflık ile huzur ettiler terk.
Sonra da aklı edindi rakip 
Mağrur yüreği geride bırakıp.
Şimdi başlıyor Rab ile cenge; 
Rab yenecek çaldığında gece.
Çeviren: Osman TUĞLU
<end>

<start>
Baygınlık içindeydi Locke*; 
Bahçe öldü; 
Tanrı onun böğründen 
İp eğiren kızı**** aldı.
Nerede ererdim hakka 
Bir medyumun ağzından başka? 
Geldi o hiç yoktan, 
Ağaçlık bereketli topraktan, 
İçinden, Ninova tacının 
Uzandığı karanlık gecenin.
Şiiir hakkında çevirenin notları;
John Locke Somerset (d. 29 Ağustos 1632 – ö. 28 Ekim 1704)   materyalist ünlü İngiliz filozofu.
 18. yüzyılın en önemli düşünürlerinden biridir. Düşünce hürlüğünü, eylemlerimizi akla göre düzenlemek anlayışını en geniş ölçüde yayan ilk düşünür olduğu için Avrupa'daki aydınlanma ve Akıl Çağı'nın gerçek kurucusu olarak kabul edilir.
Bahçe: Cennet
Böğür: Şair, Adem'in kaburga kemiğinden Havva'nın vücuda getirilmesine benzerlik kuruyor.
İp eğiren kız: Sanayi çağı kadınını imgeliyor.
Dininin ve akılın dışında bir başka hakikate ulaşma yolu olarak 'Ruhçuluk' u ima ediyor.
Çeviren: Osman Tuğlu
<end>

<start>
Sevgi,acıyı öğrenmektir
Tüm bencilliklerden iğrenmektir
Bir özge kurbanlığa olup talip
Her an,her saniye doğranmaktır
<end>

<start>
Çok şey var ki, geride kaldı
Dönüş yolları kapalı, 
Kara otağ içindeyim; 
Yerde de kara bir halı...
Çok şey var ki geride kaldı
            Nice sisli-sevgili yüz
            Her biri bir yönden öksüz
            Kiminin ardında kalınır, 
            Kiminden önce ölünür
            Zamanla herşey silinir, 
            Bir gerçek yalnız bilinir:
            Tanrı verdiydi, O aldı....
            Ne çok şey geride kaldı
            Ne çok şey geride kaldı
<end>

<start>
Kimse öğretmemişti sevgiyi,
Nefreti, senden öğrendim.
Bir çocuğun ilk haykırışı gibi,
Bir çığlık attı kalbim,
İşte 
O gece,
Nefrete
Doğan bendim.
Bendim o gece nefrete doğan...
Ve bir zamanlar ne kadar sevdiğim,
Gözlerine hiç acımayarak
Seni içimden kovan bendim.
Artık benden özlemin şiirini değil,
Artık benden sevginin şiirini değil,
Nefreti dinlersin bu yeminim.
Zilli tefi ve düdüklü testisi gibi Eyüp'ün,
Hem eski hem yeni bir oyuncak kalbimde,
Sana olan kinim.
<end>

<start>
Sus, lütfen sus, sessiz olmalıyız; 
Sisler içinde sis atlarına….
Seyislik eden sis adamı,
Dağılınca sis vedalaştı,
Çekildi dağına yapayalnız.
Sen ve ben şimdi başbaşayız…
Berrak, güneşli bir ikindi,
Birikinti ardımızda mazi.
İstikbal diken gündelikçi terzi,
Bugün bizim evde mesaide,
Dalgın mesaya kadar hem de.
Sek sek oynuyor bahçede sükut…
Eski arkadaşı ıssızlıkla.
Oynasın nasılsa uyanmıştı…
Çaylak çığlık attırınca serçelere
Uyuman mümkün mü sevgili çocuk? 
Seni yanımda tutmak muhal; 
Çaylak uzaklaşır uzaklaşmaz,
Sen de bahçeye çık derhal.
Yanında ben olmasam da olur…
Sen gül bahçelerinde ebedi kal.
Tepelerde bir bulutum ben, mağmum,
Hep sisli dağlara mahkumum,
Rüzgarın beni dağıtması yakın, çocuğum.
1989
<end>

<start>
Gülüşün kovamaz lâcivert geceyi
Bir hilâl belirir gecede, sâdece...
Kederle de kararmaz gözlerinin lâciverdi
Yıldızlar belirir, kayan yıldızlar
Yeryüzündeki bütün yalnızlar
Ürperir, derler ki “çocuk kederli”
Sert çocuk, sarp çocuk, lâcivert Çocuk,
Biraz neşelensen bu ne dert Çocuk?
Ürkme baykuşlardan, baykuşlar güzel
Keşki bu kadar azalmasalardı...
Hele kirpiler, yarasalar
Hepsinin başımın üstünde yeri var.
Ölü değil senin gecen, canlılarla dolu çocuk
Sisli çocuk, puslu çocuk, buğu çocuk.
<end>

<start>
Sönmüş sanılan ışık, bir anda parlar
Dostun sesi, tekrar sevinç ısmarlar
Bir buzlu soğuk sisli bulut, nur kesilir
Kuşlar ötüşür yerde erirken karlar
<end>

<start>
Kuşku Acı'ya dönüşürdü hep
Acı da her zaman yine Sevgi'ye
Kuşkular zehirleştiği zaman
'Sevgi var' diye ısrar niye?
<end>

<start>
Ben sana çok dualar yolladım
Gücümce hamd ve senalar yolladım
Sen bana akıl-fikir vermiştin
Suç benim Rabb'im,Ben çuvalladım....
<end>

<start>
(1)
seni çok az düşünmeye and içmeliyim; 
düşünmek seni, ölümü mûnisleştirir,
güller açılmağa başlar ardarda.
ama versailles bahçelerinde değil,
hindibalı, ısırganlı yollarda...
seni düşünmek bir konser başlatır o anda,
ama öyle siyah papyonlu bir virtüöz değil,
kunduraları tozlu, bakışları dalgın,
kamburlaşmış kır saçlı bir tanbûri,
yakıcı nağmeler koşturur yüreğimde...
kola değil çay içmektir seni düşünmek,
sen düşünmek erzurum, tebriz, tiflis; 
yani aşık garip coğrafyası.
içimde senem'mişsin gibi bir his,
sen bundan habersiz, uzak kentlerde,
batılı bir hüzün yaşarken bile.
seni düşünmekten korkuyorum artık; 
ölümlü olduğunu her akşam karanlık,
söyler bana ve buna tahammül zor...
benim ölümüm mûnisleşirken,
seninki kanlı zalim oluyor gözümde.
çok az düşünmeliyim seni çok az.
seni çok az düşünmeye and içmeliyim
(2)
kentlerin birçoğunda uzun kavak kalmadı ki gıcırdasın
ama benim sol yanımda sancı baki...
anne ne olur ki,
sıram gelmiş olsun varsın; 
ben ölürsem benden genci var tabii
ama aşık garip değil hiçbiri.
ben de olamadım, yokmuş kısmette,
yaşadıkça şah senem'i hissettim
gerçi tebrize, tiflis'e hiç gitmedim
gitsem de bulamazdım, eminim.
anne yunus ne dediyse hep çıktı
şeytanlar semirdi kuvvetli oldu.
zayıf kalsalar ne farkederdi...
nasılsa onlar galip gelecekti
bundan sonra aşık garip olunur mu ki
sen onu söyle anne.
(3)
şâm-ı garibanda değilsek de,
muhakkak çırağanda değiliz anne
lambalar söndü, çakmağı kim yakacak
bu uluyanlar çakal mı
ben, hırkasını giymiş bir derviş miyim? 
yoksa öldüm mü anne...
hiçbir ilişkim kalmadı çevreyle; 
yağmur beyhude yağıyor hani camdan,
bakacak arap kızları da nerde?
bir şahin uçurtma marifetim vardı
kaleden kaleye; 
cılız kuşcağızlarmış onlar şahin değil,
ben uçurduğum için uçmazlarmış
başıboş uçarlarmış üstelik,
sırtımda hırka, ayağımda terlik...
niye ben ölmüş müyüm anne?
çıktım yücesine seyran eyledim
kayak merkezleri olmuş yüceler; 
karlar üstünde kırmızı gagalı bir kara kuş,
dalgın ve bîhuş
bakıştık bir süre, ben kuşça
o, insanca
kerem'ler gurbetle işçiydiler
aslı'ları doğrusu aramadım
şah senem'i düşündüm sessizce
'dost elinden dolu içmiş deliyim'
makine yağlı köpüklü sokak seliyim
ben sanayi oğluyum, sanayi sefiliyim
endüstriyi seversen değme yarama anne.
halep'e girmeden terkediyorum, halep şen olsun
anne ben nereye gitmeli oldum, bilmiyorum.
o kırılma sınırında ince,
o bir tane; 
korunacaktı güya; 
'değmesin hop yağlı boya'
haykırışlarıyla kırıldı.
çok yıllar önceki doğu'da,
ölenler testici dükkanlarında
mey kasesi olurlardı, şimdiyse
çevreyolu geçecek günün birinde
narin kaburgaları üstünden
o korunması gereken bedenin
zalim zaman, onu korumayacak
niye ben ölmüş müyüm ki bunlar olacak? 
hırka giyenler fırkasından mıyım? 
saat kaç, hangi sene? 
anne!
<end>

<start>
İnceldi keder inceldi, inceldi
Geçti iğnesine günlerin 
Ve oyasını işledi kalbimize.
Tez silindi tezhibi, lâciverdi, 
Ümidin, neş'enin, bahtın
Bilmem saadeti resmetti mi Abidin Bey? 
Hayyaaam, sen, elemin takvimini yapar mısın
İstanbul,1987
<end>

<start>
Firak çakmaktaşından doğan kıvılcım,
Değdiğinde sevdanın kavına...
Fesleğen yerine gül bitebilir,
Gül yerine fesleğen de...
Sevda okunun keskin ucu,
Saplandığında yüreğe, yani avına
Ateş renkli bir gül kesilirdi; 
Ateş en iyi kavuşturucudur...
Halbuki, sükûn idi O’nun yoldaşı
Itır, onu saran bir bulut...
Deryâ ise derinliğinde berdevâm,
Of çocuk neden uzaklaştın sen?
Fakat, işte, şimdi hemen söyle neden? 
Füsun ve hüsün, onun çağrışımlarıydı
Gül olmak, külleşmeye hazırlıktır
Külleşmek, acıların dinişi.
<end>

<start>
Sevilen sevene karşı sessiz,
Başkasına sevinçler de dağıtsa...
Sükût, kara yazısı sevenlerin,
Onlar da ne türlü bir kâğıtsa,
Hep keder üstüne yazdılar aşkı.
Sessizce haykırıp durdular,
Bu da ne biçim bir ağıtsa.
Bizim illerde kara sevdâ gibiydi kar
Çünkü sessizdi ak da olsa.
Karanlık ve derin bir sükût idi kar,
Acısı uzardı, sevinci kısa; 
Şimdi dilerim yine yağsın, buz kessin ortalık,
Buz kessin, karayel essin, her bir şey tükensin.
Bilirim helâke gidecek ben,
Kalacaklar arasında sensin. 
Yetmez mi, “ Hüzünler Perisi” yetmez mi? 
Sana bir “ İnşirah Sûresi” neşesi
Bana bir “Yâsin”.
<end>

<start>
Birçok kentimizde uzun kavak kalmadı
ki gıcırdasın, 
Ama benim sol yanımda sancı baki
Anne! Ne olur ki? 
Sıram gelmiş olsun varsın
'Ben ölürsem benden daha genci var' tabii
Ama Aşık Garip değil hiçbiri...
Ben de olamadım, yokmuş kısmette
Yaşadıkça Şah Senem'i hissettim, 
Gerçi Tiflis'e Tebriz'e hiç gitmedim
Gitsem de bulamazdım, eminim
Anne! Yunus ne dediyse hep çıktı..
'Şeytanlar'semirdi kuvvetli oldu
Zayıf olsalar ne farkederdi? 
Nasıl olsa onlar galip gelecekti
Bundan sonra Aşık Garip olunur mu ki? 
Sen onu söyle Anne...
<end>

<start>
Ürkekti, ürperirdi üzüntüsü sürekli
Dal gibiydi, dalgındı, derindeydi, düşteydi
İnceydi bir İmgeydi İzlenimdi, Simgeydi
Ak kuğuydu ve keder buğuydu gözlerinde
Yeşil yağmurlar yağar, yine kalırdı orda, 
Yazısıydı, yazgıydı, mevsim de yazdı...Sonra, 
Suskun bir kara tümsek özdeşleşti onunla
İstanbul 1988
<end>

<start>
Özeleştiri
Çâkeri miydim ki ben gamın? 
Çökerdi yüreğime dembedem,
Fakir bir de gam yükünü,
Bir de elemin yükünü,
Çekerdim.
Divâne miydim ki devâsâ dertler,
Yetmezmiş gibi yüreğime,
Başka yüreklerin dertlerini düşünür,
Deşerdim.
Serveri miydim ki servistânın? 
Hayatın huysuz atında süvari,
Olan ben,
Akıbet buraya gelecek birini
Esrik, çılgın ama sessizce
Severdim.
Onu sevmemek mümkün müydü? 
“Kün” emri onda yinelenmiş gibiydi, 
Ben ise gözlemci bir rüzgâr,
Durup eğlenmeye vakit mi var? 
Eser ve giderdim.
(GRİLİ ÇOCUK,1988)
<end>

<start>
Yürekler yenilmiş ve suskun, dönüşteler
Bu bezgin yolculukta başlar eğik
Orak mı tırpan mı elinde bir yaşlı adam,
Bir yaşlı adam, en önde gider.
Ufku kapatmış bir dağ, sarp ve yola dik.
Sen küçücük yüreğinle bu mâcerayı
Hep şaşıyorum ki nasıl yaşadın?
Ceylanlar vurulmuş, kurtlar nerde;
Bu acımasız zamanda onlar da vurulmuş.
İlerde yola bakan yüksek yerde,
Kendini yırtıcı gösteren bir mazlum kuş,
-Korkusundan olmalı bu gayreti-
Yol yeşildi, bozkırlaşıyor şimdi,
Taş ocakları ve delik deşik kayalar.
Sen elimi tutma geriye koş, bekleyenlerin var.
Sen bir kuşsun, kanatların
Seni buradan uçursun.
Eski dünyanın hayalini bana bırak,
O benim gözlerimde dursun.
Sen yüksel ve gerilerde 
Gölünü bulduğun zaman in.
Bırak bu Dünya sana hain,
Davransın, bu bedeldir,
Bu bedelidir bir gül olmanın Ey!
Kurbanlardan daha kurban çocuk
Dönüşe geçme sen, dayan çocuk...
Seni de mi Ezel meclisinden
Yazıya yabana saldılar.
Öyleyse kaybolmana imkân mı var?
Kurbanlığı kabul etme İsyan-çocuk.
<end>

<start>
Zaman O'na yıl yazmamış,silmilş
Ne zerafet,ne eda eksilmiş
Demek,Zaman sandığım kadar zalim
Ve güzelden anlamaz değilmiş
<end>

<start>
Sen çık ve salın, gün akşamlıdır
Tükeniyor, yok oldu bile sevgi
Yazılsın tarihi ve sezilsin
Sonlanışı aşkın, artık o yok ki...
Öyleyse gülüm, neye yarar bilim;
Ezelden ölümün ettiği zulüm,
Granit kayalara kazılsın.
Umardık yüreğimizin yazıtları,
Yâni o kayalar, bir de kanımız,
Bir gün lâl olur Bedahşan’da.
Ah kuzu, bıçak hep senin boynuna
	Kirlenmiş çöllerde şimdi Leylâ...
	Teneke kutu ve çöpler yanında,
	Yüreğimiz lâl olmaz asla.
Yeridir, bu yürek şimdi ezilsin,
Yazılsın tarihi ve sezilsin...
Bir zaman vardı, şimdi yok sevgi
Sen çık ve salın, şunu da bil ki,
Küskün gider gidenler yer altına
Nice gevher bedenler çürüdüler
Gevher canlar imiş, parlıyor hâlâ
Tek sahipli ve çok yüzlü bir tebessüm
Özlem ve buluşmalar hep onunla.
Ben kınanma hırkasını kendim giydim eğnime

	Sağtöre kadehini taşa çaldım kime ne
	Bu kimi ilgilendirir Beyefendi?
Çünkü nice beden, gevher misâli
Arzın sandukasına kondu.
Ah çık ve salın ki gün akşamlıdır
Dilim ise lâl olacak yakındır
Ama yüreğimin kanı ve kayalar,
Lâl olmayacak Bedahşan’da...
Of kuzu, bıçak hep senin boynuna
Sen çık ve salın, gün akşamlıdır.
<end>

<start>
Kapılmayı göğün maviliğine, 
Bir güneşle bütün bir gün mutluluğu
Unutalı yıllar geçmiş aradan
İnansaydım sana eskisi gibi
Hatırlat derdim belki yine
Sen yoksun ey aşk 
İnsanlar arasında yangın yerleri, 
Kısa yakınlıkların yıkıntıları var
İşin kötüsü daha sevginin başında
Ellerinde hesap cetvelleri, 
Kar ve zarar hesaplıyor insanlar
Kişiler acıyacak ve kin duyacak
Ve sevecek de bir zaman
Fakat sürekli sevgiler sağanağını sildim aklımdan
Bir zaman resmin olan cebimde ey sevgili! 
Şimdi dörde katlanmış, 
İlk kolesterin tahlili
Ve aslı olmayan bir şeye, 
Beni bunca yıl inandırdı diye, 
Dargın öleceğim Fuzuli'ye
Aşk yoksun sen seni biz uydurduk, 
Saatleri unuttuk, aklımızca zamanı durdurduk.
<end>

<start>
Orda, uzaklarda, İstanbul’da,
Herkesin bir sonbahar toplayışı vardır...
Günlerden sonbahar toplayanların ustası;
Orda, Atillâ İlhan’dır.
Burası bir Alman kasabası,
Ve ben ağaçlardan, kuşlardan değil de sonbaharı,
Hayâlimdeki gözlerinden topluyorum.
Batıda da çözüm yolu yok yalnızlığa,
Yalnız şu gerçeği buldum galiba:
Kimi unutmak istesem bir daha,
Bu işe gözlerden başlamalıyım.
Çünkü ne zaman unuttumsa seni,
Gözlerin yeniden çizdi yüzünü.
<end>

<start>
Son İstanbullu anneanneyle beraber,
'Kumpanya'sözcüğü de öldü...
Biri Karacaahmet'e,diğeri
Feriköy Latin Katolik Mezarlığına gömüldü.
Ey Sevda Yaşayamazsın,Öl bari
Al yanına Aşk'ı,Muhabbet'iYar'i
Git 'Ölü Sözcükler Gömütlüğü'ne,
Ben çılgın,ben esrik,ben gerçeklerden firari
Ardıma kalmanı istemem bir gün bile
Öl bari
<end>

<start>
Yunus ki bu toprakta açılmış gülmüş,
Bir dem o da ağlamış, avunmuş, gülmüş.
Esrarını aşkın bize açmış bir bir,
Susmuş ve o esrar yeniden örtülmüş.
Yunus ki nergisde güler, gülde kanar,
Kırlarda gelincikte onun bağrı yanar,
Toprak onu bir baharda almış sanırım,
Her yıl bunu tekrar merasimle anar.
<end>

<start>
Gümüş tebessümün, güneş başınla
Plaket ve altın kupasın sanki.....
Kalbimdeki keder sultanının, 
Cülusunu tebrike gönderilmiş.
O müstebid sultan görünce seni
Tahtına daha bağlanıyor inan ki! 
Hep bu ânı beklemiştim, 
Fakat gider misin Çocuk?
<end>

<start>
Göl çevresinde bir tek kasımpatı...
Ölüm eğrisi tırmanışta şimdi, 
Hergün gözlerinin ekranında, Tavan çizerken güzellik eğrisi.
Her ikisini de yaşadığından, 
Farkında güzelliğin ve ölümün.
Beyaz, lekesiz bir kasımpatı...
Göl kıyısında toz ve çalılar...
Bâtın gölünde oynaşan balıklar, 
Belki de böyle bir göl yok, 
Çamur ve çalılar da hayâl.
Yalnız varolan Kasımpatı...
Göl kıyısında kaynaşarak, 
Karışmakta ümit, sevinç ve melâl.
<end>

<start>
Duyuyor musun noktalığımızı? 
Evrende.
Noktalar, noktalar, noktalar
Ve seçilmişliğn
Bende.
Daha fazla seninleyim, ben uzaktan uzaktan
Duvarlar berisindeyiz böyle
Yakınır mıyım ayrılıktan? 
Ruhlar öteden beri yalnız kim anar sevgiyi, 
Beden mi? 
Kim en mutlu anlarda hıçkıran içimde O mu? 
Sen mi? 
Yalnızlığımızda gülümsedik ve avunduk, 
Tek tek bulamadığımız mutluluğu sunduk birbirimize, 
Daha eskiydi kişinin mutsuzluğu.
Yüzü kırışan denizler dibinde oralı olmuyor karanlık, 
Sevmiştik yüzeyden yüzeyden, 
Ve bir anlık.
Bir od yaktıydık gönülde
Söndü ne yazık...
Oysa gönülde od yakmak da ne? 
Gönlü oda yakmalıydık.
Haykıran ben miyim şimdi sessiz? 
Daha bestelenmemiş türküleri, 
En uzaktan uzaktan; 
Daha fazla seninleyim
Ben uzaktan uzaktan.
<end>

<start>
Çocuğum, bana gel emri var
Duyuyorum kapıda bir rüzgar
Grebene'den, Koniçe'den
Üsküp, yahut Prizren'den
Gelmiş olabilir belki, 
Yani Tanrı misafiri
Bizim gibi rüzgar da muhacir
Abe aç kapıyı girmelidir; 
Varsın ev soğusun azıcık
Rüzgar da bizim gibi bir kul, 
Isınmalıdır kızancık
Çocuk, bu daha yükseklerden
Bulgarya Musalla Tepesinden
Gelen bir rüzgar olmalı
İçeri girdi namaza durdu
Namaza durdu be yahu...
İstanbul 1990
<end>

<start>
Kalbler sırçadan yaratılmış bir kere, 
İmkân yok sağlam yürekle ölmeye.
Her yer cam kırığı her yer...
Ve sırçaları toplayan kişiler, 
Camdan bilyalar yaptırıyor; 
Tokuşturmak için zevkle, 
Dedikodu meclislerinde.
Oysa yüreklerin kırıkları, 
Katılarak birbirine
Çeşmibülbül kadehler üflenmeliydi, 
O zaman işte Çocuk, âh o zaman, 
Benim kalbim senin, 
Menderes'in kalbi İnönü'nün
Fikret'in kalbi Âkif'in kalbiyle
Renklenir ve kıvrılır giderdi, 
Bir Çeşmibülbülün hârelerinde.
Sert ve kaçınılmaz içkisini ihtilâfların, 
Veyâ sevdâ acılarının, 
Buruk, is kokulu çayını, 
İçenler hüzünlenirdi
Kulaklarında senin şarkın, 
Gözleri hârelerde.
<end>

<start>
Ölüm'ü muştulamana gerek yoktu
Yakınlığını biliyordum onun, 
Yüreğimi neden muştalayıp durdun? 
Çoktan beri yastaydı ve yorgun......
<end>

<start>
Sen dönüksün, ben de 
İçe mi dışa mı, bilmem
Sen bana değil, ben sana değil,
Yolumuz sonunda bizi bekleyen
Kaybolacağımız ormana değil.
Değil hayata, günlere ve çocuklara,
Gelecek denen düşe mi bilmem...
Yuvarlan, doğrul, titre ve eğil
Bu halimiz ne, neşe mi bilmem.
Rol yapıyoruz Batı İnsanı,
İkimiz de bu çarka tutsak olmuşuz
Ne içe dönmemiz mümkün ne dışa, 
Kendi benliğimizde burkulmuşuz.
<end>

<start>
Yürekler vardır ki Devran elinden,
Onlara gam sunulduğunda,
İri güller gibi kan ağlayıp
Sessiz, dünyayı seyrederler...
Yürekler vardır ki onlar,
Kırgınlık ve yalnızlığı tadınca;
Sokak gösterilerinde yakılan,
Taşıt lastikleri gibi,
Alevli ve gösterişli yanarlar...
Yürekler vardır, gam denizi derinlerinde
Mürekkep balıklarıdır ki,
Onlara sitem eriştiğinde,
Deniz içine ağlarlar...
Laciverd ve dilsiz.
<end>

<start>
Çocuğun gördüğü düştür barış.
Ananın gördüğü düştür barış.
Ağaçlar altında söylenen sevda sözleridir barış.
Akşam alacasında, gözlerinde ferah bir gülümseyişle döner ya baba
elinde yemiş dolu bir sepet; 
ve serinlesin diye su, pencere önüne konmuş toprak bir testi gibi
ter damlalarıyla alnında...
barış budur işte.
Evrenin yüzündeki yara izleri kapandığı zaman, 
ağaçlar dikildiğinde top mermilerinin açtığı çukurlara, 
yangının eritip tükettiği yüreklerde
ilk tomurcukları belirdiği zaman umudun, 
ölüler rahatça uyuyabildiklerinde, kaygı duymaksızın artık, 
boşa akmadığını bilerek kanlarının, 
barış budur işte.
Barış sıcak yemeklerden tüten kokudur akşamda
yüreği korkuyla ürpertmediğinde sokaktaki ani fren sesi
ve çalınan kapı, arkadaşlar demek olduğunda sadece.
Barış, açılan bir pencerden, ne zaman olursa olsun
gökyüzünün dolmasıdır içeriye.
Bir tas sıcak süttür barış ve uyanan bir çocuğun gözlerinin önüne tutulan kitaptır.
Başaklar uzanıp, 'ışık! ışık! ' diye fısıldarken birbirlerine! 
Işık taşarken ufkun yalağından.
Barış budur işte.
Kitaplık yapıldığı zaman hapishaneler
geceleyin kapı kapı dolaştığı zaman bir türkü
ve dolunay, taptaze yüzünü gösterdiği zaman bir bulutun arkasından
cumartesi akşamı berberden pırıl pırıl çıkan bir işçi gibi; 
barış budur işte.
Geçen her gün yitirilmiş bir gün değil de
bir kök olduğu zaman
gecede sevincin yapraklarını canlandırmaya.
Geçen her gün kazanılmış bir gün olduğu zaman
dürüst bir insanın deliksiz uykusunun ardısıra.
Ve sonunda hissettiğimiz zaman yeniden
zamanın tüm köşe bucağındaki acıları kovmak için
ışıktan çizmelerini çektiğini güneşin.
Barış budur işte.
Barış ışın demetleridir yaz tarlalarında, 
iyilik alfabesidir o, dizelerinde şafağın.
Herkesin 'kardeşim' demesidir birbirine, 'yarın yeni bir dünya kuracağız' demesidir; 
ve kurmamızdır bu dünyayı türkülerle.
Barış budur işte.
Ölüm çok az yer tuttuğu gün yüreklerde, 
mutluluğu gösterdiğinde güven dolu parmağı yolların, 
şair ve proleter eşitlikle çekebildiği gün içlerine
büyük karanfilini alacakaranlığın...
barış budur işte.
Barış sımsıkı kenetlenmiş elleridir insanların
sıcacık bir ekmektir o, masası üstünde dünyanın.
Barış, bir annenin gülümseyişinden başka bir şey değildir.
Ve toprakta derin izler açan sabanların
tek bir sözcüktür yazdıkları: 
Barış.
Ve bir tren ilerler geleceğe doğru
kayarak benim dizelerimin rayları üzerinden
buğdayla ve güllerle yüklü bir tren.
Bu tren barıştır işte.
Kardeşler, barış içinde ancak
derin derin soluk alır evren.
Tüm evren, 
taşıyarak tüm düşlerini.
Kardeşler, uzatın ellerinizi.
Barış budur işte.
<end>

<start>
Haykırmak istiyordu
Daha fazla dayanamayacaktı
Sesini duyabilecek kimse yoktu orada
Kimse duymak istemiyordu.
Kendisi de korkuyordu sesinden
İçinde boğuyordu sesini.
Patlamak üzereydi susuşu.
Birden,
Havaya uçtu gövdesinin parçaları
Özenle, sessizce toplayacaktı bu parçaları,
Hepsini bir bir yerine yerleştirecekti
Delikleri kapamak için.
Ve rastgele bir gelincik, bir sarı zambak bulursa,onlarıda toplayacak,
Kendisinin bir parçasıymış gibi gövdesine yapıştıracaktı
Böyleydi,
Delik deşik,
Görülmemiş bir şekilde çiçek açıyordu işte.
<end>

<start>
Biliyorsun, ölüm diye bir şey yok, diyor adam kadına.
Biliyorum, evet, artık öldüğüme göre, diyor kadın.
İki gömleğin de ütülendi, çekmecede, 
sadece küçük bir gül benim özlediğim.
Çev. Cevat Çapan
<end>

<start>
Sana bu pembe bulutları göstermek istiyorum gecede.
Ama görmüyorsun. Gece olmuş -insan neyi görebilir ki?
Artık senin gözlerinle görmekten öte bir seçeneğim yok, 
diyor, 
demek ki yalnız değilim, yalnız değilsin. Gerçekten de 
bir şey yok sana gösterdiğim yerde.
Sadece bir araya gelmiş yıldızlar, yorgun, 
bir kır eğlencesinden kamyonla dönen insanlar gibi, 
hayal kırıklığına uğramış, aç, hiç biri türkü söylemeyen, 
terli avuçlarında ezik yaban çiçekleri.
Ama ben direteceğim, diyor, görmekte ve sana göstermekte
çünkü sen görmezsen, sanki ben de görmemiş olacağım-
hiç değilse senin gözlerinle görmemekte direteceğim-
ve belki bir gün buluşacağız başka yönlerden gelip.
<end>

<start>
Bu ağaçlar katlanamaz daha basık bir göğe
Bu taşlar katlanamaz yabancı çizmelere
Yalnız güneşe boyun eğer bu yüzler
Yalnız doğruluğa boyun eğer bu yürekler
<end>

<start>
Göklere inanırdım eskiden,
ama sen, denizlerin
derinliğini gösterdin bana,
ölü kentleri,
unutulmuş ormanları,
boğulmuş gürültüleriyle.
Gök şimdi yaralı bir martı,
süzüldü denize.
Sana kargaşalığın üzerindeki
köprüyü kurmaya çalışan bu el
kırıldı.
Bak bana:
ne kadar çıplak ve suçsuz
duruyorum önünde.
Üşüyorum, bacım.
Kim getirecek bize
ellerimizi ısıtacak güneşi? 
Susuyorum. Dinliyorum.
Kimseler geçmiyor
gecemizin karanlık sokağından.
Yıldızlar kazaya uğramış
karanlık surların
ucunda sendelerken
koparıp alınan bir kartalın
paslanmış gözlerinde.
Bağlı ellerin
kapıyor çıkış yolunu.
Yalnız senin sesin
adımlıyor gecenin dehlizini
çarparak taşlara
uzun kılıcını.
Vakit geç.
Ölüm geri çeviriyor beni.
Hayat istemiyor.
Ben şimdi nereye gidebilirim ki?
çeviren: Cevat Çapan
<end>

<start>
1.Hava kararıncaya dek
Eline almıştı kadının elini. Konuşmuyordu
uzaktan, belki de kendi içinde, 
güçlü atışını duyuyordu denizin nabzının.
deniz, çamlar, tepeler eliydi kadının
Ona söylemese bunu, nasıl tutabilirdi o eli?
hava kararıncaya dek kımıldamadılar. Sadece
iki eli de kırık bir heykel vardı ağaçların altında.
2. Bir kadın
O gece; yanına varılmaz o kadın öpmüyor kimseyi
onu öpecek kimse çıkmaz korkusuyla tek başına.
Beş uçlu bir yıldızla gizliyor bir tutam beyaz saçı
ve en güzel kimliğini yadsıması kadar güzel kendisi.
3. Neden bizim suçumuz?
Dikensiz kalkan filizleri dilinin altında, 
üzüm çekirdekleri, şeftali lifleri.
Ilıman bir ülke var gölgesinde
kirpiklerinin. Yatıp dinlenebilirim, diyor, sorgusuz.
Peki ne anlama geliyor bu 'daha ilerde' sözü? 
Neden senin suçun olsun, kuşkusuz, yaprakların
arasında kalman-
güzel, yalın, sıcaklığının altın çizgilerinde? 
Ve neden benim suçum gecede ilerlemek, 
kendi özgürlüğümde tutsak, diyor, cezalandırılanın
ceza vermesi?
Çeviri: Cevat Çapan
<end>

<start>
Bırak ben de geleyim seninle.
Ne kadar da güzel ay bu akşam! 
İyidir ay, iyidir,
-kimse görmeyecek
nasıl da ağarmış olduğunu saçlarımın.
Ay altın rengine dönüştürecek gene.
Sen de anlayamayacaksın.
Bırak ben de geleyim seninle.
Ay çıkınca büyür evdeki gölgeler,
görünmez eller açar perdeleri,
piyanonun tozlarına unutulmuş sözcükler yazar
solgun bir parmak
-duymak istemem onları.
Ne olur sus.
Bırak ben de geleyim seninle,
biraz daha uzağa,
fabrikanın duvarlarına kadar,
o beton, o göksel, o ayışığıyla
badanalanmış,
öylesine kayıtsız,
öylesine maddeden uzak,
öylesine gerçek ve neredeyse soyut kentin
göründüğü o köşebaşına kadar,
istersen inanabilirsin yaşadığına,
yaşamadığına hatta,
istersen hiç yaşamadım diye düşün,
inanma istersen
zaman ve yıkımlarına.
Bırak ben de geleyim seninle.
<end>

<start>
Bir şey bilmiyorum - dedi - bir şeyim yok, bir şey değilim
buradaysam, dünyanın içinde, çakılmış bir büyük kanatla göğsüme,
o'dur öğrendiğim tek sözcük, söyler ağlarım-
onu tanıyorum, onunla varım, onu haykırırım rüzgâra-
uykusuz ıssız gecelerde öldürenlerin öğrettikleri
onca taşın taşlanmanın altında - yalnız bir sözcük:
Özgürlük, Özgürlük, Özgürlük.
Çeviren: Ahmet YORULMAZ
<end>

<start>
Sırtına aldı güneşi bu sabah
akkordeonu omuzunda bir delikanlı gibi
Atina tepelerine tırmanan.
Geride kaldı geçirdiğimiz gece, zevkleri
ve o zevklerin korkusu. O bitmek umudu olmayan
hüzün de geride kaldı.
Çamlar, güneş, pencereler - işte oradalar.
Ağaçların altında iki iskemle. Niçin iki? 
Haa evet, biri oturmak, biri de bacaklarını uzatmak için.
Çeviren: Cevat ÇAPAN
<end>

<start>
Sessiz gece. Sessiz. Ve sen vazgeçtin
beklemekten. Nerdeyse dingindi her yer.
Birden, orada olmayan kişinin o canlı
dokunuşunu duydun yüzünde. Gelecek.
Sonra kendi kendine çarpan pancurların sesi.
İşte rüzgâr da çıktı. Ve biraz ötede,
kendi sesinde boğuluyordu deniz.
Çeviren: Cevat ÇAPAN
<end>

<start>
Kadınlar çok uzakta. "İyi geceler" kokar çarşafları.
Masaya ekmek koyarlar yokluklarını hissetmeyelim 
           diye.
Sonra anlarız suçun bizde olduğunu. Sandalyeden kalkıp
"Bugün çok yoruldun," deriz ya da "Boş ver, lambayı ben
            yakarım."
Kibriti çaktığımızda, o yavaşça döner ve tarifsiz
bir dikkatle mutfağa yönelir. Sırtı nice ölülerle,
kamburlaşmış, hüzünlü bir tepe-aileden ölüler,
onun ölüleri, senin kendi ölümün.
Adımlarının gıcırtısını duyarsın eski döşemede,
bulaşık telindeki tabakların ağlayışını duyarsın
sonra da treni, askerleri cepheye götüren.
Çeviren: Cevat ÇAPAN
<end>

<start>
Islanmış parlıyor damlar ay ışığında. Kadınlar
şallarına sarınıyorlar. Evlerine koşuyorlar saklanmak
           için.
Biraz daha oyalansalar eşikte, onları ağlarken yakalayacak
           ay.
O adam her aynada, çıplaklığı içine kapatılmış
bir başka saydam kadın olmasından şüpheleniyor
- sen ne kadar uyandırmak istesen de onu, o uyanmayacak.
Bir yıldızı koklayarak uyuya kalmış o kadın.
Adamsa uyanık yatıyor koklayarak aynı yıldızı.
Çeviren: Cevat ÇAPAN
<end>

<start>
Yavaş yavaş gece iniyor mahalleye. Uyuyamıyoruz.
Şafağı bekliyoruz. Bekliyoruz ki güneş
bir çekiç gibi çarpsın saç damlara,
çarpsın alınlarımıza, yüreklerimize,
bir ses olsun, o ses duyulsun - başka bir ses,
çünkü sessizlik silâh sesleriyle dolu, başka yerlerden gelen
Çeviren: Cevat ÇAPAN
<end>

<start>
Gece. Hiç ses yok. Yalnız kükremesi boşluğun
ve saydam belirsiz ayın ışığı
hâlâ bir biçim almadan duran ve o kadını inciten
Çeviren: Cevat ÇAPAN
<end>

<start>
Gece karşımızda, pencereleri kapalı
iki katlı yetimhanenin cephesi gibi duruyordu.
Ertesi gün, ağaçların altında bir kadın
bir diken çıkardı ayağının tabanından -
bizim her gece üstüne bastığımız o aynı diken.
Çeviren: Cevat ÇAPAN
<end>

<start>
Yapraklarla gizlenmişti yüzün.
Birer birer kopardım yaprakları sana yaklaşmak için.
Son yaprağı kopardığımda, sen gitmiştin. Sonra
bir çelenk ördüm kopan yapraklardan. Kimsem yoktu
verebileceğim. Ben de çelengi alnıma yerleştirdim.
Çeviren: Cevat ÇAPAN
<end>

<start>
O yoğun nem her şeye sindi. Yazlıkçılar gitti.
İki bulutun altına asılı mavi yazılı
sarı otel tabelaları soldu artık.
Temizlikçi kadın her sabah,
uzun perdeli ve yataklarının altındaki
terlikleri soğumamış yeni evlilerin odalarına
           giderken
ağır ağır geçecektir oradan.
Çeviren: Cevat ÇAPAN
<end>

<start>
Denize bakmadan yazdıkça,
kaleminin ucunun titrediğini duyuyor -
deniz fenerlerinin yakıldığı andır bu.
Çeviren: Cevat ÇAPAN
<end>

<start>
Burada, karmakarışık odamda,
toz tutmuş kitaplarla
ölü ve dalgın bakışlar,
bu duraksayan gölgeler arasında,
bir ışık sızıntısı; 
o gece durup
çırılçıplak soyunduğun yerde.
Çeviren: Cevat ÇAPAN
<end>

<start>
Şiire, aşka ve ölüme inanıyorum, diyor,
işte bu yüzden ölümsüzlüğe de inanıyorum.
Bir dize yazıyorum, dünyayı yazıyorum; ben varım; dünya
          var.
Bir ırmak akıyor serçe parmağının ucundan.
Yedi kere bu ırmak gökyüzünün mavisi. Yeniden
ilk gerçek oluyor bu arılık, bu benim son dileğim.
Çeviren: Cevat ÇAPAN
<end>

<start>
Yağmurda yürüyor. Hiç acelesi yok.
Islak parmaklıklar parlıyor. Gizli bir
kızıllıkla kararmış ağaçlar. Ağılın
bir köşesinde eski bir otobüs tekerleği.
Mavi ev alabildiğine daha mavi.
Hiçlik böyle aydınlanıyor demek. Taşlar
          düşüyor.
Eller kapanıyor. Boş bir dosya
yüzerek yaklaşıyor nehirde. Ama senin adın
belki de dosyanın öbür yüzündedir.
Çeviren: Cevat ÇAPAN
<end>

<start>
Çukuru ölçtük, kirecin içine attık ölüleri; 
sonra en ince ayın altında kayığa bindik,
dördüncü arkadaş demir kutuyu kucağına almış,
sanki içindeki gizli bir ateşten ısınıyormuş gibi
üstüne eğilmişti. Duman yükselmedi,
öylece kaldı suların üzerinde.
Çeviren: Cevat ÇAPAN
<end>

<start>
Yüzyıllardır kimse bakmamış bu bahçeye. Ama işte
Bu yıl – Mayısta mı, Haziranda mı? – kendiliğinden
açmaya başlamış çiçekler
parmaklıklara kadar coşmuş – binlerce gül
karanfil, binlerce sardunya, kokulu burçak-
mor, turuncu, yeşil, kırmızı, sarı
renk renk, dal dal, öyle çok, öyle güzel ki
süzgeçli kovasıyla
yeniden geliyor kadın – güzelleşmiş, dingin
anlatılmaz bir güvenlik içinde. Ve bahçe örtüyor
kadını
omuzlarına kadar, sarıp içine alıyor büsbütün
havaya kaldırıyor kollarında. Sonra biz geliyoruz
tam öğle üzeri
bahçeyle kovalı kadın göğe yükseliyor
ve başımızı kaldırdığımızda, birkaç damla su damlıyor
kovanın süzgecinden usulca yanaklarımıza, çenelerimize
ve dudaklarımıza.
Çeviri: Cevat Çapan
<end>

<start>
Kahve masalarını kaldırıma çıkarıyorlar
Yaşlılar gelip oturuyorlar orda öğleden sonra
Gazetelerine vuran güneş silip götürüyor
haberleri.
Ve artık okuyamıyorlar. Belki de kızıyorlar buna,
belki de unutuyorlar, çünkü her zaman
ele geçirir ölüm gazetelerin arka sayfalarını
kör kuyulu avluları ele geçirdiği gibi.
Ve işte sessiz bir saati ikindi vaktinin eski mahallede
sanki bütün gebe kadınlar kalkıp başka bir yere
gitmişler.
Çeviren: Cevat Çapan
<end>

<start>
Yoksul, çok yoksul topraklar; kavruk otlar, taşlar –
seviyorduk o taşları, onları işliyorduk. Zaman geçiyor.
Göz kamaştırıcı gün batışları. Camlarda kızıl bir
parıltı.
Camların gerisinde saksılar, evlenmemiş kızlar.
Bir sis yayılıyor zeytinliklerden. Akşam olurken
peçeli kadınların yürüyüşü başlıyor servilerin
ardından,
yürüyüşlerinin tutukluğunda geçmişten kalma bir
gurur ve hüzün var; 
birden anlıyorsun adımlarından dizlerinin mermer
olduğunu, kırıldığını ve çimentoyla tutturulduğunu.
Yannis Ritsos
-bir mayıs günü bırakıp gittin-
Çeviri: Cevat Çapan
<end>

<start>
Bazen yapayalnız bir ağaç vardır koca ormanda
esinti olmasa bile, bütün yaprakları kımıldayan.
Ve hemen yanmayan bir avize gibi mermer kesilir
gecenin orta yerinde, çobanların,
atların, yıldızların solumasını hızlandıracak.
Çeviri:Cevat Çapan
<end>

<start>
Sevecendin, iyi huyluydun, sana bağışlanmıştı bütün
erdemler,
rüzgârın bütün okşayışları, bahçedeki bütün şebboylar.
Ayağına tezdin, gazal gibi sekip giderdin,
kapımızdan girdiğinde, eşiğimiz altın gibi ışık saçardı.
Gençliğinle gençleşirdim, üstelik gülümserdim.
Yaşlılık hiç ürkütmezdi beni, ölüme aldırmazdım.
Ama şimdi nasıl ayakta dururum? Nereye sığınırım? 
Kar altında kurumuş bir ağaç gibi tek başıma kaldım.
Yannis Ritsos
-Bir Mayıs Günü Bırakıp Gittin-
Çeviri: Cevat Çapan
<end>

<start>
Bir mayıs günü bırakıp gittin beni, seni o mayısta
yitiriyorum,
o sevdiğin bahar mevsimi, yavrucuğum, çatıya çıkıp
güneşler içindeki damdan insan dolu dünyaya
baktığında,
gözlerin sağamıyordu bir türlü susadığın o aydınlığı.
O sıcak ve yumuşak erkek sesinle kıyı boyunca serili
o çakıllar kadar sayısız neler anlatmıştın bana.
Bütün bu güzellikler bizim olacak demiştin,
oysa ışığın yok artık, parıltımız karardı, ateşimiz
söndü.
Çeviri: Cevat Çapan
<end>

<start>
Bu pencere yalnız.
Bu yıldız yalnız,
masada unutulmuş bir cıgara gibi-
tüten, mavi mavi tüten, tek başına.
Ben de yalnızım diyor adam.
Cıgaramı yakıyorum, içiyorum.
Cıgara içip düşünüyorum. Yalnız değilim.
Çeviri: Cevat Çapan
<end>

<start>
Gidilir gelinir.
Belki sağ salim dönülür, hepsi o kadar.
Günler geceler çabuk geçer.
Çabuk geçmez şaşkın bir çocuğun hüznü
Vapurlar, arabalar, karlar çabuk geçer.
Ayrılık da özlem de her şey...
Herşey çabuk geçer
Ve birden gün ağarır.
Hepsi o kadar.
Gidilir herhalde gelinir.
Bütün gün denize bakmak kadar.
Belki ayvalar çürür.
Birşeyler kurur, atılır.
Nedir ki uzakta olmak
Ardahan'da boş duran bir ev
Hiçbir zaman suyu olmayacak bir kuyu
Unutulur, kalır. Hepsi o kadar.
O kadar anlayabilmek
O kadar acemi
O kadar toy
O kadar ilk
O kadar yeni
Ey uğursuz yolculuklar
Ey yıldızsız samanyolu
Bir daha hiç olmayacaksınız.
Çünkü yarım ve yaralı kalan
Bir akşam, yemin etmiyorum ama
En az günlerce, günlerce kanar.
Gidilir, gelinse de gidildiği gibi değildir.
Hepsi o kadar.
<end>

<start>
1.
Gözlerinin rengi gibi
Yüreğinin rengi gibi
Saçların da kendi renginde
Ama ben, ellerini gördüm önce
Toplayan, düzelten, onaran ellerini
Dokunduğuna soluk aldıran
Telâşlı, usta, sevecen ellerini
Geç anladım ve inandım
Her gün daha çok inanıyorum
Ellerin, güzel işlerin karıncası
Ellerin, ellerden bıkmış ellerime sığınak
2.
Yüzünün rengi gibi
Dudaklarının rengi gibi
Saçların da kendi renginde
Ama ben, özverini gördüm önce
İçinden çavlan gibi dökülen özverini
Hep koşan, yürümeyi bilmeyen
Hesapsız, gücendirmeyen, saydam özverini
Neye uzansa dirilten
Susan, hüzünlenen, sıcak özverini
Geç anladım ve inandım
Gün gün daha çok inanıyorum
Özverin, güzel işlerin arısı
Özverin, sözcüklerden yılmış kafama barınak
3.
Derinin rengi gibi
Sesinin rengi gibi
Saçların da kendi renginde
Ama ben, seni gördüm önce
Gülen, yaşayan, bilen seni
Körpe bir söğüt dalı gibi çırpınan
Durduğu yere can veren
Gönüllü, duyan, seven seni
Geç anladım ve inandım
Şimdi daha çok inanıyorum
Sen, hayatın ablası
Saf olan her şeyin mayası
Sen, eşyalardan usanmış kalbime dayanak
4.
Sevgili arkadaşım benim
Sana 'sevgili arkadaşım' diyorum
Budur, bizim anladığımız sevdanın tanımı
İşte sana bir aşk şiiri
İçinde 'sevgilim' sözcüğü geçmiyorsa
Suçun yarısı senin
Çünkü, ben de bize yaraşanların sözcüğünü değil
Kendisini seviyorum senin gibi
<end>

<start>
Yorgunluktan başım düşüyor
Gökte kanadı ayrıç ayrıç bir kırlangıç
Dere gibi geçiyor içerimden
Ekmek kurumuş
Zeytin çekmiş yağını
Yürüdüm yutkuna yutkuna
Toza belendi miğdem
Gözlerim soldu
Armuda vardım yüksek
Bostana vardım ellerin
Köy hayat gibi ırak
Dönendim durdum
Bir dost bulamadım
Gün akşam oldu
Taze yavrum kan kusuyor
Dışarda eli kırbaçlı bir rüzgar
Hançer gibi geçiyor yüreğimden
Tezek tükenmiş
Oda çekilmiş sıcağını
Düşündüm tütünü sara sara
Ağuyla dağlandı ciğerim
Yüzümün rengi durdu
Avrada baktım ağlıyor
Komşuya vardım susuyor
Kasaba devlet gibi ırak
Yol kapalı
Kalktım oturdum
Bir dost bulamadım
Gün akşam oldu
Amerikan buğdayı bereketli olmuyor
Ötede bizim buğdaydan sapsarı bir ırmak
Güneş gibi geçiyor düşlerimden
Öküzler zayıflamış
Toprak çekmiş elini
Eridim hilal oldum
Sele karşı terim
Gücüm dondu
Tüccara vardım ürkek
Yakın köye vardım bakmıyor
Geçim bir kanlı tuzak
Sordum sordurdum
Bir dost bulamadım
Gün akşam oldu
Şehre inince keyfim kaçıyor
Her yerde yüzüme çarpan bir tokat
Eski bir kin gibi geçiyor gözüm önünden
Kapılar kapanmış
Hükümet çekmiş ayağını
Bekledim köle oldum
Yere yapıştı dizlerim
Umuduma set kondu
Valiye vardım ödlek
Başkana vardım gülüyor
Belki çıkar diye evrak
Sustum oturdum
Bir dost bulamadım
Gün akşam oldu.
<end>

<start>
Sen olmadan gitmiyor
taptığım yalnızlık bile.
Sen olmayınca gitmiyor
yenilerini tanıdığım acılar bile.
Sen olmadan gitmiyor
bıktığım, usandığım ölümler bile.
Sen olmadan gitmiyor
sokağa atılmış bir köpeğin hüznü bile.
Sen olmadan gitmiyor
nar ağacının altına çekilmek bile.
<end>

<start>
Ayışığı unuttu karları
Nerdeyse tipi çıkar
Yaralı bir keklik
Uçtu önümden
Bende kaldı kanadı
<end>

<start>
Seni yitirmedim, kaybettim.
Cep saatimi yitirdim, seni kaybettim.
Gökyüzünün herhangi bir yerinde
herhangi bir gökyüzünde
kaybettim seni.
Kim kimi buldu ömründe? 
Herkes başka bir günü düşündü.
Şöyle ya da böyle
ömründe olmayan dünü düşündü.
Yeryüzünde hemen şurda
kaybettim seni.
Telaşla, korkuda kaybettim.
Hüzünde, coşkuda kaybettim.
'Mutluluktan ölebilirim' dedin, kaybettim.
Kim kimi tanıdı ömründe? 
Herkes başka bir durumu düşündü.
Şöyle ya da böyle
ömründe olmayan umudu düşündü.
Kaybolan ne varsa onlarda, onlarla
geçen günlerden birinde, geçmişte
kaybettim işte, zaman sustu.
Zifiri karanlık bir mağarada
ürkek bir yosun ışıdı, kayboldu.
<end>

<start>
Gül soldu
Çiçek koparıldı
Deniz durdu
Güneş doğmuyor
Tohum dağıldı
Bahçe kurudu
Serçe gelmiyor
Dal kırıldı
Su dondu
Rüzgar esmiyor
Gazino kapandı
Ay çıkıyor bulanık
Güneş doğuyor şüpheli
Serçe geliyor yaralı
Rüzgar esiyor isteksiz
İnanmıyorum BİTMEDİ
                     Süreyya Berfe
<end>

<start>
Dağ başından bir ışık geliyor
Yansıyor gözlerimden şehre
Bozkıra köy evlerine
Yorgun değilim seninle buluştum
Bir mendil sevinç yolladım sana askerden
Sevdamın nöbetini tuttum bütün gece
Dağ başından bir yel esiyor
Dönüyor tüfeğimin namlusundan şehre
Fabrikalara harmanlara
Üzgün değilim anamla konuştum
Bir tokat izi yolladım ona askerden
Vurulan yeğenimin nöbetini tuttum bütün gece
Dağ başından bir su kaynıyor
Akıyor postallarımdan şehre
Sana izin tezkeremi yolladım askerden
Acılarımın nöbetini tuttum bütün gece
<end>

<start>
Ben sevince yeryüzü arınır
Yüzüme vurur gölgesi
Yüreğim aşkla beslenen başaktır
Açılır
Soymak ister kabuğundan bedeni
Ben ağlayınca serçeler uçar
Dünya küçülür gözümde
Durur önümde bir hüzün serpintisi
Yayılır
Yıkmak ister acıdan kuleleri
Ben gidince öfkem ayaklanır
Dindiremez onu çocuklar bile
Köpürür taşar ama yalnız kalır
Morarır
Yalnızlığın verdiği sessizlikle
<end>

<start>
Düşününce uzaklarda olduğunu
öyle uzuyor ki zaman...
Bugün ne? 
Hafta bitti bile.
Bana sorarsan daha günler var.
Ne acı
günlerle ölçülüyor ayrılıklar.
Duyunca uzaklarda olduğunu
öyle duruyor ki zaman...
Saat kaç? 
Gün bitti bile.
Bana sorarsan daha saatler var.
Ne tuhaf
saatlerle ölçülüyor ayrılıklar.
Bilince uzaklarda olduğunu
öyle ağırlaşıyor ki zaman...
Güneş doğdu mu? 
Sabah bitti bile.
Bana sorarsan birkaç dakika var.
Ne korkunç
dakikalarla ölçülüyor ayrılıklar.
<end>

<start>
Kayıp bir gün daha.
Çocuklar büyüyor, yaşlanıyoruz
seni seviyorum.
Soğuk bir çağrı daha.
Tanıdık bir boşluk, dağılıyoruz
seni seviyorum.
Gitti bir arkadaş daha.
Zaman ölüyor, duruyoruz
seni seviyorum.
Gizli-açık bir mutsuzluk daha.
Çok konuşuyorlar, sıkılıyoruz
seni seviyorum.
<end>

<start>
Yeter bu kısır döngü
Sizin gibi değilim
Farklı zihnimin rengi
Sizin gibi değilim
Boşa çamur atmayın
Konuştukça batmayın
Boş yere dayatmayın
Sizin gibi değilim
Farklıdır huyum, suyum
Faklı işler beş duyum 
Assanız da ben buyum
Sizin gibi değilim
Ben bilmem sağı solu
Yaşarım dolu dolu
Yüreğim Anadolu
Sizin gibi değilim
Diş bileyip dişlemem
Ayrımcılık düşlemem
Yaftalamam fişlemem
Sizin gibi değilim
Düşüncem duygum vardır
Zorbadan kaygım vardır
İnanca saygım vardır
Sizin gibi değilim
Kıymet verip her cana
Severim kana kana
Hamdolsun Yaradan’a
Sizin gibi değilim
<end>

<start>
“Seviyorum” deyip ucuz laf etmem
Ben aşkımı görünmeze gizlerim
Gaddarım, haşinim, bil ki affetmem
Riyaya zulmeder benim sözlerim
Hasseler ötesi farkeyle beni
Nakşeylesin yokluğunu, izlerim
Bir an bile durma terkeyle beni
Nazarımla cezbetmezse gözlerim
Lisan muzdariptir gönül halimden
Ben mutluyum gülmese de yüzlerim
Özlemim alsa da seni elimden 
Ben yine, ben yine seni özlerim
<end>

<start>
İlan edemezken gönül halimi 
İçini döküşün beni anlattı 
Lal eylerdi derinliğin alimi 
Engine çıkışın beni anlattı
Aşk elinden nağmeleri sesleyip 
Sükut ile ifadeyi süsleyip 
Duyguları gözyaşıyla besleyip 
Sel gibi akışın beni anlattı
Can evime hapsol diyen o çağrı 
Titretti adeta felç olan bağrı 
Maziye gerilip atiye doğru 
İçini döküşün beni anlattı
Vakit daraldıkça açıldı perde 
Yokluğun korkusu başladı serde 
Zamanın en erken olduğu yerde 
Boynunu büküşün beni anlattı
Kaderin zuhuru ne geç ne erken 
Anlaşılır ancak vuku bulurken 
Talihin yüküne talib olurken 
Dağılıp çöküşün beni anlattı
İradem susunca, sevda yer etti 
Sevdayı beyana gönlüm ar etti 
Bir anda başlayıp bir anda bitti 
Gönlümden çıkışın beni anlattı
<end>

<start>
Aldırmadan derde gama
Sevmek de hoş sevilmek de
Dünya fani derler ama
Sevmek de hoş sevilmek de
Husumet def olup gitsin
Hoşgörü her şeye yetsin
Haset, nefret, öfke bitsin
Sevmek de hoş sevilmek de
Asıla edersek rucu
Elbet kaçmaz ipin ucu
Ayırmadan şucu bucu
Sevmek de hoş sevilmek de
Soruyorsan gaye nedir
Atan kalbe aşk dedir
Bu his hak dan hediyedir
Sevmek de hoş sevilmek de
Can cananı bulsun artık
Herkes nasip alsın artık
Parolamız olsun artık
Sevmek de hoş sevilmek de
Azrail kapıyı çalsa
Benzimiz sararsa solsa
Bir nefeslik ömür kalsa
Sevmek de hoş sevilmek de
Sevgi güldür amma solmaz
Sevenin vadesi dolmaz
Sevemeyen adam olmaz
Sevmek de hoş sevilmek de
<end>

<start>
Esareti esir eden 
Dosdoğru bir hatadayım 
Firariyim beş hasseden 
Görünmez bir kıtadayım
Dert arayıp aralara 
Şifa buldum yaralara 
Okyanusum karalara 
Gizemli bir kıtadayım
Rüzgar sustu sevdam esti 
Umutsuzluk umut kesti 
Türkülerim türkü üstü 
Sekizinci notadayım
<end>

<start>
Bunca yıldır yürüdüğüm
Yollar beni avutmadı
Çilelerim düğüm düğüm
Kullar beni avutmadı
Serapmış asıl sandığım
Vesveselermiş kandığım
Aslı diyerek yandığım
Küller beni avutmadı
Perdelerden sakındığım
Dertlerimi yakındığım
Yıkıldıkça dokunduğum
Teller beni avutmadı
Gözüm gibi sakladığım
Her cürmünü akladığım
Çare diye kokladığım
Güller beni avutmadı
Ne var oldum ne de yoğum
Ne ölüm bu ne de doğum
Otuzbeşlik bir çocuğum
Yıllar beni avutmadı
<end>

<start>
Sır düğümlü ahımda
Şu gönül dergahımda
Sensizliğin ateşi
Alev olur ruhumda
Rüzgar eser savurur
Yaprak gider dal vurur
Sonsuzluğun ateşi
Yakar beni kavurur
Yanıp kül olmak güzel
Sararıp solmak güzel
Hasretle dolmak güzel
Bu sevdanın bağrında
Ölümsüzlük uğrunda
Yaşamak ölmek güzel
<end>

<start>
Yürüdükçe gölgem kayboldu benden
Vuslatsız sevdamdan usanır oldum
Ruhuma giydiğim candan bedenden
Belirdikçe aşkım utanır oldum
Çırpınır duramaz can kafesinde
Son sözü sonsuzluk son nefesinde
Kırıldı kalemim aşk celsesinde
Urgana sehpasız uzanır oldum
Tabip bildiğini nasıl söylesin
İster meçhul ister Mecnun eylesin
Dört mevsim içtiğim hazan neylesin
Öldükçe bedenim uyanır oldum
<end>

<start>
Bende sevda yarası
Derdin dermanı sende
Bende bahtın karası
Aşkın fermanı sende
Neyim var ise aldın
Meçhul bir derde saldın
Varım yoğum sen oldun
Artık can yok bedende
Var ise bu can
Yoluna kurban
Hazırım her an
Gel de sana geleyim yar
Ol de senin olayım yar
Sende beni bulayım yar
Canın olayım
<end>

<start>
Aklını al başına
Geçen gün ömürdendir
Oyalanma boşuna
Geçen gün ömürdendir
Yürüsen de, dursan da
Türlü hayal kursan da
Saati durdursan da
Geçen gün ömürdendir
Yanma gaflet narına
Sadık ol kararına
Erteleme yarına
Geçen gün ömürdendir
Ne sultana, ne şaha
Kalmadı dünya aha
Ele geçmez bir daha 
Geçen gün ömürdendir
Gönül akıla şaştı
Hatalar doldu taştı
Hesap günü yaklaştı
Geçen gün ömürdendir
İbretin olsun dünün 
Hakkını ver bugünün
Belki yarın son günün 
Geçen gün ömürdendir
Unutmadan gayeyi 
Al zamandan payeyi
Tüketme sermayeyi
Geçen gün ömürdendir
<end>

<start>
Gözlerimdir kalemim
Yüreğimdir kağıdım
Kesilirim ve lâkin
Bükülmez bir yiğidim
Çıra olup deste deste
Yanıyorum her nefeste
Soran varsa işte buyum
Can çıkmadan çıkmaz huyum
İçmişim aşk şarabını
Ben sevdanın sarhoşuyum
Her demde bir asırım
Zamansızlık kusurum
Hürriyetler utansın
Gönüllere esirim
Çıra olup deste deste
Yanıyorum her nefeste
Soran varsa işte buyum
Can çıkmadan çıkmaz huyum
İçmişim aşk şarabını
Ben sevdanın sarhoşuyum
<end>

<start>
Yüce dağların başında
Kar bir yana kış bir yana
Depreşir ağzım içinde
Dil bir yana diş bir yana
Bahar olur sular coşar
Yüce dağlardan yol aşar
Bir gün olur ayrı düşer
Leş bir yana baş bir yana
Nidelim beyler nidelim
Baş kesip kanlar dökelim
Ayvaz'a imdat gidelim
Üç bir yana beş bir yana
Bire beyler bire paşa
Karlı karlı dağlar aşa
Bir gün ola ayrı düşe
Kol bir yana baş bir yana
Kocadım belim büküldü
Tütünüm arşa dikildi
Gözümden dolu döküldü
Kan bir yana yaş bir yana
N'oldu koç Köroğlu n'oldu
Dereler kan ile doldu
Gördün düşman yeğin geldi
Vur bir yana düş bir yana
<end>

<start>
Çar köşe fani dünyada
Koç yiğitler olmasaydı
Dünyayı zulmet alırdı
Ağlayanlar gülmeseydi
Dünyayı zulüm alırdı
Gün doğmaz öyle kalırdı
Aşıklar mecnun olurdu
Sevdiceğin' görmeseydi
Sevdiğim karşımda salın
Bilmez misin aşık halin
Yare gönderdiğim gülün
Yapracığı solmasaydı
Vur a koç Köroğlu vur a
Yar derdi ne derman ara
Ölüme bulurdun çare
Emir Hak'tan olmasaydı
<end>

<start>
Hemen mevla ile sana dayandım
Arkam sensin kal'am sensin dağlar hey
Yoktur senden gayri kolum kanadım
Arkam sensin kal'am sensin dağlar hey
Sana derim sana hey ulu yaylam
Meğer başım alam ilimden gidem
Okum senden yayım sendendir cıdam
Arkam sensin kal'am sensin dağlar hey
Yüce yüce tepesinden yol aşan
Gitmez oldu gönlümüzden endişen
Mürüvvetsiz beyden yeğdir dört köşen
Arkam sensin kal'am sensin dağlar hey
Köroğlu der tepelerden bakarım
Gözlerimden kanlı yaşlar dökerim
Bunca yıldır hasretini çekerim
Arkam sensin kal'am sensin dağlar hey
<end>

<start>
Eğer kendülerde erlik var ise
Gelsin döğüşelim Bolu Beyleri
Kanından susayıp candan geçerse
Gelsin döğüşelim Bolu Beyleri
Atına binende eyledi dizgin 
Alayları çatıp eyledi bozgun
Leşine kondurmak isterse kuzgun
Gelsin döğüşelim Bolu Beyleri
Koç yiğitleri aldım da yanıma 
Keskin kılıcımı çaldım belime
Serimden geçmişim bakmam ölüme
Gelsin döğüşelim Bolu Beyleri
Karşımda durana kalmaz kararım 
Doğrulup gelene yoktur zararım
Ya şehitlik ya gazilik dilerim
Gelsin döğüşelim Bolu Beyleri
Ala sadağımı sundum özüme 
Hezaran kalkanım aldım dizime
Köroğlu der kan göründü gözüme
Gelsin döğüşelim Bolu Beyleri
<end>

<start>
Bir atı var Alapaça, peh peh peh
Mecel vermez, Kırat kaça, hey hey hey! 
Az kaldı ortamdan biçe
Ağam kim, paşam kim? 
Nigâr kim, hanım kim? 
Kiziroğlu Mustafa Bey 
Bir Bey’in oğlu, Zor Bey’in oğlu.
Bir fendinen geldi geçti, peh peh peh
Hışmı dağı deldi geçti, hey hey hey! 
Ağam kim, paşam kim... Nigâr kim, Hanım kim? 
Kiziroğlu Mustafa Bey
Bir Bey’in oğlu. Zor Bey’in oğlu…
<end>

<start>
Davran Kırat davran, yokuşa davran
Yokuşun başında soyuldu kervan
Düşman karşısında ne yapsın savran
Estir Kıratım es, yare gidelim
Dost, düşman içinde sıla edelim
Kıratı sorarsan yedidir yaşı
İridir gövdesi, ufaktır başı
Dizgini çekende un eder taşı
Estir Kıratım es, yare gidelim
Dost, düşman içinde sıla edelim
Yokuşa yukarı tavşan sekişlim
Bayıra aşağı ceylan büküşlüm
Alnı akıtmalı, göğsü nakışlım
Estir Kıratım es, yare gidelim
Dost, düşman içinde sıla edelim
<end>

<start>
Yol verin dumanlı dağlar
Aşmaya Ayvaz geliyor
Çağlasın soğuk pınarlar
İçmeye Ayvaz geliyor
Bu dağlarda biten güller
Kokuşu lal eder diller
Dalında cüda bülbüller
Ötüşün Ayvaz geliyor
Bizim yaylanın yiğidi
Belinde gümüş dividi
Yaylanın servi, söğüdü
Gölg'edin Ayvaz geliyor
Bizim yaylalar oluklu
Akar suları balıklı
Al vafalı. mor yelekli
Kız gerek Ayvaz geliyor
Bizim yaylanın uşağı
Belinde Aydın bıçağı
Yaylanın türlü çiçeği
Kokuşun Ayvaz geliyor
Köroğlu der ki tayalar
Ati'imiz hayvan kovalar
Sarptaki yalçın kayalar
Yassılın Ayvaz geliyor
<end>

<start>
Gele 'Zor Bezirgan' beri gel hele
Bir kule yaptırak baş-baş üstüne
Seçilsin yiğitler seninle bile
Dolmalı deryalar leş-leş üstüne
Gele 'Dağıstanlı Hasan'ım gele
İniver meydana, dev gibi mele
'Hoylu'nun dadını acep kim ala
Koymayın bu şehri taş-taş üstüne
Gele 'Deli Hasan' in bu meydana
Ejderhalar gibi ateş saçsana
Bu Acem'i vurup öte geçsene
Doldur dereleri leş-leş üstüne
Gele 'Demirc'oğlu' ne durdun orda
Tenbihe hacet mi sen gibi merde
'Hoylu Bey' düşürdü beni bu derde
Birkaç kale yapın baş-baş üstüne
Gele 'Han Ayvaz'ım bade içelim
Koç yiğide kanlı gömlek biçelim
'Hoylu' ölmüş, candan, serden geçelim
Keselim Acem'i baş-baş üstüne
Gele cümle leşker, beri gel beri
Koyalım bu yola can ile seri
Çamlıbel Dağı'na dönmezsem geri
Kalırsa bu iller taş-taş üstüne
Ben de Köroğlu'yum, böyledir emrim
Gün doğandan gün batana kararım
Bugün bu meydana ben de inerim
Şöyle bir cenk edek, yaz kış üstüne
* Tırnak içindeki isimler (Zor Bezirgan, Dağıstanlı Hasan, Demircioğlu, Deli Hasan vb... Köroğlu'nun savaşçılarıdır.
Köroğlu'nun en yakın dostları ve savaşçılarından 'Deli Hoylu' öldürülmüştür. Köroğlu da intikam kumandasını  bu türküyle veriyor.
<end>

<start>
Tan yeri atmadan şafak sökende 
Düşmanın üstüne hörelenmeli
Düşman kalkan alıp kılıç çekende
Yiğit on beş yerinden yaralanmalı
Haber aldım ihvanından kulundan 
Doyuk olduk akçasından pulundan
Hey ağalar akan kanın alından
Altımızda Kır-At kınalanmalı
Köroğlu'm der Mirza gele Han gele 
Ben isterim günde yüz tufan gele
Derelerden oluk oluk kan gele
Sele düşüp gövde kürelenmeli
<end>

<start>
Siyah kaküllerin dökmüş
Kızıl güllere güllere
Ela gözlerini dikmiş
İnce yollara yollara
Gel Ayvaz'ım dolaşalım
Çamlı bellere bellere
Doldur elinden içeyim
Mest olup serden geçeyim
Seninle bile göçeyim
Uzak illere illere
Gel Ayvaz'ım dolaşalım
Çamlı bellere bellere
Okursun aşkın kitabın
Komadın aşıkın ta'bın
Akıttın çeşmimin abın
Döndü sellere sellere
Gel Ayvaz'ım dolaşalım
Çamlı bellere bellere
Aşıklara vardır meyli
Riyazet çekmişem hayli
Ben Mecnun olam sen Leyli
Düşüp çöllere çöllere
Gel Ayvaz'ım dolaşalım
Çamlı bellere bellere
Köroğlu der budur derdim
Sarardı çehre-i zerdim
Şu benim nihanî derdim
Düştü dillere dillere
Gel Ayvaz'ım dolaşalım
Çamlı bellere bellere
<end>

<start>
Yiğit olan gümbür gümbür gürlesin
Yiğidi doğuran ana bin yaşa
Ak gövdede kızıl kanlar şorlasın
Yiğidi doğuran ana bin yaşa
Davlumbazlar yeğde yeğde vuranda 
Çarkacılar sallı solu dönende
Eğri kılıç ak gövdeyi bölende
Yiğidi doğuran ana bin yaşa
Gele beyler cenge harbi çalınsın 
Çamlıbel askeri ayrı bölünsün
Gece gündüz darbı meydan kurulsun
Yiğidi doğuran ana bin yaşa
Asıl koç yiğitler pusuda saklı 
Belleri kılıçlı eli mızraklı
Hep şahin bakışlı arslan sıfatlı
Yürü kan içenler hep binler yaşa
Köroğlu der bugün burda duralım 
Sabah olsun darbı meydan kuralım
Akan kandan dolu şarap vuralım
Yürü Deli Hoylu'm sen binler yaşa
<end>

<start>
Seferim var Gürcistan'a
Benim ile göçen gelsin
İnmesin namert meydana
Candan, serden geçen gelsin
İçtiğimiz aslan kanı
Yediğimiz süleymani (1)
Kılıç kabzasından kanı
Şerbet edip içen gelsin
Kulak tut merdin sözüne
İnelim meydan yüzüne
Ecel gömleğin özüne
Kend'eliyle biçen gelsin
Köroğlu bir genç aslandır
...........................
Döğüş bir düğün, bayramdır
Candan, serden geçen gelsin
(1)  Süleymani: Bir tür iyi hurma
<end>

<start>
Dağların salından süzülüp inen
Üstü gümüş çullu Kır-Atım benim
Varmış düşmüş bir leke bey eline
Üstü gümüş çulludur, atım benim
Gümüş uyan vurup kişnedem derdim
Seni bir civana besledem derim
Ağalara beylere gösterem derdim
Üstü gümüş çullu Kıratım benim
İki selseli var eli körüklü
Üstüne binenler ejder börüklü
Son demde de kardeş gibi yürekli
Üstü gümüş çullu Kıratım benim
Altıdır, yedidir, sekizdir yaşı
Büyüktür gövdesi küçüktür başı
Şah Hüseyin biner, bir de kardaşı
Üstü gümüş çullu Kıratım benim
Köroğlu der; görebilsem yüzünü
Makramalar alsam silsem gözünü
Şam'da oynatmışlar, gördüm izini
Üstü gümüş çullu Kıratım benim
<end>

<start>
Akar abıhayat biter yemişler
Aslan gibi bu dağlarda kalmalı
Yürü oğlum burda aslanlar yatar
Aslan yatağında aslan olmalı
Yarın burdan kalkıp gitmeli düze
Allah yardım ede burada bize
Almalı kervanı çıkmalı yüze
Bu dağlarda mesken tutup kalmalı
Topuzu çekmeli yola durmalı
Bezirgan bozmalı çerçi vurmalı
Sonunu düşünme n'olup n'olmalı
Kovan aslan gibi alıp gelmeli
Deli Yusuf derler benim adıma
Rahmetme bir kulun asla dadına
İşte nasihatım budur zatına
Kesmeli kervanı alıp gelmeli
<end>

<start>
Hey ağalar yüce dağın salında
Avlar iken ben İspir'im aldırdım
Gözlerim kaldı anın hayalinde
Behey beyler ben İspir'im aldırdım
Geldi geçti Keçeli'ye konmadı
Havalandı gökyüzünden inmedi
Makatara saldım geri dönmedi
Behey beyler ben İspir'im aldırdım
İndim ben de dost yurduna göçürdüm
Safi hayat soğuk sular içirdim
Gülüp oynar iken elden uçurdum
Behey beyler ben İspir'im aldırdım
Köroğlu der gözlerinin karası
Onulmadı yüreğimin yarası
Biri şahin biri İspir yarası
Behey beyler ben İspir'im aldırdım
<end>

<start>
Gel ey nazik beden dilber
Öpül koçul huzur ile
Ömrümün hasılı dilber
Öpül koçul huzur ile
Öpülmekten zarar gelmez
Koçulmaktan adam ölmez
Bu güzellik sana kalmaz
Öpül koçul huzur ile
Öpülmek eski adettir
Koçulmak hub saadettir
Hatır yapmak ibadettir
Öpül koçul huzur ile
Karana yağmadan ağın
Menevşem solmadan bağın
Güzelsin geçmeden çağın
Öpül koçul huzur ile
Köroğlu der gamzen oktur
Derdim hiç kimsede yoktur
Koçulmamış dilber yoktur
Öpül koçul huzur ile
<end>

<start>
Ağalar dinleyin şu bezirganı
Bize haber verir ellerimizi
Hasan için gidek Güllü Nigar'a
Gonca iken derek güllerimizi
Düğünüm var haber salın komşuya
Nişanlandım Döne Hanı Hoylu'ya
Emir verin hazırlansın orduya
Ördek gibi yüzek göllerimizi
Yanarım ağalar yerlerim diken
Babamın öcüdür belimi büken
Düğün kurulmadan günümüz varken
Göz oyanlar görsün sellerimizi
Döktüler babanın gözü kanını
Söndürmeli zalim hanımanını
Almalıyız bunun intikamını
Estirsin kıratım yellerimizi
Kulak verin Köroğlu'nun sözüne
Düğün kuracağım yılın güzüne
Söz verdim emmimin iki kızına
Hoylu Hasan çalsın tellerimizi
<end>

<start>
İki koçak bir araya gelende
Görelim ne işler meydan içinde
Kesilir kelleler boşanır kanlar
Yeğin olur leşker, meydan içinde
Oklar uçup gider şahanlar gibi
Mert de aşıp gider aslanlar gibi
Kılıçlar oynaşır ceylanlar gibi
Kesilir ne başlar meydan içinde
Yiğitler çağrışır yaman gün olur
Allah allah derler yüksek ün olur
Cerha cerha döğüşecek hun olur
Hasmın arar koçlar meydan içinde
Köroğlu'yum methim merde, yiğide
Koç yiğit değişmez cengi düğüne
Sere serpe gider düşman önüne
Ölümü karşılar meydan içinde
<end>

<start>
Muhanetlik etmek değil karımız 
Şehriyar sözüne uyanlardanız
Meydana girende yoktur korkumuz
Kazaya ırıza diyenlerdeniz
Ödleklerle hoş değildir aramız 
Teke tek düşmana varmak töremiz
Muhanete sardırmayız yaramız
Yarayı kendimiz saranlardanız
Bineyidim kır atımın üstüne 
Alayıdım hançerimi destime
Gafili varmayız düşman üstüne
Vakta hazır olun diyenlerdeniz
<end>

<start>
Ağlatırsın beni canım
Gözün yaşı silinmez mi
Çıkıp servi hıramanım
Karşımızda salınmaz mı
Hey nazlım ahdından dönme
Narı aşka düşüp yanma
Zaman böyle kalır sanma
Gönül senden alınmaz mı
Yad ile sürer safalar
Böyle m'olur bivefalar
Nedir bize bu cefalar
Yoksa sensiz olunmaz mı
Mağrur olma cihan fani
Sensin ol Yusufi Sani
Behey canımın da canı
Bana bir dost bulunmaz mı
Gönül uğradı bir derde
Onulmaz aşkım var sende
Köroğlu der sizin yerde
Aşık kadri bilinmez mi
<end>

<start>
Ağalar tedarik görün
Gelende Konya kervanı
Müjdeciye bahşiş verin
Gelende Konya kervanı
Yiğit olun serden geçin
Dolu badelerden için
Her koldan bir yiğit seçin
Gelende Konya kervanı
Köroğlu'yum adım belli
Gürz atarım sağlı sollu
Mağrur olma koç Köroğlu
Gelende Konya kervanı
<end>

<start>
Dağ başını mesken kılmış
Ben yiğidi bilmez miyim
Cidasını ele almış
Ben yiğidi bilmez miyim
Yiğitliğin tarzı budur
Mah cemali olmuş bedir
İner Çamlıbel'den gelir
Ben yiğidi bilmez miyim
Yiğitler nara atanda
Tozu dumana katanda
Han Ayvaz'ım gürz atanda
Ben yiğidi bilmez miyim
Boyu uzun kendi ince
Kuş olur ata binince
Hoylu'm kavgaya girince
Ben yiğidi bilmez miyim
Yolkesen'im yolda dursun
Kervanlardan hesap sorsun
Hanlar hanı seni görsün
Ben yiğidi bilmez miyim
Yiğit giyer kanlı gömlek
Ahdine dokunmaz felek
Acemoğlu gelsin görek
Ben yiğidi bilmez miyim
<end>

<start>
Ben bir Köroğlu'yum dağda gezerim
Esen rüzgarlardan hile sezerim
Demir külünk ile başın ezerim
Kervanı görünce kızar tozarım
Tokat kervanından aldım bakırı
İncitmeyin fukarayı fakiri
Tuna seli gibi boz ırakıyı
İçin beyler için kervan gelince
İçin efeler için ta gün doğunca
Yokuşa çıkarken keklik sekişli
İnişe inerken tavşan büküşlü
Düşmanı görünce kuzgun bakışlı
Yetişin yetişin kervan gelince
Yetişin yetişin ta gün doğunca
Esen örüzgardan hile sezerim
<end>

<start>
Gayre bakma yüzün göster
Ben gönlümü bilmez miyim
Günde padişahlık ister
Ben gönlümü bilmez miyim
Yürü hey şeh nazın nazın
Edelim Hakk'a niyazın
Götürmez muhannet sözün
Ben gönlümü bilmez miyim
Şahinleyin yüksek uçar
Kaplan gibi kanlar saçar
Gökte buluttan nem kapar
Ben gönlümü bilmez miyim
Köroğlu der giden gelmez
Bir yaram vardır onulmaz
Attan cıvandan ayrılmaz
Ben gönlümü bilmez miyim
<end>

<start>
Gel gidelim Karaman'a yukarı
Başı telli canım Ayvaz ağlama
Çok ağlama başa sevda getürür
Başı telli canım Ayvaz ağlama
Gel geçelim Karaman'ı beriden
Körpe kuzu idin aldım sürüden
Kasap baban duyar gelir beriden
Başı telli canım Ayvaz ağlama
Görünüyor Çamlıbel'in illeri
Bahçesinde açılmıştır gülleri
Ne dökülür gözlerinin selleri
Başı telli canım Ayvaz ağlama
Gel gidelim Karaman'dan aşağı
Sar beline şallı Acem kuşağı
Sana derler Çamlıbel'in uşağı
Başı telli canım Ayvaz ağlama
Koç Köroğlu derler Ayvaz adıma
Düşenler kurtulmaz benim yadıma
Merhametin yok mu bu feryadıma
Başı telli canım Ayvaz ağlama
<end>

<start>
Behey ala gözlü dilber
Benim aklım yerindedir
Ben severim sen kaçarsın
İman senin nerendedir
Karşımızda karlı dağlar
Bağban sözü olur bağlar
Benim gönlüm ahdı beyler
Doğru menzil sürendedir
Kaşların kurulu yaydır
Cemalin bedr olmuş aydır
Bahçeye girmek kolaydır
Hesap gülü derendedir
Derviş bellidir tacından
Yürek incinmez acından
Gidi rakibin ucundan
Garip baykuş virandadır
Köroğlu der ey övdüğüm
Daim hayalin kovduğum
Suç sende değil sevdiğim
Sana gönül verendedir
<end>

<start>
Gözlerim yollara kaldı takıldı
Ayvazı'm nerede Kenan ne oldu
Köroğlu'nun gitti başından aklı
Ayvazı'm nerede Kenan ne oldu
Bu da düşmanların başka fendi mi
Yiğit Ayvazıma merhum dendi mi
Felek talihimi acep yendimi
Ayvazı'm nerde Kenan ne oldu
Kırılmışa döndü kanadım kolum
Birisi gülümdü biri bülbülüm
Karardı yıldızım kapandı yolum
Ayvazı'm nerede Kenan ne oldu
Bolu Beyi yoksa kurdu mu tuzak
Yolu tıkadı mı bir sürü kazak
Karanlık bastırdı kasaba uzak
Ayvazı'm nerede Kenan ne oldu
<end>

<start>
(Köroğlu) 
Arzu edip Çamlıbel'den gelmişim
Arayı arayı seni bulmuşum
Sazım kırılınca melul kalmışım
Aman usta çabuk kayır sazımı
(Sazcı) 
Çamlıbel elinden dolandın geldin
Arayı arayı yerimi buldun
Ne sevdaya yeldin sazını kırdın
Başım kalabalık götür sazını
(Köroğlu) 
Sazımı yüksekten kalktım indirdim
İndirdim de sağ dizime bindirdim
Bir keyfe geldim de vurdum sındırdım
Aman usta çabuk kayır sazımı
(Sazcı) 
Çamlıbel'in önü bir uzun yazı
İçinde yayılır ördeği kazı
İşim gayet çoktur uzatma sözü
Başım kalabalık götür sazını
(Köroğlu) 
Ben de çıktım yüce dağlar başına
Mail oldum çırağının kaşına
Sedef döşetirim sazın döşüne
Aman usta çabuk kayır sazımı
Urum'dan Mısır'a gitti ünümüz
Bizi eğlendirme dardır günümüz
Çamlıbel'e doğru gider yönümüz
Aman usta çabuk kayır sazımı
Sana derim sazcı sazımı kayır
İyiyi kötüyü usta sen ayır
Yapacağın bu iş değildir ağır
Aman usta çabuk kayır sazımı
Çadır kurdum Çamlıbel'in düzüne
Mail oldum çırağının gözüne
Sırma sedef döşe sazın yüzüne
Aman usta tezce kayır sazımı
Ortadan gelirim gidemem uca
Tatlı konuşalım gitmesin güce
Elimi saldırma eğri kılıca
Aman usta tezce kayır sazımı
Eğri kılıç nice canlar incidir
Mor damarda al kanları sancıdır
Çırak dersen Çamlıbel'in harcıdır
Aman usta tezce kayır sazımı
Koç Köroğlu der ki dağda gezerim
Esen rüzgarlardan hile sezerim
Demir topuz ile başın ezerim
Sazcıbaşı tezce kayır sazımı
(Sazcı) 
Getirin çıraklar sazı getirin
Sırma sedef düzenini bitirin
Konuk edin konağıma götürün
Zaman ver yapayım beyim sazını
<end>

<start>
Canım benden ak göğsünü saklarsın
Tenhalarda ak gerdanın açarsın
Canım benden ne kem gördün kaçarsın
Aman güzel insaf eyle de bana
Aman dilber melek misin nur musun
Aman dilber Cennetteki hur musun
Söyle bana sonuna dek yar mısın
Aman güzel insaf eyle de bana
Köroğlu'dur Çamlıbel'in aslanı
Şekerle kaymakla besler hep seni
Senden ister bir pehlivan oğlanı
Aman güzel insaf eyle de bana
<end>

<start>
Bir at gördüm Silistre'nin ilinde
Alma gözlü kız yeleli Kırat gel
Ne bend oldun lekelerin elinde
Alma gözlü kız yeleli Kırat gel
Kır'a binmek iyi gelir uğura
Hay edende dağı taşı yoğura
Başı küçük boynu benzer puhura
Alma gözlü kız yeleli Rırat gel
Büyüktür gövdesi küçüktür başı
Altıdan yediye giriyor yaşı
Çamlıbel'de kaldı küçük kardaşı
Alma gözlü kız yeleli Kırat gel
Ahırda kalır mı arpa sehere
Üzengiler ne yakışır eğere
Koçaklarım saldı beni kahıra
Alma gözlü kız yeleli Kırat gel
Kırat'a akşamdan verdim yemini
Öfkesinden küt küt gever gemini
Köroğlu üstünde sürer demini
Alma gözlü kız yeleli Kırat gel
<end>

<start>
Ben seninle uzun bir araf yaşadım
Ölümlere gittim geldim diyor.
Sığmam dünya yüzünde bir yere artık.
Nereden geçsem benim değil, kalamam bir yerde.
O demiyor, ben diyorum. Demiyorum, yağmur diyor.
Sana sarılmış kalmış ilk günüm ben. Böyle demişim o gün, bugün öyle diyor.
O günden bir yağmur çiçeği, önümde duruyor.
Bir davul sesi, bir davulun yıllarca titreşen sesi,
düz duvardan düşürmüş beni.
Tutunamamaklığım bundan, düşmüşüm, komadan,
uzun uzun uzamış kollarım. Kola benzemiyor.
Yerde yatan, komadaki, duvarda tutunmaktan düşen diyor; 
Ağlama balım, değmez hiçbir şey senin gözünden akan yaşa.
Komadaki diyor; 
Ben hala sarılıyım beline senin. İstanbul n’ey sesi olmuştu o gün bugün üflüyor… Senin yüzün bende,
senin yüzün bende. Hâlâ, diyor.
Vurmalı vurmalı o sesler içime değiyor.
Bir müzik parçası çalıyor içerde:
İçimde bir parça; ne kopuyor ne ölüyor.
Gitmek ölüm bana, kalmak haram.
Adını bilmiyordum sonra öğrendim:
She Left Home
<end>

<start>
Ağaç duruyor.
Yol da, ot da.
Duran bir şey var bende,
ağaç gibi.
Onu ayaklandırıp, oradan oraya
gitmem zor.
Bende bir ağaç duruyor, bir ot
Eserse arada rüzgâr
Ağacın saçlarını o tarıyor.
Aşk ayaklandırmıştı bir kere
hatırlıyorum, ama…
Şimdi rüzgâr şimdi güz
Ağacın dallarını zorluyor.
<end>

<start>
Bütün suyunu dışarı terleyen
Kuru ota döndürdün beni
Kırkına ermeden, neden? 
Kış odasında camda buğu şimdi nefesim
Bozkırda erguvan rüzgârdı eskiden.
<end>

<start>
Ah, okumaya başlamadan önce Çiçeklere su vermek lazımdır.
M.C.Anday
“Bütün devrelerin birbirine girdiği bir dünya zamanıydı, viraneydi zahir. Bizi ilmek ilmek sökmüşlerdi, hiçbir şey söktükleri yerde değildi.”
Burası yeni bir yer.. her şey dingin ve her şey huzurlu olacak burada, dediydin. Öyle oldu. Bugün, çünkü, sebzeli makarna yaptım. Her şey dingindi. Bugün o sebzeli makarnayı yedim. Her şey sessizdi. Sardunyalara ve mor şebboylara su verdim, çiçeklerle aramda yeni bir dil geliştirdim bugün. Ama “şimdi” bugünün anlatılamaz olduğunu biliyorum. Dinginlik, ne yazık ki takatsız bir şeydir. Hafızanın duvarlarında tutunamayacak kadar mecalsiz bir şey. Bugün değil, sonra, belki çok sonra o duvarlarda silik bir iz, kim bilir, kalır?
Her şeyin dindiği, bir iki kekeme ruh kabarcığından başka,
dümdüz kalakaldığı, kıpırtısız, çarşaf gibi bir dinginliğin içine vakumladım kendimi. Burada. Kırklar’da…
Nerede o başı dağlı, aşkı leyla? Dibe içimin en dibine yatırdığım, uyuttuğum kartal kanatlı?
“Sana gelmek için doğruldum ama olmuyor. Ben bu nezaketle ve boynumda yaralı iki salyangozla ancak durabiliyorum. Bölük pörçük bir cümle hatırlıyorum ama hatırladığım da hatırlamak olmayabilir! ”
İnceliğim, dal gibiliğim, ellerim… İnsanın hayatla kurduğu ilişki en çok ellerinden okunurmuş. Ellerimden okunuyor: Sakin, zarif, yavaş, kuru. Usul usul saça, yaprağa, suya, kapıya değiyor. Usulca günü geceye, geceyi güne çeviriyor. Ellerim, hayata karşı yeni bir merhamet.
Peki ya o dağlı, ya o leyla?
“Kar kıvamı, yanış, yakış, dönüş, düşüş tasarımı? ”
Aşk ve maraz, ihanet ve yara, ömür ve hafıza; dünyada bulunmanın bahaneleri, dünyada bulunmanın halleridir. işte bunlar üstüne düşünüyorum, kaç zamandır, burada, bu dingin bahçede, bu sessiz odalarda. “Sana gelmek için ağrımı uyandırmaya çalıştım ama olmuyor. Mayalanmış o, mantarlanmış, beni bilmiyor.” Çok zamandır bunlar: Sessiz ayaklarım, sessiz konuşmalarım, sessizlikten neredeyse unuttuğum nefeslerim, iççekişlerim. Ellerim, çiçekler, bahçe. Burada, Kırklar’da bu sakinlikte.
Sardunyaların mor şebboyların suyunu vermek için bahçeye çıkıyorum, dilimde sabahtan beri dolanan bir şarkının sözleri: ” As I sat Sadly by her side. As I sat Sadly by her side… At the window through the glass.”
Dışarıda, önce mütevazi bahçe, sonra Bakırcılar bedestenine inen caddenin yaz sessizliği. Yalnızca, çok uzaktan da olsa, bedestenin incecik gürültüsü. Yazın kavruk baharatlı kokusuna sessizliğini sonra yaz günlerinin ılık genişliğini taşıyarak bahçeye geliyor.
“En çok seni sevdim” diyerek suladım saksıların her birini. İpeğe dokunur gibi incecik bir duyguyla. Durmanın, oturmanın, yavaş yavaş ilerleyen bir zamanın içinden biraz sert bir rüzgâr esse sanki kırılıverecek, dağılıp dökülecekmiş duygusuyla.
Küçük, sallanan bir şezlong, demirişi nakışlı büyük yuvarlak bir masa ve üstünde eski beyaz mermer, etrafında yine aynı nakışlı demirişi sandalyeler. Yıllardır kullanılmamaktan paslı, dikenli. Alttan, yan bahçeden terasa dek uzamış ve terasın arka yüzünü neredeyse tamamen kaplamış bir sarmaşık gül ağacı. Kendi haline bırakılmış, budanmamaktan kâh alıp başını gitmiş, kâh kalıvermiş. Gövdesinin bazı dallarını unutmuş, kurumuş.. bazı dalları arsızca sarmış etrafını. Üstünde pıtrak gibi açan beyaz katmer güller… ” Burası kapalı bir yer: güllerin üstüne bu yağmur nereden yağıyor? ”
Her şey, ama her şey yazın sıcak, ılık, hiç bitmeyecekmiş gibi duran beyaz çarşafına uzanmış, yatmış, uykulu, mahmur, mırıltılı…
“Unutmakla unutmamak arasına gerili o sırat köprüsünden geçiyordum. Karşımda iki eşek: “Sen yana ben yana”. Duruyor. “İkimizin resmini çıkartmışlar yan yana”. Hey, doktor! Ruhumdaki kadim yırtık hâlâ yerinde mi? Karanlık ve içerlek bir cümbüş o, doktor! Dik onu doktor. Hey,“
<end>

<start>
Eksildim ben, azaldı içimdeki su
Yeşermiyor cümlem.
Oysa
Ben senin bir kimsenim, sensin esin.
Buna inandım uyudum,
Uyandım bununla durdum.
Narın içinde canım niye kanıyor?
<end>

<start>
Kıraç, boz ve kurak bir boşluktayım
kilimleri rüzgâra karşı astım
ben burada
sapların üstünde öğle uykusundayım
dünya aşağıda dağlar uzakta
ben küskünüm ama şu yamaç kadar
ama rengarenk, rüzgârda kilimler
ve harman sonu, yorgun yaprak, kaçkın keler.
Üzerine akşamın kapandığı gölüm ben
Bir kez hatıra ettim aşkı, bir daha etmem.
Seyrek salkımım bağda
Güz geçmiş üstünden
ve tenha.
Göl gibi misin,
Göl gibi misin? 
Göl gibisin hea! Rüyadasın, hey, rüyasın.
Bir su şiirinde
Gürültüyle konuşuyorsun
Aşağı iller,
Susmuş şimdi. Oyy! sa
<end>

<start>
Yorgundum..
köklerimdeki uğultuyla ölümü beklemekten...
yaz bitmişti..
bir deprem sesi geliyordu..
yaprağını savuran ağacın köklerinden.
Ben doğurdum seni..
içimdeki kaynaktan, acı sudan..
ben doğurdum seni, bir hayal için..
ödünç bir bahardan.
<end>

<start>
"Şimdi" ve "Burada"olmanın kederine karşı çıkmadım.
Dünyada iki kapılı bir han gibi durmanın,
buraya böyle gelmiş olmanın,
geçene yol açmanın, ki içinden rüzgar geçirmenin
ne büyük güç istediğini anladım. Durmanın en büyük sabır...
İçimde yeryüzü konuştukça anlıyorum ki,
bölünmüş bir hatırayım ben
dünyaya dağılan.
Ve şimdi biliyorum, neden,
yaş akıyor
atımın sol gözünden
<end>

<start>
İki yanım dağ,üşüdüm heybetinden
Bir adım daha güneşe, bir adım daha
bir adım derken... genişledim
uzağım artık kendimden.
Kurumuş bir bataklık göğsümde,
ayaklarımdan uzak duruyor su.
Ve sessizliğin yankısıyla kuruyorum
kendimi yeniden
Mutlak ıssızlıkla buluştum,
mutlak kopmuştum hatıradan.
Bir şey değilim ben,
geç benden.
Ağaç tutunacaksa bende, köklerine güvensin
yol gidecekse, varsın gideceği yere.
Sabahın sisi ayaklarımı yalıyor
gece de geçecek benden.
Sustum. Yeryüzü olacağı gibi olsun.
Açtım kendimi, dümdüz,ovayım ben.
Rüzgar vurdukça bana çınlasın çimen.
<end>

<start>
Konuşmam artık, ağır sözler söylemem
bir düş için sabahları göğsüme sedeften
bir çiçek işlerim
Hiç bilmedim,konuştuklarımdan ne anladın,
ormanın korkunçluğunu söyledim,
ovanın serinliğini sustum,
sen uzun bir uykuyu uyudun, ben düş gördüm
Durmadan bir yoldan söz ettim:
suyum ben, adımı unutmadım,
dolanıp, bir gün yanına düştüğüm
bir dağdan söz ettim; 
dünyanın işine karışmadım,
beni avutmaz dünya, beni tutmaz da,
dolanıp içinde kirinin
yine temiz geldim.
Göğsümde sedeften bir çiçek taşırım:
bir büyü bu, hayata karşı yaptırdım
konuşmam artık, kalbini kırdımsa senin
bil ki yanına düştüm.
<end>

<start>
Sana böyle akmaktan çok korktuğum için
Oldu herşey
Şelaleler de bu yüzden ilgilendiriyor beni
Dünya çok üzücü bir yerdi savaş filmlerini ve
Samurayları eskisi gibi sevmiyordum.. bir boşluktan
Aşağı mı bırakıyordum kendimi.. teller tenimi çizip
Canımı mı yakıyordu.. mutsuzluğumamı alışıyordum
Seni severken, yoksa kan kaybından mı ölüyordum..
Daha fazla parçalanacak parçam yoktu..
Neyse,
Sevgilim telefonun öbür ucunda ruffles yiyordu.
Ben meleğimin kanatlarını kırdım, ordan geliyorum
Siz yine de ikiz bardakları kırmayın
Bir deliydim, elemetlerin de ruhları olduğuna
İnanıyordum,
Aklıma suyun intiharı geliyordu hep
Şelale deyince
Divaneliği söylüyordum
Sana böyle akmaktan çok korktuğum içindi
Şelalenin sinirini bozdum az önce
Ordan geliyorum.
<end>

<start>
Birbirine dolanan hayaller yumağıdır hayatımız
kim karar verebilir birbirine dokunan taş ve su
hakkında, kimin kimi ayakta tuttuğuna, ve günün
aslında kumdan, tuzdan ve ışıktan oluşmadığına?
boşlukları doldurduğumuzda belirecek hayatın
anlamı, taşı ve suyu doğru yorumladığımızda, bir
yarı öbür yarıyı anlayacak: olgunluk bize yaban
meyvesi gibidir; gevşek ağızlarımıza dokunan zehir!
kim sana verdiklerimi, senden aldıklarımı çözebilir?
birbirine dolanan hayaller yumağıdır hayatımız,
hayalleri dik tutmak gerekir.
ben yumuşak tuşlarına basacağım hayatın
sen çatıyı kur.
sırları soracağım ben,
sen hayatın anlamını ara.
yazın yönünü değiştireceğim ben
sen yolculuğa çık.
ben arka bahçeyi özleyeceğim
sen inat et…
<end>

<start>
o büyük ve muazzam zamanda unuttum
Kanatlarım çok oldu üşüyor benim
Bu beyaz ıssızlıkta göğsüme düşüyor
Bu yüzden eğik boynum.
Bir kuşun anısı kalmış bende, saklı
Bundan gözlerimdeki kayalık,
İçimdeki serseri buzullar
Dürtme içimdeki narı
Üstümde beyaz gömlek var.
<end>

<start>
Senin gözlerin benim gerçeğim
(sendeki telaşa onlarla inandım) 
bakmıyor bana,benden uzakta.
Aramızdaki mesafede gerilen
bir teli inletiyorum seninle
sesi ben duyuyorum tek,
birşey duyduğu yok kimsenin
benden başka.
Bir hülyanın hatırasında
kasıp kavuruyorum kendimi
diyorlar ki, hayat yalandır,
aşk da.
Nasıl inanırım,o; 
olmak istemiş de olmamış
bir yarım nefes gibi şuramda.
Sana dokunamayacak kadar
ürkek kalmış olduğum bu mesafeden
dön/erken sen
önce ayaklarının gerçekliğine inandır beni,
inanmak istesem de
senin gidişin yalandır bende.
<end>

<start>
Bir anıyı bir şehre bağlayan
Hat üzerinde
Kendine kıvrılmış, kendine kurumuş
Yapraklar iyileşmez.
Ömür boş yere çıkılan bir yolculuğu anlatır
Yanlış bir yere uğramaktır sonbahar
Hışırdayan rüzgârdır
Yaprak hışırdamaz
Uzun bir yol gibidir gözleri insanın
Gelip geçen bir şey iyileşmez
Bu gece bu hat üzerinde
İyileşen zamandır,
İnsan iyileşmez.
Hadi ömrüm, geriye doğru tara kendini
İlerde bir şey yok, gördün
Yüzünü rüzgâra dön yeniden
İyileşen sen değilsin, zaman.
Zayıf belleğim, sakar algılarla
Bir ömrü hatırlamak zordur kuşkusuz
Ömrüm, hey ömrüm
Seni hatırlamak için yolumu uzattım
Daha fazla zaman verdim kendime
Bu gece, bu orta yaş ovasında
Bu hat üzerinde
Bana bir tek söz söyle.
<end>

<start>
Önü denizle başlayan rüzgarlı bir kasabadaydık.
Sanki yıllardır oradaydık. Her şey düzelecekti.
Orada doğmaya çabalayarak öldük.
Meleğim nehir kanatlarını uzaklıklarda yıka şimdi.
soğuktu, ısınamıyorduk. Bu kadar yakınken. Aramızda
yalnızca o hava boşluklarının dolaştığı odalardaydık.
Biriken bütün rüzgarlar işte orada, o deniz kasabasında
o çok köpekli, çok rüzgarlı yerde patladı. ikimizi aynı 
gökyüzüne baktıran, neydi o, ışık söndü. Sustum.
Sustum. Sustum. Sustum.
Bütün aşkların sonunda yaptığım gibi,
konuşmak hiçbir şeyi, hiçbir şeye ulaştırmıyordu.
Biliyordum.
Rüzgarlar.. pansiyon.. teras
Blue cult.
Akşam yürüyüşleri. Akşamın batısına
Meleğimin kanatlarını da oraya götürerek.
Metropollerin asi özlemi sonra
Ah benim kaçak sevgilim: İstanbul.
Fincanlarda yol görünmedi bana yaz boyunca.
Terin ter, gövdenin diğer gövdeyle buluştuğu yer.
Kaç sevişme hatırlıyorsun o günlerden. Güç. Zor.
Yitik hafızam: Öksüz çocuğum benim
kendini unutma olur mu?
Sustum. Sustum. Sustum. Başkalarının ilgili yollarına
adım atan ayaklarına susarak baktım. Yanımdayken kalktın.
Gövdeni gövdemin karşısına, sana ilgili gövdelerin
yanına bıraktın. Sustum. Seni yabancı olduğun gövdelerin
arasından çekip çıkaramıyordum.
Bunu yapmayacak kadar büyümüştüm. Kendini yormanı
sessizce izleyecek kadar büyümüştüm.
Meğer dalından düşecek kadar büyümüşüm.
Yaprağın ağaçsız kalışını
ağacın çıplaklığını
rüzgarın şiddetini ve rüzgarın
onların her ikisine de ne yaptığını gördüm.
Meğer dalından düşecek kadar büyümüşüm.
Bu gece ay dörtte bir hilâl olacak
ben sana ne olmadığımı anlatacağım.
Düşen yaprakların sokaklara vuran gürültüsünü anlatacağım.
Yaprağa, ağacından düştükten çok kısa bir süre sonra
ne olduğunu anlatacağım.
Senin elementlerin yollara çıkacak
Ellerin, gece ve keder.
Ve hâlâ akan ne varsa senin iyiliğinden olacak.
..önü denizle başlayan rüzgarlı bir kasabadaydık.
Sanki yıllardır oradaydık. Her şey düzelecekti.
Orada doğmaya çabalayarak öldük.
Şimdi beni unut sevgilim. Tenimi ve alçaklıklarımı unut.
Beni kanadı kırık küçük bir yavru gibi bulduğun, çoktandır
sanki birini beklediğin varmış gibi katladığın, o çöplükte
bulduğun beni, baktığın, büyüttüğün beni unut.
Şimdi bu acıya ne benim kuş kadar yüreğim, ne senin anaç kalbin dayanır.
sana son kez sarılıp uyuduğum o son gecede tüller ve 
silahlar gördüm düşümde.
bugün ayrılığın ilk günü. hiçbir şeyi hiçbir şeye yoramayacak
kadar kara bir kının içindeyim. kara bir kan içindeyim.
tüller ve silah nedir bilmiyorum.
Yaşlı doğuda her şey mümkündür diyorlar:
Sonsuz sevgi, sonsuz bağlılık
ani ışık, ani ayrılık.
<end>

<start>
Ben çok eski bir fotoğrafta duruyorum.
Yüzüm o fotoğrafta bile eski bir fotoğrafa benziyor.
Karmakarışık bir mitoloji, sarmaşık bir tempo
tam o anda durmuş fotoğrafa; 
hâlâ duruyor.
Bir büyük yangında donakalan bir an:
Köprüsü yok bir köprü ayağı,
kaderle yerinde duran.
Suyu çekilmiş bir çukur çeşme
bir vakit sebil, ve
bir devrinde gülmüş sonra yıkık eski bir şehir.
Beş kadın bir de yeşile yakın bir sepya:
Biri yanındakine ömrünü veriyor,
Üçüncüde boynunu sola çeken bir keder
Öylece duruyor. dördüncü ha var ha yok bir hayal.
Beşinciye çok eski bir yağmur vuruyor.
Siyah beyaz bir günmüş,
fotoğrafın derininde bir gümüş nehir,
donan andan dışarı, bir tek o, yürüyor.
<end>

<start>
Betonun hüznünden doğdum
suyun isyanından
güneşin kırılganlığına dokunup
geliyorum.
Sana söz yakışır, ağzını hazırla.
Kırık bir şehir hikâyesinden doğdum,
kırk meseleden
bardaklar ve demli çaylara dokunup
geliyorum.
Sana söz yakışır, elma de.
Aslı ve Astar’ı olmayan bir hikâyeden doğdum,
karşı’lar ve balkonlardan
korna seslerine karışıp
geliyorum.
Sana söz yakışır, ağzını hazırla.
O eski hikâye bitti,
şaşkınlığımdan doğdum
denize düştüm
kuruyup geliyorum.
Aslında
hazin bir öyküdür bu
anlatmaya yakışmaz sesiniz
yanımdaki bütün sandalyeler boş,
alabilirsiniz.
Oturunuz.
…bolerokuşlarlaleliihvan
birden, gaseyan…gaseyan…gaseyan.
…sonra sarışın kadınlar esmer olup
balkonlara çıktılar
ben terk ettim beyaz çerçeveli bir fotoğrafı
ve dönmedim bir daha.
Resmim,
zayıf yüzlü, gülümsemeye yakın neredeyse
hastane penceresine dayalı
ahşap ve toz kokan bir gecede çekilmişti.
Gaseyan…
yıllar sonra kente çıktım
örümcek ağlarının, paslanmış kapıların ardından
kente çıktım,
yıllardır sallanan bir sandalyenin ardından
tozlar içinden,
uzaklara ve karalara yazıldığım mektuplardan
beyaz çerçeveli bir fotoğraftan,
gaseyan.
Burkuldum ve ağladım
kırmızı bir danstı her şey, oynadım.
tenim ve ellerim yoktu
kimse görmedi.
Kimse görmedi, saçlarım uzamadı yıllardır.
<end>

<start>
bütün günüme bütün güneş düşse ne olur,
ne yazar üstümden bulut bütün yürüse
bir tutmuyor beni, ayrılıyorum ikiye.
sakladıklarımı görmene gerek yok jospi.
bazılarımız durdukları yerde öldüğünü söylüyor.
(dünya boktan, sen tamsın, kurduğun cümle eksik) 
bazılarımızda eski yıpranmış bir hatırayı
korumak için apışıp kalmış bir çatı.
(sanki eline alsan, yapacaksın gibi.)
bu dünyada insan dediğin ikiye ayrılır jospi
bir: ayrılıktan sonra hiçbir şey olmamış gibi
davranan medeniler; bir: atlarına davranan
barbarlar. onlar atlarını çöle, topuğunu dikene sürerler.
bilesin, sultan sazlığı’ında boynu eğri bir kuşun
ince boynuna yediği kurşun gibi hainiz hepimiz.
şehirlerimizde bizim birbirimize verdiğimiz sözler jospi,
ohooooooo…
yalan dünya, pıtraklı memleket! 
bu dünyada insan dediğin ikiye ayrılı jospi.
<end>

<start>
Madem geldin, uğradın yanıma
yaslan, kavruk gövdem bu.
Yaşım kaç mı? Saymadım ki,
ya da unutmuşum, bağışla.
Bu: bir boşluk: içimde
Yaşamak izi de denir,
Sanki, nice kelebek tozu, içinde.
Çok durdum, hiç gitmedim ben, bu dağ başında
Rüzgâra ağladım bazen,
Bazen derdimin dibini saydım ıssıza.
Yaşlı, durgun bir zeytin oluşuma bakma
Şuramda bir su vardı ve şuramdan
Neşeyle akardı aşağıya.
Ela birini sevdim ben de zamanında.
Kalkıyor musun? Kalk, ama
Kaderinin sesini unutma, gönül gözünün yanına.
Ve sözünün içine çektin madem,
Madem aldın beni rüyana
Bu da benden, dalımdan bir hatıra:
Ayrılığın gümüş bilgisidir o, al
Helalü hoş olsun sana.
Git ve unutma
Ha vardır benim dallarım şimdi
Ha hatıra.
<end>

<start>
Denizin kederini anlatacak dili yok,
dedim ve devrildim,
böyle sürdü uzun yıllarım 
düştüm,sustum,içimden geçirdim,
evi oldum sol yanından yaralı bir salyangozun 
ve komşusu ağlayan bir ağacın.
Yeryüzü, ah yeryüzü diyerek 
gürültüsüne de alıştım 
kapladığım yerin.
Bana verdiğin bu yarı-saydam gövdeden
sisin altında uğuldayan ve ipuçlarını bir türlü 
çözemediğim üç-eksik-uzun vakti geçirdim. 
Sadece bir baş dönmesi kaldı şimdi 
ömrümden, o acı suyu biriktirdiğim
Ağaç anlatabilir kendini yağmura,
hiç değilse fısıldayabilir-bunu biliyorum.
Kuş nasıl tarif edecek; konsa yeryüzünde av,
uçsa bir ömür boynunda vebal. 
Ve kimim ben, düşe kalka dolaşan 
yorgun ruh, dolaşık gönül, som gurur? 
Ve kim, beni omzumdan öpüp o siyah 
yolculuğa çağırır?
<end>

<start>
Suyun sırtında geçiyor ömrüm
kentlerim, saraylarım silik.
Gül ekilirmiş dünyada,
zülüf dökülürmüş yastığa.
Derinde bendeki, müebbet,
Ve aşağıda, yer değiştiriyor,
dönüyor
koyu bir sıvı:hatıra.
(Rüyamda bir göl dokunduydu bana.)
Ah, üstümde geniş sessizliği uzaklığın,
pul pul bir akşamüstü.
Yaşadım mı yaşamadım mı ben o çağları
içimde külrengi ve sonsuz buz ağları.
Kim yardı beni, bana kim yardı? 
Kim akıttı kanım,
bilmiyorum
hatırlamıyorum.
Dünyaya atları sürmeye gelmiştim,
mart sonu muydu, şubat mı,
gül ekiliyordu toprağa,
kanımı kim?
<end>

<start>
Ben senin sınırlı gövden ile
beni sonsuz sarmanı diledim.
Uykum seninle kışın kolları arasında
devrilerek dönerek tamamlansın,
içimde kuzeyin kuşları sussun istedim.
Kışı ve kışın kalbimde ağırlaşan meyvesini,
çiy düşmüş, soğumuş, donmuş bir dili
hatırlamak için
beni büyüleyen o kimyanın boşluğunda
durup yalvardım:
Beni bu siyah boşluğun içine bırakma,
derin bir zaman istedim senden, ama
bana onu verme! Ne kışa ne yaza uygun
kalbim, çatlat aramızdaki donmuş dili,
yokluğunun sebebini anlatamadım kendime,
yokluğun ne vakittir karlı bir tepe gibi
içimde.
Ayağa kalk, yaklaş, dilini döndür ağzında
de ki:
Ben onunla denizin dövdüğü dilsizzz
taşlar üstünde sustuydum.
<end>

<start>
sevgili gül,-gül sen bana gül! sana onca kuşatmadan
birikmiş ter içinde, yorgunluk içinde geldim.
Sorma bana, nedir karşılığı aşkın bir insanda
savaşın, cinnetin kıyametin çağında.
Ruhumla bu hayat arasında kurduğum bu köprüye
"ah çok sallantılı" diye bakıyorlar.
Evet, çok haklılar.
Göçebesiyim çünkü bozkırın ve her gün
ufkun mor çizgisini özlüyorum.
(Önce de söylemiştim, bu dünyaya ben atları sürmeye
gelmiştim.) 
Evet, haklılar. 
Kanımı ben bir kıl çadırda,
bir bozkır akşamında bıraktım.
Ve bilmiyorlar, barışacak mı bnde
yeryüzünün ilkel'i, çağın meşru zihniyle
-gül sen gül-
korkmakta haklılar.
Sevgili gül, sana kendimde kanayan kazandan
birikmiş, sonra silinmiş sularla geldim.
Sorma bana, nasıl kurulur ömrün kaygısız bahçesi
bir ayağım tek hücreli bir hatırada
bastığım bin yıllık toprakta öbür ayağım.
Yaktığım kadar yandım. yaşım başıma vursun
geçtim aşk dediğimden,-gülme bana
gülümsün, gülüm kal, ömrüm
kendime yeni bir merhamet seçtim.
<end>

<start>
Ben bu içimin yankısı, ben bu içimin koruyla
bu narı daha fazla taşıyamam.
Düşecek ellerimden, dağılıp dökülecek odaları,
dayanamam.
Benden sana mevsimlerden anne, uykularımdan tüller,
ömrümden ağrılar sızmıştır.
Bu aşk bende bir imkânsızlık tasarımı gibi kaldı,
kaldıramam.
Adı Şubat olan bu şiirde kalbim
uzun bir nehir gibi ağrıyor. İnat yumağım çözüldü.
Sol omzundan siyah atımı, sana düştüğüm o eski şubattan
çukurumu alıyorum.
Benden kalan boşluğa kırmızı bir araf düşüncesini koy.
Nasıl hatırlanırsa bir yaprakta bir orman
bu kez o olsun beni sana hatırlatan.
Bir gün olur senin de düşerse elinden nar
Aşk bir gün seni de alır bir yerden bir yere koyar
Ne zaman ki kaplar gönül mülkünü kar
Çağır o zaman, anlatırım sana,
bir ömürden nasıl döne döne geçer turnalar.
Sanma ki inadımda sarı bir safra
dilimde uçuşan rüzgârlı bir sayfa
sözlerimde silinmiş şifre vardır.
Sökmedin beni çölden, yolum araftır.
<end>

<start>
“Bir kereye mahsus yaşanan her an
kendi hatasını bir daha düzeltilemiyecek biçimde
içinde barındırır”
Bana kanatlarımı bıraktırdılar,
Bana ihaneti öğrettiler.
Başka haber yok.
İkiye bölünmüş bir bütün gibi yaşadım
Bir yanım öbür yanıma düşman
Sağımda kızgın kumlar gezdirdim
Solum üşüyor eski bir anıdan.
III
Mum: alıngan. Kendi ateşiyle
kendini yok eden yumuşakça.
Erimek üzere varsın, kaderine inanırsın.
Ölürken fark edilmez, ışığın solduğu zamansın.
Hiçbir aşk titremez sonsuza değin
Bütünlüğünü yitirişinden ölür bir mum
ve insan acıdan ölür bir gün.
Yüzümde taşıdığım kuyu
soğuk iklim,
ağır yaprak tenimde
durup dönüp dokunduğum
yük.
Yağmurun aramıza çektiği perdeyi yırtıyorum
geçiriyorum göğsümdeki uykunun sarmaşığından
birazdan dünya beni unutacak, ben onu anlamıyorum.
Soğuk iklim
durup dokunduğum
dönüp seni
ben de unutacağım.
İnsan ölüyorsa acıdan ölür bir gün
kendine bir daha uğrayamadığından,
koyduğu yerde durmayışındandır hayatın
hatanın dönüşsüz oluşundandır.
Hiçbir aşk titremez sonsuza değin
bütünlüğünü yitirişinden ölür bir mum
ve insan kanatlarından
ayrılır bir gün.
<end>

<start>
ben istanbul’a çok benzerim sevgilim
yarı trak yarı buralı.
azıcık gidersin haliç’te bir çekirdek aileyim
o siyah suya bakakalmış, su yağlı mı yağlı.
adamda bej kundura, kadın çarşafa dolanmış,
yüzlerinde kırağı
kızların birini açık havada doğurmuşlar,
öbürü kapalı.
bende sevgilim yan yana ışır
ılık kasabalar köyler
ben istanbul’a çok benzerim sevgilim,
bir yanım haliç’te bir karabatak
bir yanım samandıra’da saplı samanlı.
ben istanbul’a çok benzerim sevgilim
onca iştiha içinde onca keder.
çın çın bin ses imkanıyken
sesin göbeğinden çatlayıp orada kaldığı yer.
sorunun sorulduğu yerim ben,
cevabın alındığı yer! 
bir yanım erguvan bir yanım gül ve laleler
bir yanda serseri otlar, başıboş, plastik çiçekler
kök dal dolanmış duvarda birbirine koyu keder.
gezmediğin yerlerim vardır mutlaka
beklerim, yeraltı mağ’raları
bir ayağım geçmişte kalmış alamam
öbürü koduğun bahtımmış, eline ayarlı.
sevgilim kış düşmüş dünyaya içimden
eve nasıl varayım! 
bir kovuk bir obruk oldum,
üstüm başım kar, yollar kapalı
<end>

<start>
size,
bu odanın alacakaranlığından,
okyanusundan, beni boğan dalgalarından,
tenimde kalan tuzundan ve
yastıklarda kuruyan gözyaşından
hiç bahsetmedim.
size,
nasılsın diyerek başlayan telefonlarınıza
(garip, tuhaf aslında) 
beyaz bembeyaz tabiatımla
'iyiyim' diyorum.
yani aslında korkuyorum
bütün bunlar kıyamet
bütün bunlar cinnet
bütün bunlar cinayet demeye
bir daha düzeltilemeyecek sözler
söylemeye korkuyorum.
telefonla birlikte ışığı da kapatıp
bol şanslar deyişiniz, şanslar deyişiniz, deyişiniz
çınlarken içimde,
bunun beni ne kadar kırdığından
hiç bahsetmedim.
bahsetmediğim çok şey var daha
yaz çiçekleri, cam çiçekleri ölüyor
akşamın altını, gümüşe dönüyor
bunlar da önemli elbette
en az,
bana ihaneti öğrettiğiniz
bana kanatlarımı bıraktırdığınız kadar.
<end>

<start>
Kederli ömrümün
kısa açan çiçeği
bahar işte
tekrar sana
çiçeklensin diye yüzüm
noktalanma,
çoğal! 
değiş! 
tekrar ol! 
sebebim ol! 
kederli ömrümde.
<end>

<start>
Obeni sahilden, kendimi gömdüğüm, sertleşmiş ıslak kumdan aldı, 
Elledi. 
Ben, bana düşen acıyı da neşeyi de yaşamıştım, diye düşündüydüm. 
İçimdeki zayıf hayvan çok olmuştu öleli.
O beni sahilden... 
yani yoktu sedefimden başka şeyim.
Derin denizlerle, soğuk denizlerle 
Tuzla, dalgayla boğuştuydum ben, ve hayvanım çıkmıştı benden. 
Kendi içine kıvrılmış, rüyasını unutmuş 
Soğuk taş değil miydim artık ben?
O bana bir rüya verdi, inanamadım. 
(bademin neşesi, dedi, al bak, dedi, kısacık, dedi.)
<end>

<start>
Siriştinde anın kim nur var kalbinde kin olmaz
Musaffa  tıynetanın tarf-i ebrusunda çin olmaz
Halâvet müstekindir tab’-i zenburan-i ahterde 
Müsaddeshane-i kev ü mekân bîengebin olmaz
Sirişg-i çeşmine ehl-i nifakın itimad etme
Esasında binanın reşh-i âb olsa metin olmaz
Hayalin gelse de etmez karar ayine-i dilde
Zemin-i şurede gülşende olsa dilnişin olmaz
Olurduk biteab müşrik temaşa-yi harabate
Deriga pare-i mina-yi meydan durbin olmaz
Miyan-i çeşm ü ebrude nihanî güftügûlardan
Ne denlü olsa da bîvesvese hatır emin olmaz
Eden hep reng ü buy-i batinîdir cilve zahirde 
Anınçün kışrı her sade dirahtin darçin olmaz
Huruf-i noktavarından cebinin anla bu zarı
Ki tengi-i dağ-ı minnetden reha bulmuş cebin olmaz
Seza-yi nam-i sultanî kulûb-i pâkgevherdir
Biyabanda yatan her seng-i bîkıyamet nigin olmaz
Bilen hâk-i Sitanbudur rüsum-i şive vü nazi
Kenarın dilberi nazik de olsa nazenin olmaz
Cihan aks-i meraya olduğun fehmeyleyen ârif
Zevalinden zılal-i âlemin enduhgin olmaz
Seza taze mahirle yapmağa beyt-i nezairden 
Bina-yi nazme Nabî böyle bir nazik zemin olmaz
<end>

<start>
Hatırfüruz-i hüsnün zevk-i baharı neyler
Ahuperest-i çeşmin sayd ü şikârı neyler
Yârin güzergehidir uşşaka cay-rahat
Rindan-i haneberduş dar ü ârı neyler
Düşmez güruh-i meste olmak hicabe beste
Rüsvaylık dururken namus ü ârı neyler
Etmez cüda rakîbi mened-i saye ol meh
Bilmem o şuh-i pür kâr ol nabkârı neyler
Pest ü bülend birdir sıyt ü sada-yi aşka
Nevbetzen-i mahabbet evc-i hisarı neyler
Nakşin girince cane mahvoldu arzular 
Divar-i künci külhan nakş ü nigârı neyler
Kayd-i rusumdur hep tesbih ü tac ü hırka 
Derviş-i bîser ü pa vaz’-i vekarı neyler
Merkezle âşina ol etme muhite rağbet 
Müstağrak-i hakikat meyl-i kenarı neyler
Zıll olsa da çekilmez bar-i giran-i minnet 
Seyyah-i bîalâik pay-i çenarı neyler
Yek nefha-i inayet eyler kenara vasıl
Nabî sefine-i dil ol ruzgârı neyler
<end>

<start>
Dest-i nazından o mestan ki şerab isterler
Gûyya pence-i hurşidden âb isterler
Derd-i serden nice âzad olur ol taife kim 
Bade nuş eyliyecek yerde gülâb isterler
Hublar hüsnüne hayran olan üftadelerin
Çeşmin ayine gibi düşmen-i hab isterler
Sen heman dildeki naks-i hevesi mahveyle 
Senden ey hace ne defter ne kitab isterler
Şerha vü dağ gerek sine-i ehl-i gamde 
Sahn-i divan-i kıyamette hesab isterler
Cünbüşâmuz gerek berkden erbab-i sülûk 
Rah-i bîmenzil-i vahdette şitab isterler
Nazm-i üstade nazire nice mümkin Nabî
Tazegû tazezeban taze cevap isterler
<end>

<start>
Bu naleden sana bülbül kelâl gelmedi mi
Dimağ-i şevke dahi ihtilal gelmedi mi
Pür etti âlem anberle kârvan-i hati
Dahi meşamına büy-i visal gelmedi mi
Cihanı yıkma sakın tab-i eh ile ey dil
Heva-yi aşka dahi i’tidal gelmedi mi
Neden tevakkuf-i pervaz şah-i maksude
Henüz mürğ-i dile perr ü bâl gelmedi mi
Küsuf-i hatle siyah oldu ruyi dildarın
Hanüz dildeki mihre zeval gelmedi mi
Bu nazm-i nadereden doğru söyle ey Nabî 
Dehane lezzet-i âb-i zülal gelmedi mi
<end>

<start>
Mizac-i nergis-i bimar-i yâr biz bilürüz
Olmaz hastereng-i tüvanaşikârı biz bilürüz
Senin neden haberin var firaş-i nahvetde
 Hıraş-i çar-i şeb-i intizarı biz bilürüz
Meta' -i sabrın eder her sada-yi pa garet 
Telaş-i hatır-i ümmidyarı biz bilürüz
Bizimle yekşebe hembezm-i ülfet olduğuna 
Rakibe eylediğin i'tizarı biz bilürüz
Adu-yi tiredili bir nefesde rnahveyler 
Sepide-i seher-İ inkisarı biz bilürüz
Kemin behane ile Nabiya olur viran 
Bina-yi vade-i nâüstüvarı biz bilirüz
<end>

<start>
Çernende cuy veş bu cüstücular hep seninçündür 
Miyan-i bülbülanda güftüğülar hep seninçündür
Sen ey kişt-i emel neşv ü nemadan dürsun amma 
Sehab âsâ dökülmek abirular hep seninçündür
Ne var bir kerre meyletsen kenara ey dür-ü yekta
Huruş-u meve meve-i arızular hep seninçündür
Gel ey mest-i tegafül bir nigâh et hal-i mestane 
Reh-i meyhanede bu hayühular hep seninçündür
Sezadır said-i sîminin etsem heykel-i gerden 
Bana pürhışm ü kin olmak adûlar hep seninçündür
Rek-i tâk-i hafaden cuşe gel ey bade-i tahkîk 
Kadehler şişeler humlar sebular hep seninçündür
Niçün ey nazm-i Nabî taze taze cilve etmezsin 
Kalemden safhaya bu serfürular hep seninçündür
<end>

<start>
Gönüllerde hayal-i nergis-i canane devreyler
O meyhar-i humarâlûdedir meyhane devreyler
Yine erbab-ı dil hamyazeriz-i hasret-i meydir
Bilinse cam-i nîlîfam-i çerh âyâ ne devreyler
Ne sud etti aceb hadm-i harabat etmeden vaız
Yine humhaneler bir cenibe peymane devreyler
Gören ayine-i ruyünde aks-i benbe-i dağım
Sanur şem’-i şebârâ üstüne pervane devreyler
Cihanın zühd ü zendin anla Nabî mihr ü encümden
Gehi pemane gâhi sübha-i saddane devreyler.
<end>

<start>
Şikâyetim sitem-i şuh-i serkeşimdendir 
Zuhur-i derd-i derunuın hep ateşimdendir
Bu zahm-i aşkıma badi nigâhım olmuştur 
Yine bir tir bana kendi tirkeşimdendir
Bu gün bînemek olmak nevale-i ayşim 
Tegafül-i leb-i yâr nemekçeşimdendir
Şifa-yi sadre sebebdir ederse de düşnam 
Bu meyve telh ise de nahl-i clilkeşimdendir
Olaydı adem eğer ruberu ederdi itab 
Bu nanümude cefa ol periveşimdenir
Görünce zağı hevade kafesde der tavus 
Bu kaydler bana bal-i münakkaşimdendir
Müşahhas olmadığı harf-i matlebim Nabî 
Benim ceride-i baht-i müşevveşimdendir
<end>

<start>
Zevk-İ garn dilde midir dağda mı tende midir 
Neşve bülbülde midir gülde mi gülşende midir
Oldu sermaye-i hayret bana bîm ü ümid
Bilmem eyliyecekgirye midir hande midir
Oldu baziçe-i aşlanda nihan hatem-i dil 
Çin-i zülfünde midir sende midir bende midir
Gül hem açıldı hem ârayiş-i destar oldu 
Bülbül-i bîhaber âya dahi şivende midir
O tevazu' anı mümtaz-i cihan etmiştir 
Nahl-i gül bağ'da bîhude serefgende midir
Dürr ü mercan bulunurmuş tutalım deryade 
Bu kadar çin-i cebin satmağa erzende midir
Hâh ü nâhâh olur âvize-i gûş-i ahbab 
Nabiye her gazelin böyle hoşayende midir
<end>

<start>
Feza-yi gülşenim berg-i gülüm hârımdan efzundur 
Sefergâhım ki nuraniyyetim tarımdan efzundur
Mecazat-i ümur-i nik ü bed çün kim mürekkebdir 
Hazaran hamd Hakk'a afvim âzarımdan efzundur 
-	
Dükkan-i himmetim derbeste-i kufl-i tevekküldür 
Refaiyyetle ayş ü işaretim kârımdan efzundur
Değil badamveş tab'ım bir iki mağz ile hursend 
Enar-İ mağz-i fikrim kışr-i güftarımdan efzundur
Ey engüşt-i siyeh etme benimle da'vi-i himmet 
Çerağ-i himmetim nurun benim narımdan efzundur
Eder bâlâ-yi huşüm garka-i peyderpey-i sagar 
Bana sakî-i bezmin lûtfu mikdarımdan efzundur
Diraht-i köknesal-i bûstan-i uzletim Nabi 
Benim sayemle berg-i rahatim barımdan efzundur
<end>

<start>
Şikestelik dile giysu-yi yarımızdandır 
Bize bu şive yine ruzgarımızdandır
Tulû' etmedi hayfa ol aftab-i ümid 
Dirazi-i şebi hecr intizarımızdandır
Şikest-i kâse-i dildir figane mail olan 
Bu denlü ketm-i nefes inkisarımızdandır
Düşürmek ol bütü fikr-i tehallüf-i vasle 
Yine telâş-i dil-i bîkararımızdandır
Gören bu nazm-i teri şüphe etmez ey Nabî 
Ki âb-i Hızır bizim çeşmesarımızdandır
<end>

<start>
Ne sendendir ne bendendir ne çerh-i kineverdedir 
Be derd-i ser humar-i neşve-i cam-i kederdendir
Dehan âlûde olmaz-i elvan-i âlemde 
Dimağ-i dilde lezzet han-i yağma-yi seherdendir
Düşen sana tegafüldür bana ah-i tegafülsuz 
Değil senden şikayet şekve ah-i bîeserdendir
Sana isbat-i taksir eylemek bîvechdir ey dil 
Bu taksir-i eser senden değildir çeşm-i terdendir
Bu ta’birat vüs’unda değildir kuvvet-i tab’ın
Bu feyz-i ma’nevî Nabîye mecra-yi digerdendir
<end>

<start>
Zülf-i siyahı salsa izar üzre bînikab
Eylerdi âlemi dil-i âşık gibi harab
Lutf ile bir piyale sunaydı o dilrüba
Bezm-i tarebde eler idim kendini kebeb
Çün şam erişti meclis-i rindane sakiya
Gester mekam-i hidmet içün nice âftab
Kim teşne-i zülâl-i lebin oldu ey sanem 
Tufan-i Nuh’u görse olur çeşmine serab
Subh-i visal oldu demem mest-i bîhaber 
Nabî olur mu dide-i âşıka bunca hâb
<end>

<start>
Tenim ki desthor-i piç ü tab-i ilettir 
Firaş-i saha-i germabe-i hararettir
Gurur-i cümbüş-i bukrativanesi dursun 
Fakat likası tabibin marîze sıklettir
Ne hal ise çekilir vaz'-i canhıraş-i tabib 
O arzu ile kim âkibet selamettir
Bir elde kâse-i şerbet bir elde nişter-i fasd 
Nedir bu ahz ü atâ bu ne turfe âdettir
Mizaçlarda zuhur-i ilel gehi Nabî 
Lisan-i hal ile tefhim-i kadr-i sıhhattir
<end>

<start>
Hisseme kande ki bir dilber-i mehpare çıkar
Taliimdir  ya sitemkâr ü ya avare çıkar
Kanda bir titne-i düzdide zuhur eyler ise 
Yine baksan bir ucu gamze-i mekkâre çıkar
Gece kimlerle şerab içdüğün ol mest-i gurur 
Evvel inkâr eder amma sonu ikrara çıkar
Gelse mizan-İ cemal ortaya ey Yusuf-i hüsn 
Kati çok kimselerin ipliği bazare çıkar
Olma meftun-i riyakâri-i ehl-i tezvir 
Subhasinin neseb-i riştesi zünnare çlkar
Çarehane kime derdimi açsam Nabî
Benden efzun o da sergeşte vü biçare çıkar
<end>

<start>
Gördüm o şuhu lebleri rengin zebanı şuh
Güftarı şuh natıkası hoş dehanı şuh
Sertabepay nüsha-i endamı dilnişin 
Azası mutedil 1eb-i şekkerfeşanı şuh
Engüşt-i itiraza seza bir kusuru yok 
Kaddi güzel serini münasib miyanı şuh
Ahbab meclisinde huzur-i rakibde 
Ta'riz-i âşikâresi naz-i nihanı şuh
Şair olursa olsa senin gibi Nabiya 
Ta'biri hoş nikâtı muhayyel beyanı şuh
<end>

<start>
Peyam-i müjde-i lûtfe güşade güş-i ümid
Libas-i himmete âmâde püşt ü duş-i ümid
Urur sefine-i âram sahil-i ye'se 
Bi iki gün dahi limanlamazsa cuş-i ümid
Nümune oldu derunum tenur-i tufane 
 Nefes nefes feveran etmeden huruş-i ümid
Demadem etmede germabe-i hayalimde 
Ten-i bürehnesini ye's camepuşii ümid
Karar gördüğü yok gûsfend-i evkatım
……ide eylemeden Nabiya vuhuş-i ümid
<end>

<start>
Nedir ey şuh bu bûhude gazeb n'oldu sana 
Meşrebin düşman-i naz idi aceb n'oldu sana.
Vermemişsin tutalım ruhsat-i aguş-i visal 
Varmağa meclis-i ağvare sebeb n'oldu sana
Camehab içre bıraktın beni ey mihr-i münir 
Durmadın çök olıcak perde-i şeb n'oldu sana
N e girersin araya yare niyaz ettikçe 
Kani ey girye müraat-i edeb n'oldu sana
Oldun ey hame-i Nabî kati çoktan hâmuş 
Bilmem ey zemzemepira-yi tareb n'oldu sana
<end>

<start>
Hasret-i ruyün ile ceşmi ki giryan buluruz
Reng-i ruhsarını her katrede pinhan buluruz
Anberin hattın ile ruyünü andıkça velî
Bezm-i endişe de bir micmer-i suzan buluruz
Nîkbahtan ki bulur cevf-i sadefde dür-i pâk
Şumi-i baht ile biz katre-i baran buluruz
Aks-i  ruhsarını aylneden görsün o mehin
Kim ki der ateşi ab içre nümayan buluruz
Mailiz bir güle N'abî ki tebessüm etse 
Handeden gonce-i handanı peşiman buluruz
<end>

<start>
Yare niyaz vasıt-i vahşet etmişüz 
Azürde etmişüz o mehi gaflet etmişüz
Nadanlığ ile anlamayup kadr-i sohbeti 
Ol nazenin-i hüsne aceb sıklet etmişüz
Mağrur olup mülâtafet ü iltifatına 
Küstahlıklar eylemeğe  cür’et  etmişüz
N az ü niyazlada verup tab'ına keder
Kalbin remide eylemüşüz hiffet  etmişüz
Gayrin şefa'at etmeğe cürm ü günahını
Tahsi-i cürm-i tazeye bız rağbet etmişüz
Gayri olup firifte suz ü güdazına 
Biz cebhemiz arakzede-i haclet  etmişüz
Nabî bize rızasını tahsil farz iken 
Bîca vuku-i rencişine sür'at etmişüz
<end>

<start>
Bezm-i muradı kande ki âmâde görmüşüz
Nakd-i şuuru garet eder bade görmüşüz
Dünyaperestin anlamışuz secdegâhını
Pür nakş-i sim ü zer nice seccade görmüşüz
Bir matlebe esirliğinden değil habir
Zu’münce bu fenade çok âzede görmüşüz
Gümnamlık  safasına lebteşne can verür
Bu arsede hezar fülanzade görmüşüz
Yarin havaşi-i hatına dikkat etmedik
Fenn-i usul-i hüsnü aceb sade görmüşüz
Etmez güsiste rabıta-i lûtfun âftab
Menend-i saye bir nice üftade görmüşüz
Nabîhezar şah-i serefraz-i nahvetin 
Kaddin misal-i daire hamdade görmüşüz
<end>

<start>
Eğerçi köhnemeta’ız revacımız yoktur 
Revace de o kadar ihtiyacımız yoktur
Misal-i âb ederiz nîk ü belde âmîziş
Bu kârgehde muayyen nizacımız yoktur
Tahammül eylemeden gayri vaz’-i canane
Kitabı fenn-i hiradde ilacımız yoktur
O cah kim ola hemduş-i ihtimal-i zeval
Teveccüh etse bile ihtiyacımız yoktur
Bizim bu kesr-i sebüksakf içinde ey Nabî
Giransühanler ile imtizacımız yoktur
<end>

<start>
Sanma asayiş-i dil zar ü hazin olmadadır
Afiyet künç-i tevekkülde makîn olmadadır
Kim elverse refahiyyet olur rahatyab
Sıdk eyyam-i zerurette metin olmadadır
Saha-i cah ferah olsa gider zevk-i ferağ
Rahatin lezzeti peygulenişin olmadadır
Kesret-i ruyet olur muris-i naks-i rağbet
İzzet-i padişehan perdenişin olmadadır
Ne sühan rif’atine seng-i binanın amma
Sühan engüşter-i ikbale nigin olmadadır
Mü’min eylerse bil ruy-i zemini pamal 
Günde hiştad adet rubezemin olmadadır
Ey eden daire-i cahını tezyine heves
Hüner erbab-i temennaye muin olmadadır
Ey alan nahvet ile türşi-i rudae lezzet
Lezzet ahlak-i hasenle nemekin olmadadır
Nabiye cehldir ârayiş-i çirkâb-i zenun 
Marifet gavtahor-i bahr-i yakîn olmadadır
<end>

<start>
Ürtadesin görünce kaçar gül’izarımız
Gelmez bizim hazane mukabil baharımız
Şebnem gibi fütade-i hâk-i maabbetiz
Kalmaz bir afitabı görünce kararımız
Meydanı aşkda hedef-i tırhorde veş
Bir yiredir yine nigeh-i ntizarımız
Ol lücce-i hakikat-i pürnur-i vahdetiz
Kim taraf taraf vücud u ademdir kenarımız
Zerrin kalemle yazsa seza mihr Nabiya
Tek-i sipihre bu gazel-i abdarımız
<end>

<start>
Hayat devlet-i pederhava değil de nedir
Vücud mevc-i bekader fena değil de nedir
Eden nigah-ı heka bu nümud-i bîbude
Girivegir-i hata der hata değil de nedir
Cihanı nanlayanın ceşm-i itibarında
Gubar-i kûy-i fena tutiya değil de nedir
…..ah-i memlekete iftikarı sabit iken
Mülk-i alem-i suret geda değil de nedir
Esir-i keşmekeş-i ızdırab iken ehli
Bekay-i cahe dua beddüa değil de nedir
Müluk-i salifenin guş eden hikâyetin
Bilur arus-i cihan bîvefa değil de nedir
Ümidvar olacak ebr-i nevbaharından
Nüzul-i saikadan maada değil de nedir
Visale gelse bile kârı yâr-i bedhunun
Muahezet-i köhenmacera değil de nedir
Gönül müşabih-i rekkas-i saat ey Nabî
Esir-i gerdiş-i havf-i rica değil de nedir
<end>

<start>
Bu giryeye ey dide-i pürnem ne verürler
Bu cusiş-i bîhudeye bilmem ne verürler
Eşgim kızıl oldukta o şuh etmedi rağbet
Ey ceşm nükudun olıcak kem ne verürler
Esbab-i huzuru giderüp sen ne kalursun
Bilmem bu girancalığa ey gam ne verürler
Bin raks edersen de yine def gibi cana 
Tâ etmeyicek kametini ham ne verürler
Dil farz edelim layık-i ihsan imiş amma
Halî olıcak kise-i âlem ne verürler
Arz eyleme bîhude yere zahmını ey dil
Yok hokka-i eyyamda merhem ne verürler
Yok fethe medet niyyet ederlerse de Nabî
Gencine-i ikbal mutalsem ne verürler
<end>

<start>
Kûy-i dilber ne aceb hâk olacak yerlerdedir
Hâk iken hemser-i eflâk olacak yerderdir
Bezm-i ağyarde görmek o gül-i hodkâmı
Şişe-i mey gibi sadçâk olacak yerderdir
Girye-i mesti görürken diyen âyâ kimdir
Sahn-i meyhane tarebnâk olacak yerderdir
Bir nihalin verak-i zerd-i hazandide gibi
Payine düşmeğe bî bâk olacak yerderdir
Sorma gülgeşt eder ol serv-i hoşayende hıram
Sarılıp gerdanine tâk olacak yerderdir
Hele biz şad oluruz nail-i vasl olmaktan 
Gerçi ağyare o gamnâk olacak yerderdir
Şahid-i devlet-i ham meclis-i nâdan görmek
Nabiya düşmen-i idrâk olacak yerderdir
<end>

<start>
Bir zaman biz dahi hemsohbet-i canane idik
Gülüne bülbül idik şem’ine pervane idik
Şimdi ber’aksdir ahval-i visal ü hicran
Vaslına mahrem idik hecrine bîgâne idik
Şimdi hamyaze-i hicrane giriftar olduk
Bir zeman meykede-i kurbde mestane idik
Etti hüşyar bizi neşve-i ma’cun-i firak
Nevbehar-i nigeh-i lûtf ile divane idik
Nabiya sakî-i çerh eyledi kâm-i dili telh
Bir zaman gerçi ki lebberleb-i peymane idik
<end>

<start>
Ne bu renciş sana küstah nigâh eylemedik
Bakup ayine-i ruhsarına ah eylemedik
Şahidimdir ol iki çeşm-i siyahmestin kim
Harem-i meykeden gayri penah eylemedik
Neden oldu bu kadar kûfte-i pay-i melal
Dilimiz ferş-i reh-i hahiş-i cah eylemedik
Badeyi âb ile âmihte sun ey sakî
Hayli demdir ki hakimane günah eylemedik
Zîr-i ta’birdedir âb-i hayat-i ma’na 
Nabiya yok yere evrakısiyah eylemedik
<end>

<start>
Yâri açtım açıl ey goncedehanım diyerek 
Bezme geldi gele ey serv-i revanım diyerek
Payine bari bu takrib ile düşsem yarin
Kalmadı ah meded tâb ü tüvanım diyerek
Ah bir kerre miyanını alup âguşe
Sineye çeksem o siminteni canına diyerek
Hat beraverde olan taze dem-i vusletde 
Başka bir zevk verir geçti zamanım diyerek
Yâr söyletti bana bu gazeli ey Nabî
Söyleye söyleye ey taze zebanım diyerek
<end>

<start>
Sabahtan uğradım ben bir güzele
Dedim mahmur musun söyledi yok yok
Ak ellerin boğum boğum kınalı
Dedim bayram mıdır söyledi yok yok
Dedim inci nedir dedi dişimdir
Dedim kalem nedir dedi kasımdır
Dedim on beş nedir dedi yaşımdır
Dedim daha var mı söyledi yok yok
Dedim Erzurum nen dedi ilimdir
Dedim gider misin dedi yolumdur
Dedim Emrah nendir dedi kulumdur
Dedim satar mısın söyledi yok yok
<end>

<start>
Felek çakmağını üstüme çaktı
Beni bir onulmaz derde bıraktı
Vücudum şehrini odlara yaktı
Yandım ataşına su leyli leyli
Felek çakmağını eyledi çengel
Yare gidem dedim koymuyor engel
Ölürsem kabrime sevdiğim sen gel
Gözün yaşı ile yu leyli leyli
Her an dilimizde dostun kelamı
Uğra dost köyüne eyle selamı
Tenhada görürsen Emrah cananı
Daim ezberimde o leyli leyli
<end>

<start>
Aşk-ı ezeli aşıka ilham-ı Hüdadır
Bir neş'e nümadır
Tahkik-i gönül şehrine pür nuru ziyadır
Minhacı Hüdadır
Hoca beni men etme cünuniyet-i aşktan
Ver dersim o meşkten
Bu cinnet-i aşk aşıka bir özge edadır
Bilsen ne sefadır
Bir dil ki bilür aşk-ı hakikat haberinden
Söyler eserinden
Elbette o dil beyt-i nazargah-ı Hüdadır
Kal ehl-i cüdadır
Bir dilde ki var lezzet-i aşkın cevlanı
Eyler devranı
Anın o gıdası dil-i uşşaka devadır
Hem ruha ciladır
Zabit beni ta'n eyleme kim mescide gelmez
Hakk-ı rahı bilmez
Ben mü'tefikim kuşe-i meyhane banadır
Mescit de sanadır
Vaiz bana vasfeyleme ne cennet ile huri
Bilmem o huzuri
Aşık olanın aşkla matlubu rızadır
Bakisi hebadır
Emrah hüner izhar edüb ehl-i hüner ister
Yani dürer ister
Hak-i der-i dildarede gerçi fukaradır
Amma şueradır
<end>

<start>
Ben beyan edeyim derd-i derunum
Sen dinle ey şah-ı levendim benim
Zülfünün telinden elim çekmezim
Çekilse destinle kemendim benim
Cismim delik deşik nay gibi oldu
Hasretli gözlerim çay gibi oldu
Büküldü kametim yay gibi oldu
Aşkendan ey kadd-i bülendim benim
Emrah'ın gülüsün gonce dehensın
Misalin bulunmaz nazik bedensin
Hak bilir ruz ü şeb gönle gülensin
Sevdiceğim yavru sunam Efendim
<end>

<start>
Dedim dilber sen de sevdakar mısın
Dedi senden evvel nare ben yandım
Dedim doğru söyle bana yar mısın
Dedi sadık yarim gönülden andım
Dedim gel ağyarı feramuş eyle
Dedi terk eyledim gönlüm hoş eyle
Dedim cam-ı aşkı sen de nuş eyle
Dedi çoktan onu nuş edip kandım
Dedim gerdanına benler dizilmiş
Dedi görenlerin kalbi üzülmüş
Dedim mahmur musun gözler süzülmüş
Dedi hab-ı nazdan şimdi uyandım
Dedim Emrah gibi var mı aşığın
Dedi elbet benim senin layığın
Dedim halinden bil bağrı yanığın
Dedi bilmez idim anca inandım
<end>

<start>
Şimden - gerü nazlı yare küskünüm
Yıktı hatırımı barışmam gayrı
Alem gelip bana rica ederse
Çevirdim yüzümü görüşmem gayrı
Bundan sonra ben o yare küskünüm
Yıktı hatırımı barışmam gayrı
Cümle alem gelse minnet eylese
Çevirdim gönlümü barışmam gayrı
Güzel keklik gibi kafeste olsa
Altın vezne ile cevahir tartsa
Yarım mahşer günü şefaat etse
Giderim mahşere görüşmem gayrı
Bu yıl da Emrah yarsız kışlasın
Varır isem o yar beni taşlasın
Şimden gerü bildiğini işlesin
Hiçbir umuruna karışmam gayri
<end>

<start>
Bad-ı saba selam söyle o yare
Mübarek hatırı hoş mudur nedir
Nideyim yitirdim bulamam çare
Mestan ela gözler yaş mıdır nedir
O nazlı canana uğrasa yollar
Bize mesken oldu kahveler hanlar
Yarin meclisinde oturan canlar
Hesap etsin yıllar boş mudur nedir
Eğil güzel eğil saçın sürünsün
Aç beyaz göğsünü memen görünsün
Evvel benim idin şimdi kiminsin
Gündüzün hoş geçen düş müdür nedir
Emrah eder can bülbülüm kafeste
Benim arzuhalim bildirin dosta
Kendim gurbet elde gönlüm sılada
Gitmiyor kervanım kış mıdır nedir
<end>

<start>
Bir Tipiye Yakalandım Yaz Günü
Vah Bana Bana Bana
Nasıl İştir Anlamadım Ne Bilem
Vah Benim Başıma Hey Kar Yağdı Saçıma
Ak Düştü Saçıma Ararım Dünü
Nasıl İştir Anlamadım Ne Bilem
Vah Benim Başıma Hey Kar Yağdı Saçıma
Bilemedim Bahar İle Yazımı
Felek Bilmem Çektiğime Razı Mı
Elim Tutmaz Çalamam Ki Sazımı
Nasıl İştir Anlamadım Ne Bilem
Aşık Emrah Figan İle Zar İle
Darelendi Yürek Bir Çift Söz İle
Dost Selamın Almaz Tatlı Dil İle
Nasıl İştir Anlamadım Ne Bilem
<end>

<start>
Ağalar gurbetten geldim
Geldim ki nazenin gitmiş
Bir daha saz almam ele
Salınıp gezenim gitmiş
Aynasın verin dizine
Sürmesin çeksin gözüne
Siyah zülfün mah yüzüne
Tarayıp düzenim gitmiş
İçmişem ezel şarabı
Gine kavuştur yarabbi
Destinde aşkın kitabı
Okuyup yazanım gitmiş
Bir dahi içmenem bade
Sırrımı vermenem yade
Uçtu gövel kaldı yada
Göllerde gezenim gitmiş
Emrah'ım ben de varırsam
Düşmandan hayıf alırsam
Vadem yeter ben ölürsem
Kabrimi kazanım gitmiş
<end>

<start>
Ağalar gurbetten geldim 
Geldim ki nazanım gitmiş 
Sılam bana hor göründü 
Salınıp gezenim gitmiş
İçmişim ezel şarabı 
Yine kavuştur yarabbi 
Destinde aşkın kitabı 
Okuyup yazanım gitmiş
Hasret içtim elde bade 
Oldu efganım ziyade 
Ördek uçtu kaldı ada 
Göllerde yüzenim gitmiş
Bir dahi saz almam ele 
Mailim ben tatlı dile 
Top zülfünü ince bele 
Tarayıp düzenim gitmiş
Bir dahi içmeyem bade 
Kuzum seni vermem yade 
Süt beyaz üstüne sade 
Giyinip tozanım gitmiş
İstemem bahçeyi bağı 
İçirdiler bana ağı 
Beyaz fese penhe bağı 
Bağlayıp gezenim gitmiş
Bu dünya böyle kalırsa 
Küffardan öç alınırsa 
Va'de gelüben ölürsem 
Mezarım kazanım gitmiş
Dün gece gördüm düşümde 
Civan duruyor karşımda 
Tarihim mezar taşımda 
Okuyup yazanım gitmiş
Emrah eder nedir bela 
Baba düştüm gurbet ele 
Yine saz alayım ele 
Eyveh ki nazanım gitmiş
Emrah der ki hele hele 
Baba kalk gidelim yola 
Bir daha saz almam ele 
Sazımı düzenim gitmiş
<end>

<start>
Bu bağı alemi geçirme böyle
Bir körpe goncasız taze fidansız
Hele ben görmedim gördüğün söyle
Var mıdır bir aşk didesi kansız
Sofu benden sorma sevdayı sual
Süleyman' da dahi var idi bu hal
Aşık olan elbet sevmez mi cemal
Yanar mı pervane şemasız ansız
Gelsin şu halimi görsün inansın
Allah' tan korkmazsa kuldan utansın
Dilerim Allah'tan beş beter yansın
Pek yaktı canımı dinsiz imansız
<end>

<start>
Ey dil sana baki değil bu lane
Geldiceğin aşyane (aşiyane)  var yürü
Bu dehr-i fenada düşme figane
Bir fenasız gülsitane var yürü
Sen de bu tarıka girmek dilersen
Bu yolda canla baş vermek dilersen
Men aref sırrına ermek dilersen
Esrar bilen dervişane var yürü
Eğerçi Emrah'ı istersen himmet
Mürşid-i kamile gel eyle hizmet
Her hana sultana eyleme minnet
Şahlar şahı Alişan'a var yürü
<end>

<start>
Hazân ile geçti gülşeni bustan
Eyler dertli bülbül zâr garip garip
Haraba yüz tuttu bezmi gülistan
Ağla şimdengeru var garip garip.
Hançeri feleğin ucu ciğerde
Gittikçe artıyor yara bu serde
Diyarı gurbette tutuldum derde
Gel tabip yaramı sar garip garip.
Emrah bizim elin gonca gülleri
Açılmıştır öter dost bülbülleri
Ben sefil sergerdan gurbet elleri
Gezeyim bir zaman yâr garip garip.
<end>

<start>
Seherde uyanmış gözleri mahmur
Dedim sarhoş musun söyledi yok yok
Ak elleri boğum boğum kınalı
Dedim bayram mıdır söyledi yok yok
Dedim inci nedir dedi dişimdir
Dedim kalem nedir dedi kaşımdır
Dedim on beş nedir dedi yaşımdır
Dedim daha var mı söyledi yoh yoh
Dedim duman nedir dedi aynımda
Dedim zulüm vardır dedi boynumda
Dedim gül memeler dedi koynumda
Dedim ver ağzıma dedi ki yok yok
Dedim ala nedir dedi gözümdür
Dedim şeker nedir dedi sözümdür
Dedim alma nedir dedi yüzümdür
Dedim öpeyim mi söyledi yok yok
Dedim pişen nedir dedi zulümdür
Dedim zulüm nedir dedi ölümdür
Dedim Emrah neyin dedi kulumdur
Dedim satar mısan söyledi yok yok
<end>

<start>
Uykudan uyanmış gözleri bir hoş
Dedim sarhoşmusan söyledi yoh yoh
Ağ elleri boğum boğum gınalı
Dedim yar bayram mı söyledi yoh yoh
Dedim kalem nedir dedi kaşımdır
Dedim inci nedir dedi dişimdir
Dedim onbeş nedir dedi yaşımdır
Dedim artık var mı söyledi yoh yoh
Dedim ölüm vardır dedi aynımda
Dedim zulüm vardır dedi boynumda
Dedim ak memeler dedi koynumda
Dedim ver ağzıma dedi ki yok yok
Dedim Erzurum nedir (nen)  dedi ilimdir
Dedim gider misin dedi yolumdur
Dedim Emrah nedir (nendir)  dedi kulumdur
Dedim satar mısan söyledi yoh yoh
<end>

<start>
Tavaf eyliyeli Kabe-i köyün
Makam-ı hayretim Hicaz'ı geçti
Tahrir eyliyeli hadis-i lalin
Rişte-i himmetim Şiraz'ı geçti
Evc-i istiğnadan inme Şehnaz'e
Mürğ-u dil ah ile çıktı Demsaz'e
Bu demde meyi etmez naz ü niyaze
Meyl-i mahabbetim niyazı geçti
Emrah malumdur bu raz ehline
Saray-ı vahdette niyaz ehline
Güzeller naz etsin mecaz ehline
Benim hakikatim mecazı geçti
<end>

<start>
Suz-i hicranınla boyanmış gönül
Bir katre lalinden içse kanar da
Eğer yanmaz isen bu nar-ı aşka
Şu ah u vahımdan kalbini yar da
Ben feda etmişken can ile teni
Sen uyup ağyara terk ettin beni
Ey gonca dehanım el kınar seni
Bülbül yuvasında olsa kanarya
Emrah sana yeter hayal-i vuslat
Hayal ile budur gönül meserret
Gülüm sağolsun da etmesin ülfet
Elbet rahme gelip birgün anar ya
<end>

<start>
Surette Mevla'ya aşık olanlar
Surette kakül-i Leyla'yı bilmez
Arayıp dünyada Hakk'ı bulanlar
Değil kim dünyayı ukbayı bilmez
Devlet-i dehr içre olanlar mesrur
Derunu harabdır birun ma’mur
Safi dil olmayan sofi-i mağrur
Çektiği gussa-i esmayı bilmez
Emrahi akıbet olursun fani
Tutalım ki oldun Yusuf'u sani
İsbat-ı Hak edüb nefsini tanı
Nefsini bilmeyen Mevla'yı bilmez
<end>

<start>
Halep'ten gelmiştir dalı
Öter bülbül gibi dili
Yemen'den alınır teli
Şeytan bunun neresinde
Aşkın narına dalmışım
Mürşidi kamil görmüşüm
Dersimi pirden almışım
Şeytan bunun neresinde
Tarikatta ben de oldum
Taliplere bir bir sordum
Hakikat yolunda kaldım
Şeytan bunun neresinde
Er isen yolunu göster
Gizleme kendini göster
Er olandan nişan ister
Şeytan bunun neresinde
Müftü gibi yalan demez
Söyler dili dolan bilmez
Hakim gibi haram yemez
Şeytan bunun neresinde
Ali üryandır ceddimiz
Mürşidi kamil kendimiz
Tarikat yolu bendimiz
Şeytan bunun neresinde
Tarikat yolu bent oldu
Söyleyeni Emrah oldu
Derd ü sırrım yürek oldu
Şeytan bunun neresinde
<end>

<start>
Sevdiğim gurbette yeter yad oldum
Gözlerim kan ağlar dilim dad eyler
Küçücükken gözüm açıp gördüğüm
Bana senden gayrı kim imdad eyler
Ben de bilmem ne diyardan olduğum
Hasretinden sararıp da solduğum
El bağlayıp divanına durduğum
Ne öldürür beni ne azad eyler
Açılmadı şu dağların lalesin
Yıktın viran ettin ömrüm kalesin
Emrah eder çok çekmişim belasın
Beni koymuş yad elleri şad eyler
<end>

<start>
Gül yüzünü görüp divane oldum
Beni mahzun etti sevdan sevdiğim
Cemalin şemsine pervane oldum
Salarım kendimi nara sevdiğim
Nazar kıl aşkına ömrümün varı
Sinemin zalımına melhem ol gayrı
Gel Kerem et bana lütfeyle bari
Sensin her derdime deva sevdiğim
Sen saçı Leyla'ya olmuşum Mecnun
Görmedim sen gibi bir güzel toygun
Bu Emrah kulunu eyleme mahzun
Razı olmaz buna Huda sevdiğim
<end>

<start>
Senden ayrılalı her gün her saat
Düş olmuşum ah ü zare sevdiğim
Bu cevri çekmeğe kalmadı takat
Yandı gönül hicr-i nare sevdiğim
Seni sevdim dilden dillere düştüm
Mecnun olup çölden çöllere düştüm
Başım alıp gurbet illere düştüm
Gel beni gurbette are sevdiğim
Emrah bu muhabbet bende var iken
Bu naz ü nezaket sende var iken
Haram olsun bu can tende var iken
Gönül vermem gayri yare sevdiğim
<end>

<start>
Şad ol deli gönül müjdeler olsun
Gelecektir benim yarim bu gece
Kesilsin kurbanlar yansın şem'alar
Küll-i malım talan olsun bu gece
Bugünler gönlümün kara günüdür
Üzerimde yanan yar tütünüdür
Arife akşamı bayram günüdür
Dedim yare gurban olam bu gece
Viraneden gelen baykuş sesidir
Emrah sevdiğinin miras yedidir
Koynundaki meme kiraz gibidir
Dedim ver ağzıma emem bu gece
<end>

<start>
Âlim isen gel ol ilminde âmil, 
Tarîk-i Hak’tır bu billâh efendi. 
Sakın her dergâha sen olma sâil, 
Dergâh-ı Mevlâ’dır dergâh efendi.
Vurma bir kimseye vurulmayasın, 
Bir amel işle ki sorulmayasın, 
Bir tarîka gir ki yorulmayasın, 
Doğru Hakk’a gider o râh efendi.
Hakk’ı bul nâ-hakka eyleme tapu, 
Yâr için agyâra kılma tekâpû, 
Bir kapı kaparsa, açar bin kapu, 
Fâtih-i ebvâd’dır Allah, efendi.
Sûfî ister isen Cennet’le hûrî, 
Getirme kalbine kibr ü gurûru, 
Sakın câhil sanma ey gözüm nûru, 
Her fenne âlimdir Emrâh, efendi.
<end>

<start>
Güzeller güzeli şahane dilber
Seni terketmezem bin kan olsa da
Ne mümkün sevdiğim vazgeçmem senden
Cümle alem bana düşman olsa da
Herkese meyledip su gibi akmam
Vücudum şehrini odlara yakmam
Senden gayrı gülüm cemale bakmam
Karşımda Yusuf-i Kenan olsa da
Emrahi derdinle sararıp solsun
Sana kemlik eden Tanrıdan bulsun
Olursa sevdiğim sen gibi olsun
Aşığa dünyada canan olsa da
<end>

<start>
Ne feryat edersin divane bülbül
Senin bu feryadın gülşene kalsın
Bu dünyada eremezsen murada
Huzur-i mahşere divana kalsın
Nesin methedeyim bir kaşı kara
Şu sineme açtı onulmaz yara
Cümle tabip gelse derdime çare
Derdimin dermanı Lokman’a kalsın
Bir yar için geçtim can u serimden
Vücudum kül oldu aşkın narından
Emrah buse ister nazlı yarinden
Bu bayram olmazsa kurbana kalsın
<end>

<start>
Bu suz-i zulmetten divana gönül
Neyleyim bir kerre azad olaydı
Cevr ile yıkılan virane gönül
Nail-i vasl olup abad olaydı
Bağ-ı vuslat olsa biganelere
Baykuş ser çekmezdi viranelere
Yanıp yakılmadan pervanelere
Ateşten olurdu imdad olaydı
Emrah'ım saldın bu ateşlere
Bak gözümden akan kanlı yaşlara
Böyle çalınmazdım taştan taşlara
Felekte ikbalim küşad olaydı
<end>

<start>
Ne kaçarsın benden serv-i bülendim
Ateş sakınır mı pervanesinden
Bezm-i mahabbete benim efendim
Mey esirgenir mi mestanesinden
Ezelden vermişim bu aşka ikrar
Pare pare olsam eylemem inkar
Hakikat babında sadakatli yar
Geçer mi aşık-ı divanesinden
Bana senden oldu bu aşk u sevda
Sen var iken kime eyleyim şekva
Ricam budur senden ey gani Mevla
Ayırma Emrah'ı bir tanesinden
<end>

<start>
Zincir-i zülfünde şu garip gönlüm
Ne yüz buldu ne kurtuldu ne çare
Yar senin yoluna gülşen-i ömrüm
Geçti gazellendi soldu ne çare
Fülk-i aşk bihar-ı canda gezerken
Gönülden gönüle kam alam derken
Gurbet diyarında hicranda iken
Gönül bu hasretle doldu ne çare
Emrah iki gözüm olmuştur ırmak
Vermedi muradı neyleyim ol hak
Fayda vermez artık yare yalvarmak
Gayrı demek olmaz oldu ne çare
<end>

<start>
Dinliyelim dağ başında figanı
Görelim ne söyler şu Leyla Leyla
İkimiz de oturalım diz dize
Biz de hu çekelim hu Leyla Leyla
Bela çakmağını üstüme çaktın
Beni bir unulmaz derde bıraktın
Vücudum şehrini odlara yaktın
Yandım ateşine su Leyla Leyla
Mahabbet zencirin eyledin çengel
Yare varam derim koymuyor engel
Ölürsem sevdiğim üstüme sen gel
Çeşmin yaşı ile yu Leyla Leyla
Gurbetlere düştü Mecnun gulamın
Bari sen gelmezsen gönder selamın
Başımızda sevda dilde kelamın
Daim aklımızda bu Leyla Leyla
Emrah der ki başım üzre hümam ol
Hublar içre karış şirin kelam ol
Ben ölürsem cenazeme imam ol
Kıl kara zülfünle hu Leyla Leyla
<end>

<start>
Ne ben uslandım o savurgan aşklardan
ne de acılar bağrımı dişlemekten uslandı..
Minicik bir sevinç uğruna bile
nice ezgi duygular yaşadım oysa..
Sabahları kalbimde palazlanan heyecan
nice bıçkın, nice hırçın arzular olarak uğuldadı; 
sardım, sarındım en narin sıcaklıkları..
Günoldu, sarılıp yaralandım..
Yine de
ne ben uslandım o savurgan aşklardan
ne de acılar bağrımı dişlemekten usandı.
<end>

<start>
Sabah nefes alıyor
ve bağrı kabarıyor toprağın
Bana geliyorsun
Kanatları
sedef yağmur damlalarından
beyaz kelebekler salıyor
ruhuma
dudakların
Yüreğimden koparak ışıldayan
yüzündeki o gülümseyiş
sanki kırlarda koşuşmaktan
sağrısı sancılanan
beyaz bir tay gibidir
terli
narin
sokulgan
Sabahın ilk nefesiyle
damla damla çözülürken kırağı
ağzın geceden kozalanmış
ay tadıyla uyanır; 
sisli köpüğü gibi ırmakların
ağarır omuzların
Aralanan gökyüzü sana
kıvır kıvır alnından oğlakların
ipek beyazı bir parıltı bırakır
Ah, yanan yüreğin taç yaprağı
açıl
alevinle durula beni
Sabah nefes alıyor
ve bağrı
şen şarkılarla kabarıyor kuşların
Bana geliyorsun.
Serpiştiren kar değil artık,
papatyalardır.
<end>

<start>
Sihriydi tutkuların şiir bitti! 
Solunarak süzülen tılsımı kalmadı gönlün...
Şiir bitti! Kurudu esin çağlayanı umudun 
Dindi suların tendeki çılgın uğultusu 
Öpüşlerin düşlerin filizleri yolundu 
Kimse ağlamıyor özlerken...
Şiir bitti! Uçukladı dudakları sevginin 
Bakışlar yapayalnız, yalnızlık çırılçıplak 
gülüşler kıvılcımsız 
Can bitkin, dil tutsak...
Şiir bitti! Bulandı yüreğin özgür sesi 
Çığlığı duyulmuyor sevincin...
Şiir bitti! Bozuldu ışıktan büyüsü duyguların 
Korkunun da ucuzları türedi coşkununda 
Erdem sığlaşıp özüne yabancılaştı 
dal kuru, dalga uysal 
Herkes her şeyin sahtesine alışkın
Şiir bitti! Dindi rüzgarın tükenmez gücü 
Ağıtlar yetim,türküler öksüz.
Şiir bitti! Soldu içli sesin beslediği tomurcuk 
Alaycı çalgılar dökülüyor şarkılardan 
Hüzün sürgün aşk yılışık...
Sokakta sabrın tiryakisi ruhsuz bir kalabalık... 
Tek umut ki yaşam bitti demeye varmıyor dilim 
O da çocukların sesleri...
<end>

<start>
Ah yine mi gönlümde benim
kuş uçar yana yana
su akar döne döne?
Filizlerin yaralısı aşkların
sır-sınır tanımayan düşleri
yine mi sarmış teni
asmalarda sürgünlerin belalısı işlere?
Gizleyemem:
bir yanım duruşundan sığırcık
bir yanım bakışından tomurcuk...
Bilemedim nasıl oldu:
kayıp gitmiş yüreğimin yarısı
ardı sıra çiçeğine goncalandı büyüsü...
Dahası var:
talan olur, yalan olur
yeşermeden yolan olur diye diye
ötesini- berisini soramadım kimselere düşümün
yazılarım- sızılarım saklı kaldı içimde; 
bir kez olsun duruşunu saramadan ölür isem
suç benim!
"Boşver! " dedim:
eli- günü düşünecek an değil
yaralanan benim canım kime ne; 
dudağımda kıvılcımın irisi...
Korktuğum şu:
ürkütürsem kavuşamam, ayışığı kirpikleri incinir; 
gücenirse barışamam, bu dert beni bitirir...
Kısacası:
yoncalara oyalanmış gözlerinde
usul usul uçuşan kelebeksi o gülüş
saçlarında esin kuşun yavrusuna
yuva yuva kıvırcık
sesler beni köşe- bucak huyuna...
Neyleyim ki:
şu ömrümde doyamadı hasretlerin sürüsü
gide- gele yol üstünde kanarım; 
ne gurbette ne sılada duruldum
ona yanarım.
<end>

<start>
ne sağnaklar görmüşüz,
yarılan gökyüzünden
alnımız yıldırımlarla ağmış..
ne rüzgarlar çınlamış bağrımızda,
coşkusundan kırılmış kaburgamız..
dişlenip kayaları ne ateşler yakmışız,
aşmışız ne zifir uçurumlar..
…yine de ürkütmeden öpmüşüz bir ceylanı gözlerinin yaşından..
…incitmeden tutmuşuz ağzımızda yorulan kelebeği..
şimdi asmalardan korukların tadı silinmiş..
sesimizde sendeleyen bir keder..
uykusuzluk serin serin sızıyor acıyan tenimizden..
ziyanı yok,
nasıl olsa gönlümüzde aşkın yeri çok derin…
ne azgın canavarlar üstüne yürümüşüz
bir demet çiçek için..
neyimiz var neyimiz yok vermişiz bir narin dilek için..
yıllarını taş duvara örmüşüz ömrümüzün
bir hırçın yürek için! ..
şimdi çevremizde yosunlaşmış sessizlik,
yabanıyız gittiğimiz her şehrin,
çiğdemsiz,
kükremesiz..
kimsecikler sezmiyor boynumuzdan didişen örümceğin zehrini..
ziyanı yok,
nasıl olsa nabzımızda durulanır yaşamanın iksiri…
ne güzel sevmişiz,
ağzımızda mavi bir tat kekremiş..
ne sızılar sarmışız yumuşacık öpüşlerin çığlığını kuşanıp..
şafaklar tutuşkunu şarkılar yuvalanıp
ne mintanlar yırtmışız! ..
şimdi usulcacık ürpersek
kara gece uykumuz kaçacak kadar delik..
üstümüz çimensiz tepeler gibi bereketsiz,
örtüsüz,
serin..
ziyanı yok,
nasıl olsa gönlümüzün çayırları ipekten,
bakışımız lekesiz! ! ..
ne masalar düzmüşüz kıvrımları gümüş,
kakmaları sedeften..
ne milyonlar yanından başeğmeden geçmişiz,
huyumuz değişmemiş! ..
hayatımız günbegün çarpışarak yaşanılan sırların ürünüdür..
şimdi kar altında avcumuz, avurdumuz ilaçsız..
ıssızlaşmış sabahlar, yoksunluk arsızlaşmış..
kaçışır yolumuzdan gölgesini de alıp o şaklabanlar
inildesek açlıktan; 
ziyanı yok! ! ! 
nasıl olsa gönlümüzün dağı taşı altından! ! !
ne devlerle dalaşmış kanımızı göstermeden silmişiz..
ne kudurgan günlerde elimizi dost eline
titremeden vermişiz…
bir ömür seğirtmişiz bir nefes beklemeden..
şimdi nice anışların dudağı üşüyen bir çocuk kadar uçuk,
nicesi el sıkışların sahtekar çıkmış..
- bizi eşkiyalar soymamış abi
….. muhabbet yıkmış!
<end>

<start>
Bilmediğin nâsa olursan kefil
Acını kesemez tarçın zencefil
Düşer itibardan olursun sefil
Cürümlerin süt kardeşi kefalet
Misafir bulursan hanene getür
Bir içim su ile keyfini yetür
Bir mümkün hâceti olsa bitür
Sen tig-i emrine eyle itaat
Örtülmüşü açma, açığı örtme
Er isen Seyranî bir can ürkütme
Hasisin, bahılın gayretin gütme
Sonradan görmüşten alma emanet
<end>

<start>
Kahpe felek benim nerde
Kara bahtım ak eyledi
Pervaneler gibi nârde
Vücudumu yak eyledi
Bir yâr bana dolap kurdu
Hicabımdan dilim durdu
Fincan gibi yere vurdu
Göğsüm' iki şak eyledi
Sikke olmaz bu turada
Ermedim ben hiç murada
Âşık Seyrânî burada
Ne söylerse hak eyledi
<end>

<start>
İptida vücudun yapan üstada
Bes eylerim daim besten içeri
Sununca o pîrim bir kâse bâde
Aşk-ı Mevlâ girdi resten içeri
Hep böyle devreder felekler burçlar
Kendi kendim bildim affoldu suçlar
Aşkın kitabından yediler üçler
Ders verdiler bana dersten içeri
Seyranî'yim ben de Hakka dayandım
Gaflet uykusundan şükür uyandım
Gönül iklimini gezdim dolandım
Tunus Tırabulus Fas'tan içeri
<end>

<start>
Muhabbet küpünün olsam şarabı
Yar beni doldurup içer mi bilmem
Mamur olmak için gönül harabı
Bir mimar eline geçer mi bilmem
Aşıkın olmaz mı çile çekmezi
Çilenin olmaz mı boyun bükmezi
Helal süde katan haram pekmezi
Seçmek murad etse seçer mi bilmem
Bübüle gül yarar deveye diken
Çiledir aşıkın boynunu büken
Tarlasına haram tohumu eken
Helal mahsulünü biçer mi bilmem
Kimi mevtasına kefen biçmiyor
Kimi helal rızık yiyip içmiyor
Yavrusundan köpek bile geçmiyor
Hak Seyrani'sinden geçer mi bilmem
<end>

<start>
Şu kimsesiz sahralara
Diken oldu gülüm benim
Gizli gizli tenhalarda
Ağlamaktır halim benim
Gülü dikene katalı
Diken elime batalı
Yâr beni yardan atalı
Bükülmüştür belim benim
Arı geçmez çiçeğinden
Çiçek geçmez peteğinden
Pîr erenler eteğinden
Kesme rabbim elim benim
Yedim acı teresinden
İçtim kanlı şırasından
Seyrânî gam deresinden
Çûş eyledi selim benim
<end>

<start>
Aşkın eleğini aldım elime
Çalkamadan unu eler eleğim
Dil ağlar avunmaz pîr-i velime
Beşiğine niyaz edip belerim
Beşik bulunmazsa pîrin evinde
Salıncak çok şah'ı Merdan Ali'mde
Demir asâ aşındırıp elimde
Ayağıma demir çarık delerim
Terk eyledi gönül kuşu yuvasın
Bulamadım ben bir yayla havasın
Buluncaya kadar derdim devasın
Elbette ağlarım sanma gülerim
Ey Seyranî sağmal ile yozumu
Sınamışım taşlı değil düzümü
Arzularım ben bulamam kuzumu
Dertli dertli koyun gibi melerim
<end>

<start>
Zelhâ gibi aşk ateşi içinde
Yusuf gibi düşün yorduğum güzel
Muhabbet menzili iki üçünde
Huzurunda divân kurduğum güzel
Sevda bizim beynimizde var oldu
Kırmızı gül etrafını hâr aldı
Gönül bu sevdana giriftar oldu
Yoluna bin tuzak kurduğum güzel
Seyranî der, sadık dosta yâr olsam
Dost gibi düşmana soğuk kar olsam
Kasvetin bilmem, haberdar olsam
Perişan hatırın sorduğum güzel
<end>

<start>
Takatim kalmadı, aşkın yayının
Çekip kirişinden kuramıyorum
Her gece düşümde bir hercaînin
Âteşi aşkından duramıyorum
Aşk u sevdâ hayal midir, zan mıdır
Mekânları can mı, bilmem ten midir
Cezbe dilden midir, dilberden midir
Dil bilmez dilberden soramıyorum
Seyf-i aşkım çarh-ı canda bileşir
Her binalar temelinden döleşir
Çoktanberi bu aşk ile güleşir
Gönül pehlivanın yoramıyorum
Lâle bağrın aşk oduna dağlamış
Bülbül güle âşık olup ağlamış
Seyranî'yi bir kıl ile bağlamış
Muhabbet bendidir, kıramıyorum
<end>

<start>
Sahte bir cilveyle gülme yüzüme 
Candan muhabbetin var değil bana
Gelip görünsen de kahi gözüme
Derin aşkla gönlün yar değil bana
Hatırımı hasta iken sormaya 
Geldin mi şer düşüm hayra yormaya
Sevdin birden bire geri durmaya
Sana namus amma ar değil bana
Gönülde parlarken ümmid-i vuslat
Beynimize düştü ateş-i firkat
Aşkımın şiddet-i narına nisbet
Cehennem ateşi nar değil bana
Güllerin elinden gelse bitmemek
Seyrani bülbülde olsa ötmemek
Ateş-i aşkınla yanıp tükenmek
Elden gelse bu aşk kar degil bana
<end>

<start>
Felek bir gün bize bir yol gülmedi
Tuğlar taktı elin Seyranîsine
Yirmi dokuz harften al mahlâs deyi
Teklif eder durur Seyranî'sine
Er isen sözünü yürüt, bin ata
Söz ona değildir, bencedir ata
Olur olmaz adam söz ata ata
Pâre pâre oldu Seyranî'sine
Her âşık içtiğin hayat sanırlar
Her meclisi avlu, hayat sanırlar
Ben memat olsam da hayat sanırlar
Sağlığında girdi Seyranî'sine
Belki bu şeb bizde o yâr bulunur
Başı yastıktayken duyar bulunur
Sanma bu dünyada uyar bulunur
Everek'in ednâ Seyranî'sine
<end>

<start>
Gönül serden geçer yardan geçemez
Bağlanmış ikrara kavi özlüyüm
Her sözüm dinleyen özüm seçemez
Sırat köprüsünden ince sözlüyüm
Benim sözüm çürük değil sağ gibi
Çürük sözler erir akar yağ gibi
Üzerinden kervan geçer dağ gibi
Yokuşluyum sanma beni düzlüyüm
Yolcu ateş yanmak ile yol yanmaz
Erenlerin dokuduğu çul yanmaz
Cehennemde günah yanar kul yanmaz
Ben günahtan sürmelenmiş gözlüyüm
Seyrani aradım onu her yerde
Aşk-ı hakikatle düştüm bu derde
Tuttum günahımdan yüzüme perde
Rabbim divanında kara yüzlüyüm
<end>

<start>
Ey sevdiğim, artık yeter
Bana yosma bakışın var
Ateşlerden daha beter
Âşıkları yakışın var
Erdin güzellik çağına
Bağladın zülfün bağına
Bizi hüsnün ayağına
Nal, mıh gibi çakışın var
Sağlıktır her işin başı
Sabırdır ekmeği aşı
Aferin ey çeşmim yaşı
Yâr yoluna akışın var
Güzel, senin hüsnün sebep
Olup gören eyler talep
Cennetten mi çıktın acep
Tavus gibi nakışın var
Güzellerin çok gencisin
Seyrânî'ye birincisin
Aşk ipine zevk incisin
Güzel delip takışın var
<end>

<start>
Ne hikmettir, şu dünyaya
Gelen ağlar giden ağlar
Soralım yoksula, baya
Aslı nedir neden ağlar
Ömrümün defterin dürdüm
Hâkipâye yüzüm sürdüm
Bir acayip kale gördüm
Burç ve baru, beden ağlar
Bir deveci yider deve
Yularından seve seve
Birbirinden ive ive
Deve ağlar, yiden ağlar
Seyrânî'ye acap n'olmuş
Deruni dert ile dolmuş
Kimi etmiş kimi bulmuş
Bulan ağlar, eden ağlar
<end>

<start>
Kahır çeken ehl-i dilin
Gör ne çeker can-ı tende
Erir akar böyle bilin
Tükenir tâb o bedende
Sen bir zalim neccar isen
Baltan bende dener isen
Ben ednâyı kınar isen
Benim gibi olun sen de
Kişi uğrar melânete
Güvenilmez kad kamete
Çıkarır bir selâmete
Hakk'ın kulu isem ben de
Hüzn ü elemden yatamaz
Zulüm alıp hak satamaz
Âşık Seyranî atamaz
Kimse ile hiç perende
<end>

<start>
Kırk birinde her hevesim yitirdim
Kırk beşinde bağdaş kurup oturdum
Ellisinde göçüm çeküp götürdüm
Vâdesi yetmişe döndürdün felek
Elli beşte senetlerim yazdırdım
Altmışımda her düzenin bozdurdum
Altmışbeşte kemiklerim ezdirdim
Beni sübyanlara döndürdün felek
Âşık Seyranî'yi yakıp yandırıp
Hakkın rahmetinden verip kandırıp
En sonunda Azraili gönderip
Beni doğmamışa döndürdün felek
<end>

<start>
Nice defterlerden ismim sildirdim
Gelmedi hiç senden ses kara bahtım
Bahtın gemisinde yelken yok, bildin
Durma lodos gibi es kara bahtım
Ahdettim bir gonca yolmamasına
Bulmadım bir çare solmamasına
Bu derdinden iflah olmamasına
Kat'iyyen umudun kes kara bahtım
Dünya yıkılmakta yoktur yapıcı
Kimi cellât olmuş, kimi kapıcı
Evvel giymez iken mesti pabucu
Verdirdin çarığa mes kara bahtım
Ağır meclislerde sıkılmaz iken
Mengeneye versen bükülmez iken
Seyranî aslana yıkılmaz iken
Dedirdin tilkiye pes kara bahtım
<end>

<start>
Rabbim seninle ettiğim ahdi
Bulayım kal'a-yi iman içinde
Ahır zaman olup geçince vakti
Kalmasın imanım güman içinde
Kimin ayağına gelse bir oyun
Cellât satırına uzata boyun
Kendi rızasiyle kurda bir koyun
Veren var mı göster çoban içinde
Yumurtanın iki olsa sarısı
Beyazına çıkar onun yarısı
Cahil adam misli yaban arısı
Geç yapsa bal yapmaz orman içinde
Aşkın çıkrığını eğirse iği
Seyranî ateşsiz pişirir çiği
Okkanın dirhemin artık eksiği
Belli olur mizân irfan içinde
<end>

<start>
Seher yeli sen mevlayı seversen
Sılada bir yârim var, seher yeli
Bu kâğıt içine üç beyit yazdım
Bul sen tenhada ver, seher yeli
Ezel ikrar verdi, n'oldu sözüne
Kul olayım, şifa bele nazına
Uyku arasında dokun yüzüne
Mübarek hatırın sor, seher yeli
Bakmaz mısın şu feleğin işine
Yaktı ciğerimi aşk ateşine
Pervaneler gibi dolan başına
Mübarek cemalin gör, seher yeli
Girmedim odaya baktı Seyranî
Mevlâya emanet verdi yârini
Benim sevdiğimin zülüflerini
Gerdânına dolayver, seher yeli
<end>

<start>
Yolunu bekledim böyle kaç zaman
Aç göğsünü düğmelerin der güzel
İnandım hakikat kalmadı güman
Uğrun uğrun bana meylin var güzel
Suubet değil mi sonu uzletin
Tanırsın bilirsin kadr ü kıymetin
Lezzetin mi bilmem acep vusletin
Niçin yaklaşmaya eylen ar güzel
Uzak giden memul belki vatandan
Çoğaldı noksanım damarda kandan
Eğer Seyranî'yi seversen candan
Yarasına durma merhem sar güzel
<end>

<start>
Ateş vapurunu icat edenler
Yelken açıp yel kadrini ne bilsin
Süleyman'dır kuş dilini söyleyen
Her Süleyman dil kadrini ne bilsin
Hayvanlarda bir kaç çeşit fırkalar
Kimi düzden aşar kimi yorgalar
Necasete müştak olan kargalar
Has bahçede gül kadrini ne bilsin
Seyrani Baba'nın beli büküldü
Ağzının içinde dişi söküldü
Davut Nebi sadasından çekildi
Saz çalmayan tel kadrini ne bilsin
<end>

<start>
Edelim nazmile hoş bir nasihat
Dinlesin talib-i destan olanlar
Şayet verdi nutkum cahile sıklet
Kadrim bilir ehl-i irfan olanlar
Meylini vermişsin kesb ile kare
Zikirden fikirden olup avare
Bulursun ey miskin ölüme çare
Bulmadı âlemde Lokman olanlar
Kimsenin kimseye yoktur sayesi
Sütlere karıştı cehlin mayesi
Tilkiye verildi aslan payesi
Tilki payesinde aslan olanlar
Bütün cihan tuttu şimdi efkâre
Küçükten büyüğe yoktur mudare
Hizmet gördürürler pir ihtiyare
Üç beş yaşındaki sübyan olanlar
Niçin garip oldu hükm-i şeriat
Kadının müftünün yediği rüşvet
İçkide zinada cahile nevbet
Vermiyor hafız-ı Kuran olanlar
Mağrip dediğimiz şark olur bir gün
Mümin münafık fark olur bir gün
Cennet libasına gark olur bir gün
Hak için sinesi üryan olanlar
Kim ne işler ise kendisi biler
Her âdem bir türlü sevdaya yiler
Dünyada ağlayan ahrette güler
Ruz ü şeb Hak için giryan olanlar
Fark etmez dediğin asla din iman
Anınçün bilemez yahşiyle yaman
Haraç korkusundan olmuş Müslüman
Bir alay nimet-i küfran olanlar
Cellad-ı ecelden yemişler satır
Kimi tellak imiş kimisi natır
Kara toprak içre gark olmuş yatır
Kimi veli kimi sultan olanlar
Hiç kimse kimsenin gayretin gütmez
Anınçün Hak sözün tutup işitmez
Meyhaneye gider camiye gitmez
Kadısı müftüsü şeytan olanlar
Dinleyene sivrisinek saz olur
Anlamaza davul zurna az olur
Sureta insanlar hilebaz olur
Böyledir manası hayvan olanlar
Görmüş yok cihanda cahilden vefa
Vefa umup etme kendine cefa
Olur mu insana zehirden şifa
Fikretsin gönülden ihvan olanlar
Sultan isen koyma boynunda vebal
Her işin sonunda var elbet zeval
Bir mezaristana git eyle sual
Kimdir o hâk ile yeksan olanlar
Küçük lokma ile dolmaz avurdu
Ne yaman insanı kastı kavurdu
Cihanın külünü göğe savurdu
Geçti sadarete hayvan olanlar
Bizleri bu ateş haşredek yakar
Sanma şimdi sular engine akar
Borcunu zannetme gırtlağa çıkar
Ecelden kalbine ferman olanlar
Alırsın rengini yeşilli morlu
İlletin yok iken olursun çorlu
Kılıç vuran düşman olursa zorlu
Kurtulmaz sahib-i kalkan olanlar
Herkes belasını azdı da buldu
İnsanda evvelki sadakat n'oldu
Eski sarayları beğenmez oldu
Yere sığmaz oldu sultan olanlar
Çarh-ı felek daim dönüp övünmez
Dönerse de dahi eyliğe dönmez
Yedi derya suyu dökülse sönmez
Bu zulmün nârından suzan olanlar
Seyranî kâmiller ta'nın eylesin
Cahiller nutkun zemmin söylesin
Bundan âlâ destan yapıp neylesin
Şairlikte merd-i meydan olanlar
<end>

<start>
Kırılsın kanunun telleri felek
Aksi murad üzre çaldığın yeter
Hakka, hakikata oldun büvelek
Zulmü adalete saldığın yeter
İskender deryanın almış haracın
Âb-ı hayat çeşmesinin taracın
Yememiş söndürmüştür sıracın
Sen benim ahımı aldığın yeter
İsrâfil'in Sûr'un alacak mısın
Kanununa koyup çalacak mısın
Sen cihanda bâkî kalacak mısın
Bu zamana kadar kaldığın yeter
Seyranî feleğin olsa edebi
Düşünür katmazdı şekere şebi
Sen de Nuh Nebî'nin gemisi gibi
Azap tûfanına daldığın yeter
<end>

<start>
Her ırmağa bir yol vermiş akıyor
Cümlesini bir deryaya döküyor
Her kumaşı bir tarakta dokuyor
Şeridini pazarlara çözüyor
Bülbülün aşkına sebep gül oldu
Ona kafes ağzındaki dil oldu
Cânım ateşlere attı kül oldu
Ne taraftan bir yel değse tozuyor
Kimi dikenini gülünden seçer
Herkes ettiğinin mahsulün biçer
Gam yeme Seyranî bu gün de geçer
Yüce dağ başında duman geziyor
<end>

<start>
İmdâde erişsin ol üftâdeler
Pervâneleri yakan şem'ayiz biz
Aşkı uşşâka ver ki mutâdeler
Mest olan mestâne meyhâneyiz biz
Takdir-i ezelden yazılan gelir
Arayan âşıklar mâşukun bulur
Bu derdime vâkıf olanlar bilir
Olmayan ne bilir dürdâneyiz biz
Seyranî'yim aşka düştüm ezelî
Severler cihanda elbet güzeli
Kevser şarabından bâde süzeli
Arsa-i aşk içre merdâneyiz biz
<end>

<start>
Yerin göğün ismi cismi yoğiken
Bir ezan okunur sedâsı nerde
El ermedik göz görmedik bir nesne
Yapılmış kubbesi, Hudâ'sı nerde
Bazı âşıklar da kendisin över
Kâmilin cevabın biri bin değer
Cümle kitap gökten inmezden evvel
Bir Kur'an okunur sadâsı nerde
Gözlerimden akan kanlı yaşlarda
Katrancasına dert bulunur başlarda
İlham derler bir kuş vardır kuşlarda
Gökten yere inmez yuvası nerde
Çok ahdettim konamadım bu dala
Yok imiş ikramın Hayyalesselâ
Ucu bulunmadık böyle bir mâna
Söyle kul Seyranî ustası nerde
<end>

<start>
Yumurtasın kokutmağa
Yatar sanma gürke beni
Aşkın dersin okutmağa
Sanma korkup ürke beni
Ben aşıkın birisiyim
Ölü değil dirisiyim
Siyah tilki derisiyim
Kapla samur kürke beni
Canbazım ben aşk ipinde
Büyür meyve hep çöpünde
Temiz aşkın zevk küpünde
Sanma sulu sirke beni
Seyrani bir arı beyi
Çiçeği aşkın göbeği
Nazlıyım gözüm bebeği
Düşüremen çirke beni
<end>

<start>
Sofu olmaz bizim ham demirimiz
Haddeden çekilmiş teli biliriz
Yürütmüştür cansız dıvar pirimiz
Temiz zevki temiz dili biliriz
Sofu bilmiş olsa hakkı rızayı
Sazdan sözden kaçıp vermez riyayı
Ay gün yıldız gibi vermez ziyayı
Kuru arktan akan seli biliriz
Bizde bu dünyanın bina temelin
Cismi canla bildik ilm-i amelin
Sanma bizi arap taze kız gelin
Öpüp tükürecek eli biliriz
Vakıfız bu aşkın biz manasına
Talip ol Seyrani dal deryasına
Hazret-i Mevla'nın ehibbasına
Aşina olmayan eli biliriz
<end>

<start>
Eski libas gibi âşıkın gönlü
Söküldükten sonra dikilmez imiş
Güzel sever isen gerdeni benli
Her güzelin kahrı çekilmez imiş
Bülbül daldan dala yapıyor sekiş
O sebepten gülle ediyor çekiş
Aşkın iğnesiyle dikilen dikiş
Kıyamete kadar sökülmez imiş
Sevdiğim değildin böylece ezel
Aşkımın bağına düşürdün gazel
İbrişimden nazik sandığım güzel
Meğer pulat gibi bükülmez imiş
Seyranî'nin gözü gamla yaş imiş
Benim derdim cümle derde baş imiş
Ben bağrımı toprak sandım taş imiş
Meğer taşa tohum ekilmez imiş
<end>

<start>
Âdem tabiatlı melek sıfatlı
Şah olursan sana geda bulunur
Her kim güler yüzlü ve dili tatlı
Olsa anda lütf-ı Huda bulunur
Pehlivanlık edüp nefsin yıkarsan
İmânın nurundan şem'in yakarsan
Musa gibi Tur-ı aşka çıkarsan
Sana gökten inen nida bulunur
"Kaalu bela" ikrarını güdersen
Anda olan borcu bunda ödersen
İsmail-veş canın teslim edersen
Sana gökten inen gıda bulunur
İkrar kapısında taşrada durdum
Seyranî sen andan ne haber duydun
Denizde mermer taş içinde kurdun
Ağzında yeşil ot gıda bulunur
<end>

<start>
Gönül bir boyadan rengin almadı
Her boyaya tavus gibi dalıyor
Cehennem nârına hâcet kalmadı
Aşk odu içimde dâim yanıyor
Gam suyuyla mayam böyle karılmış
Ki levh üzre kalem böyle yazılmış
Ciğerimin memesinden sarılmış
Gam yılanı kanım emip duruyor
Seyranî'nin iki gözü yaş oldu
Aşk-ı Mevlâ cümle derde baş oldu
Kadı mutfağında pişmiş aş oldu
İçerimde fıkır fıkır kaynıyor
<end>

<start>
Şarkıcı nasıl söyler şarkısını, 
Dudakları dikilmişken efendim? 
Bir Arap şairi ölünce bugün
Kim dua eder O’na? 
El öpmez benim şiirim
Doğrusu sultanlara düşer
Şiirimin ellerini öpmek!
I 
Dostlarım
Başkaldırmıyorsa,nedir ki şiir? 
Azgınları ve azışları devirmiyorsa,nedir ki şiir? 
Zamanda ve mekanda
Sarsıntı yapmıyorsa, nedir ki şiir? 
Kisra Nuşirevan’ın başındaki tacı
Yere çalmıyorsa, nedir ki şiir?
II 
Bunun için çekiyorum isyan bayrağını
Şu ana kadar gündüz nedir bilmeyen milyonlar adına.
Nedir,dalla serçeyi ayıran
Gülle sarı şebboyu ayıran nedir? 
Nedir memeyle narı ayıran
Denizle zindanı ayıran nedir? 
Nedir mavi ayla karanfili ayıran
Yiğitlik kelimesinin sırrını,
Giyotinin sırrını ayıran?
III 
Bunun için çekiyorum isyan bayrağını! 
Kediler gibi boğazlanmaya götürülen milyonlar adına
Göz kapakları çıkarılanlar adına
Dişleri sökülenler adına
Sülfirik asitte eriyenler adına,kurtçuklar gibi
Mahrum olanlar adına,
Sesten,fikirden,dilden.
Çekeceğim isyan bayrağını.
IV 
Bunun için çekiyorum isyan bayrağını
Küçük perdenin altında
Öküz gibi oturan halklar adına
Dostluğu büyük kaşıklarla içen halklar adına
Develer gibi yük çeken halklar adına
Gün doğusundan gün batısına
Yük çeken deve gibi.
Sudan ve arpadan başka hakkı yok
Hasreti yok emirin karısının
Emirin dişi köpeğinin
Berberine ait olmaktan başka..
Yaşasın bir demet yonca
Yaşasın tek ilah diye Allah’a yalvaran
Halklar adına
V 
Ey şiirin dostları! 
Ben ateş ağacıyım,hasretlerin kahiniyim ben
Elli milyon aşığın resmi
sözcüsüyüm
Sevgi ve inleyiş ehlinin ellerinde
uyur
Kah yasemin ağaçlarına.
Ey dostlarım! 
Bıçağın saltanatını hep reddeden
Bir yarayım ben..
VI 
Ey mümtaz dostlarım! 
Dudaksızların dudağıyım ben
Gözsüzlerin gözüyüm ben
Okumazlara denizin kitabıyım
ben
Hapishane kaşalotlarına
gözyaşıyla kazınan
Yazılarım ben
Bu çağ gibiyim ben,sevgilim! 
Çılgınlıklarla karşılarım çılgınlıkları
Kırarım nesneleri çocukluk içre
Kanımda devrim ve limon kokusu
Hep bildiğiniz gibiyim ben
Hoşlanırım kanun çiğnemekten
Hep bildiğiniz gibiyim ben
Şiirleyim…
Yoksa var olmak istemem…
VII 
Dostlarım! 
Hakiki şiir sizsiniz.
Gülmenin de ehemmiyeti yok
surat asmanın da
Sultana öfkelenmenin de
Siz benim sultanlarımsınız
Sizden şeref,kuvvet,kudret
istiyorum
Tuz ve taş üstünde uyuyan
şehirlerde
Şiirlerim yasak.
Şiirlerim yasak,
Çünkü insana
Sevginin ve medeniyetin
kokusunu taşıyor
Şiirlerim reddedildi,
Çünkü her beyti muştu taşıyor
Dostlarım! 
Sizi bekletmekteyim hala
Kıvılcımı tutuşturmak için…
<end>

<start>
Nasıl söyler türküsü o ağız,
Dudakları dikilmişken, beyim? 
Bir Arap ozanı ölünce bugün
Kim yakarır onun için? 
Benim şiirim el öpmez
Şiirimin ellerini öpmek 
Sultanlara düşer!
1
Dostlarım
Başkaldırmıyorsa, neye yarar şiir? 					
Azgınları ve azgınlıkları yıkmıyorsa, neye yarar şiir? 		
Zamanı ve mekânı
Sarsmıyorsa, neye yarar şiir? 
Satrapların başındaki tacı
Yere çalmıyorsa, neye yarar şiir?
2
İşte bunun için çekiyorum başkaldırı bayrağını
Şu âna dek gün yüzü görmeyen milyonlar adına.
Dal ile serçeyi ayıran,
Gül ile sarı çiğdemi ayıran nedir? 
Göğüs ile nar'ı ayıran,
Deniz ile zındanı ayıran nedir? 
Nedir mavi ayla karanfili ayıran? 
Yiğitlik sözcüğünün gizinden,
Giyotinin gizini ayıran nedir?
3
İşte bunun için çekiyorum isyan bayrağını! 
Enikler gibi boğazlanmaya götürülen milyonlar adına
Gözleri oyulanlar adına
Dişleri sökülenler adına
Asitte eritilenler adına, solucanlar gibi
Yoksun olanlar adına
Sesten, düşünceden, dilden
Çekeceğim başkaldırı bayrağını.
4
İşte bunun için çekiyorum başkaldırı bayrağını
O örtünün altında
Öküz gibi oturan halklar adına
Dostluğu büyük, aynı tastan içen halklar adına
Develer gibi yük çeken halklar adına
Gün doğusundan gün batısına
Yük çeken deve gibi
Sudan ve arpadan başka hakkı yok
Özlemi yok beyin karısının
Beyin dişi köpeğinin
Berberinin olmaktan başka.
Yaşasın bir demet yonca
Yaşasın tek tanrı diye Allah'a yalvaran
Halklar adına!
5
Ey şiirin dostları! 
Ben ateş ağacıyım, özlemlerin bilicisiyim ben
Elli milyon âşığın gerçek sözcüsüyüm
Sevgi ve inleyiş bilenin ellerinde uyur
Ya da yasemin ağaçlarında.
Ey dostlarım! 
Kılıcın saltanatını hep reddeden
Bir yarayım ben..
6
Ey değerli dostlarım! 
Dilsizlerin diliyim ben
Görmezlerin gözüyüm ben
Okumazlara denizin kitabıyım ben
Hapishane kaşalotlarına
Gözyaşlarıyla kazınan
Yazılarım ben
Bu çağ gibiyim ben de, sevgilim! 
Çılgınlıklarla karşılarım çılgınlıkları
Kırarım nesneleri çocukluktaki gibi
Kanımda devrim ve esenlik kokusu
Hep bildiğiniz gibiyim ben
Hoşuma gider yasa çiğnemek
Hep bildiğiniz gibiyim ben
Şiirleyim...
O yoksa var olmak istemem...
7
Dostlarım! 
Sizsiniz gerçek şiir.
Ne gülmenin de önemi var
Ne de surat asmanın
Sultana öfkelenmenin de.
Sizler benim sultanlarımsınız
Sizlerden onur, güç, yetke
İstiyorum
Tuz ve taş üstünde uyuyan
Kentlerde
Şiirlerim yasak.
Şiirlerim yasak,
Çünkü insana
Sevginin ve uygarlığın
Kokusunu taşıyor onlar
Şiirlerim yasaklandı,	
Çünkü her dizesi muştu taşıyor sizlere.
Dostlarım! 
Sizleri bekletmekteyim hâlâ
O kıvılcımı tutuşturmak için...
Beyrut, 1984
Çeviri: Kenan HANOK
<end>

<start>
kaç kezdir aynı şeyi söyleyip duruyorsun:
“hayatında başka bir erkek var mı? ? ”
evet.. evet.. beni bir mezar mı zannettin sen
ziyaretçisi olmayan
dışarıda ne kadar çok erkek var bir bak.. bir tanem
kuşları olmayan bir bahçe göremezsin
eskide kaldı her şey
kurtuldum senin sihrinden
ve zayıflığımdan
her zayıflığının bir sonu vardır
beni seviyor musun! ! bunu demeseydin keşke
bu geçmişte kalan bir şey.. ne zamandan beri mi
geçmişte kaldı? bakıyorum ki benimle ilgilenmeye başladın
nerden bu coşkulu aşk sendeki? 
bir sandalyeden başka
bir şey değil miydim
değerli eşyaların arasında?
bir tarla hasadı çoktan yapılmış
ne ah kurtarır onu ne de vah
göğüslerime bakıyorsun
bir tacirin malına baktığı gibi
sen malına ağlayan adam
kaybettin malını mülkünü
hesabımız eskiydi.. hemencecik gördüm işini
içimizden kim kaybeden? 
sana cennet kapılarını açmıştım
vermiştim  meyvelerini… nadir bitkilerini
fakat bugün.. ne ateş kaldı ne de cennet
bu aşka inanmayın cezası
bana bir kez olsa insanca davransaydın
başka bir adam olmayacaktı hayatımda
Çeviri: Musa Ağgün
<end>

<start>
Şair gül yapraklarından yerdi
Söğütlerin dibinde uyurdu
Sonra “Arap Asrı” geldi.
Şairlerin
Diktatörlerin kucağında uyuduğu…
<end>

<start>
Beş ay geçti
Sen ey dostum iyi misin? 
Bizim haberlerimiz sıradan şeyler…
Beyrut -bildiğin gibi- kış başlarında
Güzelliğiyle meşgul kadınların çoğu gibi
Kendine aşık… Kadınların çoğu gibi
Hem çok iyidir… Hem çok katı
Hem hatırlar… Hem unutur
Çoğu kadın gibi…
Sonbaharda Beyrut… Ey sevgilim
Seni çok özlüyor…
Ey hiç ulaşılamayan yakın
Ey şiir gibi dehşetli huzur…
Tanrım! Ne kadar muhtacım sana sevgilim
Gözyaşı mevsimi geldiği zaman
Ne kadar aradı ellerim ellerini
Islanmış caddelerin kalabalığında
Ağlamaklı bir satır yazıyorum…
Özlem ve selamla başlıyorum
Siliyorum onu…
Benim gibi bir aşık…
Selamla mı başlar? 
İkinci satırı yazıyorum…
Siliyorum onu da…
Ne kadar da zormuş kelimeler
Sevdiğimiz kadına yazmaya başlayınca.
Ne kadar da zormuş..
<end>

<start>
1.
sorup durdular
(duyuyor musun çığlığını hüznümün) 
son şiir kitabımı okuyanlar:
nasıl haykırır ki hüzün? 
ve acı
ya mümkün mü gözdeki bir damla yaşın haykırması? 
bilmiyorum nasıl cevap vereceğim bu soruya
kitabıma nasıl isim bulduğumu da bilmiyorum
ve bilmiyorum nasıl bulduğumu başlıklarını da
çünkü onlardır genellikle seçen beni
ben değil
bildiğim tek şey 
hüznüme
haykırış vasfını vermek istediğimdir
süvarilerin soyundan kılmaktı
şahsiyetini vererek 
ve azametini
2.
haykırıştır bir çeşit yazmak da
lisanla
ve bir haykırıştır aşk da
sevdiğimiz tüm kadınların işittiği
beraber oturduğumuz vakit
işitmeyen kalbimin çığlığını
ve damarlarımın
kalastandır ancak
ve dişiliği ertelenmiş bir kadın
3.
hüzün üstadımdır benim
külrengi yazmayı
ve gri bir sesle şiir söylemeyi
elinde öğrendiğim
gri gözyaşlarıyle omzunda ağlamayı
sevgilimin
4.
sevinçse
çenesi düşük bir üstaddır ancak
kağıt oyunları
bisiklete binmek
balık avı
ve rockla dansetmekten başka
birşey öğrenmediğim
5.
sevinç kendisine güvenilmeyecek bir dosttur
çünkü yalnız kendi rahatını düşünür
6.
sevdiğim kadında ben
dramatik bir düğüm ararım
ışıltılı oyun partileri değil
şahidi olacağım
7.
mutluluk tutuşturan kadın
söndürür beni
ve solgunluğuyla kokulanmış kadın
tutuşturur beni
8.
itiraf edeyim mi size? 
solgun yüzlü bir kadındır 
yakan beni
bir yıldırım gibi
ve gözlerinden bir damla gözyaşı
bir Bizans Kilisesinin vitrayı gibi
kıran beni
9.
[seviyorum seni… ağladığında
seviyorum yüzünü… bulutluyken, hüzünlendiğinde
eritiyor hüzün ikimizi
bazı kadınların güzeldir yüzleri
ve en güzeldir ağladıklarında]
10.
en güzel yanı hüznün
yüksek sesle konuşmaması
fiyakalı giysiler giymeyişi
ve yüzük takmaması parmağına
sonra
saldırmaması davulla, trompetle
halhallar ve hışhışlarla üzerine
acemi dansçıları gibi
Harlem Caddesinin
11.
çantasını toparlayıp
gittiğinde tatile
hüznüm
özlüyorum
12.
sen
güzel olamayacaksın asla
sana sürme çeken
saçlarını tarayan
elbiselerini temizleyen
ve gözyaşlarıyla ayaklarını yıkayan
hüznüm olmadan
ki
odur seni şiir kitaplarının ilk şiiri yapan
13.
sevgin hüzünlü olmayı öğretti bana
asırlarca
beni hüzünlendirecek
kuşlar gibi
kollarında ağlayacağım
ve kırılmış kristal parçalarını toplar gibi
parçalarımı birleştirecek
bir kadına muhtaçken
14.
ay sıkıldığında ışığından
gizlenir gerisine gri bir bulutun
bizi terketti sanırım
15.
Arap neyinin sesi
kurumayan bir yaradır Kerbela’dan beri
18.
her sabah hüznümle oturur balkona
beraber kahvemi içerim
gazetemi gözden geçirir
en son kasidelerimi okurum ona
19.
hüznümdür sadece
kasidelerimi bilen
yayın için göndermeden önce
20.
Grek değiliz biz
trajedidir seçimimiz
bir nehir uzanır
Kerbela’dan Filistin’e
kıyısız
21.
Avam Kamarası yaratmadı 
İngiliz medeniyetini
Lordlar Meclisi de
Külrengidir yaratan
Kraliçe Viktorya da değil
22.
1952’de gittim Londra’ya ilk defa
oturduğum vakit Hyde Park’da bir banka
sincaplar geldi
benimle gazetemi okumaya
ve bir ördek çıkıverdi gölden
katılmak niyetiyle kahvaltıma
sonra
çıkarıverdi kasidem çarşafını
Dımeşki pabuçlarını
ve yürüyüp gitti
yalınayak
dinmeksizin yağan yağmurun altında
haritasız hürriyetlerin ıssızlığında
23.
1952 Kasım’ında 
evlendi benimle
Serpentine gölünden bir beyaz ördek
çok şiir söyledik
ve çok ördek yaptık
bu kelimeler yazılırken
su altında
soluyorum hala
ve gölün derinliklerinden
bağırıyorum hala
boğuluyorum…
boğulu…
boğu…
Çeviri: Mahmut ÇETİN
<end>

<start>
Ey menekşem, bir gün
Diğerlerine benzeyen bu kitabın
sayfalarını çevirdiğinde
Hayır duada bulun benim harflerime…
Zira bir zamanlar sana yazdığım her bölüm…
Şiir oldu.
<end>

<start>
hüznümün anahtarlarını
neden istiyorsun benden? 
hüznüm ki, bülbülün hüznü gibi
sevinçli bir hüzün…
ben böyleyim…elli yıldır
çılgınlığımın bir kıyısı yok
ne de bunalımımın bir sınırı.
ben böyleyim…
hüznümün otelleri arasında gidip geliyorum
denizler ne kadar çiğnedi
gök gürültüleri ne kadar da tükürdü beni
neden
tenimin değişmesini istiyorsun? 
tenimin değişmesi
uzak bir ihtimal
sesimin değişmesi
uzak bir ihtimal…
ne kadar çok bana tapanlar sarsa beni
o kadar hissediyorum kendimi
yalnız bir ilah olarak..
ne kadar aşıklarım sarsa beni
kendimi o kadar bir ikilemde hissediyorum
ne ben biliyorum ne istediğimi
ne de şiir…
2
neden arzularımıza bakmaya çalışıyoruz
kendimi aptalca hissedeyim diye mi..
seni seviyorum deyince…
kelimeler sana ne katıyor? 
aşkın gezegeninde yok
yeni bir şey…
3
neden..
konuşma sanatını icra ediyoruz yatağın üzerinde? 
ayvaya benzeyen göğüslerinden sonra..
sözlerin yararı yok..
neden
uğraşıyoruz bilgilenmeyle? 
perdeler, gökyüzü
ve yeryüzü altımda sallanırken
4
neden
öğretmen rolü oynuyorum..
karar saatinde-söyle
ne kollarım cam.. ne de dudaklarım buz..
teninin gözenekleri açık..
göğüslerin..soluklanmak için dışarı çıkıyor arı havayı..
biraz sonra..geri dönüyor.
ne yararı var aristo’nun..lorca’nın..kafka’nın..tagora’nın
kan kaynayıp..damarlar uluduğunda..
bu şarabın kültürü..
ne ilgilendirir ki bu parçaları? 
ve vücudun eşsiz bir parça..eşsiz..
Çeviri: Musa Ağgün
<end>

<start>
Ben tanığım, yok senin üstüne bir kadın
Bütün oyuncak bebeklere baktım, yok senin üstüne
Bütün sapık olasılara
Bütün olasılar gibi onlarca yıla
Sabır gibi deliliğime dayandın
Tırnaklarını kemirip
Dürüp defterlerimi
Ana okula başlattın beni
Yok senin üstüne
Ben tanığım, yok senin üstüne bir kadın
Zeytin fotoğrafı gibi sulandırırsın ağzımı
Ahlaklı düşüncenle, yok senin üstüne
Deliliğim ve akıllılığım da..yok senin üstüne
Telaşımı usandırdın
Kabına sığmaz halimi beklettin
Yok senin üstüne
Ben tanığım, yok senin üstüne bir kadın
Cesaretimi toplayana kadar
Yarısını sen aldın
Beni sömürdün yaptıklarınla
Beni özgürleştirdin yaşattıklarınla
Ben tanığım, yok senin üstüne bir kadın
Benimle iki aylık bebek gibi uğraşacak
Yok senden başka
Önüme kuş sütü koyacak,
Çiçekleri; oyuncakları,
Yok senden başka
Ben tanığım, yok senin üstüne bir kadın
Benimle kerimeydin deniz gibi
Şiir gibi büyülü
Beni şımarttın yaptığınla
Beni baştan çıkardın yaptığınla
Ben tanığım, yok senin üstüne bir kadın
Çocukluğumu yaratana kadar
Ellisine merdiven dayadım..hala yok senin gibisi
4

Ben tanığım yok senin üstüne bir kadın
Bütün insanların takdirini alan..yok senin gibisi
Göbek çukurundadır
Bu dünyanın merkezi
Ben tanığım yok senin üstüne bir kadın
Göbek bağının üstünde filizlenir ağaçlar
Yok senin gibisi
Eriyen karından güvercinler su içer
Yok senin gibisi
Hurafeler yiyor geciken yazının bitkilerinden
Yok senin gibisi
Ben tanığım yok senin üstüne bir kadın
Kısaslardan iki sözcük kaybettim saklanması  gereken
Üstüne erkekliğimin titrediği
Yok senin gibisi
Ben tanığım, yok senin üstüne bir kadın
Zaman durur biten gününle
Yok senin gibisi
Devrimler ayaklanır biten kölelik sayfalarında
Yok senin gibisi
Ben tanığım, yok senin üstüne bir kadın
İnsanların yolları değişene kadar, yok senin gibisi
Ve değişti de
Helâl ve haram haritalarda
Yok senin gibisi
Ben tanığım, yok senin üstüne bir kadın
Ruhumu kazırsın, aşkın hizasıyla, deprem gibi
Beni yakarsın batırırsın 
Ateşe verirsin söndürürsün beni
Hilâl gibi ikiye bölersin
Ben tanığım, yok senin üstüne bir kadın
Devrimden daha uzun ruhumu çözersin
Devrimden daha mutlu
Ekersin beni
Suriye'nin gülleriyle
Ve nanesiyle
Ve portakalıyla
Ey kadınlar
Saçlarınızın altına bırakırım asaletimi
Sorularla getirse de günleri
Ey kadınlar siz bir dilin sözcüklerisiniz
Ancak o,
Geçmişte yaşananları hatırlatır bana
İki gözümün denizi bitti
Ellerimin mumlarıyla
Gördüm uygarlıkları
Beyazlık tükendi boşluk gibi
Dokundum billur gibi
Ben tanığım, yok senin üstüne bir kadın
Halının sınırları üstünde toplanır çağlar
Bin binlerce yıldız dolaşır
Ben tanığım, yok senin üstüne bir kadın senden
				başka ey sevgilim
İlk anılan büyür ekinlerinin üstüne
Ve anılacak olan en son
Dudaklarda parıltılar tükenir,
Güzel adalet
Heyetinle bitti şehvet,
Bebeklerin gözyaşlarıyla
Ben tanığım, yok senin üstüne bir kadın
Giydiğin hükümden özgür kalmak mağara 
ehlinden yok senin gibisi
Dişlerini kırdın onların
Şüphelerini başlattın
Mağara ehlinin sultanını düşürdün yok senin gibisi
Ben tanığım, yok senin üstüne bir kadın
Göğsüne kabilenin hançerleri yöneldi
Ona ağladı sevgim
Feodalliği sen bittirdin
Ben tanığım, yok senin üstüne bir kadın
Açlık bitti görüldüğü gibi
Şiirin uzun açlığı, kimsesiz yürümekten daha uzun
Açlığın rengi kalktı
Uyumlu bütün resimlerin çizgilerinden
Ben tanığım, yok senin üstüne bir kadın
Duman tütse de  çıkarsın bu yağan külün içinden
Düşünsem beyaz güvercinler gibi uçarsın düşüncemden
Ey kadınlar sizde yazdım değişiminizin kitabını
Ancak şiirim boyun eğer hepinize
Bütün güzel kitaplardan  geriye kalana kadar
Ben tanığım, yok senin üstüne bir kadın
Benimle solan yeşillikte sevginin mirası
Beni alemin üç haberi arasından çıkarırsın
Yok senin gibisi
Ben tanığım, yok senin üstüne bir kadın
Senden önce düğümlerimi çözecek
Bedenimin kültüründe
Havarım gitarın havarı gibi
Ben tanığım, yok senin üstüne bir kadın
Mümkün değil bu sevgiyi kaldıracak bir mertebe ateşi..
Yok senin gibisi yok senin gibisi
Yok senin gibisi
Çeviri: Metin FINDIKÇI
<end>

<start>
Oturdu.. Umutlanarak ters çevrilmiş fincanımdan
gözlerinde korku belirdi ansızın
Dedi:
Ey oğul…hüzünlenme
Bu aşk sana yazılmış
Ey oğul
Ölene kadar tanıklar…
Aşka tapmaktan kim ölmüş
Fincanında…dünyanın korkusu dolu
Hayatın yolculuk ve savaşlarla...
Çok seveceksin ey oğul...
Çok öleceksin ey oğul...
Unutulan bütün topraklara aşık olacaksın..
Yenilen krallar gibi geri döneceksin..
Hayatınla, ey oğul, kadının..
Gözleri, suphanallah tapılacak cinsten
Ağzı..bir salkım üzüm gibi resmedilmiş
Gülücüğü, gül musikisi
Ancak senin gökyüzün bulutlu..
Ve yolların... bir kapalı... bir kapalı ki sorma
Ey oğul... kalbinin aşkıdır bu
Kasrın kulesinde uyuyan
Büyük bir kasır bu ey oğul
Köpekleri… ve askerleri dilsiz
Kalbin sultanıysa içinde uyuyor..
Kim girecek kaybolan taşlarından..
Kim tutacak ellerini… kucağından...
Surlara gömülen gözbebeklerini
Tırnaklarını kim çözecek belinden
Ey oğul...
Kaybolan... kaybolan... kaybolan…
Birçok yıldız... görüyorum
Ancak… bir okumaya başlasam 
Fincanı tıpkı senin fincanına benziyor
Aynısı bilsen ey oğul
Hüznü senin hüznün aynısı
Kaderleriniz bir... yürüdüğü yol aynı
Aşk dolu… hançerin keskin ağzında
Gölgesi bir sedef gibi
Gölgesi dizili hüzün gibi
Kaderiniz aynı uykuya dalmış
Denizde aşkınız kopan dalgalarda
Parçalanarak... milyonlarca defa...
Yenilen krallar gibi geri dönerek...
Çeviri: Metin FINDIKÇI
<end>

<start>
Zamanın içindeydik
Küçük kitabelerde
Gece gündüz akıl almaz söylencelerde topladılar
Bizi çalıştılar:
"Tek gözlü kadına bindiler…"
"Tek gözlü kadın ha bire gülüyordu…"
"Tek gözlünün -ahşap kapının ardında-çığlığı" 
Sevişmenin suretini bize çıkardı
Dişleri güçlü ve büyüktü
Çocukları boğuyordu, kimseye görünmezdi
Korkunçtu…
Tanrının azabıydı, bize aşıktı
Yıkandı…
Sahranın bitkisi gibiydi
Tuzu emen, toza karışan
Günlerden bir gündü
Karşılaştığı iki adamı yakaladı… yaşlılardı… 
					kuşatıverdi 
Burada kızarttı
Kızarttı duygusu içimizde ve şuurumuzda
Bedenlerimizi ölçüp biçti… çağlar boyu
Sevginin suretini bize çıkardı… heybeli kapıyı
Bize açtı… ölü düştük…
Neşemiz basitti
Basit kaldık
Kadını fahişe sandık veya bir pislik
Alemin çiftleştiğini gördük ve yattığını…
Çeviri: Metin FINDIKÇI
<end>

<start>
Yaşım oldu
On beş
Bin defa daha da tatlı oldum
Sevgim sana daha da büyüdü 
Bin defa
Belki iki yılda
Yuvarlak yüzümde kırılacak olsa
Güzelliğim, arasındaydı benim ve onun
Elbisem iki dizimi örtecek kadar
Verirdim sana dikilecek o elbisemi
Ve belimin kemerini
Yeterdi, seni bana çekmeye
Kukla
Şekeri kesip
Daha fazlasını isterdim

...Değişirdi
Bu kadar şeyden sonra
Kesilen şekerden sonra ikna olurdum
Ve kukla can verirdi ellerimin arasında
İhtar olur bebeklere
Bin kez
Sen o bebeklerin büyüğü oldun
Bebeklerin en tatlısı oldun ellerimin arasında
Ömrüm oldu
On beşinde
Ömrüm oldu
On beşinde
Girişimle girdi şarkılar ve çiçekler de
Yeşil oldu her şey
Dudaklarım şeftali ve kırık yakut
Memelerim mermerden kubbe
Kaynak suyu, güneş ve çam ağacı
Kadın oldun ve kucağım seni okşamaya hazır
Dümdüzse bir ova ise eğer
İki yıl önce tomurcuklandı
Hayalimde
Dünkü çocuk, böyle
Kapının önünde oynuyordu
Böyle idi kucağında uyuyordu
Böyle yorgun
Kesilmiş cevherle uyanırdı
Önemsemeden
Ömrüm oldu
On beşinde
Daha da güzel oldum
Dansa davet edecekler beni ve kabul edeceğim
Simden şalıma yün dolanır
Ve başlar kendini beğenmiş Arap emirleri gibi
Sen bu günden sonra başlarsın beni yolmaya
Daha da uzamış olarak uyanınca
Ah…sarkıtılmış gibi uzamış uyanırım
Bir parmak...iki parmak
Ah...etrafımda büyüyen çiçekler gibi
Bir diş veya iki diş
Ah..çapak gibi yuvarlak yüzümün üstüne
Eritti beni, ve giysim dikili
Baba sevgisi renginde
Öğretmez bana…babamın rengini
Uyanınca ömrüm..
On beşinde..
Çeviri: Metin FINDIKÇI
<end>

<start>
Bir tüfek istiyorum
Sattım anamın yüzüğünü
Bir tüfek uğruna
Rehin verdim cüzdanımı
Bize öğretilen dil
Okuduğumuz kitaplar
Ezberlediğimiz şiirler
Beş para etmiyor 
Bir tüfek karşısında
Şimdi benim de bir tüfeğim var
Beni de Filistin'e götürün sizinle birlikte
Meryem'in yüzü gibi mahzun bakışlı tepelere
Peygamberin taşına yeşil kubbelere
Tam yirmi yıldır
Bir vatan
Ve bir kimlik arıyorum
Oradaki evimi 
Ve dikenli tellerle kuşatılmış yurdumu
Çocukluğumu arıyorum
Mahalle arkadaşlarımı
Resimlerimi kitaplarımı
Her sıcak köşeyi
Her tatlı anıyı
Şimdi  benim de bir tüfeğim var
Beni de Filistin'e götürün sizinle birlikte
Ey erkekler! 
Yalnızca erkek gibi yaşamak
Ya da erkekçe ölmek istiyorum 
Toprağıma zeytin ağaçları dikmek istiyorum
Mis kokulu çiçekler ve portakal ağacı da
Nedir bunun derdi diyen olursa
"Artık derdim tüfeğimin olması yalnızca"
Şimdi benim de bir tüfeğim var
Artık devrimcilerin yanındayım 
Dikenler ve tozlar döşeğimdir
Ölümse giysimdir benim
Yazgımız buymuş demiyorum 
Aşağılanmak yazgı olmayacak artık
Ben devrimcilerle birlikteyim
Ben de devrimcilerdenim
Taşıdığım günden beri tüfeğimi
Gözlerimde belirir oldu Filistin
Ey devrimciler
Kudüs'te, Halil'de
Bisan'da, Ağvar'da, Beyt-ül Lahim'de
Ey özgürlük savaşçıları  nerede iseniz
İleri..Daha ileri......
Barış bir tiyatro oyunu
Adalet bir gösteri yalnızca
Tek yol var Filistin'e gider
O da tüfeklerin namlusundan geçer
Çeviri: Kenan HANOK
<end>

<start>
Sevginle temizlersin beni bedeviliğimden
Gözlerim ışıldıyor kum ve çakılla
Beni sudan kasır-a sokarsın bütün gece
Beni hüznün mavisine sokarsın
Senin huzurunda soruyorum:
Sen kimsin ey sevgilim? 
Peçeyi kaldırarak yüzünden
Bir daha soruyorum: Bu dedikleri o uygarlık mı? ..
Çeviri: Metin FINDIKÇI
<end>

<start>
büyük sevgisini postayla gönderen
sesini rimelini
ve kışkırtıcı kokusunu
ey kadın
ey kendisini tanıdığım ve tanımadığım
durdur, durdur su yazma işini
gönderdiklerin hep çocukça
yazdıkların saçma hep
yok bunlarda bir kadın
postayla ask yapılmaz erkekle
postayla ancak çocuklar baba olur
yirmi yıldır aşkın yolu üzerindeyim
ve hala yol meçhul
bir kez katil
çoğu kez maktul oldum
yirmi yıl… ey aşkın kitabı
hala birinci sayfadayım
büyük aşk
toplumsal düzene muhaliftir
bütün yasaları çiğner
büyük aşıklar
onun için
trafik işaretlerinin önünde
durmayı reddeder…
<end>

<start>
Sana geri dönmedi kadınların
"Hüznün Şehri" koydular adını 
Gözlerimin suyuyla kim uzaklaştı gemi gibi -kutsal kitabın zamanıyla- kim girdi, 
Benim ve çığlığımın arasına..
Sana ölümümü sunuyorum... şiirin rengiyle... 
Nasıl da şarkı söylediğimi sanırsın hala?
Çeviri: Metin Fındıkçı
<end>

<start>
Arabî çağı çaldılar bizden
nebî’nin evinden fâtımatu’z-zehrâ’yı çaldılar
ey salâhaddîn, kur’an’ın ilk nüshasını sattılar
ali’nin gözlerindeki hüznü sattılar
ey salâhaddin, seni ve bizi toptan sattılar açık artırmada.
arab’ın geleceğini çaldılar bizden
şam’ı fethettikten sonra işten çıkardılar hâlid’i
cenevre’ye elçi olarak atadılar
siyah fötür şapka giyiyor artık o
sigara tüttürüyor, havyar yiyor fransızca homurdanıyor
avrupalı sarışınlar arasında kâğıttan bir horoz gibi geziniyor
hayret, nasıl da evcilleştirdiler bu kureyşli komutanı
kahramanlarımız işte böyle iğdiş ediliyor ey yavrum! 
endülüs işi paltosunu çaldılar târık’tan
nişanlarını aldılar, çıkardılar ordudan
güvenlik mahkemesine verdiler
zafer suçundan yargıladılar
zaferin sakıncalı bulunduğu bir zaman geldi yavrum
öyle bir zaman mı geldi artık askerî mahkeme kapılarında suçlanmış durur kılıç öyle bir zaman mı geldi ki gülle karşılıyoruz israil’i
binlerce güvercinle, millî marşla.
hiçbir şey anlamadım yavrum, hiçbir şey anlamıyorum! 
güneşi rehin verdiler tefecilere
karaborsacılara sattılar mehtâbı
ömer’in kılıcını kırdılar
ayaklarından astılar tarihi
ayaklarından astılar tarihi
sattılar atı
beyaz örtüyü sattılar
gecenin yıldızlarını sattılar
ağaçların yapraklarını
bedevîlerin gözlerindeki karalığı sattılar
tuzağa düşürmeden önce çocuklarımızı düşürttüler
tuzağa düşürmeden önce çocuklarımızı düşürttüler
tarihin doğum yapmasını önleyen haplar verdiler bize
şam’ın bağdad olmasını engelleyen aşılar yaptılar bize
filistin’in yarası hurma bahçesine dönüşmesin diye haplar verdiler bize
marihuana verdiler atı öldürmek için
katletmek için şahlanışı yahut.
şarap içirdiler bize insanı konumsuz kılmak için
sonra vilâyetlerin anahtarlarını verdiler ve kral diye atadılar bizi kabîlelere
ey salâhaddin! 
ey salâhaddin, işitiyor musun radyo yorumlarını? 
kulak veriyor musun bu apaçık alçaklığa? 
yiyeceklerini yediler ve işediler arabın güzel çağının yüzüne.
sahneye konan bu oyun nedir? 
sahneye konan bu oyun nedir? 
kimdir kadife perdenin duvarlarını çeken? 
yazarı kimdir? 
bilmiyoruz
yönetmeni kim? 
bilmiyoruz.
kimseler de bilmiyor, yavrum.
onlar ki kulislerin ardındalar
onlar ki kulislerin ardındalar
vatan denen kadına tecavüz ediyorlar
ayağındaki halhalları satıyorlar
satıyorlar gözlerindeki bahçeleri
göğüslerinin penceresinde ezelden beri eğleşen kuşları satıyorlar
vatanın nesi varsa bir duble viskiye satıyorlar
arabî çağı çaldılar bizden
bedevînin bağrında yanan koru söndürdüler
bütün dağlara “satılık” levhası astılar
teslim ettiler buğdayı, zeytini, geceyi…
portakalın kokusunu görülmeyi yasakladılar düşlere
şiir yazan bütün kuşları hapse tıktılar
öyle bir zaman mı geldi,
silâh sandığı taşıyan herkes, afyon sandığı taşıyan gibi mi yavrum? 
öyle bir zaman mı geldi artık,
ikiz mi oldu özgürlükle tutsaklık? 
öyle bir zaman mı geldi artık; yapan ellere zıt yapılan iş? 
öyle bir zaman mı geldi; söylenen söz, söyleyen dudaklara zıt? 
ey salâhaddin! 
döneklik çağıdır bu, kavî kabîlecilik kabarması.
ebubekir’in evini yaktılar
nebî’nin ailesine el uzattılar gece vakti
kureyş’in ileri gelenleri ecnebîlerin bulaşıklarını yıkar oldular.
ey salâhaddin, söz ne işe yarayacak bu bâtınî çağında? 
ve neden şiir yazalım ki, unutulmuşken arabın sözü?
<end>

<start>
bir sırrım yok, kalbim açık bir kitab’a benziyor.
zor değil, aç oku.
tarih, sana bağlandığım günden itibaren başlıyor.
ne yapmışsın böyle kendinle? 
sesini yeryüzüne bağışlayan kadın.
yeşeren ağacın gölgesini bana bırakıyorsun,
huzura erişmem için.
neden yeşil mürekkebi döktün? 
seni çizdiğim o rengi.. sonra
ak, kara bir kadın’a dönüşürsün işte.
kim rüzgarın yolunu kesti? 
yağmurun sesini, buğday gövdesinin ağırılığını,
yasemenlerin bağışlayıcı ruhunu? 
kimin yüreği rüzgara yön veriyordu? 
med-cezirlere? 
gemilerin şarap, fildişi, nar arayışlarına?
sen fıncanımda görünmeden,
kimse kahve falımı okuyamaz biliyorsun.
ve hepimiz
her şeyi inkar edebiliriz
tanıdık dost kokusu haricinde..
ve hepimiz
her şeyi gizleye biliriz
içimizde adım atan o “kadın” haricinde..
<end>

<start>
seni kimse anlamıyor Duygu
yıkandığın su, yürüdüğün yol, omuzunda gezinen melek
şemsiyende sayı saymayı öğrenen yağmur
sarmaşık gibi yüzüne sarılan ayna
seni kimse anlamıyor Duygu
binicisiz atlar, yeleli gece, elini altına soktuğun yastık
hep başkalarının sevdiği şarkıları çalan radyolar
kırmızı şarap gibi alnında gezinen ateş
seni kimse anlamıyor Duygu
denizdeki şişe, şişedeki mektup, mektuptaki söz
tuttuğun günlüğe düşen gölge
kuruttuğun çiçeklerden uçup giden koku
seni kimse anlamıyor Duygu
kırılan bardak, taşan süt, eteğine sıçrayan çamur
yorgunlukta başını dayadığın omuz
rüzgarın getirip pencerenin önüne bıraktığı kuştüyü
seni kimse anlamıyor Duygu
yıldırım aşkları, boşanma davaları, evine dönen yolcu
aşkını Portofino mu Mortofino mu, neyse işte öyle
bir yerlerde bulduğunu şarkısında anlatan adam
ve mırıldanan
yalnızca mırıldanan kalabalıklar kentin iç organlarında
seni kimse anlamıyor Duygu
yaşını başını aldığı halde neden teyze olmadığını kimsenin
bilmediği Güzin Abla
bilginin kurutulacak bir çamaşır olduğunu sanan okul
bir terliksi hayvan olduğunu
ve tek hücreli canlılar gibi bölünerek çoğaldığını düşünen devlet
seni kimse anlamıyor Duygu
ayın arkada kalan karanlık yüzü
aşkın sana bakan yaralı yüzü
ve kayarlarken dilek tuttuğun yıldızlar
“Birisi çıkıp
yalnızca
beni ben
olduğum için
sevsin
Tanrım! 
Ama
geç olmadan, 
olur mu? ”
<end>

<start>
bir ırmak seni çağırıyor Ayşegül
Hitit tapınaklarını aşıp Anadolu’nun tüylerini ürperten rüzgar
bir gökdürbünü çağırıyor
       ve samanyolunu ıslatan gözyaşları yıldızların
ilk aşkından beri arayıp durduğun o anlam çağırıyor seni
o anlam, 
        yaşamı gözlerinden öpmek için sabahın buğulu aynasında
bir kuş çağırıyor seni, dünyaya kanat takman için
ve nereye varacağını kestiremediğin yollar
         ki sen ayakkabılarını arıyorsun ve bulamıyorsun
bir zürafa çağırıyor, 
         boynundaki kravat ağrılarını geçirmen için
bir tren çağırıyor, 
          öküzlerin şaşkın bakışlarından kurtarasın diye onu
Ayşegül seni, 
seni Cervantes çağırıyor,
“Don Kişot artık neden okunmuyor Ayşegül Hanım? 
           bakın üzüntüsünden 
           ülkenizin Milli eğitim Bakanı’na benzedi
           dostum Sanço! ”
bir ateş çağırıyor seni
İnebahtı’da batan tek kollu bir kadırga
ve 
Çanakkale’de bataryaların önünde diz çöküp ağlayan ay
kırmızı bir yağmur çağırıyor seni Ayşegül
Çatalhöyük’te kapısı yıldızlara açılan evler
ıssız adalar ve devrim yürüyüşleri çağırıyor seni aynı anda
ellerin başka yere gidiyor ayakların başka yere
ilkokul öğretmenin Şaziye Hanım çağırıyor,
“Ayşegül, yavrum nereye gitti güzelim Türkçemiz? ”
yoksul bir çocuk çağırıyor seni, oyuncağı olur musun diye
bir yaprak, bak o niye çağırıyor vallahi bilmiyorum
bir dudak çağırıyor seni, 
            gözlerin çay bahçelerine benziyor diye
Ayşegül, farkında mısın, bu şiir çağırıyor seni
seni ve 
bir dağ yolundan başka bir şey olmayan
ve yalnız çıplak ayakla yürününce 
tadına varılan
aşkı
<end>

<start>
bir gün ayrılırsak
sevilmekten eskimiş bir renk sanırım kendimi
gözbebeğime bakarım senin yüzüne özgü
gece gece
abone olduğumuz o parkta bulurum kendimi
köşe bankta sırt üstü yatıyorumdur
söylemem gerek mi bilmem, zırlıyorumdur
rıhtımlar dolusu narçiçeği sen
birkaç ton körkütük sen
bir öyle bir böyle sanıyorumdur kendimi
bir gün ayrılırsak
gülkurum, çılgın diye an beni
de ki bulutlanarak, onu sevdim gibi
kellesi kulağı düşüktür şimdi ayrılmışlıktan
göğün beline keman teli sarıyordur
her zamanki gibi
de ki
kulağına doldurduğu denizler seslenip gidiyordur
sözcükleri muz gibi soyuyordur ortalık yerde
yine Şiirzade Akgün Efendi sanıyordur kendini
bir gün ayrılırsak
dövünen çok olur, sevinen daha da çok
takla atanlar olur haber üstüne
göbek atanlar
ülseri azanlar olur
bir gün ayrılırsak
bak fena olur.
<end>

<start>
ölüm diye mırıldandı gün boyu
sonra duru duru sustu hep
yalan yok, onunla dalga geçtik
nerden bilirdik ki
         sıcak bir kumru ölüsü gördüğünü
hem öyle pek eski değil, dün öğle üstü
ardından gök çıldırmış, bunu gören yok
deyin ki yıllardır bir periye aşk dokurdu yeşimle
enikonu balkonunu cin çarpmıştı, duyardık
daha kötüsü kedisi de düşmüştü damdan
düşmüştü de kalmıştı dokuz canına hayret
bir gezgin çoban yıldızını bırakmış eline, söylerdi
nicedir o yıldız çakardı ela gözünde
bir periye aşk dokuyordu hiç usanmadan
aslanağızları geçiyordu, iğneler, dervişler
fırdöndüler, koyun postları, kor bir yelek
simli gelin telleri, tut ki rüzgar gülleri
ölüyordu
yanında duruyor, garipsiyorduk
         bir delinin de kumru gibi ölebileceğini
<end>

<start>
bütün itfayecilerin derin uykulara düştüğü saat 
sen çalgılı çengili 
sen çırılçıplak 
son sigaram söner sönmez kadınım 
                    şiirden kıskandığım 
                    nazardan sakladığım 
gözün aydın hadi uzanmışsın yanıma 
saçımın ipek yoluna bir el kibrit çakmışsın 
ben cayır cayır 
ben çırılçıplak 
bu oda dişlenmiş yasemin kokuyor hayret doğrusu 
övünmek gibi olmasın çiçeklerden anlarım 
eee az çiçek koklamadım ben aşklara gide gele 
                    bak bu sen çiçeği 
                    bak bu ben çiçeği 
armudun iyisinden de anlarım orasını karıştırma 
ama aklımın lodosu poyrasa seninle döndü kadınım 
açık deniz kuşlarım seni yurt bildi daha uçmadan 
dur bir dakika 
işitiyor musun 
bu ne bu, deprem sesi mi 
göktaşı mı 
mutluluğa attığımız düğümü mü çözüyorlar yoksa hay allah
bütün itfayecilerin derin uykulara düştüğü saat 
biz afrika yangını 
biz çırılçıplak 
çarşaflar buruş buruş yaz kış dört mevsim 
hastasını şaşırmış virüs gibi aramızda aşk 
evet eminim, bu oda dişlenmiş yasemin kokuyor 
bir ağzının kıyısında çiçekler büyütmüş bizden habersiz 
sus kadınım sus bir şey söyleme 
biliyorum 
bu ayırılık kokusu başkasının olamaz 
zaten ipe sapa gelmez bir aşktı bizdeki 
noktasız virgülsüz kural dışı 
yolunu beklerdi el değmemiş kızlar bir dışarı çık 
orospular adına ağlardı akşamlar kırmızı kırmızı 
seni okşarken 
buzdağlarının eridiğini duyardım Kuzey Kutbu'nda 
başıbozuk bir aşktı yağmur sızım yani bizdeki 
nerde akşam orda sabah 
ustura ağzı bir aşk için yaşadık 
sabahları hiç sevmezsin ya, bak sabaha az kaldı 
son kez ağart elini 
geceyi bir çeyrek uzat 
ona göre sevişelim kadınım 
yarınsız günaydınsız çılgınçıplak
<end>

<start>
çimenlerin içinde bekledim seni sırtı dikenli bir böcek gibi
orkidelerin arasında, kara nanelerin, fesleğenlerin, 
kardelenlerin köklerinde
ve yapraklarında
	arıların ayak izlerini taşıyan gelinciklerin
sonra Yasemin, güzelim senin son yaprağın aşktı
aşktı aralık kapılara anlattığın
çıkıp gitmelerin aşktı
aşktı dönüp gelmelerin
sonra Yasemin güzelim
likenli kayaların üzerine adını yazdım
ve okuma yazma öğrettim kertenkelelere 
sersem gibiydiler, yeni uyanmışlardı  kış uykularından
sarı saçlarından söz edince onlara, 
	ilkbahardan dayak yedim
çünkü hem annen hem de babandı ilkbahar
allahtan arkadaşım yaz vardı, çok yakındaydı
	geldi beni kurtardı
yaşadığın bütüne vleri gezdim bir bir o yaz, 
ebene teşekkür ettim doğduğun evin bahçesinde
'bir zeytin dalına benziyordu elime aldığımda
sonra birden bir çiçeğe dönüşüverdi'
dedi ve sordu; 
'yeniden zeytin dalı mı oldu yoksa? '
sonra Yasemin güzelim
taşbebeğine yeni elbiseler giydirdim
ahşabını kokladım merdivenlerinde bakıştığımız evin
ve bir avuç yem bıraktım havuzun yanına rdıç kuşalrı için
sonra Yasemin, güzelim
kendimi de bıraktım orda
yitirdiğim
ve yitireceğim bütün kadınlar için
sonra Yasemin, güzelim, senin son yaprağın aşktı
aşktı uçmak konmak
varmak ve dönmek aşktı
memelerinin arasından
bulutlara tırmanan
bir çocuk olarak duruyor aşk
bugün bile 
belleğimde
<end>

<start>
kumdan kaleler yapıyorsun deniz kıyısında
diz çökmüş, çırılçıplak
teninde birikiyor yitip giden güneş
yaşam geri çekilmeyecek bir dalga gibi
yükseliyor bacaklarında
gri bir martı ayak bileğine kayığını bağlıyor
senin için aşk Arzu
aşk
fırtına kopunca söylenen şarkı
gözlerini kapıyorsun deniz fenerinin ışığında
saçların rüzgârda, geceyle buluşarak
ışık demeti parlayan bir sarmaşık gibi
dolanıyor boynuna
gemilerin yıldızları seyrediyor
senin için aşk Arzu
aşk
istiridyede saklanan inci
samanyoluna bakıyorsun, bu şiire alıştığında
elinde kırık denizkabuğu
çantanda sabaha alınmış bir bilet
dönmek istemediğini söylüyorsun ağlayarak
senin için aşk Arzu
aşk
yalnızlık adasında kurulmuş tuzak
kimi şairlere göre aşk
kumdan bir kaledir Arzu
kumdan bir kaledir
dalgaların gözüne kestirdiği
ve
yaşlandıkça şairler
güzelleşir nedense
şiirlere âşık
bütün kadınlar
(Varlık Dergisi - Ocak 2002)
<end>

<start>
'saçıma dokunma' diyorsun masal saçan bir sesle
ekmek gibi dilimlediğimiz yatak sarılmış bize,
bırakmak istemiyor
kasıklarını öperken 'saçıma dokunma' diyorsun
dilimde gezdirirken seni,
'saçıma dokunma, n'olur'
kapısı açılan bahçene girerken bir daha, bir daha
anılar dökülüyor göksarmaşıktan
ikimiz de biliyoruz
bir çözsem saçlarını
bir daha söz etmeyeceğiz ayrılıktan
saatlerin saçları olsaydı sevgilim
bu kadar hızlı geçip gider miydi zaman
ah sevgilim ne diyecektim ben sana
aç pencereyi ve dışarıya bak
son gecemizde kar altında kuğular
<end>

<start>
zevkler tartışılmaz
eyvallah
ama renkler deyince az durun beyler
onlar öyle bir tartışılır ki
imza: bir kör
<end>

<start>
sevgililer 
popolarının izlerini 
bırakıp çimenlerde 
külden küreklerini 
çekmeye başlayınca uykunun 
cızır cızır 
başlar 
yıldızların ölümü
<end>

<start>
üç-beş yıldızkaydı nöbeti on nisan 
sevdan karanlığa yaylım ateşte 
salyangoz saat tosbağa takvim 
ve gece dünyaya saplı kara kırık cam parçası 
kadınımsın uzaktasın beklersin çobanyıldızını 
yağmur siparişlerin pazar gününe gelir 
bulut mağazaları kapalı 
dökersin tüylerini göğüyaz 
inersin merdivenini kaygan 
kadınımsın kökü ay ışığında büyüyen özgürlük 
duygum gibi 
kokulu padişah mührü gibi siyam balığı gibi 
beni sorarsan sevdiğim 
gözümü hamamböceklerine diktim 
nükleer savaşta kavrulacakken homo sapiens türü 
parçalanacakken onca beyinle yürek 
böcek toplumunun sağ kalacak olması 
manzara 
onların canı can da bizimki radyasyonlu patlıcan 
akıl olsa insanda iğne deliğinden geçecek kadar 
övündüğü kadar farklı olsa hayvandan 
yazılmazdı tarihi kinle kanla 
ve olmazdı çocukların oyuncağı kurşun askerler
yirmiüçonbeş otobüsü Van-İstanbul iki haziran 
sevdan karanlığa yaylım ateşte 
karagöz şoför hacıvat muavin 
ve gece kömür tozu yutturulmuş kör kuğu 
gökyumağım çaydaçıram kadınım 
dönüyorum sana kana bulamadan elimi 
dönüyorum dişlemek için memelerini 
dönüyorum işte Yavuz Sultan Selim'e inat
"... seferden vazgeçip İstanbul'a dönmek isteyen 
durmasın dönsün 
karılarının sıcak koynuna 
beni sevenlerse bre 
sürsün atını mertçe peşimden "
dönüyorum 
yağlı ipi tüysüz şehzadelerin boynuna dolamak mertlikse 
mertlikse Lale Devri Yedikule Zindanı jurnalciler sürüsü 
mertlikse darağaçları 
dönüyorum 
'boş ol' diyerek kadınları tuz buz etmek mertlikse 
mertlikse bindirmek halkın sırtına vergiyi 
oturak alemlerinde boşaldıkça hazine 
mertlikse baştan sona Osmanlı tarihi 
dönüyorum
dönüyorum 
genelevden çıkmış gelin acelesiyle 
kadınım kısa dalga cızırtım 
sevdan karanlığa yaylım ateşte
<end>

<start>
geceyi uyandırdık 
yanık ay 
kimsenin bahçesine ayçiçeği ekmediği kentte 
çizgi roman duyarlıkları 
uzayın okşayışlarıyla 
ergenlik çağına giren yıldızlar 
ve kağıt tavşanlar imparatorluğu
geceyi uyandırdık 
yarık ay 
alkolün kana karışmasıyla 
kadınlara sulanan türlü tüylü adamlar 
kimsenin kumruları rahat bırakmadığı kentte 
kafesteki tek gözlü kobralar için 
ceplerden çıkarılan ormanlar 
karanlığa dağılan arka balkon hırsızları
geceyi uyandırdık 
yatağa yapışık ay 
radyo düğmelerinde televizyon ısırıkları 
aynaların karaborsaya düştüğü kentte 
belediye bandosundan firari 
acemi saksafoncular 
ve at sırtında dolaştırılan sünnet çocukları 
sokaklarda
çekip blucinimi 
uzandım gecenin üstüne 
gecenin içinde bana bakarak soluyordu 
yapış yapış ay 
çekip altından yerçekimini 
çektim çekmecesini
<end>

<start>
eldivenleri ertele, ellerin kar görsün 
korkma buralarda ısırgan büyümez şubat ortası 
şimdi n'oluyor sen gidiyorsun, yoksun, seni eksiksemeyi 
bırakıyorum bir kenara 
ellerini bıraktığımı sanma söyle hangi gün bıraktım 
seni sevmeyi bıraktım mı bir köpek gibi ölürüm çünkü 
çöp kutularının dibinde gelincik arayan toza bulalı 
bir köpek gibi 
ardından yalnızlık vurdu başıma bir Rum güzeliyle yattım 
uçurumu sarışın, manastırı sarışın, adı Eleni 
Eleni büyük bir rakı gibi, içtin mi şaşırtıyor 
Eleni Kızkulesi 
Eleni kiralık katil 
Eleni çalar saat 
sonra yok daha neler Eleni 
yapma Eleni yeter 
yeter dedim Eleni görmüyor musun şiir yazıyorum 
ne zaman geldin sen ayak seslerini duymadım 
istersen git odalara bir bak sana alışsınlar 
dünya hali bu 
ucunda kalmak da var bir gün tek başına 
tek başına Eleni 
çoğulluğu kim bombardıman etti 
kim Eleni
<end>

<start>
bilinmez, belki son öpüşümdür bu seni 
bir kadına bir nehri son ekleyişim 
bilinmez, bahçene ektiğim son çiçek hırsızıdır bu 
bomba konmuş tren istasyonlarına 
arzunun titreyen yollarına 
son adım atışım, belki bu da bilinmez
bilinmez, baharın ensesine bir kuşun 
                                        ilk kurşun sıkışıdır bu 
bir kedinin yağmurda ilk yıkanışı 
bir kadını merdivene ilk benzetişim, sen gidiyorken 
arka sokak otellerine ilk rastlayışı bir sarayın 
güzelliğin aynaları tehdit ediyor sevgilim 
hüzünü unutuşun bu gece, belki sözü edilmez 
bilinmez, belki yanıbaşımdadır o kaygan sevdan 
bu şiir kuştüyü elini ilk özleyişimdir senin
(sanki ilk sendin bu kanayan alnıma duran 
çarpışan gemilere adını verdiğim ilk sendin 
ardından kırık camlara çizdiğim 
bir Piaf şarkısı geçerken parmak ucumdan 
anladım ki ilk sendin
caz çiçeğim, 
nasıl denir 
içimde çatal mısın bıçak mısın bilinmez)
<end>

<start>
neden bebo 
bu çatısı uçuk eve 
bu tuz camı ellerime 
başlarını duvarlara vuran 
bu kan gölü meleklere 
neden çağırdığımı bilmiyorum 
sevgimin yanlış uzayına seni 
yüreğimin yırtıcı kuşları takılınca 
gözlerinin ağlarına 
ısıttığımız evlerden 
balkonlar arttı bebo 
çağlayanlar ve selüloz, 
şebnemli haritalardan 
yollardan çok leyla bisikletler arttı 
gözbebeğimde bisikletinle gezinmesen 
ben neyim ki zaten 
Büyük Şiir Ebediyesi'nin sözcük çöpçüsü 
şiir direklerine 
tırmanma güçlüğü çeken maymun 
ayakkabılarım bitse de gelirim sana 
saray tırtılım, uykulu Asyam, kıpırtılım 
vazelin gecelerine 
çocuk esirgeme kurumlarına üye yap beni 
süpür beni, 
elektriklerimi kes, 
yakın çekimde izle 
çok ısınmış bir kalorifer peteğisin sen 
bebo 
bırak güneş 
kentin kremli tüylerini yalasın 
sen beni bebo 
sen beni Cafe Petrograd'da
memelerini sayıyorum 
gece ve yıldızlar eriyene kadar 
memelerin bebo 
masal, 
cüce ve prenses tadı ağzımda
<end>

<start>
gözlerime yükledim seni gözlüğüm tutuştu
omurgası çatladı zamanın gelecekten düşünce
onu götürdüğümüz hastanenin
en acil servisinde 
o bal rengi bacaklarına dinamitlendi içim
küçüğüm, küçük kadınım
transistörlü radyomda geceler boyu aradığım
bir gidip bir gelen
yitik bir uzun dalga istasyonu gibisin
nisan
evet o mırmoruk nisan şemsiye sürüleri düşler
peynir ekmek sesine uyanırken pomfuruk mayıs
alev halkalı küpelerini sıyırırsın gülümseyerek
    evden kaçan Bengal kaplanlarının
    sıçrayarak içinden geçtiği küpelerin
en son onlar yoldan çıkar ve kınalı aralığı ağzının
küçüğüm, küçük kadınım
yanında, teninde ve kahkaha çiçeklerinde
içlerinde sıkışıp kaldığım saat camlarının
tüy bahçendeki cin saçlarının
ve çeliğin üstündeki diş izlerinin
ve yaklaşan ölümün kaçınılmazlığında
bir yumuşakça gibi saklarım altmış dört yaşımı güneşten
küçüğüm, küçük kadınım
sevdamız çıngıraklar ve alarmlar günlüğü
sürekli deri değiştiren
ve sıyrılan etekler kitabında ben
ilkbahar bankası soygunlarına giderim
küçüğüm, küçük kadınım
dudağını dayadığın o buzlu camlara
hohluyorum
aramızdaki kırk beş yaş farkı
ve ellerimi
yıldızlarının üstüne koyuyorum
(dring...drong...
dring...drong...
sayın ziyaretçiler
huzurevimize gonca gül sokulmaması
önemle rica olunur
dring...drong...
dring...
yitik...
bir...
uzun dalga...
istasyonu...)
<end>

<start>
bir kıyı kahvesinde uyandık 
üç aşağı beş yukarı her şey denizdi 
sesimiz: iki çay, biri şekersiz 
çıkınımız çadır bezinden, ilmiği eksik 
masamız ters dönmüş gümüş kalyon
bir kıyı kahvesinde uyandık 
sizi sabah yıldızı sordu dediler 
el ele tutuştuk dışarı çıktık 
avuçlarımız göğe kapanırken 
elimiz bile denizdi karman çorman
(okura yıldırım telgraf: 
bu şiir bitmeye varınca sezinledim 
stop 
deniz de sevda gibi 
stop 
tüm şiirlerde sözü edilse bile 
eskimiyor 
stop)
<end>

<start>
horoz kiraladığımız iyi oldu dimi 
çalar saat yerine 
güneş koktu mu namussuz binbir borazan 
hadi kadınım kaçırmayalım 
papağan mırıltılarını 
anahtar deliklerinden evlere giren 
cin peri masallarını 
kaçırmayalım davultozu minaregölgelerini 
ve ayak seslerini 
kırkayakların 
ne kadar erken başlarsak özgürlüğü savunmaya 
o kadar iyi 
ne kadar çabuk kemirirsek 
paraları kur farkı gözetmeden 
ne kadar hızlı taş atarsak 
forsaları kurtarmak için 
akvaryumlara 
o kadar iyi
maymun iştahsız sürekli bir baharsa 
aranıp durduğun 
musluktan bahar damlıyor kadınım, 
işte tam zamanı 
yürü telörgülerin ve duvarların üstünde 
olduğun gibi, böyle çıplak ayakla 
başkaları da vardır mutlaka bizim gibi 
ve efelenmektedirler 
boyatmamak için kafeslerini maviye
<end>

<start>
duymuşsundur Kaşıkçı Elması'nı bir kaşık suda boğdum 
yazdığım şiire girmek istedi piç kurusu 
alısmışmış aşk şiirlerine 
var mı öyle yağma be 
üstümüzde ne hakkı var ne iyiliğini gördük 
ne değeri var Hiroşima 8.15'de 
Kurtuluş Savaşı'nda, Vietnam'da, mayın tarlalarında 
duymuşsundur Topkapı Sarayı'ndan kaçırıp boğdum Elmas'ı
herkes hak ettiğini 
bak hak edilmiş cazgır sevinçlerim oldu mu 
ille de yanıma seni isterim 
gel beni kadınla, beni ateşle, beni demle 
sözcüklerimin izini sür 
sıyır kabuğundan gerçeği 
porselen kırığımı, yazboz tahtamı 
Fenike alfabemi çöz götür milattan önce çok eskiye 
hüznümün parantez içini aç, genişe aç, sessize aç, 
belleyip yabanotları yeşille
yalnızlık nöbetime geldi mi sıra 
beni ikizle, beni kedile, beni sevgile 
biliyorsun yaşamak zorundayız kimseye boyun eğmeden 
iki kişi de olsak, çoluk çocuk da olsak 
oysa gökyüzünün kuş mezarlığına döndüğü doğru 
insanların şikayet kutusu olduğu 
denizin ucu kaçmış su olduğu 
cellatların büyük ilanlarla arandığı doğru 
işte sırtımı sana dönüyorum öldüreceklerse sen öldür beni 
yaşayacaksam sen yaşat 
sen adala, sen dalgala, sen ıslat
duymuşsundur ömür boyu hapis yedim bir kadının boynuna
<end>

<start>
"...Ve şimdi bana elmaslar ve pas öneriyorsan 
Çoktan ödedim bedelini " 
JOAN BAEZ, Diamonds And Rust
çengelli iğneyle tutturdum bıyığıma geçmişi 
yaralı atları vurdum cinlerim tepemdeyken 
papatya yaprağı koparır gibi 
kopardım melek kanatlarını 
seviyo' sevmiyo' seviyo' sevmiyo' 
düştü çayımın demine endülüs esmerliğin 
bağbozumun 
delişmenliğin 
özlemin flamenko gitarda patlayan bomba 
ulan üstüme gül koklarsın ha
<end>

<start>
birden duruyor, "yola her çıkışımda" diyor 
"bir kız vardı gözleriyle beni bekleyen 
bir kız topsuz tüfeksiz çıkartma yapan yüreğime 
bir kız vardı tıpkı uçuçböceği kanatlarından ürken"
(derinde Fenike gemileri 
kanadı kopuk uçaklar gibi andaç oldu ayrılık 
solgun olsa da 
yere düşen bir gül nasıl gene bir gülse 
boşadır ayrılığı anlatmaya çalışmak 
anlarsa ancak yüreği anlar bir çocuğun 
annesinden ayrılmışsa)
çıkıp gidiyor şiirden, yollarda bir suskunluk 
hele kutup yıldızını görseniz o nasıl suskunluk
suskunluk, geriye dönmeyecek diye
<end>

<start>
aşkımızı tavuklar horozlar gagalıyor sevgilim 
yumurta kapıya sıkıştı 
mikrodalga fırınlar kuşattı dört yanımızı 
ütüler TV'ler müzik setleri 
film koptu kopacak, bütçemiz kırık akordeon 
evlenmeden boşanma durağındayız 
insek mi 
inmesek mi 
aklımda "la cumparsita ", çok katlı pasta 
ve düğün salonu 
ama bi' demet gök meleğisin sen en havalısından 
içimdeki sıcak çorbasın 
ben çok şekerden dişleri çürük çocuk 
karşısına lunapark kurulduğu için evimizin 
her yıl sınıfta kaldım 
"pekiyi" aldığım tek ders gözlerindi bilirsin 
ölmeye gidip geldim yerleşim bölgelerinde bedeninin 
subahçem, gözekondum 
piyango biletçisinin 
yılbaşı çekilişini beklediği özlemle bekledim seni 
kimselere kaptırmam kimselere öptürtmem seni
ama aşkımızı tavuklar horozlar gagalıyor sevgilim 
yumurta kapıya sıkıştı 
Eros'u anaokuluna gönderelim, camdan yağmura baksın 
okunu Hürrem Sultan'a saplasın ve damlasın şebnem 
ve öldüğünü bildirsinler porno kumsalında 
güneşlenirken aşkın 
tam bir vız vız bu 
aşkı kelle terzileri makaslamışlardır büyük olasılıkla 
ölçüsünü bile yanlış almışlardır 
bence anahtar deliğinden her zaman güzel dünya 
her zaman harikulagiyerde kadınlar
aşkımızı tavuklar horozlar gagalıyor sevgilim 
yumurta kapıya sıkıştı 
biz yine ışıkları uçuk bırakıp çıkalım 
herkese iyi geceler
<end>

<start>
anımsıyorum 
çarpışan iki uzunyol otobüsü gibi son anda gördük birbirimizi 
yürek boşluğuma girdiniz uzayda sürüklenen uydu hızıyla 
bakışlarınız 
kocanız ve bavullarınızdan korkusuz 
yıldırım aşkı naklen yayınında bakışlarıma 
benimkiler size çilingir 
'gitme kal' a bilet kesiyor
anımsıyorum 
uçağınızla havalandı Amazon ormanları da 
tüyleri diken diken 
geceye kaldı sincap
<end>

<start>
avcısının gözlerinden su içen geyik 
çocuk orman 
ayakları dünyanın ayaklarından çok üşüyen kadın 
uçan halımı 
kuru temizleyiciye vermeseydim eğer 
bi' güzel gezdirirdim seni 
gökyüzünün ışıl inci yatağında 
yıldızlarının camını kırar derinlerine inerdim 
ipikırık güneş o sıra 
uzayın karnında parasız yatılı yaşamaktadır 
bedeninden bedenime 
aşk tarihinin 
en büyük şiirkopter saldırısı 
başlamaktadır
(yaldızlı ışığında 
kanaryanı öptüğüm 
ay ablam 
ağzında sakız 
her gece hergele)
hadi güzelim bi kere daha
<end>

<start>
ipek böcekleri 
ipek böcekleri 
çin gibi çocuktum kozalarınızı biriktirdim 
japon bahçelerimi tırtıllar yedi 
kore'ye uçtu kelebeklerim 
ipek böcekleri 
ipek böcekleri 
kanaryalayamayan kapı zilleri biriktirdim 
ve yalnız kalabalıklar taç yapraklarımda 
kokulu zarfların içinde 
dudaklarını 
yürek yollarıyla postalayan kadınlar 
ve sularını denizlerin sömürdüğü göller 
onları da biriktirdim büyük bir özenle 
Boğaz Köprüsü'nde nöbetçi polislerden 
topladığım intihar mektuplarını 
ve kırık kollu dilenci çocukların dizlerime bıraktığı
"Düşmez kalkmaz bir Allah'tır. Verem hastasıyım, 
hiçbir yerden gelirim yok. Üç çocuk ailem ve ben 
aç, sefil ve perişan durumdayız. Yardımlarınıza 
muhtacız. Bizlere yardım ederseniz Allah'ın rıza- 
sını ve bizlerin duasını kazanmış olursunuz."
yazılı yıpranmış kağıtları
şimdi burda, tüy birikintilerine çarpıp martıların 
denize köpük tüküren şehir hatları vapurunda 
şimdi burda, kulağınızın ipek yollarında 
yakıp kül edin diye söyleniyorum ölünce beni 
şair kemikleri biriktiren birinin eline 
düşerim endişesiyle 
ateşi yeğliyorum toprağa
ipek böcekleri 
ipek böcekleri 
büyük aşklar büyük sevişmeler yaşadım 
örgünüzün inceliğinde unutun beni
<end>

<start>
al işte bu da gözlerinin içine senli benli bakan İstanbul 
tüm güller ölmüş de İstanbul'da, bir sen kalmışsın 
bu kadar güzel 
alkol kokusuna alışık çamaşır ipleri balkonlarda 
Boğaz'da gümbür gümbür bir yeşil 
akşamcılar, eskiciler, körkütük dolmuşlar 
güzelliğini bütün millet duymuş sevgilim, 
hangi elbisen anlattıysa 
senin için kalkmış kadehler, İstanbul bu yüzden çin çin 
kulak kabartırsan 
Galata Kulesi'ndeki caz patlamasını duyacaksın 
bir şarkı aşağı atlamış ordan, bizi öpüşüyor görünce 
martılar on dokuz mayıs gösterilerini falan bırakmışlar 
haydi yallah gökten limana inmişler 
deniz çok bozulmuş bu işe ama ses etmemiş 
neden olacak 
efendiliğinden
hah işte bu da vapur arkası cümbüş köpük İstanbul 
tüm yürekler kirlenmiş de İstanbul'da 
bir seninki kalmış bu kadar beyaz 
bir kız gitmiş Köprü'nün çelik telli saçını örmüş 
bir çocuk iki kere iki eşittir senin adın yazmış karatahtaya 
adamın teki tutmuş kötü şeyler söylemiş yürüyüşüne ek olarak 
ben bu kadarına dayanamamışım 
kızmışım heyt oğlu heyt şiddetinde 
tepesi atmaksa tepesi atmak 
kıskanmaksa kıskanmak 
önce İ'yi duman etmişim, sonra S'yi 
ardı sıra A'yla N'yi Tanzanya'ya sürmüşüm 
B, U, L de sizlere ömür bulvarın başlangıcında 
İstanbul üç kurşunla Bizans harabelerine dönmüş 
cinayetse cinayet 
kansa kan olmuş şehir senin yüzünden 
nice zaman sonra kendime gelmişim 
bir pişmanlık bir ağlama tutturmuşum aman allah 
tüm gözler kurumuş da İstanbul'da 
bir benimkiler kalmış bu kadar ıslak 
emektar saatim düş gördüğümü anlamış 
basmış yaygarayı 
zır da zır zır da zır 
zır da zır 
altıyı vapur geçe
(uyandım işte bu da düş görmemden sonraki İstanbul 
başın göğsümde sevgilim böyle sıcak uyuman bir başka 
tüm uykular uyunmuş da İstanbul'da 
bir seninki kalmış bu kadar uzun 
bir gül geldi durdu pencerenin önüne, içeri bakıyor 
İstanbul'da tüm güllerin ölmediğini anlıyorum şimdi onunla 
oh be 
çocuklar gibi seviniyorum 
İstanbullulardan özür diliyorum aklım başıma gelmişken 
çöp arabalarında, evde kalmış kızlarda 
kayıkhanede bu ilkbahar 
yosmaların uykusuzluklarını biliyorsanız onlar da 
yasadışı öpüşmelerimizde bizim 
bir gül kokusudur sürüp gitsin diyorum 
ve gül devrini başlatıyorum İstanbul sokaklarında 
sürüsüne bereket)
<end>

<start>
trafik polislerinin dişlerine ceza kestiği 
Nasrettin Hoca hızında yol alırken gülüşün 
yüzümü yıkıyorum imamın abdest suyuyla 
suçumu kabulleniyorum yani arabesk dinledim kırarak caz plaklarını 
genelev ışıkçısı Louis Armstrong 
fareli köyün kavalcısı bendeniz 
ve kapak kızı pozunda taşra kasabalarının kar altı yalnızlığı 
el yazması 
buğu 
ve pas 
elele resmimize büyüteçle bakarak parmak uçlarında fosfor izi aradım 
bulsaydım yırtacaktım 
taşınmış karıncaların çalışma kampı tırnaklarından 
uçup gitmiş yüreğine " PIR PIR YASAK " levhaları asarak 
sen salınca çekirge sürülerini üstüme 
çatlatınca bilardo toplarımı 
sarhoş bir kaptanın yakıp söndürdüğü bir deniz fenerine döndüydü sevdam 
şimdi senden ayrı senden yangın senden yaban 
göbeğimin dansözü 
dört yapraklı yoncam 
benimsedim sensizliği mühürledim kilitledim 
hurdacıya sattım çift kişilik yatağı 
alt alta paylaşamadığımızdan
<end>

<start>
çarpıp gittin kapıyı şakkadanak 
önce ceviz ağaçlarına saygısızlık 
sonra bilumum marangozlara 
dedikodu gibi çıkıp gittin baca ağzı gibi ağulayarak *
sevdan 
kuş seslerini zımparalayan özürlü çocuk 
kargalamaya yem veriyor kuğulamadan
* Halk oylamasıyla çekip gitseydin keşke kız
<end>

<start>
saçını tarıyorsun, saçların uzun 
omzuna onlarla taşınmış Nil nehri Afrika'dan 
yolunu şaşırmamış, tıngır mıngır taşınmış 
görenler var 
görenler var koca nehri omuzunda uyurken 
ben bile gördüm daha ne 
ama ben her yerini gördüm az buz değil 
eh olsun artık o kadarcık fark 
cumartesi çarşını pazarını, dolmuş durağını 
pazar günü yumuşak G'ni 
pazartesi çantanın bulutlandığını gördüm 
deli oldum 
bana koştuğun tren istasyonları hiç eksik olmazdı 
çantandan 
güzelliğinden emin herkes gibi içinde ayna yoktu 
eskiydi meskiydi ama her an bir dilim şiir bulunurdu 
kıyı köşesinde 
içim sıkılırsa kalkar o şiire yanaşırdım, okurdu beni 
kuyrukluyıldız mevsimine girdi miydi sevdamız 
yanına varılmazdı beyazlığından 
ama sen esmersin ekşi sarışın ekşi kumral 
bir de saçların sevişirken Nil
saçını tarıyorsun, saçların uzun 
omzuna onlarla taşınmış Nil nehri Afrika'dan 
aklını oynatmamış, bile bile taşınmış 
duyanlar var 
duyanlar var koca nehri omuzunda ağlarken 
ben bile ağladım omuzunda kime ne 
ağlamanın da bir zamanı vardır sevgilim 
örneğin haritalarda ağlanmaz Nil'e yağmur inerken 
benimkisi, gülüşüm ıslak olmasın diyedir 
ağlamadan sayılmaz 
kedi mırıltısı desek daha doğru 
sahi, salı günü kedilerin olsun mu 
çarşambayı enayilere verelim, perşembeyi sevişmelere 
haftanın yedi günü yedi perşembe demek senin hesabına göre 
gülersin di mi 
gül bakalım gül 
ben ne zaman şiir yazacağım peki 
ne zaman şarkı söyleyeceksin pencerelerde 
üzüm lekeleri neyle çıkacak, çiçekler kuruyor susuzluktan 
çamaşır derdi olmayacak, ya insanlar, ya gün ışığı 
ya salyangozlar 
yat kalkla yürür mü sanıyorsun bu hikaye 
ama sen şiirsin ekşi roman ekşi öykü 
bir de saçların sevişirken Nil
<end>

<start>
ara sokaklarda aralıksız öpüşüyoruz 
duvarların karnında "dudak grevi bitmiştir" yazıları 
akrep yelkovana yeğeni yengeci tanıştırırken 
yan piri yan piri de 
yan piri yan piri 
beyinleri vav lekeli adamlar 
evlerin damlarına dayayıp falçataları hırtça 
genişletip cadde yapma peşinde 
hışırtılı ara sokakları 
onlara ayaz 
biz iki sersevi 
ara sokaklarda aralıksız öpüşüyoruz 
dillerimiz hoşhoş 
keyfimiz gıcır porno 
ve Lili Marlen'i vurduklarını haber alıyoruz Hong Kong'da 
şarkılardan çıkıp niye oralara gitti Lili, bilmiyoruz 
son sözlerini veriyorlar akşam haberlerinde
- Be..ni ö..pün.!
koşup Mezopotamya'yı geçiyoruz salt adını sevdiğimiz için 
deniz kuvvetlerine katılan köpekbalıklarını 
açlıktan kanını mafyaya satan adamları 
çocukların ısınmak için yaktığı cadıları geçiyoruz 
333 ordularına karşı 
ara sokaklarda savaşıyor dudaklarımız 
ve Hong Kong'da Lili'yi vurduklarını haber alıyoruz 
koşup Attila İlhan'ı uyandırıyoruz 
"nedir bu genç şairlerden çektiğim" diyor 
sisli sisli giyiniyor 
gözlüğünüzü de biz giydiriyoruz silisyum kumaşlarla 
kemanının mı teli ve bir rapsodiyle 
çıkmaz sokakta boğulan çingenenin haberinin ardından 
şairin beresiyle yapılan bir söyleşiyi yayınlıyorlar TV'de 
yani o anda Singapur açıklarında bir gemi 
yani Jazabel'i de vurmasalar bari onlar yetişmeden 
yani biz dudaklarımıza bakalım 
ne diyorduk ne oldu 
ama bu kentte 
öpüşen çiftleri alkışlama ekipleri kurulmazsa çarçabuk 
biz iki sersevi 
bir daha öpüşmeyeceğiz sokaklarda
sonra söylemediler olmasın
<end>

<start>
Bir inci saflığıyla 
Bekledim çukurumda 
Beyaz bir taş olmalıydı uykum. 
Beklesem olurdu zamanla. 
Göğsümde gezinen ağır el 
Kal dedi. 
Beklemek kaderidir incinin 
Olmak kaderi 
Kal çukurunda.
Karanlık içimi kemirmeden 
Çıkmalıydın 
Hoyrat olmayan bir tenin dokunuşuyla.
Göğsümdeki ağır elin 
Gölgesiyle uyandım. 
Porselen ceylanın bakışı, 
Memelilerin o çok titrek yol boyunca 
Mavi ayakları. 
Değişti yok aslında bir şeyin. 
Kalbim, uzun siyah giysili adamların 
Bakışlarıyla dondu o taş köprünün ortasında. 
İnsan babasını hatırladığında ağlarsa 
Olur tarih. 
Kökleri kurur 
Belki ondan. 
Dağlara gidelim biz en iyisi 
Bağıralım. 
Belki eski bir sesle hatırlarız geçmişi 
O koca şehrin yerinde şimdi 
Sadece bir kar kuyusu var. 
Ve kurtlanır kar diyorlar 
Kurtlanır kar.
Olmuyor böyle 
Daha doğurmadığım bir çocuk var 
Ve şunun şurasında kaç yılım yaşayacak 
Ölümler görecek 
Aşı k olacak.
<end>

<start>
Ne ay ışığı yürüyeceğim,
Ne sessizlik aşk boyunca.
İçimde çırpınan dalganın var ettiği kıyıda
Gömdüm onu
Aşkla.
<end>

<start>
İnsan hep başlangıca inanıyor
Annenin dokunuşu
Ve ilk soluk
Bir el saçlarda gezinirken
Şefkatli bir yürek
Öyle sanıyor dünyayı.
Rüzgâr esecek
Ve taşıyacak çocukluğu,
Senin bildiğin
Dokunduğun rüzgâr.
İnsan ilk olana inanıyor hep
Koşarak bulduğumuz kapılar
Kapanmadan daha
Bir ışığın aydınlattığı ev,
Geçmişin yükü
Omuzlarımıza çökmüş
Ve bırakmışsın beni çoktan.
Hiç tutmamış gibi
Bırakmışsın beni
Hiç tutmamış gibi.
<end>

<start>
Kelimeler sonsuzluğun kanatlarıdır
Yaklaşır ve uzaklaşırlar kalbe.
Şimdi kim kapatacak açılan kalbi
Hangi sözler? 
Harflerin yorganını
N'olur
Ört
Ört üstüme.
<end>

<start>
Bozkırda
Tepelerin
küçük kız çocuğu
Büyümüş ağlarken
Rüzgâr son kez kesiyor yüzümü,
Kalp incinmiş
'Hiç iyi değilim'
Dediğimde ben
Duysan keşke!
<end>

<start>
Orada olsaydım uyuturdum seni
Diyorsun.
Birlikte yağmuru dinlerdik.
Ve bitmeyen konuşmasını akasyanın.
Burada olsaydın
Uyku olmazdı.
Saçlarım uzamış
Rüyada sarmaşıklar gibi
Senin duvarlarına uzanıyor.
Yan yana
Ve yokuz.
<end>

<start>
Eskidendi
Kelimelerin kalbini açar bakardım.
Eskidendi
Uçar üzerinden bozkırın
Çocukluğa giderdim.
Yine giderim
Annenin yüzü hâlâ masum
Hâlâ acılı bakışları.
Ağlamak için
Kalbimi ağaçlara bağladığım zamanlar
Ormanların derinlerinde
Yaprakların açılması
Ve konuşması
Eskidendi.
Sonra kelimeler geldi
Ve oturdu karşısına kalbin
Gitmedi.
<end>

<start>
Hançere dalmış bir çocuk
Harflere bakıyor
Kadere bakıyor
Elleri cebinde.
Adı Muhammed
'Ne düşünüyorsun' diyorum
'Kur'an'ı düşünüyorum' diyor
Süren harfleri
Ve kanı.
<end>

<start>
Seyit Rıza ve Dersim'e
Dün burada
Yaşlı bir adam
Bir şapka istedi.
Sabah vakitsiz
Ve erkendi.
İnce elleri
Ve yitirdiği görkem için
Tarihte yerini alacak olan.
Kim kaybedecek belli değil
Hangi mağarada
Hangi meraklı gözler? 
Ve açlık
Bir bilinç gibi
Hiç unutturmayan kendini.
Dün burada bizden çalınmış
Bir gizi fark ettim
El ele ölüme giden
Bir baba ve oğul.
'Oğlumu benden önce almayın' diyen
Yaşlı bir adamın bakışları
Karanlıkta
Vicdan gibi.
Şimdi buradayım
Dağların yüzü gülüyor
Yankılanıyor dağların yüzü.
Ve sen
Geride bir oğul bırakmışsın.
Bel çizgisi ince
Parmakları uzun.
Dağların yüzü kederde.
Dün burada
Beyaz eteklerin
Ve şık tayyörlerin
Cumhuriyetinde
Namlular
Medeniyeti gösterdi.
Köprüler kurulmuş evet
Ve Milli Şef teftişte.
Öyle ya
Geleceğin ülkesi
Sağlam olmalı
Ama gerçeksiz.
Dün burada
Yaşlı bir adamın
Bomboş bir meydana
Kederli gözlerle
Baktığını gördüm.
'Evlad-ı Kerbela'ya' seslenişi
Bir farın ışığında büyürken
Yürek gibi inip kalkan yeryüzü.
Dün burada
Dağların anahtarı olan
Bir oğulun
Tarihin derinlerinde
Nasıl parladığını gördüm
Uzakları gösteriyor bir el
Yerine ne kurulacaksa
Hangi tokluk silecekse geçmişi
Ama geçmiş kalır
Ve ertelenen gelir
Bir baba ile oğulun
El ele ölüme gittiği an
Dünyada hep ilk kezmiş gibi
Yaşanır.
Eylül 2009, İstanbul
<end>

<start>
Erguvanlar açmış
Yastayız yine
Bahar yok
Ülke yok
Ve her yer kan içinde
<end>

<start>
aşık sümmanin ilk eşi vefat edince  tekrar evlenmeye
karar vermiştir ve ikinci eşi eve gelince ona bu şiiri okumuştur
soram hangi bağın gül reyhanısın
bahçalar elvani sen sefa geldin
ben tekı bülbülün gülistanısın
güzeller nezanı sen sefa geldin
İran ehli misin  dağistanlı mı
karabağlı mısın elbistanlı mı
semerkantlı mısın bedeşhanlı mı
gürcistan fidanı sen sefa geldin
üç harf beş noktdan aldım hesabın
seni bana yazmış kudret kitabın
bundan böyle kaldır yüzden likabın
hanemin erkanı sen sefa geldin
Sakla Sümmani yi güher taş gibi 
Altın tasda od görmemiş aş gibi 
Hatem yüzük parmağında kaş gibi 
canımın cananı sen sefa geldin
<end>

<start>
Bir adam başına mürşid olunmaz
Varıp bir kâmile danışmayınca
Candan geçmeyince cânân bulunmaz
Gönül her eşyâya karışmayınca
Kâmiller sevmezler kendi pâyesin
Onlar kaldırmışlar gözden riyâsın
Kimse bilmez hiç kimsenin mayasın
Onla kalkıp düşüp konuşmayınca
Sümmânî’yem görmedim hiçbir sefâ
Her sefâ dalına konmuş bir cefâ
Her ne istedimse yokdurur vefâ
Tarîkat kulpuna yapışmayınca
<end>

<start>
bir güzele müptelayım ezelden
derdi gama kattı ahuzar beni
ciğer kebab oldu ne gelir elden
iflah etmez daha intizar beni
koy desinler ateşim yok közüm yok 
Dahi yare yalvaracak yüzüm yok 
Yokladım kendimi bir kem sözüm yok 
Yara şekva etmiş ülüzgar beni
Dünyada bulmadım gönüle mekan 
Nerde bir gül bitse etrafı diken 
Yar o baht bende bu ah var iken 
Hasret mahpus eder kara yer beni
Sümmani’yim kendi kendim okladım 
şadlık taksiminde yattım yukladım 
Yarin küçük defterini yokladım 
Yazmış defterine ihtiyar beni
<end>

<start>
Özüne sahip ol sevme yalanı
Sen ben’i tamir et verme talanı
Bilir misin seni senden alanı
Uğrama yırtıcı kurt pazarına
Çıkma doğru yoldan izen sahip ol
Ahdine sahip ol, sözen sahip ol
Kem bakma kimseye, gözen sahip ol
Edecek âzâlar şehâdet bize
Her belâya tahammül kıl şükreyle
Her nefesde Yaradanı zikreyle
Her kelâmı derûnunda fikreyle
Açma mâlâyâni dil kapısını
<end>

<start>
Tövbekar ol, gönül tarıktan çıkma, (tarık= yol) 
Namertten şefaat şifadar olmaz,
Eylik eyle sakın, bir gönül yıkma,
Görüşme kötüyle, onda ar olmaz.
Dinleme dünyanın kıyl-ü kalini,
Gözetle kamilin pür kemâlini,
Düşürme üstüne el vebalini,
Zira böyle kişi bahtiyar olmaz.
Namertler içinden hicret et durma,
Yapacağın hayrı kimseye sorma,
Kişi zadelikle kendini kurma,
Mezartaşı ile iftihar olmaz.
Münafıkın yeri her dem nar iken,
Düşman olsa korkma Mevla var iken,
Bir adamın ezel vakti var iken,
Sonu yoksul olsa gözü dar olmaz.
Varıp meyhaneye kadehi çatma,
Muhannetlik edip ocağın yıkma,
Elin güzeline kem gözle bakma,
Elin doğru yarı sana yar olmaz.
Hisse-mend ol kamillerin sözünden,
Başka yoktur kazan özü özünden,
Evlat düşse atasının gözünden,
Hüdâ razı olup berhudar olmaz.
Sözü geçmez bir mecliste gedanın,
Bahtı kara olup vatan-cüdanın,
Sonu karanlıktır haramzadenin,
Çalıp çırpma ile kesb-i kar olmaz.
Öğünüp meydanda hışma gelene
Sözde tövbe edip pişman olana
Ta ezelden sana düşman olana
Sakın teslim olma beh- pazar olmaz,
Yoksulluk dediğin ömürler söker,
Katranı kaynatsan olur mu şeker,
Cinsi bozuk olan cinsine çeker,
Aslı hamdemirden mücevher olmaz.
Sümmani ah edip sararıp solma,
Gelen allahtandır kimseden bilme,
Sevilen bir yere çok gidip gelme,
Kesilir muhabbet itibar olmaz.
<end>

<start>
Nefis ile ruhu kılayım destan
Bunların cengini verem ayana
Eğer guş verirse ahbap ve yaren 
Biri namert olur biri merdane
Nefis der benimle durma savaşa
Sen benimle asla çıkmazsın başa
Ben seni çalarım çok taştan taşa
Hükmümden belenir du çeşmin kana
Ruh derki bu dünya fanidir fani
Kamil ol dünyada erkanın tani
Eba-i ecdadın birisi hani
Dünyada kalanı gel göster bana
Nefis der hoş olam gazeller ile
Devranım demlensin dilberler ile
Her günüm dem olsun güzeller ile
Koy desinler murat aldı baksana
Ruh derki cehdet sen gel bul kemali
Amelsiz neylersin gevheri lal i
Nic’oldu dünyada Karun’un mali
Dağıldı her biri gitti bir yana
Nefis der gel bana verme zahmeti
Sevmezem sen ile bu muhabbeti
Mevlam bana versin bir kelhan ati
Giyinem kuşanam çıkam meydana
Ruh derki olmuşsun merduda tabi
Bekleme bu değil selamet babi
Adam ahirette vere cevabi 
Yüzü ağ yürüye ulu divana
Nefis der ağlamam ben zari zari
Gayette severim devleti vari
Mevlam bana versin bir güzel yari 
Sarılam gucuşam düşem bir yana
Ruh derki düşmüşsün kendi kastine
İğva topuzunu aldın destine
İster ki koy dağı dağın üstüne
Ki fayda faydasız fayda ne sene
Nefis der serhada çıkıp gezmenem
İlikten damardan kanı üzmenem
Ölenedek ben zevkimi bozmanam
Ölürsem nederse etsinler bana
Ruh derki be hey kalbi ğam
Müddet ikmal olur gün olur tamam
Helal malan sakın gel katma haram
Seni götürürler mülk-ü zindana
Nefis der doyulmaz mahbuptur cihan
Aldanır ben gibi çok ahmak insan
Haram yemeyince olmam şaduman
İster kara gitsin ister ziyana
Ruh derki beyvane bak sana nol’du
İsyanın çoğaldı defterin doldu
Devroldu devranın gün ikmal oldu
Azrail pençesi değecek sana
Azrail der şimdi belin bükerim
Kaddin hilal eder ömrün sökerim
Salar pençe ciğerlerin çekerim
Fizahın dayanır ta asumana
Nefis derki gelir buradan gidersin
Çok adamlar böyle yolcu edersin
Öldürürsün dahi bana ne’dersin
Dahi ne sitemin var bu kuru tene
Azrail der şimdi hiç olur şanın
İlikten damardan süzülür kanın
Öyle zahmet ile alıram canın
Ahir gönderirem nar-ı nirana
Nefis bu cevaba etti el aman
Senden medet olsun hazreti Yezdan
Titreşti vücudum tenden çıkar can
Yeni saldın beni derde hicrana
Nefis der can tatlı mala benzemez
Güzele mahbuba hala benzemez
Şekere şerbete bala benzemez
Çekenler acısın vermez ayana
Nefis der aldandım özü özüme
Dahi yürür idim kendi sözüme
Aklı olan ayak basmaz izime
Ahir pişmanlık var imiş insana
Sümmani destanın vasfın eylesin
Aklı idrak eden derin dinlesin
Mevlam nefsimizi ıslah eylesin
Ahirette yoldaş etsin imana
<end>

<start>
Ahu gözlüm leblerinin lezzeti,
Şeker midir şerbet midir bal mıdır? 
Ak gerdana sıra sıra dizilmiş,
Zülüf müdür perçem midir tel midir?
Karadır hilâldir o yârin kaşı,
Durmadan yanıyor bağrımın başı,
Gözlerimden akan didemin yaşı,
Dere midir ırmak mıdır sel midir?
Sümmâni’yem yârla sürmedim sefa,
Ahbap yârenimden görmedim vefa,
Maşuğun âşığa kıldığı cefa,
Kanun mudur erkân mıdır yol mudur?
<end>

<start>
İlmi âr eyleme ey cânım gardaş
İlmi âr eyleyen berhudâr olmaz
Gece gündüz sarfet ilme amelin
İlimden ziyâde güzel kâr olmaz
İlimledir her şerefi insanın
Ne farkı var câhil ile hayvanın
İlimle kâm alan bulur îmânın
İlim bir cennettir yeri nâr olmaz
<end>

<start>
Gel gönül ta'n eyleme her cana bak da ibret al,
Dembedem devir olan zaman bak da ibret al.
Gel kemâl-i hak eyle sen alemde kemâlinden,
Kemâlinde car olan insana bak da ibret al.
Bir meniden rahme düşüp kalır cümle azalar,
Hikmeti sual olunmaz kana bak da ibret al.
Ol iki alemi var iken uğradı lanete,
Bir kere kibir eyledi şeytana bak da ibret al.
Sümmani gütme sakın dünyanın bir bendine,
Kaftan kafa hükmeden insana bak da ibret al...
<end>

<start>
El ele vermiş de gelen güzeller,
Tanrı selamını almaz mısınız? 
Mevlam sizi süs için mi yaratmış,
Siz gel demeyince gelmez misiniz?
Karadır kaşınız yaydan nic’olur, 
Bugün dünya yarın ahret güç olur,
Bir gönül yapması yüz bin hac olur, 
Siz gönül yapmasın bilmez misiniz?
Gurbete gidenler azığın alır,
Kimisi gider de kimisi kalır,
Kimi sevap için Kâbe'ye varır,
Kabe kapınızda(gönlünüzde)   bilmez misiniz?
Sümmani'yem ben derdi niderim,
Başım alır diyar diyar giderim.
Yarın mahşer günü dava ederim,
Siz mahşer yerine gelmez misiniz?
<end>

<start>
Vücudum şehrini seyran eyledim
bir köşenin yetmiş yedi yolu var.
evvel altmış altısına uğradım
on birinin türlü türlü hali var.
Yedi kapı açılır arşın katında
dördü zahirinde üçü batında
orda birin gördüm hakıkın katında
üç yüz altmış altı yeksan kolu var.
Bin bir malı vardır bir tek dükkanı
bir sarrafı vardır malı satanı
dört direk üstüne on iki nişanı
her birinin gevheri var lali var.
Kimse bilmez o gevherin kıymetin
on dört halısı var yapısın metin
kalenin kapısını açmaya çetin
kilidinin otuz iki dili var.
Kimileri türlü hesaplar güder
birisi borcu eder birisi öder
birisi mağribden maşrıka gider
kudretinden sermayeli malı var.
Destur olmayınca ben açamadım
iyi ile kötüyü ben seçemedim
sırat köprüsünden ben geçemedim
daha ondan öte nice yolu var
Bir deveyi sağdığın gördüm
karıncanın göğü ağdığın gördüm
bir anadan beş kız doğduğun gördüm
bir babanın doksan dokuz oğlu var.
Doksan dokuz oğlan ne yedi içti
onların günleri ne ile geçti
oğlanın birisi deryaya düştü
daha oynar yüzer derin gölü var.
Bir kızın dört eri var yine diyor ersizem
altı anası var yine diyor öksüzem
bir koyunun on kuzusu var yine diyor kuzusuzam
mor koyunun memesi yok sütü var.
Mor koyunun sütü ne tatlıdır ne acı
onun ona göre var ihtiyacı
on dört bahçesinde üç gül ağacı
her birinin on altışar gülü var.
Sümmani bu sırra varayım dersen
kalpteki sultanı göreyin dersen
tertemiz ahrete ereyim dersen
yalanı söyleme doğru yolu var.
<end>

<start>
Dost bağında baş gösterdi bir çiçek,
Söyledi bahçivan bağ elçisidir,
Çiçekler içinde ahmerdir gökçek,
O da bülbül için zar elçisidir.
Yara layık ne armağan gönderim,
Takatım yok götüreni kandirim,
Bad-ı saba seni nerye kondurim
canımdan azizdir yar elçisidir.
Sureti insan mı yarı bilmeyen,
Yar yanında Çar-ı Yar'ı bilmeyen,
Mevcüdatta ser muhtarı bilmeyen,
Çeşmi elil gezer kör elçisidir.
İdraki zayıfın aklı noksanın,
İlimden ber kenar olan insanın,
Erkânında ümmi olan insanın,
Hayra rızası yok şer elçisidir.
Sümmani kemterin ben bir giruhun,
Derdi canımdadır cümle ziruhun,
Künyede hayların keşf olan ruhun,
Guş-i ikaz eden bir elçisidir.
<end>

<start>
Cahil meclisinden firar eyledim
Arif meclisinde karar eyledim
Kim ki meth ettiyse zarar eyledim
Beni tan edenden ticaretim var
<end>

<start>
Aşık sümmani ve aşık şenlik dönemlerinde aşıklık geleneğinin doğudaki en önemli aşıklarıdır.aşık sümmani’nin hakk aşığı olduğu konusunda ne kadar tereddütlerimiz yoksa aynı şekilde aşık şenlikte hakk aşığıdır geçmişte bu iki aşık arasında geçen karşılaşmalar dosthane tavırlar aşıklık dünyasında çok önemli bir yere sahiptir.
Aşık şenlik çıldırın suhara köyünde 1850 yılında doğmuştur.aşık sümmani ile rüyalarında dost oldukları söylenir.kısacası aşık sümmaniyle kader arkadaşıdır.çok sert yapısıyla dikkat çeken aşık şenlik'e karşılık sümmani ise nasihat ehli olarak bilinir.
Aşık sümmani’nin çıraklarından biri,aşık sefili çıldırdayken kendini sümmani olarak tanıtır ve bir konağa Ardahanın Ur Köyünde Hamşioğlullar'ının beyi Celal Beye kendisini Aşık Sümmani diye tanıtır.amacı; Aşık Sümmani'nin adını kullanarak Aşık Şenlik'i mat etmektir.kendisi farkında değildir ama Aşık Şenlik kendisinden kat kat büyük bir aşıktır.Celal Bey de Sümmani senın adını çok duydum ama görmek bu güne nasipmiş,Şenlik'e haber edelim de gelsin insanlar sizin karşı karşıya gelmenizi bekliyor der.Şenlik'e haber edilir Şenlik bu haberi alınca inanmaz Sümmani olduğuna babası ne oldu oğlum neden inanmıyorsun der "baba ben Sümmani'yi rüyamda gördüm bu gelen Sümmani olamaz ama Celal Bey'in sözü yere düşmez gideceğim" der ve yola çıkar bu arada Sümmani ile Şenlik'in atışacağını duyan halk Celal Bey'in konağını hınca hınç doldurmaktadır.Şenlik konağa gelir celal beye selam verir ama Sefili'ye selam vermez ve söyleşiye başlarlar fakat atışma beklenmedik bir şekilde kısa sürer Sefili Sümmani'nin adını yere düşürür sazını da şenliğe bırakır Samikale'ye doğru yola çıkar. O zaman ki atışmalarda mat olan aşık sazını bırakır gidermiş Sefili'nin sazı bırakması da ondan dır.
Aşık Sümmani tarlada ekin biçerken bir de bakar ki Sefili başı önde geliyor,Sümmani; "hayırdır sefili derdin ne senin" der.Sefili; "Sümmani Baba durum böyle böyle sazım Celal Bey'in konağında git adını kurtar" der. duyduklarına inanmakta zorlanan Sümmani, atını düzen eder Ardahan'a doğru yola çıkar Şenkaya'nın bir köyünde mola verir o köyde de yakın bir arkadaşı vardır bu arkadaşı çok bilge birisidir Sümmani 'nin şenliğe mat olduğu söylentisini duymuştur. Sümmani bir şeyle duydum doğru mudur ben inanmadım ama? der. Sümmani de olanları anlatır Sümmani Baba sonraki gün yoluna devam eder ve konağa ulaşır. Selam verir ama kendisinin Sümmani olduğunu söylemez bir de duvara bakar ki Sefili'nin sazı duvarda asılı, Celal Bey ısrar eder ama kimliğini söylemez Aşık Sümmani. sofra kurulur Sümmani Baba sofraya davet edilir Sümmani tam somuna elini attığında Celal Bey birden Sümmani 'nin elinden tutar  ve "sen kimsin, nerden gelirsin, nereye gidersin? önce  kendini tanıt" der.Sümmani Baba sofradan geri çekilir sazını eline alır ve şu dizeleri söyler:
Ben bu aşkın cenunuyam, pirişan derler bize
Aşk ile sermest olmuşum, zernişan derler bize,
Ervah-ı ezelde Hakk'a ikrar edenlerdeniz
Saye-i Resulüllah'dan ehl-i iman derler bize
Ta ezelden Lebbeyk kelamı söyledi lisanımız
Cemala müşerref etsin halk eden Hallakımız
Es-Seyyidü'l-Ahmedi Bedevi sultanımız
Bezm-i tarikat içinde dervişan derler bize
Elest-ü bezminde Hakk'a ikrar eyledi ervahımız,
Hamdolsun hamd-u senalar, Hakk'a doğru rahımız,
Halife-i ruy-i zemin mülki padişahımız,
Tabiatı, vilayeti Ali Osman derler bize
Adem Safiyullah'dır bizim aslımız, ecdadımız,
Hazreti pir i mügandır ta ezel üstadımız,
Sebavetten sorarsan  Hüseyin dir adımız,
Aşıkanlar zümresinde kul Sümman derler bize
Bu şiiri dinleyen Celal Bey; "Nasıl olur iki gün önce Sümmani geldi ve Şenlik'e mat oldu gitti" Sümmani durumu anlatınca Celal Bey "Şenlik'i davet edeyim gelsin" der bu isteği Sümmani geri çevirir ve kendisini hayvan tüccarı olarak Şenlik'in köyüne gider.Şenlik'in babası Kadir Ağa sümmani ağırlar ve bir yandan da Şenlik'e haber edilir köye bir hayvan tüccarı geldi babanda misafir diye.Şenlik Sümmani'nin geldiğini anlamıştır ve hemen babasının evine gelmiştir kapıdan içeri girince rüyasında gördüğü Sümmani'yi tanır ve boynuna sarılır bir kaç kelam muhabbetten sonra söze başlarlar;
ŞENLİK
Merhaba aşık Sümmani cevher saçan merhaba,
Kelâmı kadim içinde harfi seçen merhaba,
Hasret kaldık bu dünyada mah-i tap ziyasına,
Dünyanın müzeyyen keyfin koyup geçen merhaba
Namert odu ehli dilde hasiyet görse dana
Mağrib-i maşrık-a katsam tenzil edersin ona
Çıkıpsan arşu alaya ismi ayandır sana
Melekler safında durup arşta uçan merhaba
Kerametin zuhur etti ehli diller başısın
Şenlik'in gözünün nuru huluskar gardaşısın
Cenneti bihişt bağında müminler yoldaşısın
Hazreti kırklar yediden bade içen merhaba
SÜMMANİ;
İbret lisanı ile mücevher saçan,
Ehli dil şenlik'im sen misin gardaş
Mağripten maşriğa ayan ve beyan
Alemde ürüşan gün müsün gardaş
Mücevher yığınağı cevher dükkanı
Sinen müzeyyendir gevherder kanı
Bir gören bir daha arzeder seni
Can içinde şirin can mısın gardaş
Sümmani meftundur cevher satana
İşte bende geldim sizin vatana
Lütfun hana benzer hükmün sultana
Bu çıldır elinde han mısın gardaş
ŞENLİK;
Derdim ondur dokuzunu demenem ağyara ben
Sekize arzumanım var yediye avara ben
Beş benim kisp-i karımdır dörde kıldım temenna
İkiye muhabbetim var yalvarırım bire ben
SÜMMANİ;
Elest-ü bezminde geldim hakkı hak ikrara ben,
Hamd olsun hamdu senalar düşmedim inkara ben,
Adamı kamil eyleyen arifi irfan imiş
Ya niçin can feda etmem öyle bir hünkara ben
ŞENLİK;
Otuz iki derdim vardır kırk sekiz dava ile
Üç yüz altmış altı burcu on iki sahra ile
Çardır mezhep, çardır kitap, çar gönül sevda ile
Tasdik-i ikrar eyledim varmadım kenara ben
SÜMMANİ;
Otuz iki farzın beyan kırk sekiz Cuma ile
Üç yüz altmış altı gündür mahi bir sene ile
Okuyup ezber eyledim ilm ile imla ile
Ta ezelden bend olmuşum öyle bir tüccara ben
ŞENLİK;
Elli dört babın içinde demim var devranım var
Yetmiş bin hicab içinde bir şahi hübanım var
Altı bin altı yüz altmış altı derdimin dermanı var
Şenlik'em şeş hesabı ile yar oldum o yare ben
SÜMMANİ;
Elli dört farzı beyan ettin sen gayet be gayet,
Yetmiş bin hicab içinde habibi nuri ahmet
Altı bin altı yüz altmış altı ayet beyyinat
Sümmani'yem gulam oldum öyle bir haznedara ben
şenlik devamla sorar;
ŞENLİK;
Osmanlı elinden azmirah ettin,
Ey ki ihvan sen bu yana gelipsin
Firkati ah ile menzile yettin
Sebep neki bizim kana gelipsin
SÜMMANİ;
Azmirah ettirdi ol abı dane
Nasip kısmet için nana gelmişem
On dört yıldır oldum şem-i pervane
Ateş alıp yana yana gelmişem
ŞENLİK;
Ben bilirim aşk elinin halini
Aradan kaldırak kıl-ü kalini
Gördün bizim yerin kalma kalini
Candan geçip kızıl kana gelipsen
atışmaları dinleyen köy halkı içerisinde hasım olanlar,kalabalıktan istifade ederek,kapıda biri birisini tabancayla vurur.şenlik sümmani'yi uyarmak ister.
SÜMMANİ;
Ezel hizmetim var elif'e ba'ya
Hak kulun emeğin verir mi zaya
Bir can borçluyum gani mevlaya
Vermek için can kurbana gelmişem
ŞENLİK;
Kem kelam çıkarmam dahi dilinden
Yad ettin gönlümü gayri felimden
Çok aşıklar geldi geçti elimden
Sen galiba alişana gelipsin
SÜMMANİ;
Dost eline varmak araf dediler
Dostla görüşmek müşerref dediler
Seni aşk ehline sarraf dediler
Gevher için kıymet kana gelmişem
ŞENLİK;
Sefil şenlik evvel duyuptur adın
Kaçıncı babdan kalbi küşadın
Benen ülfet etmek midir muradın
Söyle yoksa imtihana gelipsin
SÜMMANİ;
Sümmani paç ummaz şöhreti şandan
Lütfü kerem gözler sırrı yezdandan
Lakin davet etsen çıkmam meydandan
Vahdet içre bir pühnane gelmişem
bu arada dinleyenler müdehale ederek, biraz da sümmani'nin önce söylemesini isterler sonra sen nazire yaparsın derler.bunu üzerine şenlik der ki küftayi aşığın ismini duymuşsunuz kendini tanımazsınız onadan bana bir kaç soru geldi cevabını istediği için bende yazıp gönderemedim fırsatım olmadı.şimdi küftahinin sözlerini ben söyleyeyim sümmani de mana etsin bir taşla iki kuş vurmuş oluruz ondan sonra da elbette bir şeyler düşünürüz.sümmani baba söylenenlerden şüphe etti, küftahının bahane olduğunu beyanla bizzat kendi sözünü söylemek istedi.bende kısmen noksan cevap vereyim bakalım şenlik bunu fark edecek mi veya farkında olmadan geçecek mi? farkında olursa kendi malı olmassa elin malıdır siye sümmani düşünerek cevap vermeye hazırlandı
ŞENLİK;
Çar enasırdandır ademin bendi
İnsanda bulunan haller nedendir
Bu çar enasırınn aslı ne ola
Cesetler balçıktan kanlar nedendir
SÜMMANİ;
Çar demek dört şeydir kılam aşikar
Ayan olsun böyle haller biz için
Ateş ile abdır haktır rüzigar
Eser türlü tevür yeller biz için
(damardaki kanlar ın neden olduğunu söylemedi sümmani de şenliği denıyordu)
ŞENLİK;
Aşıklar cehr ile bu bahre daldı
Meyli muhabbetin canana saldı
Açtın rivayetin birisi kaldı
Cesetler balçıktan kanlar nedendir
SÜMMANİ;
Aşık olan çıkmaz doğru erkandan
Lütfu kerem gözler sırrı yezdandan
Bir rivayet ruhtan yediği nandan
Dağıldı damara kanlar biz için
ŞENLİK;
Seninle yeniden kuralım bir cenk
Asla bir aşıkta koymamışım renk
Ne sebep bıçaksız bismildir semek
Bunda olan hikmet yollar nedendir
SÜMMANİ;
Garip yerde garip gönlüm olmaz şad
Elimden ne gelir mevladan imdat
Nemrudun okundan balığı azat
Hak helal buyurdu mallar biz için
ŞENLİK;
Sefil şenlik sana verdi azabı
Kühtahının budur bana hitabı
Ahiri kim ola ölüm kasabı
Bize baki kalan eller nedendir
SÜMMANİ;
Sümman'ım değilem gönlü münevver,
Şadlık taksiminden yok bende eser
Ölümü boğazlar yahya peygamber
Hak lütfundan cennet eller biz için
bu ara sümmani şenlik için şöyle der:"şenlik eli bahane ederek,kendi sınırından bana ham toprak söktürdün şimdi de kara kotanı bozmadan bizim sınıra atalım, birazda bizim sınırdan ham toptak sökelim. "merakla izleyen,dinleyen cemaatte buna karar vererek söze sümmaniyi başlatırlar;
SÜMMANİ;
Eylen aşık şenlik bir cevabım var
Dinle ben fakirin muhabbetinden
Bu cümle ruhların mayası neden
Bir gözesin söyle bidayetinden
ŞENLİK;
Saye-i pirimden olmazam mahzun
Söyle anlayalım kemaletinden
Bu cümle ruhlara maya kef-i nun
Var etti Resul'un yüz hürmetinden
SÜMMANİ;
Anladım ermişsin sende bu hale
Düşelim seninle bir kalma kale
Cebellerden hangisidir evvela
Tarif eyle bana bir cihetinden
ŞENLİK;
Sen bir derya isen bizde bir deniz
Zannetmeki o ahvali bilmeyiz
Evvel olan ol cebeli kubbeys
Dilersen vasfeden alametinden
SÜMMANİ;
Semavatta bir merdiven durağı
O merdiven hangi çamın budağı
Söyle bana onun kaçtır ayağı
Ustası kim haber ver ziynetinden
ŞENLİK;
Semavatta o merdiven durağı
Altın gümüş değil o çam budağı
On sekiz bin tekmil vardır ayağı
Yaradan halk etmiş kuduretinden
(sümmani şenliği denemek için çam budağı dedi altın olduğunu biliyordu)
SÜMMANİ;
Berek allah şenlik metahın tamdır
Muradın eliftin maksudun mimdir
Merdiven başının memuru kimdir
Söyle anlayalım alametinden
ŞENLİK;
Pirini bilmeyen bu yolda tordur(tor =toy) 
Aşıklık dediğin polattan zordur
Adem peygamberin. Ruhu memurdur
Sorulmaz mevlanın sır hikmetinden
aşık şenliğin annesi döneminin kadınlarına göre çok bilge bir kadındır ve bu atışmayı baştan beri bir köşede dinlemektedir duyduklarından sonra bu iki aşığın yanına gelir oğul siz yenişemessiniz günlercede atışsanız yenişemessiniz boşuna kendinizi helak etmeyın ben sümmani'yi manevi oğlum ilan ediyorum sizde sarılın birbirinize ve muhanneti burda bitirin der.sümmani de ana sen bizi evlat kabul ettınğin gibi bizde seni çoktan ana kabul ettik izin verirsen son kıtaları söyleyıp bitiririz. bundan sonra sümmani son sözlerini söyler...
SÜMMANİ;
Sümmani der size verdim zahmeti
Demek sakin edek bu muhabbeti
Neye memur nedir orda hizmeti
Bari anlayalım tamametinden
ŞENLİK;
Sefil şenlik bu müşgülün halleder
Ruhlar ondan gelir hep ona gider
Cümle ruhu sur'e o taksim eder
Ne sorarsın bana sır hikmetinden
ve karşılaşma burada sona erer aşık sümmani aşık şenlik yenişemezler ebedi dost olarak hayatlarına devam ederler....
<end>

<start>
Ben de bu dünyâya üryân gelmişim
Benim bu dünyâda yanânım mı var
İstemem dünyânın dolusu malı
Hükmünü vermeye fermânım mı var
Eğer âşık isen maşûkun getir
Eğer Ferhat isen Şirin’e yetir
Bana derler gam yükünü sen götür
Benim buna yeter kervanım mı var
Sümmânî'den yüz çevirdi mekkârlar
Ağu oldu içtiğimiz şekerler
Güzel sevdi diye adım çekerler
Benim birden gayrı cânânım mı var
<end>

<start>
Çoktan beri teki vatan olmuşam,
Diyar-i gurbette candan usandım,
El kahrı çekmekten ömrüm tükendi,
Ay yıl hafta değil günden usandım.
Gönül ister bu can vatanı aşa,
Dünyada ne geldi de gelmemiş başa,
Bende olan derdi yüklesen taşa,
Taşlar dile gelir "senden usandım".
Canım kurban olsun mertoğlu merde,
Benim emeklerim hiç oldu nerde,
Sefil sümman durmaz gider bu elde,
Aktı gözüm yaşı nemden usandım..
<end>

<start>
Bugün yine yârdan bir name geldi,
Okudum namesin dil ateşlendi,
Dedim cevabını yazım gönderim,
Kalem aldım ele el ateşlendi.
Hamdülillah o yâr ikrara gelmiş,
Benim ahvalimi anlamış bilmiş,
Acele gel deyi name yollamış,
Gönül bahçesinde gül ateşlendi.
Sümmâni’yem yâre varmak isterim,
Gonca güllerinden dermek isterim,
Eğlenip yanında durmak isterim,
Beni firkat aldı yol ateşlendi.
<end>

<start>
Bir pir söyler iki pişman olursun,
Sırrın açma haktan başka bir yerde,
Vücudun mülküne sultan olursun,
Sabredersen Eyüp misali derde.
Sanma dileyenler muradın almaz,
Herkesin ettiği yanına kalmaz,
Zalimin zulmüne Hak razı olmaz,
Ya mazlumun ahı kalır mı yerde.
Her ne ister isen iste mevladan,
Hakikat babını bekle Rıza'dan,
Deler arşı kürsü geçer semadan,
Sümman'ın ahına olur mu perde.
<end>

<start>
Neylerim Siruru neylerim gamı,
Ben beni fehmetsem derdi ah yeter,
Dem keş olmasam da arz etsem demi,
Demlenemesem de ahu vah yeter.
Yılda yüz bin hüccac tutarlar saf saf,
Kimisin ayın der kimisi gaf gaf,
Huda'nın beytini kılarlar tavaf,
Yar kaşları bana beytullah yeter
Bu aşkın şarabı kimden cabadır,
Aşık için sefa vakti sabadır,
Ehli derdin demi Ali Aba'dır,
Vehmi idrak etsen bismillah yeter.
Değilim alemde gönlü münevver,
Sururi taksiminden bulmadım eser,
Semada doğmasa Şems ile Kamer,
Dostun veçhi bana Şems-i Mah yeter.
Sümmani sen kime bağladın ülfet,
Ne kadar meth etsen olmaz nihayet,
Du Cihan mülküne bahtuli devlet,
Hamd-u sena olsun bir Allah yeter...
<end>

<start>
Hayal gafletimde geçirdim müddet
Yetmez mi mazarat uyan elverir
İhtiyarın elden çıkar muhannet
Nadim ol cürmüne utan elverir
Fikrinde dur eyle bu gül-ranadan
Cenk eyle aduyu kaçır haneden
Bu nice ham fikri fi’l-i fenadan
Aklın başan topla uyan elverir
Bu aşkın şem’ine nice bin yandın
Sana yaramayan işe inandın
Rezalet rengine girdin boyandın
Hal ehli rengine boyan elverir
İhlasta zeminde halde tayyar ol
Ara yar-u garın serda berdar ol
Tarik-i müstakim gözle seyyar ol
Hak rahına vardın yayan elverir
Sümmani sevdiğin nişangah eyle
Giden gitti geleceğe vah eyle
Ta geceler subhedeyim ah eyle
Amelinden kaldın üryan elverir
<end>

<start>
Bir dağ ben yüceyim dese ne fayda
Ağustos ayında kar olmayınca
Beyhude ömrüm çürütsem ne fayda
İkrârına sadık er olmayınca
Evliyâ hizmeti başımın tacı 
Cahilin sözleri zehirden acı 
Havaya yükselir kavak ağacı
Yaprağı kaç para bâr olmayınca
Sır verme cahile saklamak bilmez
Duyar dar gününü ağlamak bilmez 
Her odası olan misafir almaz 
Sülaleden hânedâr olmayınca
Kendin bilmez ile kalkıp oturma 
Halın zaya verip fikrin yitirme
Bir meclisin üst başına oturma
Şahsına yaraşır yer olmayınca
Dediler Sümmânî yüzün hiç gülmez
Gelenler eğlenmez gidenler gelmez
Taşıma suyunnan değirmen dönmez
Akar sudan bendi var olmayınca
<end>

<start>
Ya ben derdim kime şekva edeyim
Hicran benim firkat benim veren ben
Hangi bir tabibe sual edeyim
Mecruhu ben Lokman'ı ben saran ben
Bu dert benden olur mu ki hiç nihan
Kişi kemaline bu mudur nişan
Soldu güller bozulalı gülistan
Bahçesi ben bahçıvan ben deren ben
Vefalıda acır sandım ben anı
Çıktım yola arda koydum vatanı
Kime sual edem ben o civanı
Gelici ben gidici ben varan ben
Ahvalimce nice çekeyim aman
Harab oldum onu gördüğüm zaman
Bakmadı ahıma ol şah-ı huban
Aldanan ben sızlanan ben yeren ben
Ben gönlümü senden etmem hiç beri
Söyle güzel nasıl dönem ben geri
Ne idem de unutam o gözleri
Ülfet eden nefret eden gören ben
Sümmani der vardım canan iline
Rahmetmedi gözlerimin seline
Her varımı her yoğumu eline
Teslim alıp teslim edip veren ben
<end>

<start>
Can mülküne düştü cânân elleri,
Gönül ham hayâle çattı elverir,
Sinem bülbülleri matem gülünde,
Dad-ı feryat edip öttü elverir.
Sebavetten ya ben kime hayranım,
Velâkin babında meyl-i noksanım,
Bu kadar taksimim dem-i devrânım,
Heva-i hevese gitti elverir.
Sümmân vadeleşti yâren eşinde,
Ölüm kâr-u bandır gezer peşinde,
Mahi şubat pazar günü beşinde,
Ahir muhabbetim bitti elverir.
<end>

<start>
Hissebend ol al nasihat ariflerin sözünden,
Söyle bir kıymetli kelâm yadigâr et özünden,
Kalmadı alim ulema çekildi yer yüzünden,
Kesildi tesiri yoktur kalanlar da binde bir.
Bu zamanda naz çoğaldı millete dünya yetmez,
Düşmüşler dünya celbine vaaz-ı nasihat tutmaz,
Kesildi cemaat gelmez camiye kimse gitmez,
Üç beş vakit namaz için gelenlerde binde bir.
Küçükler büyüğe artık hürmet itibar etmez,
Utanma havfı atmış bil ki mensuba yetmez,
Uymuş hava-i nefsine savmini eda etmez (Savm=Oruç) 
Tanrı'ya mahsus ameli tutanlar da binde bir.
Fakirler pek mağdur halde zenginler yardım etmez,
Olmuş dünyanın aç kurdu şikârından vazgeçmez,
Korkmaz damunın narından zekatın eda etmez, (damu=cehennem) 
Verip şeytanı kahreten bu zamanda binde bir.
Malı helal olmayanlar hayır hasenat bilmez,
Bakmaz serveri enbiya ona şefaat kılmaz,
Unutmuş mübarek haccı varıp ziyaret kılmaz
Hacerül Esvet'e yüzünü sürenler de binde bir.
Sefil Sümman söyler lakin idraksizler dinlemez,
Ne yapim kalbi kararmış nasihattan anlamaz,
Bir kuru imanı dilde amelini bilemez,
İmana amel edip de çalışanlar binde bir.
<end>

<start>
Mürşidi kâmile hizmet edenler,
Görünür ahvali hali bellidir,
Harisi dünyanın refiği şeytan,
Celbeder dünyayı feli bellidir.
İtibar olunmaz eseb nesebe,
Çoğaldı dertlerim gelmez hesaba,
Bir hızan sonradan düşse nisaba (Nisab=Varlık) 
Yine hızanlığın yeri bellidir.
Sümmâni şu fani dünyayı neyler,
Düşünür ahvalin daim fikreyler,
İncitmez insanı rıfk ile söyler,
Asilzadelerin dili bellidir.
<end>

<start>
Muhabbet bâbında açtım bir tarik
Dediler anlasan ne pazarlık var 
Adet mi müştaklar olsunlar farık
Aşk şehrinde gör ne bergüzârlık var
Ben yârimden ezel aldım yaramı 
Yâr yaramdan izhâr etti çaremi
Dost bâbında yok değildir harâmi 
Kim kurtarsa kendin nâmudârlık var
Aşk şehrinin gulâmları boş değil
Boş olanın arzumânı gûş değil
Râhı serbest olmayana hoş değil
Garibin dağında rûzigârlık var
Sen senin adûnu hecâlet eyle
Adûnun hasmıyla muhabbet eyle 
Gençliğinde yatma ticâret eyle
Devrân elden çıkar ihtiyârlık var
Bâğı kayır becer tıfıl çağında 
Dal versin gül açsın solu sağında
Lâle sünbül biter elin bâğında
Her gün bizim bâğda tipi karlık var
Ehl-i dert nutkunu çıban zannetme
Gösterdiği yolu kaban zannetme
Her gördüğün hûbu hubân zannetme 
Sonra hesâbında zehr-i mârlık var
Rûhun ezelinde ne tuttu mekân
Dünyâya gelmekten ne idi devrân 
Gam gusssasız yerdi makâm-ı cinân 
Velâkin fânide kisb-i kârlık var
Her binaya ezel temel isterler 
Temele münâsip kemâl isterler
Hesap nesep sormaz âmel isterler
Der Sümmânî sanma sîm ü zârlık var
<end>

<start>
Sana nidâ eder ol ehl-i kabir
Bana tebdilin al devrân ile gel
Hakikat râhının dûr mekânında
Dolaşma hevâya cinân ile gel
Nice kahramânlar gör bende yatar
Nicesin mevt olur turâba katar
Ben bir kuru yerim yanan taş batar
Altan döşek üsten yorgan ile gel
Yorgan döşek kazan dinden imândan
Değil bu dünyâda tüy ile yünden
Gece gündüz fikrin kesme Sübhândan
Hakk’a yarayacak amel ile gel
Nice kahramânlar burya sokulur
Nicesi mahvolur yanar yakılır
Ben bir ıssız yerim cânın sıkılır
Bâki yoldaş alıp yâren ile gel
Öyle yoldaş al ki yanında dura
Seçilir azalar karışır tura
Cân çıkar cesetten azmeder sura
Sana yarayacak Kur-ân ile gel
Dünyâ benim deme çekersin azâb
Hani tahtın tacın mekânın turâb(TURAP TOPRAK) 
Gelir münker nekir sorarlar cevâb
Ezberle dersini lisan ile gel
Bu bir nasihâttır dinle hakikat
Havaya harcetme mal ile devlet
Der Sümmân ne ile bulalım sıhhat
Sana mülk olacak imân ile gel
<end>

<start>
Acaba kişiye adu varmı devri zaman gibi,         (adu düşman)
Adamı aldatan yoktur bu vefasız cihan gibi,
Güzellikte gelmiş miydi mısra vezir Kenan gibi,
Kâftan kâfa hükmeyleyen var mıydı Süleyman gibi,
Cihanı fethi bab eden bulunmadı Merdan gibi  (merdan= hz ali)
Mağrurlanma malan mülken olma aklı noksan gibi,
Eser bir sami rüzigar dağıtır ot saman gibi.
Kalaydı pazıda kuvvet kalırdı Rüstem'e kuvvet,
Ne sülbden izhar olmuştu kahramanı katil veled,
Servetine güveneydi Karun'a kalırdı devlet,
Zalim Şeddat benim deyu yeryüzüne yaptı cennet,
Müyesser etmedi ani göre cenabi hak kudret,
Mağrurlanma malan mülken olma aklı noksan gibi
Eser bir sami rüzigar dağıtır ot saman gibi.
Kimindir uzmeyi nimet, kimindir bu kadar devlet, (sahip olunan nimetler kimindir)
Kimindir bedendeki sıhhat, kimindir ayali evlat,
Dilediği günde alır elinden cenabı kudret,
Ya sen benim niçin dersin be hey ahmak be muhannet,
Ne kadar sevgilin olsa kalbinde durmaz bir saat,
Mağrurlanma malan mülken olma aklı noksan gibi
Eser bir sami rüzigar dağıtır ot saman gibi.
Sümmani havayı base ya niçün canın yakarsın,
Vefası yok cefası çok olan ağyare bakarsın,
Kimden bir acı söz duysan beş fazla ona çakarsın,
Bir gönül tamir edemez nice binalar yıkarsın,
Enasıran bevledersin kendin yukarı bakarsın,
Mağrurlanma malan mülken olma aklı noksan gibi
Eser bir sami rüzigar dağıtır ot saman gibi.
<end>

<start>
Derdine yandığım nazanım dilber,
Muhabbet şemini yak bizim yere,
Bu çark-ı çemberi abad eyledin,
Bir de likabın aç bak bizim yere.
Misli la güzelsin ezel ezeli,
Hasreti ahından olmuşum deli,
Sevdiceğim sana gönül vereli,
Düşürdün ah ile vah bizim yere.
Lal-i lebindendir dür-i mercanın,
Seni sevenleri sevmektir şanın,
Sürahi kaşların tığı müşganı,
İşlesin ok gibi çak bizim yere
Güzeller şahısın şahlar hubanı,
Bakışın mest eder cismimde canı,
Bir gören bir dahi arzeder seni,
Olmaz mı kurasın taht bizim yere.
Sümmani’yim ahu figan gözlerim,
Dertliyim derdime derman gözlerim,
Rah-ı selim babdan ihsan gözlerim,
Nolur münasip kıl hak bizim yere.
<end>

<start>
Yareliyem yarama yok dermanım senden gayrı,
Bülbülün görünmez bir gülşenim senden gayrı.
Dembedem feryat eylerim cürmümün ehvâline,
Lâyık mı düşe canıma figanım senden gayrı,
Reddeyleme arzuhalim icrâ et efk; ârımı,
Ya kime ifade edem sultanım senden gayrı.
Faydanız halk-ı cihana vesvetsem esrarımı,
Bilirim yoktur cihanda ihsanım senden gayrı.
Seni cümlesinden aziz halk eylemiş lem yezel,
Yoktur bu gönül şehrinde mihmânım senden gayrı.
Senden gayrı kime soram derdimin devâsını,
olamaz bir kimse deva Gufranım senden gayrı.
Sümmani'yem bin ah ile bin rica eder canım var,
Başka yoktur can içinde cananım senden gayrı...
<end>

<start>
Başkasının mutsuzluğunu 
Görüp de kederlenmemem mümkün mü? 
Birinin başı bir derde girse
Aramaz mıyım derman o derde?
Gözyaşı döküyorsa bir insan,
O acıyı paylaşmaz mısın hemen? 
Baba çocuğunu ağlar görünce
Onun da içi dolmaz mı kederle?
Duyarsız kalabilir mi bir anne,
Bir çocuk inliyorsa ve ürkmüşse? 
Hayır, böyle bir şey asla olamaz,
Anne yüreği buna dayanamaz.
Ya o, herşeye gülüp geçen kişi,
Çalıkuşlarının iniltilerini,
Bebeklerin seslerini duyup da,
Acı acı öten kuşların ya da,
Durabilir mi o yuvaya koşmadan? 
Yüreklerine şefkat akıtmadan,
Durabilir mi o beşiğe koşmadan? 
Bebeklerle birlikte ağlamadan,
Gözyaşlarımızı dindirmek varken,
Çekip gidebilir mi hiç o yerden? 
Hayır, böyle bir şey asla olamaz,
Kimsenin yüreği buna dayanmaz.
Mutluluğunu dağıtır herkese,
Küçük bir çocuk olur kendi de,
Kederli bir insan haline döner,
Bütün dertleri içinde hisseder.
Unutma ki her bir ah çektiğinde,
Tanrı yanında, tanrı hep seninle.
Unutma her gözyaşı döktüğünde,
Tanrı yakınında, tanrı seninle.
O bize verir kendi sevincini,
Yok etmek için kederlerimizi,
Biz kederimizden kurtulmadıkça
Oturur, göz yaşı döker bizle o da.
<end>

<start>
"Aşk düşünmez Kendisini,
Göstermez kendine hiç özen,
Başkalarıyladır bütün zoru,
Cennetler yapar Cehennemlerden"
Böyle söylüyordu Çamur Parçası
Fırlamıştı bir hayvanın ayağından,
Derken bir başka şarkı duyuldu
Irmaktaki bir çakıl taşından:
"Aşk düşünmez hiç başkasını,
Hep kendine kafa yorar,
İstemez kimsenin mutluluğunu,
Cennetlerden Cehennemler yapar"
<end>

<start>
Adım yok benim 
İki aylığım 
Nasıl seslenirim sana? 
"Mutluyum ben, 
Neşe benim adım" 
Neşe düşsün payına
Sevgili neşe! 
Tatlı sevinç,iki günlük bebe 
Sana tatlı neşe diyeceğim: 
Gülüyorsun bak,
Şarkı söylerken sana 
Neşe düşsün payına!
<end>

<start>
Kim ki bir sevince bağlar kendisini
Uçarak geçen hayat, yok eder onu; 
Ama kim, uçar gibi öper sevinci
Yaşar, sonsuzluğun gün doğumunu.
Çev. Halil ÇELİK
<end>

<start>
Annem sızlandı! Babam ağladı.
Tehlikeli bir dünyaya atıldım:
Çaresiz, çıplak, kulakları sağır eden cırtlak sesimle
Bir şeytan gibi, arkasına saklanmış bir bulutun.
Çırpınırken babamın ellerinde
Kundak bezinden kurtulmaya çabalarken
Bağlı ve yorgun, düşünebildiğim en iyi şey
Küsmek annemin memesine.
Çev. Halil ÇELİK
<end>

<start>
Annem sızlar, babam zırlar,
Boktanlığın içine atılıyorum,
Bir başıma, çıplak, cırtlak seslerle.
Aynı şeytanın bulutların ardına saklandığı gibi.
Babamın elinde debeleniyorum,
Göbek bağım bilmem hangi bahçede saklı,
Kuşatılmış ve bezgin, en iyisini düşünüyorum,
Annem sütünün diyetinde, yaşlı.
Çeviren: Solid
<end>

<start>
"Adım konulmadı daha; 
Yeni doğmuş bir bebeğim,
sadece iki günlük. "
Öyleyse ne diye çağıracağız seni? 
"Mutlu, ben,
Neşedir benim adım. "
Tatlı bir neşe olsun daim, başına gelen!
Şirin bir neşe! 
Tatlı bir neşe, ama iki günlük sadece.
Tatlı Neşe diyeceğim sana:
Gülümsersin hep,
Ben şarkı söylerken; 
Tatlı neşe gelsin başına! 
Tatlı bir neşe olsun daim, başına gelen!
Çev. Halil ÇELİK
<end>

<start>
Çatıların saçaklarında didişen bir serçenin bağırtısı,Parlak ay ve sütbeyaz gökyüzü,Ve o muhteşem ahengi yaprakların,
Gizledi, adam'ın görüntüsü ve feryadını,
Bir kız belirdi kırmızı, kederli dudaklarla
Ve benziyordu gözyaşları içinde dünyanın azametine,
Kaderi kötü (ölüme mahkum)  Odysseus ve gemileri gibi
Ve mağrur Priamos gibi, yaşıtlarınca öldürülen;
Ortaya çıktı, ve o an yaygaraya boğulmuş saçak üzerinde,
Boş bir gökyüzünde yükselen bir ay,
ve tüm yaprakların ağıtı (feryadı) ,
oluşturabilirdi adam'ın görüntüsü ve feryadını ancak yapamadı.
Çev. Halil ÇELİK
<end>

<start>
Annem feryat etti, babam ağladı
Bırakıldığım tehlikeli bir dünyaydı
Aciz, üryan ve zırlayan
Sanki buluta gizlenmiş bir şeytan
Babamın ellerinde debelendim
Kundağımda savaş verdim
Elim kolum bağlı, bitkin; en iyisi
Tutunacağım yer annemin memesi
(İngilizce aslı: Infan Sorrow) 
(Çeviren: Hasan Demir)
<end>

<start>
İşte güneş yükseliyor
Gökleri şenlendiriyor
Çalıyor neşeyle çanlar
İlkyazı selamlıyorlar 
Ardıç kuşu, tarla kuşu
Diğer kuşlar çalıdaki
Şakıyorlar çevremizde 
Çanın neşeli sesine 
Oyun oynuyoruz biz de 
Yankılanan çimenlerde
John, şu kır saçlı ihtiyar 
Nasıl tasasız gülüyor
Meşe ağacının altında 
Oturmuş tüm yaşlılarla 
Bakıp bize gülüyorlar
Sonra şöyle diyorlar:
“ Böyle mutluyduk böyle şen
Biz de oğlanken, genç kızken
Görmeliydiniz bizi de 
Yankılanan çimenlerde”
Derken çocuklar yoruldu 
Şen koşuşturmaca durdu 
Güneş batmaya başladı 
Oyun vakti tamamlandı
Annelerin kucağında 
Abi kardeş bir arada 
Yuvadaki kuşlar gibi
Uykuya hazırlar şimdi
Artık yok oynayan kimse 
Kararan bu çimenlerde.
<end>

<start>
Ne kadar güzelmiş çobanın alın yazısı! 
Gece gündüz demez gider sürünün peşinden; 
Gezinir durur avare, bütün bir gün boyu,
Şükran duaları düşmek bilmez hiç dilinden.
Masum meleyişlerini dinler kuzuların,
Annelerin sevecen meleyişini dinler; 
Çoban tetikte, sürüyse huzur içindedir
Çoban ne zaman yanlarında, bunu bilirler.
<end>

<start>
Ey kıpır kıpır Serçe! 
Yeşil yapraklar altında
Mutlu bir gonca
Görüyor yuvanı aradığını
bir ok gibi hızlı
Kalbimin yakınında.
Ey güzel Narbülbülü! 
Yeşil yapraklar altında,
Mutlu bir gonca
İşitiyor hıçkırıklarını
Ey güzel Narbülbülü
Kalbimin yakınında.
<end>

<start>
"Baba! Baba! nereye gidiyorsun? 
Ah! yürümesene bu kadar hızlı.
Konuş baba, konuş küçük oğlunla,
Yoksa kaybedeceğim yolumu."
Gece karanlıktı, babam görünmüyordu; 
Islatmıştı çocuğu çiy; 
Bataklık derindi, çocuk ağlıyordu,
Dağılıyordu sis perdesi.
<end>

<start>
Issız bataklıkta kayboldu küçük oğlan,
Takılıp gezgin bir ışığın peşine,
Başladı ağlamaya, derken, hep yanımızda olan,
Tanrı, göründü babası gibi, beyazlar içinde.
Öptü çocuğu ve tutup onu elinden
Götürüp teslim etti annesine,
Issız vadide, acılar içinde ve solgun,
Çocuğunu arıyordu ağlayarak anne.
<end>

<start>
Çıktım yücesine seyran eyledim
Yar ile gezdiğim yerler perişan
Firkat geldi devreyleyip ağladım
Bir ben değil cümle alem perişan
Firkatin ucundan görünmez dağlar
Aldırdım yavruyu ah edip ağlar
Yıkılmış yapılmış virandan bağlar
Bülbül figan eder güller perişan
Aşık Dertli kendi çalar sazını
Kara topraklara sürer yüzünü
Kimse çekmez gayri onun nazını
Bozuktur perdeler teller perişan
<end>

<start>
Çıkarma sevdiğim kenar-ı festen
Açmasın sinemde yare perçemin
Kesti beni tab ü derman nefesten
Eylemek derdime çare perçemin
Aşkınla aşıklar neylesin netsin
Başın alsın kangı diyare gitsin
Cem'olup hacılar ziyaret etsin
Kisve-i beyt gibi kara perçemin
Mukavves kaşların san'at-ı Yezdan
Bu güzellik sana Huda'dan ihsan
Bir telini zayi kılsan nev-civan
Bağrımın başında ara perçemin
Gönül düşüreli sen nev-civana
Kül oldum aşkınla ben yana yana
Tel tel olup düşsün beyaz gerdana
Zerrin şane ile tara perçemin
Gönül ulfet etmez gayri ferd ile
Değil na-merd ile dahi merd ile
Divane Dertli'yi böyle dert ile
Berbad eder vara vara perçemin
<end>

<start>
Cemalin görünce ey gül-i rana
Vücudum şehrine düştü velvele
Hasret ü hicrinle çekerim sevda
Sanki dil mülküne düştü zelzele
Dağılmış cihana şöhretin şanın
Mürg-i tuti gibi söyler lisanın
Neşe verir halka şirin zebanın
Düşer alem içre heman gulgule
Can alır cesetten ol keman ebru
Ser a pa vechinde leşker-i Hindu
Baş çıkarmış festen mah veş gısu
Müy-i müşkın sarışmışlar tel tele
Gezer idin her dem bilmezdik nerde
Yanar aşk ateşi söyünmez serde
Unutma Dertli'yi gezdiğin yerde
Verme adularla canım el ele
<end>

<start>
Çekmiş kesidesin sürmüş okların
Almışlar sinemi nişan kaşların
Hanümanın harab etti çokların
Verdi her gönülde ziyan kaşların
Can telef etmeğe kasti var gibi
Başbaşa vermişler çifte mar gibi
Yed-i Haydar'daki Zülfikar gibi
Vermez Rüstem'lere aman kaşların
Aşık öldürmeğe tedbir ettiler
Yazdılar fermanın temhir ettiler
Tatar-ı gamzenle el-bir ettiler
Kılmağa dil mülkün viran kaşların
Cevrindir hatırım na-şad eyleyen
Lutfundur harabım abad eyleyen
Derdimend Dertli'yi berbad eyleyen
Şahane bakışın keman kaşların
<end>

<start>
Aşk derdine derman sordum alemde
Ne Eflatun bilir ne Lokman yazar
Erbab-ı aşk olan kalır matemde
Anların ahvalin perişan yazar
Cihana gelmemiş böyle dilruba
Aşk u muhabbeti başlara bela
Münkiri öldürmek sevaptır sevaptır amma
Zalim kadı üstümüze kan yazar
Dertli aşk babında olmuştur na-kam
Mastur cebininde harf-i Elif-Lam
Hakimler hakkımda yazamaz ilam
Yazarsa fermanım Alişan yazar
<end>

<start>
Aşıkları diyar diyar gezdiren
Herkes bilir zülf-i perişanıdır
Güzellik hat’molmuş toplanmış sende
Hallerin Yusuf’ın bir nişanıdır
Mecnun misali bir aklı zayi im
Bir miskin misali bir bi-nevayim
Han değilim şah değilim gedayim
Gedaya mürüvvet senin şanındır
Çoktan beri astanin (asitanin)  beklerim
Dert üstüne gam-ı hicran eklerim
Verme rüzigare yar emeklerim
Derdimend Dertliya dervişanındır
<end>

<start>
Ayaklar altında bıraktı sersem
Her bıktıkça senin ahu gözlerin
Düşer şirpençe-i aşkına alem
Süzüldükçe keman-ebru gözlerin
Mir'at-ı Huda'dır o al ruhsarın
Kudret manzarası hüsn ü etvarın
Seb'ül mesanide sun'ü settarın
Saadet ahteri meh-ru gözlerin
Ziyaret kılmaktır kim fi'l-i zülfün
Kabe-i hüsnünedir meyl-i zülfün
Ve'şemsü cemalin vel'lüylü zülfün
Getirir gönlüme korku gözlerin
Dertli aşkın ile böyle sersemdir
Bizlere verdiğin ne cam-ı Cem'dir
Kirpiklerin sinan kaşın Mülcem'dir
Şehid eder beni yahu gözlerin
<end>

<start>
Çıktım yücesine seyran eyledim
Yar ilen gezdiğim eller perişan
Firkat geldi dert eyledim ağladım
Bir ben değil cümle kullar perişan
Firkatin ucunda görünmez dağlar
Aldırdım yavruyu ah edip ağlar
Yıkılmış yapılmış virandır bağlar
Bülbül feryat eder güller perişan
Dertli kulum kendi çalar sazını
Kara topraklara sürer yüzünü
Kimse çekmez gayri onun nazını
Bozuktur perdeler teller perişan
<end>

<start>
Beni bende komaz aşk-ı cananım
Serimi sevdaya saldın ağlarım
Gün be gün artmakta dert ile gamım
Sinemi aşk ile deldim ağlarım
Mevc urup çeşmimin seylabı arttı
Derd ü gam deryası serimden aştı
Gönül sefinesi girdaba düştü
Hasılı çare yok bildim ağlarım
Ah etmekten kaddim oldu ah dal dal
Şadlık eksilerek artmakta melal
Vatanım çeşmime görünür hayal
Diyar-ı gurbette kaldım ağlarım
Ey dertli kalmışım ben bu hayrette
Diyar-ı gurbette vehm ü zulmette
Hep iller işrette zevkte sohbette
Ben yarimden cüda düştüm ağlarım
<end>

<start>
Ben senin aslından aldım haberi
Aşıktık bilmezsin densizlenirsin
Nafile söyleyip usta eş'arı
Geçip de üst yana şahbazlanırsın
Bir yerde kurarlar bezmi divanı
Ararsan görünmez mahbab-zamanı
Kimden ezber ettin sen bu yalanı
Güzeli sevdikçe elfazlanırsın
Yutabilir misin sen bu lokmayı
Öğretirler sana ders okutmayı
İnceden eğirip sık dokutmayı
Gider kahvelerde kurnazlanırsın
Dertli'ya gevherden çekme hesabı
Aşıkın yanında var mı cevabı
Okuyabilmezsin İncil-kitabı
Gider Aynaroz'da papazlanırsın
<end>

<start>
Başkeser kaddine servi gülşende
Hey kaameti bala seni görünce
Güller girye eder goncalar hande
Ey ruhleri hamra seni görünce
Aşk ile bağrıma bastım taşları
Akıttım dideden kanlı yaşları
Zaptedemez kendin gönül kuşları
Koparır vaveyla seni görünce
Zülfikar resminde çekilmiş kaşlar
Ehl-i aşk halinden bilmeyen taşlar
Gülşen-i hüsnünde evrada başlar
Her bülbül-i şeyda seni görünce
Mevc urur derya veş dü çeşmim seli
Eser başımızda muhabbet yeli
Açılmaz dehanı söylemez dili
Derdimend Dertli'ya seni görünce
<end>

<start>
Bana derler ne yanarsın alemde
Bilmezler çektiğim aşk fesadıdır
Böyle çalınmıştır levh ü kalemde
Nice şad olayım dil na-şadıdır (na şadidir)
Şöyle düşmüşüm ki ah ile zare
Giriftar olmuşum hicr ü efkare
Her ne söz söylesem o sitem-kare
Dinlemez sözlerim il evladıdır
Bu cevri kendine alim eylemiş
Nice aşıkların alim eylemiş
Kuzum küçücükten talim eylemiş
Hala unutmamış o mutadıdır
Bilinmez esrardır sırr u muamma
Çekilmez bir yaydır bu aşk-ı huma
Aşka düşüp sevda çeken çok ama
Dertli bu sevdanın pek berbadıdır
<end>

<start>
Bir fasıkın iki tane oğlu var
Zencir taksan haşre kadar uslanmaz
Sanki Fir'avun'dan gelme kolu (kavli)  var
Hakikatin kucağına yaslanmaz
Birisi fitnedir birisi şeytan
Birisi Yezit'tir birisi Mervan
Arş ü Kürs ü levh ü kalem asüman
Ay gün yere düşer paslanmaz
Birisi varlıdır birisi yoklu
Birisi azlıdır birisi çoklu
Darbımesel çıkmaz domuzdan toklu
Bir gölge ki suya düşer ıslanmaz
Merhamet cebinin dibi hep delik
Var git riya torbasının dibin dik
Riya ile namaz kılma eşek...
Şeriat tarikat ile süslenmez
İbtida mektebe gider bir uşak
Şeriatten bağlar beline kuşak
Kendini alim mi sandın dal...
Her mecliste ukalalık taslanmaz
<end>

<start>
Bin pend ü nasihat eyledim sana
Gönül düşme dedim bi vefalara
Sen guş ü huşünü vermedin bana
Uğrattın başını bin belalara
Vaktin dilberinde namus ar olmaz
İkrarında sabit ber-karar olmaz
Aldatırlar seni sana yar olmaz
Gönül ne inandın dilrubalara
Bağda gonca olmaz gül femi gibi
Çıkarır dideden göz nemi gibi
Atar baştan seni perçemi gibi
Teslim olur başka aşinalara
Münafık sözüne gel gitme beyim
Hatır-ı mahzunum incitme beyim
Derdimend Dertli'ye cevretme beyim
Zira dayanamaz bu cefalara
<end>

<start>
Koçarken meyanını gülseydin hıkır hıkır
Hasedinden münkirler boğulsun fıkır fıkır
Bir kez dünya gözüyle reftarını göreydim
Altın nalınlar ile gelişin tıkır tıkır
Otursam ben yanında raksa etsen sen şürü
Came-i gül-gün ile oynasan şıkır şıkır
Dertli-i dil-teşneye güzel camı sunaydın
Alaydım ben elinden içeydim lıkır lıkır
<end>

<start>
Kiraman katibin hame-i kudret
Yazmış alnımıza kara yazılar
Bir taraftan gurbet derd ile mihnet
Ah ettikçe yaralarım sızılar
Aksine dönmekte bur çarh-ı devran
Bilmem bu sözümde var mıdır noksan
Biz gurbet ilinde sefil sergerdan
Bilmem ne haldedir körpe kuzular
Dertli ölüm haktır asan demişler
Ölümden beterdir hicran demişler
Hubbü'l vatan min'el'iman demişler
Gönül ol sebepten vatan arzular
<end>

<start>
Katlan dil-i divane güzeller belasına
Hublarda cefa adet imiş mübtelasına
Gel mihr ü vefa suretini tut ciğer köşem
Genç başın için koyma beni il sırasına
Yavuz göze uğrar deyu ol tıfl-ı nevresin
Simli hamayıl takmış ninesi yakasına
Bir şeb bize teşrif buyurun deyu ol şuhun
Yalvarsam aceb olmaz mı bir kez lalasına
Yelme yükünme vade-i vaslında ey gönül
Var mı ulaşan aşk yolunun müntehasına
Tuti gibi her göfti şirin olmağa sebep
Kundakta şeker katmış lalası mamasına
Terkeyle bugünden gerü sevda-yı dilberi
Ey Dertli kimler erişmiş anın vefasına
<end>

<start>
Kanaat mülkünün padişahıyım
Dara-yı şevketim saburen şekur
Hep yaratılmışın pür günahıyım
Evrad ü ezkarım afuvven gafür
Dört melek halketti hallaak-ı cihan
Birer hizmet üzre müekkil her an
Mikail'e baran Cibril'e Kur'an
Azrail'e ervah İsrafil'e sur
Varıp bir şecerden hitab alırdu
Vahy-i Rabbaniye hayran kalırdı
Aklı fikri koyup hamuş olurdu
Musa'ya tecelli gösterdikçe Tur
Ehl-i aşk olanda namus ar olmaz
Aşkın deryasında had kenar olmaz
Feleğin gerdişi ber-karar olmaz (bir karar olmaz) 
Vakt olur hükmeder Süleyman'a mur
Beni Mecnun eden bir saçı Leyla
Sevdası başımdan gitmiyor hala
Dertli hüner budur yazdıysa Mevla
Kazaya razı ol belaya sabur
<end>

<start>
Hitab-ı elestte bezm-i ezelde
Sadakatla ikrar verenlerdeniz
Gönül gezdirmeyiz gayri güzelde
Biz Cemalü'llah'ı görenlerdeniz
Bir kün emri ile halk'oldu dünya
Bu kadarmevcudat bu kadar eşya
Nefhatü min ruhi dedikte Mevla
Adem'in şekline girenlerdeniz
Bin türlü dert ile bezet Dertli'yi
Gerek kısalt gerek uzat Dertli'yi
Bab-ı velayette gözet Dertli'yi
Yabancı değiliz erenlerdeniz
<end>

<start>
Hicranınla uyku girmez gözüme
Bi devlet set ister yar kucağını
Değmiş bad-ı saba perişan etmiş
Deste beste duran zülfün bağını
Candan hayranıyım o nev-civanın
Sinem nişanesi ebru kemanın
Gülşen-i hüsn içre gonca fidanın
Şükufeler almış sol ü sağını
Ayaklar altında Dertli bir kuldur
Ayarda cevherdir bahada puldur
Saki nöbet gözle cam-ı mey doldur
Badedir yandıran aşk ocağını
<end>

<start>
Hatırlayıp sual etmez halimden
Kirpikleri kara kalem kaşlı yar
Zikr ü fikri gitmez benim dilimden
Anadan gülmedik garip başlı yar
Esb-i aşka süvar olsam yakışmaz
Hun-i didem deryalara karışmaz
Çoktan beri küsülüdür barışmaz
Benim ile mercimeği taşlı yar
Dertli seril sefil gurbet illerde
Beyhude şöhreti gezer dillerde
Paşam gelir deyü gözü yollarda
Elleri kınalı gözü yaşlı yar
<end>

<start>
Hatırlayıp sual etmez halimden
Kirpikleri siyah kalem kaşlı yar
Zikr-ü fikri gitmez benim dilimden
Anadan gülmedik garip başlı yar
Aşk atına süvar olsam yarışmaz
Gözüm yaşı deryalara karışmaz
Çoktan beri küsülüdür barışmaz
Benim ile mercimeği taşlı yar
Dertli seril sefil gurbet'ellerde
Beyhude şöhreti gezer dillerde
Paşam gelir deyu gözü yollarda
Elleri kınalı gözü yaşlı yar
<end>

<start>
Hasret-i kaddinle gurbet illerde
Geçmededir vakt ü zamanım benim
Gahi beyabanda gahi çöllerde
Kesilmiştir tab ü tüvanım benim
Böyle ayrılığa kör olsun sebep
Fedadır uğruna ser ü canım hep
Ya peri esmasın çeksem ruz ü şeb
Gelmez'mola kaşı kemanım benim
Fesahat yolunda çok çektim emek
Revamı biz anı yadlara vermek
Nerde kaldı Dertli dedem diyerek
Aceb sorar'mola Figan'ım benim
<end>

<start>
Hamdü'l'llah esti nesim yelleri
Gitti şita geldi faslı-ı nev-bahar
Zümürrüd reng oldu çemen illeri
Şükufe müzeyyen oldu her diyar
Sarı çiğdem evvel geldi dünyaya
Benefşe baş eğip durdu duaya
Senerde bülbüller başlar nevaya
Şecerler semenler verir berk ü bar
Hakten su yürüdü her bir durahta
Sünbül saçaklandı gark oldu rahta
Hüsrev-i gül açtı (geçti)  oturdu tahta
Üsküflü goncalar Hürmüz-tacdar
Şiddet-i şitadan çok çektik zari
Hele Bihamdüllah kurtardı Bari
Ey Dertli medheyle fasl-ı baharı
Cihana bir zinnet verdi girdigar
<end>

<start>
Hal ü hat ruyunda eylemiş tugyan
Zaptetmek isterler hüsnün kişveri
Mülk-i Rum fethine eylemiş ferman
Kurmuş haymelerin Hindu leşkeri
Cemalinden kemal oluptur ızhar
İbretle bakılsa bin nişane var
Resm olmuş alnında çifte zülfikar
Yad eyler gözlerin nam-ı Haydar'ı
Aşk oduna düşüp yanmayan gülmez
Dest uzatıp hun-i giryesin silmez
Dana olan bilir nadanlar bilmez
Aşıkın gönlünde olan dilberi
Seni sevenlerle sen ülfet eyle
Kadrin bilmeyenden kaç gayret eyle
Perişan halime mürüvvet eyle
Ağlatma sevdiğim Dertli kemteri
<end>

<start>
Gülşen-i dehr içre gezme serseri
Korkum düşürürler tuzağa seni
Ne belalalr çekti sefil pederi (n) 
Getirinceye dek bu çağa seni
Terbiyeler ettiği beğlendirmeğe
Tuti gibi seni söylendirmeye
Gezdirip bağları eğlendirmeğe
Almıştır dayeler kucağa seni
Saçın görse sümbül perişan olur
Gider akıl baştan dardağan olur
Goncaların bağrı kızıl kan olur
Koymasın bağban her bağa seni
Noksansın Dertli'ye çare-sazlıkta
Yektasın a kuzum her cambazlıkta
Gönüller çalmakta oyunbazlıkta
Sarmamış analar kundağa seni
<end>

<start>
Gönül ziya dursun gam zulmetinde
Kalk aydınlık bir mekana var yürü
Bağlanma münkirin bed mihnetinde
Himmet ehli bir sultana var yürü
Dosttan haber al var bir bilenden
Dinle ki ne söyler canan elinden
Al-i Muhammed'i koyma dilinden
Bu aşk ile yana yana var yürü
Muhammed'in şavk-ı ruz-i ceza'dır
Al ü bendesine sahib-atadır
Hasan ile Hüseyin bedrüd'dücadır
Ağlayarak ol divana var yürü
Dedim ki bir Pir'e ey Pir'i fani
Pir dedi derdin ne eyle beyanı
Dedim Pir'e nerde Dertli dermanı
Pirim dedi Alişan'a var yürü
<end>

<start>
Gonca üsküflendi gülşen donandı
Gül kadrin bülbül-i şeydaya sorun
Saltanat-ı şita odlara yandı
Mürglerin zarını sahraya sorun
Nazenin ömrümüz etmekte mürur
Kul mudur dost aşkı etmemiş zuhur
Kaplamış etrafın vuhuş ü tuyur
Mecnun'un halinden Leyla'ya sorun
Candan bir dost dese bin sevap değer
Kul mudur dost aşkı olmayan meğer
Dertli'yi uslanmaz derseniz eğer
Keyfiyet-i aşkı Mevla'ya sorun
<end>

<start>
Gizli cevabım var eğlen söyleyim
İmanın aşkına dur delikanlı
Safası bir demdir cefası her her dem
Göğsü merhametli bir delikanlı
Kanadın var senin İstanbul Bursa
Nameler gönderdim Haleb’e Kars’a
Leb-i sükkerinden ister olursa
Asla hicab etme ver delikanlı
Aşıklar kendüye çok sevda çeker
Bir parça kartlansan muhabbet kalkar
Yanaklar tüylenir sonra kim bakar
Gençlikte devranı sür delikanlı
Biçare Dertli’yi uğrattın derde
Gel mahfi olalım gizli bir yerde
Leb-i şekkerinden bir buse ver de
İster kılıcınla vur delikanlı
<end>

<start>
Girdab-ı mihnete kapandın kaldın
Vermedin bir yandan ses kara bahtım
Anladım gafilsin uykuya daldın
Deli poyraz gibi es kara bahtım
Alemde bir candan korkulmaz iken
Pençenden kimseler kurtulmaz iken
Aslana kaplana yırtılmaz iken
Dedirdin tilkiye pes kara bahtım
Dertliya çıkar mı bu işin ucu
Şimdi fark eden altını tuncu
Evvel beğenmezdin mesi pabucu
Verdirdin çarığa mes kara bahtım
<end>

<start>
. 
Dörtnala gidenler atların eyerinde, 
Arkadan ilerleyen kalabalık, 
Bütünleşiyor, yarış yerinde, 
Sevinç, sağlıyor birlik: 
Bizi de izleyenler vardı eskiden 
Dinleyenler, çabamızda yüreklendirenler; 
Atlılar ve de, bize yoldaşlık eden, 
Çekingen nefesini tüccar ile memur 
Üzerine solumamışlarken henüz dünyanın. 
Şakıyın: Ay bir yerlerde yenilenmek üzere 
Ölüm olmadığını öğreneceğiz uyumanın, 
İşitiliyor değiştirmekte ezgisini yerküre, 
Vahşileşiyor eti ve o yine avaz avaz 
Haykırıyor olduğu gibi yarış pistinde 
Ve bizi yüreklendirenler buluyoruz 
Gidenler arasında atlar üstünde.
Çeviren: Osman TUĞLU
<end>

<start>
Söylemedi mi, şu pek gözler daha 
Bilge olmalı diye hiç kimseler? 
Veya anlatmadılar mı nasıl da 
Mutsuz olur yanarken pervaneler? 
Anlatabilirdim, gençsin sen ne var ki 
Farklı diller konuşuyoruz sanki.
Kardeş düşleyeceksin tüm dünyayı 
Sen, ah, her ne sunulsa alacaksın 
Annen gibi çekeceksin cefayı 
Sonunda paramparça olacaksın. 
Ne çare yaşlıyım ben sen ise genç, 
Bir dil konuşuyorum vahşi, iğrenç.
Çeviri: Osman TUĞLU
<end>

<start>
“ Bir kez olsun gözlerimden yorulmayan gözlerin
Hüzünle eğiliyor artık sarkmış göz kapaklarının altında,
Sevgimizin solmasından”
“Tükeniyor olsa da sevgimiz
gel bir kez daha duralım
gölün o ıssız kıyısında
uykuya daldığında tutku; o çaresiz yorgun çocuk,
o soylu saatte beraberce.
Ne kadar uzakta görünüyor yıldızlar
Ve ilk öpüşmemiz ne kadar uzak
Ve ah, yüreğim ne kadar yaşlı”
Dalgın gezindiler kuru yapraklar boyunca
Usulca dokunarak kadının ellerine:
“ Tutku, çok yıprattı yüreklerimizi.”
Ağaçlar çevreledi onları ve sarı yapraklar
dökülmüştü karanlığa solgun ağanlar gibi ve
o an yaşlı ve aksak bir tavşan sıçradı patikaya,
Sonbahar üzerindeydi adamın: ve bir kez daha
durdular gölün o ıssız kıyısında.
Ölü yaprakları sürüklediğini görmüştü kadının
Döndüğünde
Sessizce topladığını onları, gözleri
Göğüsleri ve saçları gibi nemli.
“Ah hüznü bırak
Yorgunuz bizi bekleyen başka aşklar için,
Sevmek ve nefret etmek için kaygısız saatler boyu
Ölümsüzlük uzanır önümüzde, ruhlarımız
Sevgilerdir ve bir sürekli ayrılış.”
<end>

<start>
Herşey ayartabilir beni şu şiir uğraşından:
Gün olur bir kadının yüzü ya da daha kötüsü
Çektiği çile alıklarca yönetilen yurdumun; 
Şimdi daha kolayı yok
Elimin alıştığı bu işten.Gençken
Metelik vermezdim türkülere, 
Sazını çalmaz mıydı ozan? Kılıç kında beklercesine; 
Razıyım, dileğim yerine gelsin de tek
Balıktan daha soğuk, daha dilsiz, daha sağır olmaya.
Çeviren:Enis BATUR
<end>

<start>
Serçelerin saçaklardaki çatışması,
Parlak Ay ve Aydın gökyüzü
ve Yaprakların tüm melodisi
karartmıştı görgüsünü ve çığlığını adamın.
Yaslı,kızıl dudaklarıyla bir kız,
dünyanın olanca ihtişamını göz yaşlarında taşıyan,
(Odysseus ve) lanetli gemilerin tüm zahmetini çeken,
gururlu ve bir o kadar gözü dönmüş.
Yükseldi yine gürültülü saçaklardan
boş gökyüzüne doğru bir ay
ve yinede yaprakların ağıdı
bir araya getirdi görgüsünü ve çığlığını adamın.
Çeviren:Heimlich Rauchen
<end>

<start>
Zaman yok olur gider
Sönmüş bir mum gibi,
Ve dağlar ile ormanlar
Doldurur vadesini, doldurur vadesini; 
Ama ateş cevheri ruhların
Eski tatlı bozgunu,
Sen bir yere gidemezsin.
<end>

<start>
Devlet kapısından sıyrılmış sıtkım; 
Elime geçirdim bir kuru değnek,
Savurdum sincaba doğru; merakım,
Ürküp sıçradıkça durup seyretmek.
Gıdıklanmış gibi hınzır adeta
Viyakladı derken fırladı tekrar
Yandaki ağaca bir sıçrayışta.
Ne tüysüz zeka, ne süt kokan karar
Ne de kaş çatmakla olacak dava
Bu gıcır gıcır diş, bu çekme beden,
Dalların üstüne çıkmış bir defa; 
Devletse habersizdir tayininden.
Çev.:Can Yücel
<end>

<start>
Benim olsaydı göğün sırmalı kaftanları,
O kah altın kah gümüş ışıklarla dokunmuş,
O kah mavi kah açık kah koyu kaftanları,
Güneşin ayın gecenin ipliğiyle dokunmuş
Kaftanları sererdim ayaklarının altına.
Bense züğürdün biri, varım rüyalarımdır.
Rüyalarımı serdim ayaklarının altına,
Usulca bas, bastığın zira rüyalarımdır.
Çev.:Can Yücel
<end>

<start>
Gel de oynayalım kardeş,
Ne var sanki seğirtecek
Dallarda öyle pürtelaş? 
Halini gören, elimde tüfek,
Avcı var sanacak peşinde.
Halbuki, bak, tanrı şahidim,
Kuyruğunu okşayacaktım sade,
Sonra koyverecektim.
Çev.:Can Yücel
<end>

<start>
Tepeden tırnağa eski mitlerden arındırılmış
Bir şiir yazdım, nakışlarla kaplı bir ceket.
Lakin, aptallar anladı onu, yerkürenin gözüyle gördüler,
Sanki daha önce bitirmiş gibi.
Ey şiir, bırak onlar da gelsin.
Çünkü, çırılçıplak yürürken cesaretten fazlası vardır.
<end>

<start>
Çok uzak, en gizli, ve bozulmamış Gül,
Katla saatlerimin saatinde beni; oralarda
Otururlar seni Kutsal Mezar’da,
Ya da şarap fıçısında, yenik düşmüş rüyaların
Karışıklığı ve gürültüsü ötesinde aramış olanlar; ve derin,
Uykuyla ağırlaşan, soluk gözkapaklarının arasında
Erkekler güzelliğin ismini koydular. Mükemmel yaprakların 
Çok eski zamanlara ait sakalları, ve yakut ve altından 
yapılmış miğferlerini sarar taç giymiş Mecusi Papazlarının; 
Ve gözleri kızılağaçtan yapılmış parçalanan Eller ve Tahtadan Haçın 
Eski Rahiplerin Buğularında yükseldiğini 
Ve meşaleleri karartığını görmüş olan kralın; 
Kral kendini beğenmiş delilik uykusundan uyanıncaya ve ölünceye kadar; 
Ve rüzgârın hiç esmediği gri bir sahilin yanında tutuşan 
Çiyin arasında yürürken Fand’la tanışan
Ve yeryüzünü ve Emer’i bir öpücük için kaybeden onun; 
Ve tanrıların acılarını uzaklaştıran onun,
Ve yüz tane ana kırmızı renkli çiçekler açıncaya,
Ziyafet çekinceye, ve ağlayıncaya dek mezar tepelerinde onun ölüsünün; 
Ve kibirli, rüya gören kral, tacını fırlatıp atan
Ve kederi bir yana itip, ve ozan ve soytarıyı çağırarak,
Derin ormanlarda şarap-lekeli boş gezenlerle oturan:
Ve işlediği toprağı, ve evi ve eşyaları satmış olan,
Ve ülkeler ve adalarda sayısız yıllarca aramış olan onun,
Buluncaya dek, kahkahayla ve gözyaşlarıyla,
Güzelliği o kadar parlak olan bir kadın
Ki erkekler geceyarısı mısır harmanı dövdüler yanıbaşında bir saç örgüsünün; 
Çalınmış küçük bir saç örgüsünün. Ben de gözlerim
Saatini büyük aşk ve nefret rüzgârının senin.
Ne zaman yıldızlar çiçek açacaklar hertarafında gökyüzünün,
Demirci dükkanında sıçrayan kıvılcımlar gibi havaya, ve ölecekler? 
Kesinlikle geldi saatin, büyük rüzgârının esintisi gelir,
Çok uzak, en gizli, ve bozulmamış Gül?
<end>

<start>
Doğrulacak ve gideceğim innisfree'e,
yapacağım kilden ve kamışlardan
ufak bir kulübe,
birkaç sıra fasulye ve kovan,
vızıltılarla yaşamak adına 
yalnızlıkta.
Usulca gelmesine aldırmadan,
huzurla yaşayacağım,
cırcırböcekleri şakıdıkça,
sabahın içinden gelecek
usulca.
Loş bir gece yarısı,
parlak mor
öğleden sonraları,
ve keten kuşlarının
kanatlarındaki akşam.
Doğrulacak ve gideceğim,
Gece ve Gündüz.
Dinleyeceğim,
kıyıdaki sakin
göl seslerini.
Dursam da,
yol kenarında yada
kaldırımda,
Duyacağım yüreğimde...
Çeviren:Furkan Emir
Mahlas:Heimlich Rauchen
<end>

<start>
Gel,vızılda etrafımda
delişmen ayyaş,
dans et benimle,
ne kadar doymuş olsamda,
ayık bir adamım ben.
Ayık olmak paha biçilemez,
ne kadar taparsam ona,
o kadar dans ederim,
(çünkü) ayyaşlar,
sızar ve horlarlar
Dikkat! Dikkat et ayağına! 
Dalgalar gibi dans et,
(çünkü) her dansçının altında,
bir adamın mezarı vardır.
Ne zıplama ne de çökme
delişmenim,
bir deniz kızısın sen,
serseri değil.
(çünkü) her ayyaş,
ölü bir adamdır,
ve bütün ölü adamlar,
bir ayyaştır.
Çeviren:Furkan Emir
Mahlas:Heimlich Rauchen
<end>

<start>
Eğer varsa hala,
erkekliğin bir onuru,
şarap getir ve dans et.
Eğer taze ise hala,
getir bütün gülleri.
Çağlayan tüter
dağ yamacında,
Babamız Rosicross
yatar mezarında.
Oturt bütün körleri,
getir keman ve klarnet,
ne ritim tutmayan bir ayak,
ne öpülmemiş bir dudak,
ne de içilmemiş bir şarap
kalmasın,
Babamız Rosicross,
yatar mezarında,
kibirli ve sancılı,
katarakt ağlar hala.
Aydınlatır bütün kasveti,
ebedi sıska mumlar,
ve tüm bilgelik
damarlı gözlerindedir hala,
Babamız Rosicross,
yatar mezarında.
Çeviren:Furkan Emir
Mahlas:Heimlich Rauchen
<end>

<start>
Eğer tekrar geldiysen şehre,
sıska gölge
kendi anıtını izle yada
(acaba işçilerin parası ödendimi?) 
arzunca gününü gün et,
yinede denizin tuzlu nefesini,
tadıcaksın,
kırlaşmış gulyabaniler,
insanlar gibi
taşınınca  ve
sıska evler
tekrar ihtişamlı olunca.
Keyiflen bunlarla
ve defol tekrar,
(çünkü) onlar hala,
aynı martavalı okuyorlar.
Bir adam,
arzularına hizmet eden,
sadece (onların)  bildikleriyle,
eli hiç boş gelmemiş,
torunlarını vermişler
ulvi bir sanıyla,
nazik bir his akar 
damarlarında,
yerinden edilmiş
uysal bir kan edasıyla,
ve sıkıntı taşmış acısından,
boğazına kadar,
cömertliği ve rezilliği
yüzünden; 
Düşmanın,
bozuk bir ağız
göndermişti sürüsünü,
(onun) üzerine.
Git artık! ,tedirgin yolcu,
ve sarın Glasnevin örtüsüne,
tekrar sessizliğe kavuşuncaya kadar.
Tuzlu nefesi tatma zamanıdır,
ve dinle,
gelmeyen köşelerde; 
Yeterince kederli değilmiydin,
yaşarken-
Git! Git Artık! 
Mezarında daha emin ellerdesin.
Çeviren:Furkan Emir
Mahlas:Heimlich Rauchen
<end>

<start>
Ah,narin Ebedi Sesler! 
Durulun! 
Gidin gök katlarının
kapılarına,
ve dolaşsınlar
verdiğiniz hükümle.
Alev üzerine alev,
taki zaman olmayıncaya
değin; 
Kalplerimiz yaşlıdır,
duymadınız mı hala; 
Seslenirsin
kuşlarla,
rüzgarlı tepelerde,
titrek dallarda,
dalgalı kıyılarda? 
Ah,narin Ebedi Sesler! 
Durulun!
Çeviren:Furkan Emir
Mahlas:Heimlich Rauchen
<end>

<start>
Fırtına kurbanı
bir gözcü kulesi,
(ve) bir kör keşiş
çınlatır saati.
(ve) Gazap kılıcı taşır
bir göçebe aptal.
Altın işlemeli ipek
serilmiş kılıcın üzerine,
zarafet ve aptal yatar
birlikte.
Çeviren:Furkan Emir
Mahlas:Heimlich Rauchen
<end>

<start>
''Nedir bu yaptığın, 
böylesine güzel ve parlak? ''
''Kederin Örtüsüdür
yaptığım; 
Ne kadarda hoş
O örtüyü görmek
tüm insanların gözünde.''
''Nedir bu dalgalarda,
inşa ettiğin? ''
''Keder için bir
saldır inşa ettiğim; 
Gece ve Gündüz,
kürek çeker Keder,
tüm denizlerde,
Gece ve Gündüz.''
''Nedir bu ördüğün,
bembeyaz yünle? ''
''Kederin Ayakkabılarıdır
ördüğüm; 
Sessiz olacak adımları,
tüm insanların kulakları
için,
Sessizce,Ani ve Narin.''
Çeviren:Furkan Emir
Mahlas:Heimlich Rauchen
<end>

<start>
Bizler,
Eylemişler ve
Düşünenler,
Düşünenler ve,
Eylemişler,
Yayılmalı ve,
İncelmeliyiz; 
Taş üzerine,
serpilmiş süt misali.
Çeviren:Furkan Emir
Mahlas:Heimlich Ruachen
<end>

<start>
Eller,verin hükmünüzü; 
Getirin rüzgarlarla,
şişen ve süzülen aklımı,
Getirin,dar kulubesine,
getirin geri.
Çeviren:Furkan Emir
Mahlas:Heimlich Rauchen
<end>

<start>
i
bir konu bulmaya çalıştım, boşu boşuna bir konu,
beş altı hafta boyunca her gün durmadan.
belki de kırgın bir ihtiyar olduğum için artık
olanla yetinmeliydi kalbim; gel gör ki,
kış demeden, yaz demeden, yaşlanıncaya değin
gösteriyi sürdürmüştü sirkteki hayvanlarım,
sırıkla yürüyen cambazlar, o yaldızlı araba,
aslanla kadın, tanrı bilir başka neler.
ii
ne yapabilirim bu eski konuları sıralamaktan başka? 
önce o üç büyülü adaya, simgesel düşler peşinde
burnundan sürüklenen denizci oisin’in
o boşuna sevinci, boşuna savaşması, boşuna dinlenmesi
kırgın bir kalbin konuları bunlar ya da bence öyle,
eski şarkılara süs ya da saray oyunlarına; 
ama neden bendeki bu kaygı, onu kışkırtan ben,
ben ki, onun masalsı nişanlısının peşine düşmüşken? 
derken tam tersi bir gerçek çıktı ortaya,
prenses cathleen adını verdim ona; 
o da merhametle çılgın ruhunu feda etti,
neyse ki gökler araya girdi onu kurtarmak için.
sandım ki sevdiğim kadın yok edecekti ruhunu,
öyle köle etmişti kendine onu bağnazlıkla kin.
ve bu düş canlanır canlanmaz içimde, düşün
kendisiydi aklımı başımdan alan, gönlümü çelen.
ve ekmeği çalınca soytarıyla kör,
zaptolunmaz denizle savaştı cuchulain; 
kalbin gizleri bunlar, gene de her şey bir yana,
o düşün kendisiydi beni büyüleyen:
yalnızca kahramanın yaptıklarıydı
yaşanan ana dikkat çeken, belleği denetleyen.
oyuncularla boyalı dekorlara hayrandım ben,
onların simgesi oldukları şeylere değil.
iii
o usta işi imgeler eksiksiz oldukları için
ruhun saflığında ortaya çıkmışlardı,
ama onların kaynağı ne? bir yığın çöp,
boş şişe, kuru kemik,paslı demir,teneke
bir de kasada oturan o yaşlı sürtük.
artık merdivenin de devrildiğine göre,
kalbin köhne o eskici dükkanında
serilip yatmak gerek merdivenin dibine.
çeviren: Cevat Çapan
<end>

<start>
Arılar yuva yapıyor sıvası dökülen
Duvarın çatlaklarında ve oraya
Çerçöp ve sinek getiriyor kuşların anaları.
Duvarımın sıvaları dökülüyor, bal arıları,
Gelin, sığırcığın boş yuvasında kendi yuvanızı yapın.
Her yandan kuşatılmışız ve kapılar kilitlenmiş
Kararsızlığımızın üstüne, bir yerde
Bir adam öldürülüyor, bir ev kundaklanıyor,
Ama açıkça anlaşılmıyor olup bitenler:
Gelin, sığırcığın boş yuvasında kendi yuvanızı yapın.
Taşlardan ya da odunlardan bir barikat,
On dört günü geçen bir iç savaş; 
Dün gece o genç askerin ölüsünü
Kanlar içinde yolun ortasına yuvarladılar:
Gelin, sığırcığın boş yuvasında kendi yuvanızı yapın.
Boş düşlerle beslemişiz kalplerimizi,
Kalpler saldırganlaşmış bu yüzden; 
İçimizdeki kin daha yoğun
Duyduğumuz sevgiden; Ey bal arıları
Gelin, sığırcığın boş yuvasında kendi yuvanızı yapın.
Çeviri: Cevat Çapan
<end>

<start>
Düşlerle yıpranmışım ben; 
Havanın aşındırdığı mermer
Bir salyangoz kabuğu derelerde; 
Ve bütün gün sabahtan akşama
Gözlerim bu kadının güzelliğine takılı
Sanki bir kitap açıp
Orada resmini bulmuşum
Bakanların gözlerine şölen
Ya da dinlemesini bilen kulaklar
Duyduğu için sevinen ve bilgeliğe
Aldırmayan bir güzelin;
Oysa oysa,
Bir düş mü bu benim gördüğüm, yoksa gerçek mi? 
Ah keşke karşılaşsaydık
Gençliğimin ateşi sönmeden! 
Oysa düşler içinde kocuyorum ben,
Havanın aşındırdığı mermer
Bir salyangoz kabuğu derelerde.
Çeviri: Cevat Çapan
<end>

<start>
Ağaçlar güz güzellliğinde,
Korunun yolları kuru,
Ekim’in alacakaranlığında
Duru bir göğü yansıtıyor sular; 
Taşların üzerinden akan sularda
Elli dokuz kuğu.
Bu geçirdiğim on dokuzuncu güz
Hesabını tuttuğumdan bu yana; 
Daha saymayı bitirmeden, baktım,
Birden havalanıyorlar
Ve döne döne dağılıyorlar
Gürültülü kanatlarıyla.
Öyle baktım da o parlak yaratıklara
Şimdi yüreğim yaralı.
Her şey değişmiş alacakaranlıkta
Duyduğumdan beri, ilk kez bu kıyıda,
Kösnüyle çırparken kanatlarını başımın üstünde,
Daha yumuşaktı uçuşları.
Hâlâ bıkmadan sevgililer birer birer
Ya soğuk dost derelerde yüzüyor,
Ya da havalanıyorlar; 
Gönülleri yaşlanmamış; 
Tutku ya da elde etme isteği,
Nereye giderlerse gitsinler, hâlâ yüreklerinde.
Hâlâ yüzüyorlar işte durgun sularda,
Gizem içinde, güzel; 
Kim bilir hangi sazlıkta
Yapacaklar yuvalarını, hangi gölün
Kıyısında ya da havuzda, güzelliklerini sunacaklar
Uyanıp onların gittiğini anladığımda?
Çeviri: Cevat Çapan
<end>

<start>
Rüzgârda dans eden çocuğa
Orada kıyıda dans et kıyıda; 
Neden çekiniyorsun
Rüzgârın ya da suyun fısıltısından? 
Ve salla saçlarını
Acı damlaların ıslattığı; 
Gençsin sen bilmezdin
Çılgınlığın zaferini,
Kazanıldığı an yitirilen aşkı,
Ne de en iyiyi yapmaya çalışanın ölümünü,
Ve bütün çelenk dağılmış.
Neden korkuyorsun
Rüzgârın ürkütücü çığlığından?
<end>

<start>
Bir İrlandalı pilot ölümünü görüyor
Biliyorum yazgımla karşılaşacağım
Bulutların arasında bir yerde ötede; 
Çarpıştıklarım nefret etmiyorum onlardan,
Savunduklarım sevmiyorum onları; 
Benim ülkem Kiltartan Cross,
Benim insanlarım Kiltartan’ın fakirleri,
Hiçbir olası son onları kaybettiremez,
Ya da eskisinden de mutlu kılamaz onları,
Ne yasalar, ne de görevim çarpıştıramaz beni,
Ne devlet adamları, ne de coşkulu kalabalıklar,
Yalnızlık dolu bir heves çağrısı
Beni bulutların içindeki bu karmaşaya attı; 
Her şeyi hesap ettim, düşündüm aklımda,
Gelecek yıllar boşuna nefesler,
Gerideki yıllar boşuna geçmişler,
Bu yaşamdan gayrı, bu ölüm.
<end>

<start>
Bilinmeyen bir yerde ölündüğünü düşledim
Tanıdık ellerden uzakta; 
Ve onun yüzüne çivilediler tabutu,
Bu toprakların köylüleri,
O yalnızlığın içinde onu bırakmaktan şaşkın,
Ve iki tahta parçasından yaptıkları bir haçı
Onun üzerindeki toprağa diktiler,
Ve çevresine de selviler diktiler; 
Başbaşa bıraktılar onu duygusuz yıldızlarla
Ben şu sözleri yazana kadar:
İlk aşkımdan da daha güzeldi,
Ama şimdi tabutun içinde yatıyor.
<end>

<start>
Gün bitiyor, gece de sona erecek,
Başladığı gibi,
Bütün yüzyıllarda
Ve her gün
Tekrarlanmada mı bu,
Akşamın inişiyle yürekleri ezen duygu?
Hallac ki bireysel günlerin pamuğunu atar,
Tanrının tek zamanında toplardı
Mutluydu, çünkü tek zamana
Koşutluğu sürdürenler,
Sürtünme kuvvetinden doğan elemi,
En aza indirenlerdir.
Mutluluk, Tanrısal tek Zamanla
Birlikte yahut ona koşut,
Olmaktadır bunu duydum...
Tekrar ediyorum: Bunu duydum,
Otuzyıl Savaşlarını görmüş,
Hemen her köşesi gibi yeryüzünün,
Acıdan pay almış Deidesheim’da...
Kuşlarla, yaban ördekleriyle,
Meşelerle, bütün yaratıklarla bir olup,
Hatta ölümden sonra da
Tanrısal Zamanda olmaktır mutluluk.
<end>

<start>
Sevda, çıkmaz yolu izlemektir,
Kavuşmaktan çok, özlemektir.
Kapanmasın diye hasret yarası,
Pir Sultan misali tuzlamaktır
Gönüllü avutucuların şerrinden,
Derdini herkesten gizlemektir (medet heeeey) 
Yapyalnız akşamlar bastırıyorken
Kıvrılan yolları gözlemektir.
Derdini kendine saklamaktır ey Saim! 
Sanma ki inlemek, sızlamaktır.
<end>

<start>
Bir yas anıtı olmadan yat
Uğultunun kol gezdiğini,
Duyduğum ve bildiğim tepede;
Hâl nice? Güller de...
Görünüyorlar mı zaman zaman?
Mevsim hep kış ve vakit gece
Olduğu sürece...
Uyu, kötü rüyalar yıldırmasın seni, 
Bir yas anıtı olmadan yat...
Hüznün anıtı ol sadece...
Sen bir su damlası gibi arı,
Sen bir saç teli kadar ince.
Bir yas anıtı olmadan yat.
<end>

<start>
Uzaklığın:Acı'ya yeterli
Yakınlığın Teselli'ye yetersiz
Acı,ortada ve kesin gerçek
Teselli,imkansız ve yersiz
<end>

<start>
Dilrübâ sırtlanlar sırıtıyor bak,
Kamyonlar seni ezer Çocuk muhakkak...
Kerli ferliler yasalarıyla,
Yarasaları serçelerden
Çok daha fazla koruyacak.
Sel gider kum kalır diyorsun Çocuk, 
Kum kalır bu doğru fakat gül kalmaz; 
Güller kalmaz, kuşlar kalmaz inan ki Çocuk
Sırtları sağlam yere dayalı sırtlanlar
Pek dilrübâ sırıtırlar Çocuk...
Canavarlar ve cinayetler çoğalır;
Ortada seni seven tek kul kalmaz...
O ürkek kumrudur ki senin ruhun,
Yakındır, yokluğundan yakınan bir kul kalmaz.
Kalmaz inan ki Çocuk...
İskete iskeletleri ağaç dibinde,
Dilrübâ sırtlanlar sırıtır Çocuk...
<end>

<start>
Dünyan,başka gezegende,başka bir yer...
Dünyandan Dünyama bir an ses ver
O mutlu an sona erdikten sonra
Beni bir Kara-Deliğe gönder
<end>

<start>
Evvel Zaman içinde değil şimdi, 
Masallarımdan'bir varmış'silindi.
Bir gün ümitlerim de beni bırakırsa
, Ne demir çarık isterim ne asa..
Anılar cirit oynarken eski odam içinde
Ne Hint'te ararım seni ne Çin'de
Çünkü bileceğim nerdesin, -Acı olan da bu ya-
O gün de bileceğim bu gün gibi
Onulmazlığını bu derdin, 
Ama o gün, biraz daha çaresiz
Biraz daha derin.
Sessizlik sussun  artık yetişir
Ben de bilirim ki sonu gelmiştir 
Bu eski hikayenin
Evvel zaman içinde değil şimdi, 
Anılar cirit oynarken eski odam içinde, 
'Bir varmış'ı siliyorum işte bak
Bir zamanki o gökyüzü, o berrak
O çepçevre mavilikler 'bir yokmuş'
<end>

<start>
Aniden,habersiz çıkagelirdin
Seçkin sevinçler içinde belirdin
Birdenbire,sessiz çıkıp giderdin
Deprem gibi derin vuran Keder'din
Hüsrev Hatemi
<end>

<start>
Bir eski temmuz mu bu geçmiş yıllardan?
Yosun, kavun ve deniz kokan...
Hem küflü hem sıcak bir Temmuz
Hiçbir yerden hiçbir beste duyulmuyor
İster istemez geçmişi düşünüyor insan;
Siz söyleyin Filozof Rıza Bey,
Yenmek, bir kabristan mı almaktır?
Yoksa dönüşümlü müdür sevinç ve hüsran,
Yoksa hayatın özeti sadece,
Bir eski temmuz mudur geçmiş yıllardan?
Yosun, kavun ve deniz kokan...
Hem küflü hem sıcak bir Temmuz
Baharat kokulu kış çarşılardan,
Farklı ve uzak bir Temmuz...
Gün akşam oldu karardı kayalıklar,
Işıdı birkaç yıldız gökte
Yerdeyse birkaç diskotek ve restoran.
<end>

<start>
1
Cesâret kalbim, cesâret!
Sustun bütün kış, ürktün kırılmaktan;
Çok gerilerde kaldı derken kar,
Sonra bahar
Ve Temmuz geçti.
Yasımız duruldu, coşkumuz geçti...
Ne ümit var artık ne korku;
Ağustos gecesinde ağulu
Sesleri yalnız böceklerin...
Cisim sarayı yıkılmadan,
Yeni bir sevinçle yıka haydi
Geçmiş günlerin kıştan kalan,
Balçığını sanmam ki arınsın.
Bir devletin inkırazı sanırsın,
Ağustos güze terk eder mülkünü
Ve Zaman’ın Mehter Bölüğü,
İcra-yı âhenk edip sürekli,
Örtüyor gidenlerin çığlığını...
Cesâret ey kalbim, cesâret!
II.
Seni eleme emanet etmeliyim
Çünkü elem,
Sevinçten çok sağlam
Ve kalıcı.
Çocuk! Bu acımasız,
Bu can alıcı
Zaman, üstün gelir hepimize...
Ben seni elemin ellerine,
Emanet edip gidiyorum.
Kıyılar, dağlar
Ve ormanlar,
Senin de ardında kalır Çocuk!
Gün gelir, fakat onlar da
Zaman’a yenilip giderler...
Sonunda yenilenmez yenilgiler;
Zaman, bir başına kalır...
Ve bizim çoktan geçtiğimiz,
Öte âleme geçince Zaman,
Orada hepimiz istisnâsız,
O’ndan daha kıdemli oluruz...
Hiç üzülme seni elemin,
Emin ellerine terk ederek,
Gidiyorum.
<end>

<start>
Bilirsin kırık dökük hayatımız bizim,
Karabağ şikestesi gibidir.
Bir çığlık fışkırır birden,
Neşeli ara nağmelerden.
Ben, ara nağmeler sürerken
Anlıyorum ki, gitmeliyim...
Düşsel bir kervanın dev develeri,
Evin önünde çökmüş
Kapıcıyla lafa dalmış kafilesalar
Artık tereddüde mahal mi var? 
Sevdiklerimin anılarından döktürdüm
Kervana armağan bir çan,
Melamet hırkasını giyerek eynime,
Ne yüreğime ne beynime
Ne de ardıma bakmalı, gitmeliyim
Kişi ardına bakmadan gitmelidir
Orfe'den beri malumdur ki, 
Geriye bakmak tehlikelidir.
<end>

<start>
Keder bir fener gibi döner geceleri, 
Ve bezgin seher gelir ardından
Her tanışmayı bir ayrılma say; 
Her doğum bir ölüm habercisi
Kavuştuğumuzda ayrılmıştık bu kesindi, 
Her güne ayrılığın korkusu sindi
Gerçeği bilmeyen yüreğimiz, 
Hep yeni tanışmalara gereksindi...
Her kavuşmayı bir ayrılma say
Karanlık umutsuzluktan geçene, 
Tek mum ışığı çırağan görünür, 
Oysa iyi bilinir ki dönüş yolunda 
Asla çırağan yoktur...
Çok sayıda şâm-ı gariban yaşanır, 
Nice yaman acılar çekilir ve bir gün, 
Sızılar acıların yerini alır, 
Yürek kederli bir sevinçle anlar
Acının yok olduğunu artık.
Her kavuşmayı bir ayrılma say; 
Keder bir fener gibi döner geceleri, 
Döner geceler keder bir fener gibi, 
Ve bezgin seher gelir ardından...
Her kavuşmayı bir ayrılma say;
<end>

<start>
ÇUKURBOSTAN KAPLUMBAĞALARI
Bende rağbet aramayın rindan-ı meyaşama
Çünkü onlar ters düşünce yaşama,
Hiç bozmazlar istiflerini.
Oysa kaplumbağalar ölür ters düşünce.
Nitekim Çukurbostan kaplumbağaları,
Langa’nın ve Cerrahpaşa’nın
Haki cübbeli ve vakur ağaları,
Kaportacılar arasında yaşamaktansa,
Taşkasap bostanları sokaklaşırken
Taşkesildiler.
Son anka kuşu terkederken
Benim jülide saçımı,
Son kaplumbağanın üzgün bakışı
Asılı kaldı Sümbülsinan kitabesine
Kim unutturacak bu acımı? 
Doldurulmuş kuşlar ağlasın şimden geri; 
Paslanmış tel kafeslerde.
Fesleğen ektim gül bile bitmedi,
Dibinde kaplumbağalar sustu sadece,
Hepsi ters dönük.
Hüsrev Hatemi
<end>

<start>
Çöplü sulara dalsın gözlerin, sana ney dinletemem
Plastik torbalar açılıp kapanır meduzalar yerine
Geçmiş gecelerin hepsi battılar derine
Son uykuyu cümle yosunlar uyusunlar
Bu cehennemde hasret kalsan da serine
Sana bir tek fidan gösteremem
İmkansız ey çocuk, sana senden başka fidan gösteremem...
Sana gazel dinletemem ki 'ömrüm ömrüm'
Betonlaşmış tepelere bak ve gazoz iç istersen
Bize 'gel' oldu gidiyorum, gelme burda kal sen
Başka bir Beykoz bul kendine yeryüzünde
İstanbul'dan Mihrâbâd gitti dostum
Çoktan gitti gülüm 'vah ömrüm, ömrüm'
İmkânsız ah çocuk sana bundan böyle
Sana senden başka fidan gösteremem
<end>

<start>
Önünde sonunda, sen bir Çocuktun, 
Us ülkemi nasıl becerdin, yıktın......
Kendi kendine oynasaydın ya! 
Ah çocuk neden karşıma çıktın?
<end>

<start>
“Benim şiirim tüfeğidir kavgamın” 
Diye kükreyerek,
Zehir zemberek
Bir şiire başlamanın özlemiyle öleceğim;
Ama neyleyim ki ellerim,
Yedek subay eğitimi dışında
Görmedi tüfek.
Benim şiirim ne tüfektir...
Ne kelebek.
Ne de hâyal ülkesinin nârin bir kızıdır;
O, gözlüklü ve siyah kolluklu 
Bir tapu sicil muhafızıdır ki,
Eski günler ve anıların
Tapularını saklar.
	Şimdi gel ey Muhafız Bey, lütfen
	Cenuptan karanlık çocukluk,
	Şimalden ilkokul başlangıcı,
	Şarkından Feriköy mezarlığı,
	Garbından İkinci Dünya Savaşı
	İle muhat arsanın,
	Tapusunu ver.
O arsa ki 1943 yıllarının
Anılarıyla dopdoludur,
Bir anı müteahhidi alıp
1979 anılarından
Kat karşılığı bina dikecek.
<end>

<start>
<end>

<start>
'Ben ölmeynen kahpe dünya yıkılır'
Demekte üç kerre bencillik var, 
Birinci bencillikten kurtulur, çocuklarında yaşayan
Ve imdi, çocuklarında yaşamak de bencilliktir, 
Bir bencillikten daha kurtuluştur, 
Yaşamak başkalarının çocuklarında
Bencilliktir yine de çocuklarda yaşamak, 
Kurtuluş:yaşamaktır her canlı her bitkiyle 
ve karşısında Tanrı'nın...
<end>

<start>
Bu ne eskimiş Yedikule ve bu hız niye? 
Bu ne anı yoğunluğu, anı bölü saniye
Olmadı ağabey, olmadı, olmadı bu hiç…
Gül yapraklarının hışırtısı mı bu gulgule? 
Gidenler siniyorlar, çöküp zaman duvarlarına
Sürdürmeğe, bitmez tükenmez bir saklambacı
Burada gözyaşı, katran ve incecik bir acı,
Karışıyor kışın savrulan karlarına.
Yürek çölünün sessiz develeri girin içeriye! 
Surlarda kim otlayın dedi size? 
Ne bankalar değiştirir seni ne sinemalar ey Yedikule,
Sen, Verem Hastahanesinden önce de hun-i ciğer kenti
Ben de gülgun şarabı, kanla değiştirdim şimdi
Aykırı zaman dolayısı ile…
Gül yaprakları hışırdar mı ki ağabey? 
Lastik ve motor uğultusu olmalı bu gulgule.
						Hüsrev Hatemi
<end>

<start>
<end>

<start>
Bize renkleri getir.
Sana verilenlerin,
Yanında renkler nedir?
Sen O’nun önünde hür,
Bizse bunlara esir.
Bize renkleri getir,
O dağın ötesinden 
Sana hitap edenin,
Unutulmaz sesinden
Dinlediklerin bir bir,
Önümüze serilsin.
Evet, esirgemezsin,
Haydi getir renkleri...
Bak bağladık denkleri,
Ve geçip gidiyoruz.
Biraz arzû önce hız,
Sonra bitkinlik, keder
Bu mu müjdelenenler?
Hep bizler mi suçluyuz?
Bak geldik gidiyoruz...
Daha yok mu bir haber?
Bir harf olsa da yeter,
N’olur renkleri gönder.
<end>

<start>
Bu rüzgârla, şimdi çoktan unuttuğum
Tarlalarda başaklar eğiliyor;
Değirmen miydi depo mu, o yıkık...
Terkedilmiş yapının bacasında,
Derin düşüncelerde iki leylek;
Birisi ayakta ve çökmüş diğeri.
Bu rüzgâr, şimdi deniz kokusunu,
O kadîm sâhilde gezdirirken
Bir şeyi yapamayacak yalnız...
Ölmüş güzellerin saçlarını, 
-Onları ben unutmamış olsam da-
Artık dağıtmayacak bu imkânsız.
Duyulan bir sünbülün şarkısı mı?
Sünbül, eski saçların anısı;
Sanırım bizim de ardımızda...
Ölüm, zaman ormanının parsı.
<end>

<start>
Yüregin:madeni ve sert
Sevgin:güçsüz ve cılız
Sevgim:yürek acıtan bir dert
Sevgin:senin ezdiğin bir filiz
<end>

<start>
Gesi bağlarında dolanıyor
Ve yitirdiklerimi, yitirmediklerimi, 
Aranıyorum...
Çünkü insanlar arasında engel, 
Yalnız dağlar değildir; 
Bazı anılar, bazı ölülerle sağlar, 
Göz önündekileri bile
Ayırabilir bizden.
Gesi Bağları, bazan Taksim
Bazan Limmat kıyıları, 
Bazan Berlin veyâ başka şehir, 
Olabilir...
Ben bugün beynimin Gesi bağlarında, 
Bir tek selâmına göneniyorum; 
Selâm geliyor arasıra Ölümden, 
Senden bir ses geldiği yok.
<end>

<start>
<end>

<start>
Hışırtılı plakların çalındığı
Çamurlu bir çarşının ortasında, Sen
Bütün insanlarsız kalmayı bilir misin? 
Bir kişisizken.
Bir sıfır,
Bir sıfır çöreklenmiş yüreğine, 
Ve burgu burgu bir sual:
Başı neydi, sonu ne? 
Olsun, biz sevsek de ne olur ki? 
Düşünmeden sonu nedir
Haykırsam o zaman hakkım değil mi? 
Heeeyy, ölüme mani ne gelebilir..
Haykırsam ve kapkara gözlerinden, 
Çocuksulaşıp yansısa sevincim, 
Masmavi bir gülüşle dolar içim.
Bu kapkara ve sınırsız uzayda
Değil mi ki bütün ikiler bir, 
Sen ve ben olarak ikimiz ancak
Bir göz kırpma zamanı beraberiz, 
Olsun, madem yanyana serpilmişiz
Düşünmesek de olur sonu nedir
Haykırsam o zaman hakkım degil mi
Biir:Ölüme mani ne,...Gelebilir
İkii:Kişi, düşünmeden de sevebilir
İstanbul 1961
<end>

<start>
Eski duyarlıkları özleme hiç,
Aramak boşuna, yok onlar...
Giriş kapısı yıllardır çivili,
Kırık camlı otelde olmalılar;
Çünkü onlar da Selânik’de
Metrûk bir otelde öldü.
Vardar kapısı mıydı ey kalbim,
Yoksa Egnatia caddesi miydi?
Günlerimiz zaman çeşmesinden,
Akarak tükendi bitti;
Beyaz kuleler ömrümüzde ender...
Ve güvercinlerdir ki sevinçler,
Muttasıl kaçarlar bizden.
Ah Namıka Hanım, bilmem kimdiniz.
Bana mümkünse söyleseniz...
Neden bu Hüzün Bedesteni?
Bir de nedendir ki sevinçler,
Hep terkederler beni.
<end>

<start>
YEDİKULE’DE AKŞAM
Yürekte bir çöküntü, bir kahır
İsa ve “lime terekteni”…
Refikasına ağlamaktadır,
Düşük pantolonlu bir efendi.
Kim hüznü onun kadar benimsedi…
Yalnız bayramlarda hatırlanır.
Acının kendince bir anıtı şimdi…
Hangi anıt zaten ebedi kalır? 
Düşük pantolonlu bir efendi,
Kendi görüntüsünün farkındadır.
Kim zevki onun kadar garipsedi…
Yedikule’de yüzyıllardan beri
Akşam, hep bu akşamdır.

Hüsrev Hatemi
<end>

<start>
Suvar atını  sen düşsel süvâri, 
Serin sularında göklerin...
Bir daha olmayacak ki seferin.
Bizi kiminle bilirdin ey can? 
Bu kent, 
Herşeyin kirlendiği bir şehirdir
Of çocuk elemler sana göredir
Hüzün senin için biçilmiş kaftan, 
Sahi sen bizi kiminle bilirdin ey can? 
Çocuk, seni gördüğümü kim söyleyebilir
Nerde düşsel refref ve su içtiği nehir, 
Nerde düşlerde dolu içiren pir? 
Kim duvardaki sazı indirebilir...
Düşsel süvâriyi kim getirebilir? 
Ah çocuk, elemler sana göredir...
<end>

<start>
Kıyıda tahammülfersa çay bahçeleri, 
Sıcak ve güneşte parlayan semaverler
Bu olmayacak..böyle gitmeyecek bu
Çoraklaştı bayırlar, çoraklaştı her yer
Ancak hatırlar gibiyim çiçekleri....
Bu uğultudan nasıl ayrılır kederim? 
Savrulurken tipi kent üzerinde kışın, 
Keder de savrulsaydı ya..Hayır bilirim onu, kalır
Savrulmaz bilirim beni kül eder keder
Uzakta çay bahçeleri yerde çerçöp
Gittiğimin farkında olsaydı eğer, 
Yeterdi bana, beklemiyordum özlenmeyi
Ne kanıt istiyorum şimdi ne bir yorum
              Derin bir keder şimdi sadece duyduğum
              Unutulmuş tren istasyonlarında ağaçlara
              Benzemek degildi hiç dileğim.....
              Mahzun saksağanların konuk olduğu, 
              Bir karakavağım şimdi, 
              Kentte tahammülfersa çay bahçeleri, 
              Oturmuş denize bakan insanlar.....
              Burda Unutulmuş bir Sultan Aziz İstasyonu, 
              Ben, demiryolu yanında bir karakavak
              Nergis ve lale tarlalarına hayli uzak.
Antalya 2001
<end>

<start>
Her şey düzenli, sağlama bağlanmış, mantığa uygun,
nerdeyse insancaydı. Üstlerine düşeni yapıyordu
kentin tapınakları; 
Athena da adaleti koruyordu; görünmese bile, hep o
yönetiyordu
Yargıtayın oturumlarını; ve yargıçlar kurulu
ikiye bölündüğü zaman, hep sanıklardan yana çıkıyordu
adaletin tartısı.
İyi günlermiş onlar–
Şimdi inanmak bile güç; — gerçekten var mıydı böyle
günler? —
yoksa
sadece bir düş müydü bu? Belki de bunları sık sık
hatırlamak yağmurlu güz akşamlarında
değiştiriyordur anıları.
Tarlaların sürülmesini kutladığımız
zaman, Akropolun eteklerinde, topraktaki ilk saban izine
eğilen rahip şöyle dua ederdi: “Sakın geri çevirme ateş ve su isteyeni.
Sakın yanıltayım deme, senden yolunu soranı. Sakın
mezarsız koma, can verip
ölmüş kişiyi. Ve kesmeye kalkma sabana
koştuğun boğayı. ”
Doğrusu, güzel sözler; - ama sadece söz, o gün de,
bugün de,
komşusunun tarlasını yakmak içindi ateş, o tarlayı
sele vermek içindi su,
boğa ise, boynunda kırmızı kurdeleler, hırsızın
kazanında kaynıyor.
Sadece o saban tek başına, (belki de itilerek görünmeyen
bir elle) 
hâlâ sürüyor ebegümeci ve yabanî zambakların sardığı
o çorak tarlaları.
Çeviri: Cevat Çapan
<end>

<start>
Nâzım kardesim
mavi gözlü Nâzım
mavi yüreğin
ve daha da mavi düşlerinle
sen ki karanlığa derin derin
baktığın zaman
en ufak bir kin duymadan
karanlığı bile mavileştirirsin
Nâzım
sen ki bir kadeh sarap
ve güzel bir kadının diziyle
üzerinde sevdanın halk bayrağı
dalgalanan bir deniz köşesiyle
ufukları ağartır bir pencere açarsın
her seyin yok olduğu yerde
ve tepelerden taşlar yuvarlanır keyifle
kayıklara kadar
ve sokak fenerinin altında
bir köpek düşlere dalar
Nâzım
senin küçük sokak calgıcılarını gördüm
Galata köprüsü üstünde
senden birkac dize saklıydı
keman kutularının içinde
söylemeye izinli olduklarından başka
birkac dize
bulutlara bakarak bekliyorlardı
onları söyleyebilecekleri günü
(bazan bir keman Nâzım
sıkılmış bir yumruk gibidir
ve sıkılmış yumruğun içinde
bir kanat gizlidir) 
Nâzım
grevci dok işçilerini gördüm
vinçler direkler şiirler arasında
çuvallar sandıklar güller arasında
ve büyük geminin yanında
bekleyen iki mavi ışık
demir almak üzereydi gemi
(Kimbilir hangi yolculuğa?) 
kavgaydı bu sevdaydı bu
ve sen Nâzım kaptanıydın
sınırlardan öteye yönelen
bu yolculuğun
Nâzım
biri çıkıyordu geminin merdiveninden
kafeste kanaryalarıyla
papuçlarının bağları çözük
“günaydın” demesi gerekirken
“kırmızı” diyen biri
bir kadın ağlıyordu kapıda
balıkçı geçti kimsenin gözüne ilişmeden
saatinin içinde
tozlu camın altında
küçük bir balık bağırıyordu
sen duydun onu ben duydum
ve istedim ki
en karanlık sözcüğü vereyim de
apak olsun yeniden
direttim
bugünkü gibi
herzamanki gibi
hepimiz gibi
iste böyle, Nâzım
Ama sen Nâzım
hangi zindandan
gecenin hangi köşesinden
hangi ölümden olursa olsun
gülümsüyorsun
dünyanın gülümseyişini koruyan
o masmavi gülümseyişinle
Nâzım kardesim yoldaşımız bizim
Merhaba Nâzım
Nâzım
sen bizi öyle çok sevdin
biz seni öyle çok sevdik ki
küçük adınla çağırır herkes seni
herkes sen der sana
Fransa da Rusya da Yunanistan da
Aragon da Nâzım
Neruda da Nâzım
ben de Nâzım
özgürlük ki adlarından biridir senin
o senin en güzel adın
Merhaba Nâzım
Çeviri: Cevat Çapan
<end>

<start>
Harabeye dönmüş bir denizci mahallesi. Uykulu gece lambaları. 
Köhne meyhaneler sıra sıra dizilmişler umutsuzca 
Devlet hastanesi kapısında bekleyen yoksul kadınlar misali. 
Karanlıkta sokak. Erkenden uyumayı düşünmüş herkes. 
Fakat ansızın 
Aydınlanıyor meyhaneler son iskemlesine dek, 
Bir delikanlının ak pak kahkahasıyla. Ve hemen akabinde 
Duyulur sesi sonsuz, değişmez, yenilmez denizin.
<end>

<start>
Ağılın önünde sigara içiyordu müze bekçisi. 
Otluyordu koyunlar mermer kalıntıların arasında. 
Daha ötede çamaşır yıkıyordu kadınlar ırmağın aşağısında. 
Demirci dükkanından çekiç vuruşları duyulabilirdi. 
Islık çaldı çoban. Mermer kalıntılar koşarmış gibi koştu koyunlar O'na doğru. 
Suyun kalın ensesi parladı zakkumların ötesindeki serinlikle. Bir kadın yaydı 
Yıkanmış çamaşırlarını çalıların ve heykellerin üstüne – 
Yaydı kocasının külotlarını Hera'nın omuzları üstüne.
Yabancı, huzurlu, sessiz bir samimiyet – yıllar boyunca. Aşağıda sahilde 
içi balıkla dolu geniş sepetleri başları üstünde taşıyarak geçti balıkçılar, 
sanki uzun ve dar ışık parıltılarını taşıyorlardı: 
altın, gül ve eflatun – tıpkı o tören yürüyüşünde taşınan uzun, 
bolca nakışlanmış peçesi gibi tanrıçanın, hani önceki gün kesmiştik ya 
boşalmış evlerimize perde ve masa örtüsü yapmak için.
<end>

<start>
Bütün gün, çürüyen ıslak tahtaların kokusu – 
kuruyorlar ve sızıyorlar güneşte. Kuşlar 
bakıyor ara sıra çatı sırtlarından ve uçup gidiyorlar. 
Akşamları, yandaki tavernada, oturuyor kazıcılar, 
küçük ringa balıkları yiyorlar, içiyorlar, şarkı söylüyorlar. 
Kara deliklerle dolu bir şarkı. 
Ve yapraklar, ışık titriyor, 
raflardaki kağıt örtüler de titriyor.
<end>

<start>
Biliyorsun ölümün var olmadığını. Adam kadına böyle dedi. 
Biliyorum, evet, diye yanıtladı kadın: ölü olduğumu şimdi. 
Çekmeceye koydum ütülediğim iki gömleğini. 
Özlem duyduğum tek şey küçük bir gül şimdi.
<end>

<start>
Sükûnet ya da disiplin, dostluk ya da lakaytlık dediğin şey, 
Bir ağzın şirin suskunluğunu gösteren ve sıkılmış dişleri saklayan 
Sıkılı dişlerle kapalı bir ağız dediğin şey, 
O yararlı çekiç altındaki metalin gücüdür sadece, 
O korkunç çekicin altında – biliyorsun ne olduğunu: 
Biçimsizlikten yol alıyorsun biçime doğru.
<end>

<start>
Ne tutarsan tut ellerinde 
Onca özenle, istersen onca sevgiyle, 
Tümüyle senin olanı, arkadaşım 
Armağan etmelisin 
Senin olmasını dilersen.
<end>

<start>
Bu ağaçlar yaşayamaz daha küçük bir gök altında, 
bu taşlar yaşayamaz yabancıların ayakları altında, 
bu yüzler yaşayamaz hissetmezlerse güneşi, 
bu yürekler yaşayamaz adalet içinde yaşamazlarsa.
Sessizlik kadar keskindir bu arazi, 
basar haşlanmış taşları bağrına, 
anasız babasız zeytin ağaçlarını 
ve asmaları ışığında kucaklar, 
sıkar dişlerini. Hiç su yok. Yalnızca ışık var. 
Yitiyor yollar ışıkta ve bir koyun ağılının gölgesi 
demirden yapılı.
Ağaçlar, ırmaklar ve sesler taşa döndüler 
güneşin söndürülmemiş kirecinde. 
Mermer üzerinde dans ediyor kökler. Tozla kaplı ağaçlar. 
Eşekler ve kayalar. İnliyor herkes. Hiç su yok. 
Güneş altında ter içinde herkes. Yıllardır böyle bu. 
Herkes çiğniyor bir parça göğü, gidermek için acılığı.
Gözleri kan çanaklarına dönmüş uykusuzluktan, 
gün batımında iki dağın arasındaki bir servi gibi 
derin bir saban izi oyulmuş kaşları arasında.
Elleriyle tüfekleri sanki kaynak yapılmış birbirine 
tüfekleri ellerinin uzantısı 
elleri ruhlarının uzantısı – 
öfke yatıyor dillerinde 
ve acı var gözlerinin derininde 
bir tuz madenindeki yıldız misali.
Koca elleriyle bastırdıklarında, dünyadan emin olur güneş, 
güldüklerinde, uçar küçük kırlangıçlar gür sakallarından, 
uyuduklarında, düşer on iki yıldız boş ceplerinden, 
öldürüldüklerinde, kayarak yükselir hayat havaya 
davullarla ve dalgalanan bayraklarla.
Haylidir herkes aç ve susuz kaldı, öldürüldü herkes, 
kuşatıldı karadan ve denizden; 
kuraklık mahvetti tarlalarını, 
evleri içti tuzlu gölden kana kana, 
devirdi rüzgâr kapılarını 
ve köy meydanındaki birkaç çalıyı, 
paltolarındaki deliklerden gelir ve gider ölüm, 
dilleri kekreleşti bir servi kozalağı gibi, 
öldü köpekleri, kendi gölgelerinin içine sarıldı, 
tıkırdıyor yağmur şimdi kemiklerinde.
Nöbet tutarken kaskatı tüttürürler 
afyonlu sigarayı ve gece havasını, 
ayın kırık direğinin battığı hırçın denize 
arayan gözlerle bakarlar.
Artık yok ekmekleri, bitti cephaneleri, 
şimdi yalnızca yürekleriyle doldururlar topları.
Karadan ve denizden onca yıl kuşatıldıktan sonra, 
herkes öldü açlıktan, öldürüldü herkes, 
ama gene de kimse yitip gitmedi – 
nöbet tutarken alazlanır gözleri 
muazzam bir bayrak, kıpkızıl bir dev yangın, 
ve her sabah şafakta uçar binlerce güvercin ellerinden 
ufuktaki dört kapıya doğru.
<end>

<start>
Günlerce oturup durdu yabancı bir tarlada, bütün o zaman boyunca 
Kimseler görmeden tırmanıp o çıplak incir ağacına 
Bir yaprak ya da bir kuş olma duygusuyla 
Bakmayı düşündü yükseklerden dünyaya, 
Fakat hep birileri geçiyordu yoldan 
Ve yapamıyordu düşündüğünü.
Bir akşam alacakaranlığında dikkatle baktı etrafına, 
Kimseler yokken tırmanmaya başladı en yüksek dala. 
O zamandı çalılıklar arasından sesler duymuştu: 
“Ne yapıyorsun orada? ”. Ve yanıt vermişti: 
”Bir incir, en tepede son bir incir var” demişti. 
Kırılmıştı dal. Kaldırmışlardı O'nu topraktan. Yumruk yapmıştı sağ elini. 
Zorla açmışlardı parmaklarını, bir şey bulamamışlardı avucunda.
<end>

<start>
Bir öğle sonrası nedensiz yitti
(belki de götürüldü) 
Mutfak masasının üstünde bırakmıştı yün eldivenlerini
İki kesik el gibi.
Kansız, tepkisiz, sessiz
Ya da
Kendi ellerinin aksine,
eski sabrının ılımlı havasıyla
biraz şişmiş,
kabarmış.
Oraya, yitmiş parmaklar, yün parmaklar arasına arasına
zaman zaman,
bir dilim ekmek koyduk ya da çiçek
ya da şarap bardaklarımızı.
Hiç olmazsa kesin olarak biliyorduk ki
Kimse zincir vuramaz eldivenlere.
Çeviri: Kenan Gülbağ
<end>

<start>
Çam pürleri ve kozalaklarla kaplıydı dağın
yamacı.
Tepede durup aşağılardan gelen sesleri dinledik.
Uzaktan çınarlı koyağın uğultusu geliyordu
ırmakların ve vahşi kuşların sesleriyle. Arada,
bir karatavuğun yalvaran cıvıltısı serpiliyordu
donmuş akşamın üstüne o büyük uğultu içinde.
Burada çiftleşti o mağrur atlar,
sevgiye ve babalığa bağlanmaksızın. Sınırsız
bir kişnemedir ufuk. Diz çökmek
bağışlanma getirmez bu tepede.
Yalvarışlara  aldırmadan ölümü bilmek
ve bilmemek neyse, onun bekçisiydi dağın ruhu,
amaçsız ve sınırsız şimdiki zamanın
gururuyla dimdik.
Boş kantinimizin damında
zafer davullarını döver gibi
o korkunç soğuğun çarpan parmaklarını duyduk.
Çeviri: Cevat Çapan
<end>

<start>
Çok uzaktı geldiğimiz yol. Kardeşim, çok uzak.
Ağırdı, çok ağırdı bileklerde kelepçeler. Akşamları
sallayıp başını "vakit geçti" deyince küçük lamba
dünyanın tarihini okuyorduk belirsiz isimlerde
mapusane duvarlarına tırnakla kazınmış tarihlerde
ölümü beklemiş insanların çocuksu çizgilerinde -
bir yürek, bir yay, zamanı gerçekten yaran bir
-----yelkenli -
bizim bitireceğimiz tamamlanmamış dizelerde
bitmeyelim diye bitirilmiş dizelerde.
Çok uzaktı geldiğimiz yol - zorlu mu zorlu.
Şimdi senindir bu yol. Avucunun içinde tutuyorsun
bir dost elini tutup nasıl dinlersen yürek atışlarını
kelepçelerin bıraktığı bu izin üstünde.
Düzgün yürek atışı. Bir güvenli el. Bir güvenli yol.
Yanıbaşında, bu sakat adam çıkarıp ayağını
bir yana bırakıyor yatmadan önce - kof tahta bacak -
doldurmalısın onu, çiçek dikmeden önce saksıyı nasıl
-----dolduruyorsak toprakla
geceler yıldızlarla nasıl dolarsa
ağır-ağır nasıl düşünceyle sevgiyle dolarsa yoksulluk.
Karar aldık, bir gün herkesin iki bacağı olacak
bir neşeli köprüsü gözden göze
yürekten yüreğe. Bu yüzden nerede durursan dur -
güvertede çuvalların arasında sürgüne giderken
transit istasyonunun hapishane parmaklıkları
-----ardında
"yarın" demeyen ölünün yanında
acı, sakatlanmış yılların binlerce değneği arasında -
sen "yarın" deyip rahat ve güvenli oturuyorsun
insanların karşısında bir dürüst insan nasıl durursa.
Duvarlardaki bu lekeler belki de kandır
- günümüzde her kırmızı kandır -
karşı duvara yansıyan akşam güneşidir belki de.
Her akşam sönmeden önce kızıllaşır nesneler
ve daha yakın durur ölüm. Parmaklıkların dışında
çocukların ve trenin sesi duyulur.
O zaman daha da daralır hücreler
ama sen başak dolu bir yaylada ışığı düşünmelisin
yoksulların masasındaki ekmeği
pencerede gülümseyen anneleri
ayaklarını uzatacak bir yer bulmak için.
O saatlerde yoldaşın elini sıkarsın
ağaç dolu bir sessizlik olur
ağızdan ağıza dolaşır ikiye bölünmüş sigara
ormanı tarayan bir fener gibi - baharın yüreğine
------varan
damarı buluyoruz. Gülümsüyoruz.
İçimize doğru gülümsüyoruz. Ama gizliyoruz
-----şimdilik.
Yasa dışı gülümseyiş - güneş nasıl yasa dışı olduysa
gerçek de yasadışı. Gizliyoruz bu gülümseyişi
sevgilinin resmini nasıl gizliyorsak cebimizde
yüreğimizin iki yaprağı arasında nasıl gizliyorsak
-----özgürlük düşüncesini.
Buralarda hepimiz için tek bir gökyüzü ve ortak bir
-----gülümseyiş var.
Bizi öldürebilirler yarın. Ama alamazlar bizden
ne bu gülümseyişi, ne de gökyüzünü bizden alırlar.
Tarlaların üzerinde gölgemizin kalacağını biliyoruz
yoksul evin kerpiç duvarı üzerinde
yarın örmeye başlayacakları büyük evlerin çatılarında
taze fasulye ayıklayan annenin eteğinde
serin avluda kalacak gölgemiz. Biliyoruz bunu.
Kutlu olsun acımız.
Kutlu olsun kardeşliğimiz.
Kutlu olsun dünya.
Bir zamanlar kurumluyduk kardeşim,
çünkü hiç bir güvencimiz yoktu.
Büyük laflar ederdik
süslerdik dizelerin kollarını altın sırmalarla
bir uzun sorguç dalgalanırdı şarkımızın alnında
gürültü ederdik - korkardık, işte bu yüzden gürültü ederdik
korkumuzu sesimizle kaplardık
topuklarımızı kaldırıma çalardık
uzun adımlar, çalımla,
insanların pencereden izlediği
ve kimsenin alkışlamadığı
içi boş topların geçiti gibi geçerdik.
O zamanlar tahta kürsülerde, balkonlarda söylevler duyulurdu
radyolar gümbür gümbür tekrarlardı söylevleri
korku bayrakların berisinde gizliydi
davulların içinde ölüler sabahlardı
aşkolsun anlayana
belki borular uyum sağlıyorlardı adımlara
ama yüreğe uyum sağlamaktan uzaktılar. Biz uyumu arıyorduk.
Silahların, camların parıltısı bir an bir şey verir gibi
----oluyordu göze - tek bu
sonra hiç kimse tek sözcük anımsamıyordu,
----anımsamıyordu bir tek söz ya da ses.
Akşam ışıklar sönüp rüzgâr sokaklarda kâğıt bayrakları sürüklerken
ve dururken kapının önünde silindirin ağır gölgesi
uyumuyorduk bizler
serpilmiş sesini topluyorduk sokakların
serpilmiş adımları topluyorduk
uyumu buluyorduk, yüreği, bayrağı.
İşte bak, kardeşim, sonunda öğrendik konuşmayı
tatlı tatlı yalın konuşmayı.
Anlaşabiliyoruz şimdi - fazlası da gereksiz.
Ve yarın diyorum, daha da yalın olacağız
tüm yüreklerde, tüm dudaklarda aynı ağırlığı edinen
----sözler bulacağız
adıyla anılacak herşey,
ve ötekiler gülümseyip "böyle şiirleri
biz de yüzlerce yazabiliriz" diyecekler. Bizim de
----istediğimiz bu işte.
Çünkü şarkımız insanlardan ayrı sivrilmek için değil, kardeşim
insanları birleştirmek içindir şarkımız
Demek ki inanmaları için
"bağıran haklıdır" demeleri için bağırmam
----gerekmiyor.
Hak bizden yanadır, biliyoruz bunu
ve ne denli alçak sesle seslensem de sana, inanacaksın
----biliyorum -
alıştık alçak sesle yarenliğe: tutukluyken,
----toplantılarda, yer altında çalışırken işgalde
alıştık küçük kesik sözlere, korkunun, acının üstünde,
gündüzün, saatin; gecenin korkunç dilsiz köşelerinin
----parolası
geleceğin ışıklarınca bir an aydınlanan zamanın
----kesişmeleri
acele sözler, yaşamın kısa özeti, en önemli noktalar
----yalnız
bir sigara paketine yazılmış ya da şu kadarcık bir kağıda
ayakkabının içinde saklı, ya da ceketimizin astarında,
ölümün üstünde bir büyük köprü gibi bir küçük kağıt.
Bunlar önemli değil, diyecekler, kuşkusuz.
Ama kardeşim sen, biliyorsun: bu yalın sözlerden
bu yalın davranışlardan, bu yalın şarkılardan
yaşam boy atıyor, boylanıyor dünya, biz de büyüyoruz.
Pek önemli bir şey yaptım denilemez.
Sadece, sizlerin dokunduğu duvarın yanından geçtim
----ben de dokundum ona, yoldaşım,
sadece yiğitlerimizin, kurbanlarımızın adlarını
----okudum transit istasyonlarında
bende taşıdım size takılan kelepçeleri
sizlerle acı duydum, düş gördüm
seni buldum, sen de beni yoldaşım.
Kampta Hristo amca bir fırın kurdu.
Durup bakıyordum ne yaptığını bilen yaşlı ellerine
o yalın, bilgili, yoldaş ellere -
giitikçe yükseliyordu fırın
yükseliyordu dünya
yükseliyordu sevgi
v sıcak somundan ilk lokmayı tadınca
bu tadla birlikte içime bir şey sindirdim
yaşlı duvarcının bilgili ellerinden bir şey
karşılık beklemeyen erinç gülümseyişinden bir şey
dünyanın ekmeğini yoğuran tüm yoldaşların
----ellerinden bir şey
yararlı ve gerekli nesneleri yaratan insanın
o erinç güvenini.
Sonra, bir yığın şey öğrendik, ama herşeyi oturup
----anlatsam
hiç bitmeyecek şarkım
nasıl bitmezse sevgi, yaşam ve güneş.
Yalnız sarılmak için sana ve ağlamak için geliyorum kardeşim
uzun ayrılıktan sonra sevgilisine dönen vurgun gibi
bir tek öpüşle beklemiş olduğu o yılları
öpüşten sonra da anlatarak kendilerini bekleyen yılları.
Saatlerce aynı işaretlere baktık
yaşamlar boyunca araştırdık bu işareti,
ama güvenince bir kez ona, verdik yüreğimizi, ellerimizi.
Ve binlerce acılı insanın baktığı o işaret
bir şeyler ediniyor gözlerimizden, bakışmamızdan
ve büyüyor, büyüyor, büyüyor,
nasıl büyüyorsa hamur teknede, ağaç güneşte, umut yüreğimizde.
Ötekilerse, çok büyük, tutulmayan görülmeyen şeyler
bizim oldu şimdi çünkü onlarla birlikte baktık
uzun uzun, birlikte sevdik onları, bir parçamız oldular yanımızda
tuzluk gibi, çatal, tabak gibi,
ve şimdi aynı şekilde, bir yaprağa bakıyoruz yalın ve sevgiyle
----ya da bir yıldıza
oturduğumuz taşa ya da geleceğin yüksek bacalarına bakıyoruz.
Yüreğim bugün günbatımlarında yalımlanan bir buluta benzemiyor
ne de Cennet'in ağaçları arasında masa kuran meleğe
çırparak ak kanatlarıyla yıldız kırıntılarını sakallarından eski azizlerin.
Yok böyle bir şey. Şimdi geniş, kil bir çömlektir yüreğim
kaç kez ateşlere sürülmüş
binlerce yemek pişirmiş yoksullar için
emekçiler, gezginler için
işçiler için ve küçük birimleri için
aç güneş için, dünya için - tüm dünya için - işini gereği gibi yapan
----yoksul, islenmiş, kararmış bir çömlektir
otlar ve arada bir parça et kaynatırm içinde
aç kardeşlerim altta karıştırırken ateşi
- herbiri odununu katar
her biri payını bekler.
oturmuşlar koyunlarıyla, büyük başlarıyla birlikte
şimdi tıpkı sizin oturduğunuz gibi çepeçevre
havadan söz ediyorlar, güneşten, yağmurdan, barıştan
her geçen gün bakanları çoğaltan işaretten
hiç bir yıldızın söndüremediği o yıldızdan söz ediyorlar
ölüler de tablamızın çevresinde toplanıyor
paylarım bekliyor, onlar da.
Ve bir gömlek kaynıyor, şakıyarak kaynıyor.
Bir kaç gündür rüzgar kovalayıp duruyor bizi.
Çevrede her balışta dikenli tel örgü
yüreğimizin çevresinde dikenli tel örgü
umudun çevresinde dikenli tel örgü. Havalar soğuk bu yıl.
Daha yakın. Daha yakın. Islanmış kilometreler toplanıyor
dört bir yanlarda.
Çocukları ısıtacak küçük ocaklar taşıyorlar
cebinde yıllanmış paltoların.
Sıraya oturmuşlar, buhar tütüyor yağmurdan, uzaklıktan.
Solukları dumandır uzağa, çok uzağa giden trenin. Söyleşiyorlar
ve odanın solmuş kapısı dönüşüyor kollarını kavuşturup
kulak kesilen bir aynaya.
İşte bunları duyarak güçlenip doğruluyorum---
orada ben de söze karışıyorum ateşe odun atarcasına---
canlanıyor ateş, ışık çoğalıyor --odun attıkça--
duvarlar kızıllaşıyor, rüzgar çekiliyor, gıcırdıyor pencereler
hâlâ çayırda otlayan eşek sıpasını duyuyoruz dışarıda
ve köpek, ölülerin ayak uçlarına oturmuş, rahat.
Güneşin doğmasını bekliyoruz.
Rüzgâr dindi. Sessizlik. Düşünceli bir saban---
tarlayı sürmek için bekliyor --- odanın bir köşesinde.
Daha iyi duyuluyor çömlekte fokurdayan su.
Tahta sırada oturup bekleyenler
yoksullar, bizimkiler, güçlüler,
emekçiler, proleterler.
---Bir bardak şaraptır onların her sözü
bir lokma kara ekmektir
kayanın yanında bir ağaçtır
bir penceredir güneşe açılmış.
Bizim İsalarımızdır onlar, bizim ermişlerimiz
kömür yüklü vagonlar gibi ağır pabuçları
ellerinde kuşkusuz davranış---
çalışmış eller, zorlu, nasırlaşmış eller
tırnaklan yıpranmış, sert kılları
insanın tarihi kadar geniş baş parmak
uçurumun üzerindeki köprü gibi karışı.
Tarihin arşivinde de saklıdır parmak izleri
sadece cezaevlerinin arşivlerinde değil,
sık örülmüş demiryollarıdır parmak izleri
geleceğe uzanan. Ve benim yüreğim yoldaşım
kilden, kararmış bir çömlektir
üstüne düşeni gerektiği gibi yapan.
Şimdi çocuklarım, masal söyleyen dedeler gibi düşünüyorum
(sakın gücenmeyin bana "çocuklarım" dedim diye sizlere,
belki sadece yaşça ileriyim sizden
o kadar
ve yarın siz "çocuğum" diyeceksiniz bana, ve ben gücenmeyeceğim
çünkü var oldukça dünyada gençlik ben genç olacağım
bana "çocuğum" deyin, çocuklarım) ---
böylece, şimdi düşünüyorum çocuklarım
bir sözcük arıyorum özgürlüğün boyuna denk:
ne daha uzun ne daha kısa
---fazlası yakışıksız
azı utangaçtır
amacıma gelince böbürlenmek değil
ne aşağıyım ne de üstünüm herhangi bir insandan.
Varacağız şarkımıza. İyi biliyoruz bunu. Senin görüşün nedir,
yoldaşım? 
İyi, iyi.
Otlar kaynadı. Yağı az. Zararı yok.
fazlasıyla iştahımız, yüreğimiz fazlasıyla.
Zamanıdır.
Burada kardeş bir ışık var --- eller, gözler yalın.
Burada ne sen benden üstün ne ben senden üstün olmalıyız
burada her birimiz kendinden üstün olmalıdır.
Burada büyük duvarın yanı sıra bir akarsu gibi akan
bir kardeş ışık var.
Düşlerimizde bile duyarız bu akarsuyu.
ve uyurken battaniyeden sarkıp elimiz
ıslanır bu akarsuda.
İki damla çırpsan bu sudan karabasanın yüzüne
kaçar duman olur ağaçların berisinde.
Ölümse bir yapraktan başka bir şey değildir
yükselen bir yaprağı beslemek için düşen.
Ağaç şimdi seninle göz göze şimdi yapraklarının arasında
senin kökün yolunu gösteriyor bütünüyle
sen dünya ile göz gözesin --- bir şeyin yok gizleyecek.
Ellerin temiz, güneşin kalın sabunuyla yıkanmışlar
dostların masasına çıplak bırakıyorsun ellerini
güvenip bırakıyorsun ellerini yoldaşların ellerine.
Davranışları gösterişsiz, kesin onların.
Ve arkadaşının ceketinden bir saç kılı aldığında bile
takvimden bir yaprak koparır gibisindir
dünyanın dizemini hızlandıracak olan.
Dünyaya gülmesini öğretene dek
daha çok ağlayacağını bilmene karşın.
Demek ki bir çömlek. O kadar.
kilden, kararmış bir çömlek,
kaynıyor, kaynıyor şakıyarak,
güneşin altında kaynıyor şakıyarak.
<end>

<start>
Sağ elde kılınç ettiğim
Sol elde kalkan tuttuğum
Kol kola sarılıp yattığım
Şirin Döne yerinde mi
Kılınç deyu bağlandığın 
Kalkan deyu kullandığın
Seyreyleyip eğlendiğin
Şirin Döne saçın yoluk
Çamlıbel'in koyağında 
Sular akar ayağında
Şirin Döne yanağında
Ürüşen benler yerinde mi
Çamlıbel'in koyağında 
Su kesilmiş ayağında
Güzel Döne yanağında
Kibar benler soluk soluk
Küçücükten büyüttüğüm 
Saz çalarak uyuttuğum
Mah yüzünü seyrettiğim
Han Ayvaz'ım yerinde mi
Küçücükten büyüttüğün 
Ürgüleyip uyuttuğun
Gül yüzünü seyrettiğin
Han Ayvaz'ın boynu buruk
Köroğlu der öğündüğün 
Taşlar alıp dövündüğün
Arka verip sığındığın
Koca çamlar yerinde mi
Güdümen der karlı dağlar 
Dağda çamlar kara bağlar
Döne söyler Ayvaz ağlar
Ağlaşırlar soluk soluk
<end>

<start>
Bir yiğit haykırıp meydana girse
Arka verip sığınacak yer gerek
Çamlıbel'e metin kale yapmaya
Kendi yiğit özü metin er gerek
Hay n'olanda oğlum Ali n'olanda
Zor düşmanı bölük bölük bölende
Padişahın divanına varanda
Dil tutulur dili tutar er gerek
Sıra sıra koç yiğitler dizersin
Alayları bozuk bozuk bozarsın
Berhaneyi Çamlıbel'de çözersin
Burda sana barınacak yer gerek
Göğüs gerek arka verek dağlara
Hizmet edek bahçelere bağlara
Şöhret vermek için nice illere
Burda sana devlet gerek sur gerek
Bir köşk gerek oturmaya yaz ile
Bir saki mey doldura naz ile
Yiğitlerin kumandasın saz ile
Vermek için yakışacak dil gerek
Deli Yusuf tamamladı öğüdü
Sen tamam et yirmi bir yiğidi
Gözlerim görmüyor suçum ne idi
Koyma kıyamete burda al gerek
<end>

<start>
Gökten uçan telli turnam
Bizim beyler yerinde mi
Türlü tevri cenge giren
Demirc'oğlum yerinde mi
Suratı aslan suratlı
Görmedim öyle heybetli
Yedi çift camız kuvvetli
Demirc'oğlum yerinde mi
Belindedir altın divit
Cihana verirdi öğüt
Sözü merttir kendi yiğit
Demirc'oğlum yerinde mi
At yürütür eşkin eşkin
Zor düşmanı eyler şaşkın
Kendi yiğit özü pişkin
Demirc'oğlum yerinde mi
Yalan Koç Köroğlu yalan
Ülkelere verdim talan
Dar günümde yoldaş olan
Demirc'oğlum yerinde mi
<end>

<start>
Yine yiğitlerim düştü yadıma
Ağalar ağası yanımda gerek
Bir büküşte yedi geyim nal kıran
Koç Demircioğlu'm yanımda gerek
Padişah suratlım kolu beratlım
Çentiyan kılıçlım dest-i kuvvetlim
Böbür aslan huylum kaplan sıfatlım
Köse Kenan Emmim yanımda gerek
Kimsenin halinden sorup da bilmez
Padişahtan ferman gelse dinlemez
Yüz bin ordu olsa gaygısı olmaz
Şimdi Koca Arap yanımda gerek
Derya atı biner demir donludur
Meydana girende aslan canlıdır
Özü bir Han oğlu İsfehanlıdır
Şimdi Kocabey'im yanımda gerek
Ahedüben bu zevkimi artıran
Öz özüne bir Halep'i batıran
Beş dünya güzelin seçip getiren
Şimdi Celali Bey yanımda gerek
Gürcistan ilinden amana kaldı
Şam ile Halep'ten bir şikar aldı
Aslı Polatoğlu Mısır'dan geldi
Bıyıklı Yusuf'um yanımda gerek
Kılıç çekip ordulara saldıran
İran Şah'ın bayrağını indiren
Şeşper atıp bedenleri böldüren
Kizir Mustafa Bey yanımda gerek
Köroğlu'm zindanda sıkıldı canı
Ayvaz'ı görmezsem olurum deli
Çiğni hezaranlı desti cıdalı
Güzel İsa Balı'm yanımda gerek
<end>

<start>
Yücesinden baktım bir ulu kervan
İndi bir ovaya kondu bezirgan
Dedim yiğitlerin bac'ın ver men mi
Bana kahkahayla güldü bezirgan
Bezirgan Köroğlu'n görenler şaşar
Bağıranda aslan kaplan kan işer
El edip el edip yanağın okşar
Meşenin aslanı kurdu bezirgan
Bezirgan oturmuş kaplan postuna
Rahmeylemez yarınına dostuna
Doldurmuş kıratın gelir üstüne
Beni saymaz at oynattı bezirgan
Çatamadım hiç sağ ile solumdan
Alamadım parasından pulundan
İstiyor Ayvaz'ı almak elimden
Beni saymaz at oynattı bezirgan
Başına urunmuş Betaş-i börkü
Sırtına da almış cılkava kürkü
Köroğlu söyledi üç beyit türkü
Anda beş yüz altın koydu bezirgan
<end>

<start>
Ala da boz dumanlı karlı dereler
Saat çukurunun (Şahım)  mamur çağları
Her seher her sabah (Şahım)  öter bülbüller
Dağlardan geliyor (Şahım)  kuş sedaları
Almanın iyisini yüke dutarlar
Çürüğün seçerler (Şahım)  soyar atarlar
Kızınan gelini (Şahım)  bir mi dutarlar
Yayladan geliyor (Şahım)  hub sedaları
Köroğlu geliyor (Şahım)  kenan elinden
Kalkanı elinde (Şahım)  kılıç belinde
Nice koç yiğitler (Şahım)  sağı solunda
Sahradan geliyor (Şahım)  koç sedaları
<end>

<start>
Daima böyledir dünyanın işi
Kişi ettiğini bulur demişler
İstersen eylik et istersen kemlik
Ettiğin başına gelir demişler
Çeken bilir daim derdi firağı
Söndürmek olur mu yanan çırağı
Sakın bir kimseye kurma tuzağı
Kişi ettiğine düşer demişler
Köroğlu düşmüştür gama savaşa
İster elli yaşa ister yüz yaşa
Her ne eder isen o gelir başa
Mukadder yerini bulur demişler
<end>

<start>
Ayvaz benim senden yana
Kurban olam şirin cana
Sağda duran Köse Kenan
Vur diyende vurmaz mısın
Kır diyende kırmaz mısın
Ayvaz'ın kolları bağlı
Ciğerciğim oda dağlı
Sol tarafta Demircioğlu
Vur diyende vurmaz mısın
Kır diyende kırmaz mısın
Köroğlu'm söylüyor zatı
Ülkelerde vardır methi
Acemoğlu sür Kırat'ı
Vur diyende vurmaz mısın
Kır diyende kırmaz mısın
<end>

<start>
Ben bir Türkmen idim geldim yabandan
Haberini aldım ben bir çobandan
Beş yüz koyun verdim aldım babandan
Alnı top başı tel yeşil ağlama
Vardım gördüm kumru gibi oturur
Ak elini al kınalara batırır
Kırat bizim ikimizi götürür
Başı turna teli Ayvaz ağlama
Geç de gidelim harmana yukarı
Akar leblerinin balı şekeri
Çökerse Ayvaz'ın kahrı çökeri
Alnı top kaküllü yeşil ağlama
Gel Ayvaz'ım bu dağlara gidelim
Bile ağlayalım bile gülelim
Fırat nehrinden murat alalım
Başı telli turnam Ayvaz ağlama
Geç gidelim biz harmandan beriye
Yüreğimde yağ komayıp eriye
Şimdi anan baban gelir geriye
Başı telli turnam Ayvaz ağlama
<end>

<start>
Belindedir altın divit
Cihana verirdi öğüt
Sözü mertti kendi yiğit
Demircioğlum yerinde mi
Çamlıbel'in şen dağında
Sular akar ayağında
Döne kızın yanağında
Çifte benler yerinde mi
Köroğlu der öğündüğüm
Taşlar alıp dövündüğüm
Arka verip sığındığım
Koca çamlar yerinde mi
<end>

<start>
Benden selam olsun Bolu Beyi'ne
Benim ile uğraşmaya dev gerek
Unvan para etmez harp meydanında
Kılıç keskin gerek bilek zor gerek
Düzüldü ağalar tam oldu beyler
Savaş meydanında koçyiğit terler
Yere düşer karpuz gibi kelleler
Palayı çekecek çetin er gerek
Yiğit savaş günü atından inmez
Değme koç yiğitler sözünden dönmez
Topuza palaya gürze güvenmez
Kurnaz iflah olmaz yiğitler gerek
Bir yiğit haykırıp meydana girse
Arka verip sığınacak yer gerek
Çamlıbel'de metin kale yapmıya
Kendi yiğit özü metin er gerek
Hey n'olanda oğlum Ayvaz n'olanda
Zor düşmanı bölük bölük bölende
Yiğit savaş divanında duranda
Dil tutulur dili tutar er gerek
Barhanayı Çamlıbel'de çözende
Sıra sıra yiğitleri düzende
Alayları bölük bölük bozanda
Orda sana barınacak yer gerek
Göğüs gerek arka vere dağlara
Hizmet gerek bahçeler bağlara
Korku vermek ağalara beylere
Onun için devlet gerek sur gerek
Eyvan gerek oturmaya yaz ile
Saki gerek mey doldura naz ile
Yiğitlere kumandayı saz ile
Vermek için yakışacak ser gerek
Deli Yusuf tamamladı öğüdü
Sen tamam et üçyüzelli yiğidi
Gözlerim görmüyor suçum ne idi
Koyma kıyamete hemen al gerek
Koç Köroğlum öğüdünden yorulmaz
Kesilen kelleden hesap sorulmaz
Boş laf atmayınan meydan olunmaz
Yiğitler er meydanında dev gerek
<end>

<start>
Benden selam eylen o bey babama
Ettiği aklımdan çıkmaz neyleyim
Öperim ellerin hanım ninemin
Demircioğlu bensiz gitmez neyleyim
Durman hey ağalar gelin meydana
Boyansın kılıçlar al kızıl kana
Bende mürüvvet yok kıyarım cana
İçerimden gamım gitmez neyleyim
Arap at altımda durmaz savaşır
Kılıcı çekersem gözler kamaşır
Benim ilen şimdi devler uğraşır
Sizin ilen işim bitmez neyleyim
Köroğlu'nu dersen bir genç aslandır
Demirc'oğlu yanında bir kahramandır
Dizdar der ki dövüşecek zamandır
Beş yüz atlı bana yetmez neyleyim
<end>

<start>
Heman Mevla ile sana dayandım
Arkam sensin kalem sensin dağlar hey
Yoktur senden gayri kolum kanadım
Arkam sensin kalem sensin dağlar hey
Yüce yüce tepesinden yol aşan
Gitmez oldu gönlümüzden endişen
Mürüvvetsiz beyden yekdir dört köşen
Arkam sensin kalem sensin dağlar hey
Hep sınadım Osmanlı'nın alını
Bulamadım hergiz gönlüm alanı
Anıcağız sevdiğimin halini
Arkam sensin kalem sensin dağlar hey
Köroğlu der tepelerden bakarım
Gözlerimden kanlı yaşlar dökerim
Bunca yıldır hasretini çekerim
Arkam sensin kalem sensin dağlar hey
<end>

<start>
Arabistan çöllerinde gezerken
Bana rast geldi orada dört gidi
Biri Urum biri Fellah biri Tat
Öbürü de benzer idi Kürt gidi
Hiç biri de bilmez benim halimden
Gözlerim kan doldu korkmam ölümden
Biri mızrağ (ı)  yeğin aldı elimden
Öbürü de koltuğuna dürt gidi
Biri ata bindi meydan eyledi
Biri yükseğinden seyran eyledi
Biri soydu kendin uryan eyledi
Öbürü der edep yerin ört gidi
Bilmez misin Köroğlu'nun huyunu
Şimdi açar söze türlü oyunu
Hak yaratmış sizin gibi koyunu
Yese gerek benim gibi kurt gidi
<end>

<start>
Katar katar gelen turnam
Baka zahman görünür mü
Derde derman katar turnam
Baka zahman görünür mü
Ne ötersin yana yana
Avazın kar etti cana
Çık havaya döne döne
Baka zahman görünür mü
Kanadının ucu eğri
Delinir aşıkın bağrı
Vara bizim ele doğru
Baka zahman görünür mü
Kanadının ucu burma
Ölürsem karşımda durma
Gözlerin sevdiğim turna
Baka zahman görünür mü
Niçün Köroğlu der niçün
Bağışla aşıkın suçun
Yavru turna başın içün
Baka zahman görünür mü
<end>

<start>
Çekerim senin nazını
Getir öpeyim yüzünü
Göreydim senin özünü
Bağda açan gül olaydı
Düldül'e benzettim donun
Düşmana uğrattım yolun
Açılır kanadın kolun
Gidişin bir yel olaydı
Yoluna koydum bu canı
Dolaşalım tüm meydanı
Yola sürmek için seni
Kamber gibi kul olaydı
Söyle hey Köroğlu söyle
Kırat'ın methini eyle
Senin susadığın yerde
Aras gibi sel olaydı
<end>

<start>
Canım Kırat gözüm Kırat
Şu ortalık düz olaydı
Koçaklar iki yanımda
Düşman yüz be yüz olaydı
Beylerden aldım haracı
Bezirganlar verir bac'ı
Çekeydim eğri kılıcı
Dere tepe toz olaydı
Kırat'ımı gezdirirken
Düşmanımı ezdirirken
Irmaklarda yüzdürürken
Elimdeki saz olaydı
Yiğit meydana girende
Çekip bıyığı buranda
Sarraflar değer vuranda
Bin tümen bir söz olaydı
Köroğlu Çamlıbel'inde
Kalmışım elin dilinde
Dizginin benim elimde
Bir gün önce tez olaydı
<end>

<start>
Canım Kırat gözüm Kırat
Kaçıp çekilip gidelim
Her yanında çifte kanat
Uçup çekilip gidelim
Budur Kırat'ın durağı
Bilmez yakını ırağı
Ab-ı Kevser'dir sulağı
İçip çekilip gidelim
Köroğlu söyler ezeli
Bağlar döküyor gazeli
Silistre'den güzeli
Alıp çekilip gidelim
<end>

<start>
Bereket çok hakkın nazargahısın
Çamlıbeller bizim eller aşkolsun
Gerçek yiğitlerin seyrangahısın
Çamlıbeller bizim eller aşkolsun
Çayırların çimenlerin göllerin
Boz bulanık taşar akar sellerin
Çoktur senin eğlenecek yerlerin
Çamlıbeller bizim eller aşkolsun
Yollar kesen yağız kurdun var mıdır
Beller büken çokça merdin var mıdır
Çarh elinden acep derdin var mıdır
Çamlıbeller bizim eller aşkolsun
Bahar gelip yaprak yeşil olunca
Gönlüm coşar seni böyle görünce
Yeni baştan selam olsun varınca
Çamlıbeller bizim eller aşkolsun
Er değildir seni görüp coşmayan
Yürek değil bir solukta taşmayan
Köroğlu der arap atla aşmayan
Çamlıbeller bizim eller aşkolsun
<end>

<start>
Eğer kendilerde erlik var ise
Gelsin dövüşelim Boyu Beyleri
Kanından susayıp candan geçerse
Gelsin dövüşelim Bolu Beyleri
Atına binende eyledi dizgin
Alaylara çatıp eyledi bozgun
Leşine kondurmak isterse kuzgun
Gelsin dövüşelim Bolu Beyleri
Koç yiğitleri aldım da yanıma
Keskin kılıcımı çaldım belime
Serimden geçmişim bakmam ölüme
Gelsin dövüşelim Bolu Beyleri
Karşımda durana kalmaz kararım
Doğrulup gelene yoktur zararım
Ya şehitlik ya gazilik dilerim
Gelsin dövüşelim Bolu Beyleri
Ala sadağımı sundum özüme
Hezaran kalkanım aldım dizime
Köroğlu der göründü gözüme
Gelsin dövüşelim Bolu Beyleri
<end>

<start>
Yavru şahin avın almış uçuyor
Elinden avını alanlart gelsin
Kır atın üstünde aslan geçiyor
Kızarmış gözleri dolanlar gelsin
Koşan aslan gibi bindim atıma
Hiç kimse ulaşmaz benim katıma
Ben güzel Döne'yi aldım terkime
Elimden almayı umanlar gelsin
Atım ha Kıratım aslan bileklim
Şahin bakışlı da harbi kulaklım
Köroğlu'nu dersen çatal yüreklim
Topuzun altına dayanan gelsin
<end>

<start>
Bu ki meydan almaz ondan zat olmaz
Beslemen beygiri arap at olmaz
Er olanlar düşmanına alt olmaz
Seri verir ser kurtarır meydanda
Koçyiğitler belli olur zatından
Kötü yuvarlanır düşer atından
Arap at hışmından er heybetinden
Yiğit ölür şanı kalır meydanda
Dolu verin koçyiğitler uyansın
İki hasım birbirine dayansın
Ak gövdeler kızıl kana boyansın
Kötülerin cam çıkar meydanda
Köroğlu der dünya ganidir gani
Koçyiğit uğruna koymuşum canı
Mert olan kazanır dünyada şanı
Yiğit olan nam kazanır meydanda
<end>

<start>
Benden selam olsun Kiziroğlu'na
Gelsin konuşalım seyran yerinde
Öğüt versem öğüdümü almıyor
Çıksın döğüşelim meydan yerinde
El vurmasın koç yiğidin malına
Kıymayasın düşkününe sağına
Güvenirsen bileğine koluna
Kılıç kından çıksın meydan yerinde
Hay edende haya gider dediler
Huy edende huya gider dediler
Köroğlu'nu cana kıyar dediler
Yiğit belli olur meydan yerinde
Kır küheylan altımızda kişnesin
Koç Köroğlu Kırşehri'nde kışlasın
Kiziroğlu el'amana başlasın
Hasım arar koçlar meydan yerinde
Köroğlu der burda kavga kuralım
Gel dur şu meydana seni görelim
Kelleler keselim gövde yaralım
Kır at al kan olsun meydan yerinde
<end>

<start>
Meydan başında duranda
Çekip bıyığım buranda
Dişlerim kamaştıranda
İsterim pulat kemirem
Karat çıkıp eşinende
Yaralanıp deşinende
Kavga sesi işitende
İsterim dağlar yuğuram
Köroğlu'yum yucalmışam
Nice beyden bac almışam
Yüz deseler kocalmışam
Gücüm var dağlar devirem
<end>

<start>
Mevlam seni bana verse
Derim hey gidinin oğlu
Arşa direk direk oldu
Zarım ey gidinin oğlu
Beni önünde assınlar
Emret kellemi kessinler
Derim aşkına yüzsünler
Verem hey gidinin oğlu
Canım sen bir adil hansın
Han oğlusun hem hansın
Yalancı dünyada sensin
Varım hey gidinin oğlu
Köroğlu gidişin Acem
Ne günüm belli ne gecem
Hem halifemsin hem hocam
Pirimsin gidinin oğlu
<end>

<start>
Bir bölücek turna gördüm
Medet bir şahine medet
Zülüfleri burma gördüm
Medet bir avcıya medet
Geçen avlattık şurayı
Ördeği kazı turnayı
Ayvaz yetiştir curayı
Medet bir şahine medet
Ürker kara kuştan ürker
Yırtıcıdan yavuz korkar
Şimdi kanat vurup kalkar
Medet bir ispire medet
Köroğlu der ki pirlere
Ünün yettiği yerlere
Haber eylen esirlere
Medet bir şahine medet
<end>

<start>
Köroğlu dediğin delinin biri
Kellesi büyüktür gövdesi iri
Depretir Kırat'ı bastığı yeri
Paşam inan ben Köroğlu değilim
Köroğlu'nun bir atı var delidir
Yarım okka ayağının nalıdır
İnan beyim adım Ruşen Ali'dir
Paşam inan ben Köroğlu değilim
Köroğlu'nun dünya kadar ünü var
Dağlarında çayır çimen gülü var
Senin benim gibi nice kulu var
Paşam inan ben Köroğlu değilim
Köroğlu'nun bir atı var koşandır
Her adımı Erdebil'dir Keşan'dır
İnan beyim adım Ali Ruşen'dir
Paşam inan ben Köroğlu değilim
<end>

<start>
Tokat ellerinden aldım bakırı
İncitmeyin fukarayı fakiri
Boz bulanık seller gibi rakıyı
İçirin beylere ben gelene dek
Atımı bağladım ben bir hozana
Merhamet etmeyin oyun bozana
Yetmiş batman pirinç küçük kazana
Yedirin beylere ben gelene dek
Ben bir Köroğlu'yum dağda gezerim
Esen rüzgarlardan hile sezerim
Demir kürüng ilen kafaz ezerim
İlişmen fakıra ben gelene dek
<end>

<start>
Kocadım belim büküldü
Gözümün nuru döküldü
Damarım bendi söküldü
Kocaldım Ayvaz pir oldum
Feleğin n'olduğun bildim
Kahice kahice güldüm
Ben her şeyden arzum aldım
Kocaldım Ayvaz pir oldum
Güzele bade içirdim
Hasmı meydandan kaçırdım
Yedi naldan ol geçirdim
Kocaldım Ayvaz pir oldum
Köroğlu der yarim gelmez
Akan gözüm yaşın silmez
Eski gençlik ele girmez
Kocaldım Ayvaz pir oldum
<end>

<start>
Koç Kırat'a binip inem Sazan'a
Bir düzen vereyim yoldan azana
Yüzbin öveç ısmarladım Hozan'a
Yesin yiğitlerini ta ben gelende
Koç Kırat'a binip gidem yabana
Belki kar yağar da yollar kapana
Yüzbin öveç yaydırırım çobana
Yesin yiğitlerim ta ben gelende
Tokat kervanından aldım bakırı
İncitmeyin fukarayı fakırı
Tuna seli gibi verin çakırı
İçsin yiğitlerim ta ben gelende
Bu meydana derler Çamlıbel dağı
Kiralandı bize Besni'nin bağı
Tulum tulum gelsin Helete yağı
Yesin yiğitlerim ta ben gelende
Koç Kırat'a binip ineyim çaya
Bir göz gezdireyim yoksula baya
Som sırmadan urba sıktırma saya
Giysin yiğitlerim ta ben gelende
Yüce dağlar koç yiğidin arkası
Emlik kuzu koç koyunun körpesi
Gelsin yüz bin kile kıraç arpası
Yesin yavuz atlar ta ben gelende
<end>

<start>
Bir hışmınan geldi geçti
Kiziroğlu Mustafa Bey
Hışmı dağı deldi geçti
Kiziroğlu Mustafa Bey
Ağam kim canım kim Nigar kim
Kim kim Kiziroğlu Mustafa Bey
Vay ben ona eş olaydım
Anadan on beş olaydım
Keşke onla kardaş olaydım
Kiziroğlu Mustafa Bey
Ağam kim canım kim Nigar kim
Kim kim Kiziroğlu Mustafa Bey
Bir at biner ala paça
Mecal vermez kırat kaça
Az kalsın ortamdan biçe
Kiziroğlu Mustafa Bey
Ağam kim canım kim Nigar kim
Kim kim Kiziroğlu Mustafa Bey
Hay edende haya teper
Huy edende huya teper
Köroğlu'nu çaya teper
Kiziroğlu Mustafa Bey
Ağam kim canım kim Nigar kim
Kim kim Kiziroğlu Mustafa Bey
<end>

<start>
Kırmızı gülün harmanı
Türlü türlüdür dermanı
Aslını sordum Ermeni
Ben bir yiğide rastladım
Atı var ağzını açar
Ön vermez Kırat'ı geçer
Meydanda yel gibi uçar
Ben bir yiğide rastladım
Acı poyraz gibi esti
Yiğitleri çaya bastı
Köroğlu amanım kesti
Ben bir yiğide rastladım
<end>

<start>
Kırat'ın değerin sorarsın kaça
Seksen bin tümene hele de vermem
Seksen bin ak kuzu kıvrımlı koça
Seksen bin hazine pula da vermem
Seksen bin yiğide seksen bin ata
Seksen bin ülkeden gelen berata
Seksen bin sabana seksen bin çifte
Seksen bin koşumluk mala da vermem
Köroğlu sözünü duyursun size
Seksen bin ahırdan gelen öküze
Seksen bin geline seksen bin kıza
Seksen bin boşanmış dula da vermem
<end>

<start>
İnce uzun boylu kalem kulaklı
Terazi tabanlı göğsü yelekli
Bir geyik misali hatun bilekli
Kalkana benziyor döşü Kırat'ın
Dizgini toplasam yerler yırtılır
Kuyruğu sallasa sağrı örtülür
Kırat'ın önünden can mı kurtulur
Göğsü benek benek benli Kırat'ın
Yokuşa yukarı keklik sekişli
İnişe aşağı tavşan büküşlü
Düşmanı görünce şahin bakışlı
Kuğuya benziyor boynu Kırat'ın
Kırat'ımı sekişinden bilmişler
Şu gelen de Köroğlu'dur demişler
Muhanetler hep ününü duymuşlar
Cihana yayıldı ünü Kırat'ın
<end>

<start>
Kırat'ım meydan yerinde
Gezer horlayı horlayı
Bir kötü az bin kavgadan
Kaçar zorlayı zorlayı
Kırat'a yakışır bunlar
Yiğit giyer demir donlar
Ak gövdeden kızıl kanlar
Akar şorlayı şorlayı
Köroğlu der al kanları
Yere sere çok canları
Eğri kılıç düşmanları
Kırar parlayı parlayı
<end>

<start>
Zincirimi kırdın Koç Demirci'oğlu
Yiğide binmeye Kırat gerekli
Elinde kılıcı başı ak tuğlu
Meydana inmeye Kırat gerekli
Kanatlanır düşmanları görünce
Yerler titrer meydanları dövünce
Göklere şahlanıp alay durunca
Sınar düşman bana Kırat gerekli
Üstüne binince salar kuyruğu
Uçanı kaçanı kavrar soluğu
Düzdür ona dağlar dere oyuğu
Şimdi bize burda Kırat gerekli
Taylıktan büyüttüm bilirim onu
Beni her beladan koruduğunu
Onunla bozarım bütün oyunu
Burda yol almaya Kırat gerekli
Uğurludur dostlar görsün yüzünü
Muştuluk vermiştir babam gözünü
Köroğlu söyledi en son baba sözünü
Şimdi bize bunda Kırat gerekli
<end>

<start>
Kırat demiş cümlenizin başıyım
Elde gezdirirler gönül kuşuyum
Dar günlerde baş kurtaran kişiyim
Üstüme bir yiğit bindikten geri
Al demiş ki ne düştünüz kastıma
Donatırlar beni aslan postuna
Kapıcılar başı biner üstüme
Beyler divanına vardıktan geri
Yağız demiş hepinize nazırım
Alayların üst yanında gezerim
Bir girişte üç taburu bozarım
Yiğit kılıcını çaldıktan geri
Kula demiş anamızdan donumuz
Aslımızdan çatal olur dilimiz
Dar günlerde hep dirilir ölümüz
Köroğlum üstümde durduktan geri
<end>

<start>
Hey davranma yiğit eğlen beri gel
Kimsin anlat bana bu çalımın ne
Altındaki al at değişecek el
Kimsin anlat bana bu çalımın ne
Bindiğin hayvanı teslim et çabuk
Sana layık değil o at be çocuk
Nazik gerdanına takayım boncuk
Kimsin anlat bana bu çalımın ne
Haracı vermeden geçmek yasaktır
Karaya ak desen elbette aktır
Aldığı bac onun kesen kes haktır
Kimsin anlat bana bu çalımın ne
Köroğlu buranın ezelden şahı
Ağa bey de benim dinlemen ahı
İnanmıyan varsa çeker günahı
Kimsin anlat bana bu çalımın ne
<end>

<start>
Ay batsın ağalar güneş tutulsun
Parladı parladı çalın kılıcı
Oklar gıcırdasın ayyuka çıksın
Mevlanın aşkına basın kılıncı
Koşun at çatlasın kuvvet bacakta
Keyif günü değil köşe bucakta
Haydi savaş gerek kelle kucakta
Mevlanın aşkına çalın kılıncı
Yiğit gelsin harpte gönül eğlesin
Doru at kişnesin al at oynasın
Kaynaklarda kızıl kanlar kaynasın
Esir etmek yok ha basın kılıncı
Bu yıl koç yiğitler burda kışlasın
Yıllan dilli eğri hançer işlesin
Kafir düşman el'amana başlasın
Hiç aman vermeyin çalın kılıncı
Köroğlu ahdetti meydan almaya
Kılıç gibi düşmanına salmaya
Peyman ettim yedi derya dolmaya
Doldurun deryayı basın kılıncı
<end>

<start>
Kıbrıs şarabın içmişler
Can ile serden geçmişler
Bugün oradan göçmüşler
Bir er yırtar söker gelir
Hırlaşırlar arı gibi
Kopuşurlar sürü gibi
Beş ayının seli gibi
Derelerden akar gelir
Bellidir yiğit yapısı
Şimdi toplanır hepisi
Açıldı Çamlı kapısı
Birbirini teper gelir
Köroğlu'm besler mertleri
Yumuşak ederler sertleri
Çamlıbel'in aç kurtları
Birbirini kapar gelir
<end>

<start>
Kerem et mürüvet eyle
Her nadana akma gönül
Beni sevmeyen ademin
Yüzüne gel bakma gönül
Bir adama kardaş deyip
Tutup tuzla ekmek yeyip
Zerrece ayıbın görüp
Tez başına kakma gönül
Mağrur olup yüksek uçma
Namerd ile konup göçme
Her nadana sırrın açma
Sırrını faş etme gönül
Kırat'ın boynuna düşüp
Koç Köroğlu dağlar aşıp
Olur olmaza baş koyup
Kendin yara atma gönül
<end>

<start>
Sen sordun ben de deyim
Kar yağıyor döne döne
Uca dağların başına
Kar yağıyor döne döne
Yelkesen'im yeller gibi
Akar gider seller gibi
Ağıt yakan diller gibi
Kar yağıyor döne döne
Göz-gözü görmüyor siste
Nigar hanım yatar hasta
Şirin Döne'm gördün işte
Kar yağıyor döne döne
Bu kış uzunca kışladı
Canım sıkmaya başladı
Kır-at havluda kişnedi
Kar yağıyor döne döne
Ayvaz yatakta horluyor
Kır-at gemini dişliyor (zorluyor) 
Ruşen benlerin parlıyor
Kar yağıyor döne döne
Yolkesen'im yolda durur
Kervanlardan hesap sorur
Ağalar ağası görür
Kar yağıyor döne döne
Ne gelen var ne de giden
Kar altında kaldı fidan
Baç vermeden geçer kervan
Kar yağıyor döne döne
Tülek'i gördüm düşende
Gezerdi dağlar başında
Kenan Emmi av peşinde
Kar yağıyor döne döne
Şahin döner kayalarda
Çan sesi var mayalarda
Şu gördüğün ovalarda
Kar yağıyor döne döne
Haber saldım hoylu'm gelmez
Gözlerim yoldan ayrılmaz
Bu yıl burda bahar olmaz
Kar yağıyor döne döne
Şirin Döne'm yaz gelecek
Koç yiğit cenge gidecek
Taktir yerini bulacak
Kar yağıyor döne döne
Köroğlu der bu ne haldır
Şirin Döne'm başın kaldır
Çenlibel'e altı aydır
Kar yağıyor döne döne
<end>

<start>
Kaçma hey Yek Çeşim kaçma
Kolu bağlı al giderim
Koç Kır-Atı alıp gitme
Seni bağlar al giderim
Koyver gelsin Kır-Atımı
Ben bilirim kıymatını
Alırım senden ahdımı
Seni bağlar al giderim
Sen dev olsan güleşirim
Aslan olsan uğraşırım
İşte geldim dövüşürüm
Seni tutar al giderim
Saçarım çöle kanını
Alırım tatlı canını
Sen duymadın mı ünümü
Şimdi bağlar al giderim
Köroğlu'yum bu illerde
Şanım söylenir dillerde
Geldim sizi bu çöllerde
Kolu bağlı al giderim
<end>

<start>
Tan yeri atmadan şafak sökende
Düşmanın üstüne hörelenmeli
Düşman kalkan alıp kılıç çekende
Yiğit on beş yerden yaralanmalı
Haber aldım ihvanından kulundan
Doyuk olduk akçasından pulundan
Hey ağalar akan kanın alından
Altımızda Kır at kınalanmalı
Köroğlu'm der mirza gele han gele
Ben isterim günde yüz tufan gele
Derelerden oluk oluk kan gele
Sele düşüp gövde kürelenmeli
<end>

<start>
Bağdat'ın paşası yardım dilemiş
Beylerim oradan haber eylemiş
Birkaç gün sürecek bu gidiş geliş
Çalınsın düğünüm ta ben gelende
Soldurmasın kızlar elin kınasın
Çıkarmasın başlarının balasın
Diksin terzileri Hint'in kemhasın
Giysin salınsınlar ta ben gelende
Düğün bayrakları asılı dursun
Biz gelene kadar davullar vursun
Döne gereğini sen buyurursun
Çalınsın oynansın ta ben gelende
Kırata biner de meydan alırım
Kılıçla acemi kırar gelirim
Geri döner mırazıma ererim
Donansın Çamlıbel ta ben gelende
Köroğlu'yum yön çevirdim Bağdat'a
ölüm saldım düşmanlara dünyada
Durdurmayın hengimizi burada
Eğlensin kalanlar ta ben gelende
<end>

<start>
Ne durursun Şanlı Ayvaz
Düşek yollara yollara
Bizi bekler Benli Döne
Sorar yellere yellere
Sür atı gidelim Ayvaz
Çamlıbellere bellere
Uçurdum gönül kuşunu
Görek feleğin işini
Salmış gözünün yaşını
Dönmüş sellere sellere
Sür atı gidelim Ayvaz
Çamlıbellere bellere
Şimdi Döne boynun bükmüş
Gözünü yollara dikmiş
Siyah kaküllerin dökmüş
Kızıl güllere güllere
Sür atı gidelim Ayvaz
Çamlıbellere bellere
Çamlıbel'in gülü biter
Seherde bülbüller öter
Döne'm gözlerini diker
İnce yollara yollara
Sür atı gidelim Ayvaz
Çamlıbellere bellere
O doldursun ben içeyim
Mest olup serden geçeyim
Kırat'a binip göçeyim
Bizim illere illere
Sür atı gidelim Ayvaz
Çamlıbellere bellere
Aşıklara vardır meyli
Eziyet çekmişiz hayli
Ben Mecnun'um Döne'm Leyli
Düşek çöllere çöllere
Sür atı gidelim Ayvaz
Çamlıbellere bellere
Aşık olan serden geçer
Badeyi doldurup içer
Alır sevdiğini göçer
İlden illere illere
Sür atı gidelim Ayvaz
Çamlıbelere bellere
Bülbül olan konar güle
Sedasını verir yele
Engel bir taş atar göle
Düşer dillere dillere
Sür atı gidelim Ayvaz
Çamlıbellere bellere
Köroğlu der ben bir merdim
Sarardı çehre-i zerdim
Şu benim nihani derdim
Kızıl güllere güllere
Sür atı gidelim Ayvaz
Çamlıbellere bellere
<end>

<start>
Seni sevmeyen düşmanlar kör olsun
Gel Ayvaz'ım dolaşalım dağları
Biz gidelim engellere yer olsun
Gel Ayvaz'ım dolaşalım dağları
Alçaklara olur suyun kaçağı
Biter yücelerde sümbül çiçeği
Yeşil başlı Emir Sultan köçeği
Gel Ayvaz'ım dolaşalım dağları
Gele yavrum geç geçenden geçilsin
Yenice kurulsun meyler içilsin
Gele yavrum hasta gönlüm açılsın
Gel Ayvaz'ım dolaşalım dağları
Köroğlu der devlet yoktur başımda
Hüdam gurbetliğe saldı düşümde
Ben Ayvaz'ı aldım Kırat peşimde
Gel Ayvaz'ım dolaşalım dağları
<end>

<start>
Sen sordun ben de söyleyim
Kar yağıyor döne döne
Yüce dağların başında
Kar yağıyor döne döne
Yel kesen'im yeller gibi
Akar gider seller gibi
Ağıt yakan diller gibi
Kar yağıyor döne döne
Göz gözü görmüyor siste
Nigar hanım yatar hasta
Şirin Döne'm gördün işte
Kar yağıyor döne döne
Bu kış uzunca kışladı
Canım sıkmaya başladı
Kırat avluda kişnedi
Kar yağıyor döne döne
Ayvaz yatakta horluyor
Kırat gemini zorluyor
Ruşen benlerin parlıyor
Kar yağıyor döne döne
Yolkesen'im yolda durur
Kervanlardan hesap sorur
Ağalar ağası görür
Kar yağıyor döne döne
Ne gelen var ne giden
Kar altında kaldı fidan
Baç vermeden geçer kervan
Kar yağıyor döne döne
Tülek'i gördüm düşümde
Gezerdi dağlar başında
Kenan Emmi av peşinde
Kar yağıyor döne döne
Şahin döner kayalarda
Çan sesi var mayalarda
Şu gördüğün ovalarda
Kar yağıyor döne döne
Haber saldım Hoylu'm gelmez
Gözlerim yoldan ayrılmaz
Bu yıl burda bahar olmaz
Kar yağıyor döne döne
Şirin Döne'm yaz gelecek
Koç yiğit cenge gidecek
Takdir yerini bulacak
Kar yağıyor döne döne
Köroğlu der bu ne haldır
Şirin Döne'm başın kaldır
Çamlıbel'e altı aydır
Kar yağıyor döne döne
<end>

<start>
Selam olsun ağalara beylere
Sılasına gitmek ister Köroğlu
Ala karlı mor sümbüllü dağlara
Çıkıp seyran etmek ister Köroğlu
Ey ağalar nedir bizim suçumuz
Uğrun uğrun dövüş bizim işimiz
Demirc'oğlu Köse Sefer üçümüz
İçimizde nam sahibi Köroğlu
Deryanın yüzünde yatan gemiler
Zarından bu dağlar taşlar iniler
Dağında da aslan gibi ünüler
Kurt avazlı kaplan ünlü Köroğlu
Adımı sorarsan Uruşan Ali
Dövüş görmeyeli del'oldum deli
Sağ yanı Ayvaz da solu Bey Veli
Feracesi merdaneli Köroğlu
<end>

<start>
Selam edin ağalara beylere
Düşmana mert gibi durmalı imiş
Safımızda koç yiğitler var iken
Dövüşü dövüşü ölmeli imiş
Süremedim kara günün yasını
Kafir cellat ne bağlıyon gözümü
Tutmalıymış Han Ayvaz'ın sözünü
Bu yıllık Tiflis'te kalmalı imiş
Tüketmedim kara günün gamını
Süremedim şu gönlümün demini
Üç gün oldu Kır at yemez yemini
Kırat'tan haberi almalı imiş
Eğlenip de ben ilimde kalmadım
Kılıç çekip düşmanlara dalmadım
Azdır deyü hiç hesaba almadım
Az çok her ne ise kırmalı imiş
Çamlıbel dağları buraya ırak
Köroğlu'n öldürene ister yürek
Şimdi Demirc'oğlu yanımda gerek
Keşke yanım sıra gelmeli imiş
<end>

<start>
Seherden sabahtan eser ürüzgar
Yeller Demircioğlu durmasın gelsin
Kar kalkar açılır lale sümbüller
Güller Demircioğlu durmasın gelsin
Çamlıbel dağında yüksek kayalar
Beni kınamayın beyler ağalar
Göçer gider katarlanmış mayalar
İller Demircioğlu durmasın gelsin
Şirin Döne ağlar ağlar avunur
Dostlarım yas tutar düşman sevinir
Yirmi bey-kız hep karalar giyinir
Söylen Demircioğlu'na durmasın gelsin
Süremedi kara günün demini
Geyemedi güveylik donunu
Üç gün oldu Kırat yemez yemini
Göçler Demircioğlu durmasın gelsin
Bolu Beyi ıssız kodu dağları
Ak sineme vurdu gitti dağları
Köroğlu'nun demir kesen beyleri
Yiğit beyler şimdi durmasın gelsin
<end>

<start>
Hasan verdi bu haberi
Gök başıma kepti sandım
Zorbaz beyi bir gürz vurdu
Dağ yerinden koptu sandım
Binde bir doğurmaz ana
Cenk edelim kana kana
Eşi gelmemiş cihana
Mezar taşım çattı sandım
Bağdat suların kurusun
Taşın toprağın çürüsün
Zorbaz ellerin kırılsın
Ömrüm bugün bitti sandım
Ölüme varmıyor dilim
Hoylu'm büküldü belim
Ören oldu Çamlıbel'im
Orda baykuş öttü sandım
Karşı çıkınca düşmana
Varır dolana dolana
Yazık oldu genç aslana
Bugün dünya bitti sandım
Bedenden ayrılmış canı
Yerleri boyamış kanı
Köroğlu'nun genç aslanı
Hoylu'm vadem yetti sandım
<end>

<start>
Sana bir sözüm var koçak Ayvaz'ım
Bir kolumuz tutulmuştu eldedir
Eğerlen Kır atı alın getirin
Ağam gelir diye gözü yoldadır
Kır atın üstünde bir uzun yayla
Ağlayıp sızlama kaderim böyle
Sılaya varınca anama söyle
Elleri duda gözü yoldadır
Cıda değsin koçaklarım uyansın
Ak bilekler kızıl kana boyalısın
Demircioğlu bügün harbe dayansın
Düşmanı yıkacak gücü koldadır
Köroğlu'm görmüştür kara düşünü
Kadir mevlam asan etsin işini
Herkes ata binsin çeksin başını
Eşin dostun şimdi gözü yoldadır
<end>

<start>
Pınar başından bulanır
Sen de çok mallar talanır
İner ovayı dolanır
Dağlar duman oldu
Çayır çimen oldu
Ben yari görmedim
Halim yaman oldu
Hiç ovaya inmedin mi
Gam gussadan doymadın mı
Aşk oduna yanmadın mı
Dağlar duman oldu
Çayır çimen oldu
Ben yari görmedim
Halim yaman oldu
Yaz görmemiş kışa benzer
İçmiş de sarhoşa benzer
Dert görmemiş başa benzer
Dağlar duman oldu
Çayır çimen oldu
Ben yari görmedim
Halim yaman oldu
Köroğlu serinden geçti
Ayvaz gelip burdan göçtü
Aşkın dolusundan içti
Dağlar duman oldu
Çayır çimen oldu
Ben yari görmedim
Halim yaman oldu
<end>

<start>
Osman Paşa eydür Devletli Hünkar
İnşallah Sultanım Şirvan bizimdir
Sen himmetin eyle inayet Haktan
Mürvet Ali'nindir meydan bizimdir
Demirkapı'dan Şirvan'a geçildi
Anca savaş oldu kanlar saçıldı
Kırdık biz yezidi yollar açıldı
Giden ipek yüklü kervan bizimdir
Şirvan ilinden Tebriz'e ulaştık
Nice başlar kestik kana bulaştık
Acem evlerin seyrettik dolaştık
Vilayet Hünkarın seyran bizimdir
Osman Paşa eydür gelin varılsın
Tedbir tedarik nenindir görülsün
Baş alan yiğide mansıp verilsin
Kendi kulumuzdur ihsan bizimdir
Köroğlu eydür Gülbanki yetirdik
Erenlerin sancağını götürdük
Katar katar mayaların getirdik
Giden Mevlanındır kalan bizimdir
<end>

<start>
Çıkayım gideyim halkın elinden
Cihanın üstünde gama yar oldum
Kimse bilmez ben gedanın halinden
Canımdan başımdan ben bizar oldum
Mürvet Ali'nindir sözüm amandır
Fikrimde zeyn olan kaşı kemandır
Virane beklerim hayli zamandır
Terk ettim mekanım terk-i yar oldum
Bir gün ermez zalim hiç imdadıma
Zarımdan uğradı gözlerim neme
O gönlüm uğrusu cümle aleme
Seveli ben seni aşikar oldum
Bihamdillah muradıma erdime
İnşallah Hak tabiptir derdime
Varamadım vatanıma yurduma
Bir devasız derde giriftar oldum
Köroğlu'nun sevdası var başında
Gümanı var şu gönlümün başında
Leyla'yı ararken dağlar başında
Mecnun'un aşkına giriftar oldum
<end>

<start>
Gitti Çamlıbel beyleri
Bana dert oldu dert oldu
Baktım Ayvaz'ın yoluna
Gözüm dört oldu dört oldu
Kervanlar göçtü Yemen'e
Kötüler gelmez imana
Yıkılsın böyle zamane
Kötü mert oldu mert oldu
Köroğlu der şahbazlarım
Düzen tutmuyor sazlarım
Ben böyle sefil gezerim
Adım kurt oldu kurt oldu
<end>

<start>
Gözünü sevdiğim Kırat
Sana uzun yol olaydı
Şöyle elek selesi sık
Sırtına bir çul olaydı
Bakan gözüm seni görür
İk'ellerim saçın örür
Bana imdat senden gelir
Konuştuğun dil olaydı
Sana binen malı neyler
Senin ile gönül eyler
Yedi cihan seni söyler
Boyun selvi dal olaydı
Fanisin hey dünya fani
Esirin eyledin beni
Yüzdürmeye Kırat seni
Hazar gibi göl olaydı
Aygırdan aldın huyunu
Çekip getirdin soyunu
Aras'tan içer suyunu
Seni tutan kol olaydı
Neslin Düldül aslın Kırat
Üstünde alınır murat
Dal boynunda çifte kanat
Başındaki tel olaydı
<end>

<start>
Gel Ayvaz seninle hesap edelim
Evvel bahar dememize ne kaldı
Acem kervanından Hind'in kumaşın
Top top edip almamıza ne kaldı
İnsek meydanlara etsek savaşı
Arkam sıra gezer çok bölükbaşı
Sarı altın ile gökçe kuruşu
Ölçek ölçek bölmemize ne kaldı
Babına da deli gönül babına
Koçyiğitler sığmaz oldu kabına
Ala çamın boz meşenin dibine
Bölük bölük yatmamıza ne kaldı
Aman Ayvaz zaman senin derdinden
Kervan geçmez Çamlıbel'in yurdundan
Beş onumuz Bozgediğin ardından
Bölük bölük çıkmamıza ne kaldı
<end>

<start>
Derya kenarında biter kamışlar
Geliyor bizlere türlü yemişler
Bezirgan malından türlü kumaşlar
At sürüp de almamıza ne kaldı
Seçin hey ağalar yiğidi seçin
Koçyiğit olana libaslar biçin
Yeğin at besledim kara gün için
Dizgin edip binmemize ne kaldı
Kırımızı çizmeyi geymeli imiş
Kırat'ın üstüne binmeli imiş
Dövüşe dövüşe ölmeli imiş
Güneş gibi batmamıza ne kaldı
Köroğlu söylüyor sözün hasını
Sil oğlum gönlümün gamlı yasını
Bağdat kervanından Hint libasını
Kargı ile bölmemize ne kaldı
<end>

<start>
Gel Kırat'ım kulağını çekeyim
Eğileyim iki gözün öpeyim
Dizgin çekip hünerine bakayım
Nazlı Kırat Çamlıbel'dir geldiğin
Bozburundan aşırayım yolunu
On dilbere işleteyim çulunu
Ham gümüşten kestireyim nalını
Nazlı Kırat Çamlıbel'dir geldiğin
Baş üstüne koymuşlardır bin başı
Görmez misin kanda yatan üleşi
Burda gafil gezen kestirir başı
Nazlı Kırat Çamlıbel'dir geldiğin
Mail oldum hünerine postuna
Ol Arap'tan berat geldi üstüne
Koç Köroğlu biner senin üstüne
Nazlı Kırat Çamlıbel'dir geldiğin
<end>

<start>
Namem vardır Çamlıbel'im sallanır
Okuyup dinleyen cümle bulanır
Yirmi dört boğumlu kargı kullanır
Şol Koca Kenan'ın günüdür bugün
Benden selam olsun Deli Hoylu'ya
Kaplan sıfatıyla fidan boyluya
Dal kılıcı şimşek gibi parlaya
Şol Deli Hoylu'nun günüdür bugün
Deryalar üstünde oynar gemiler
Dalga vurur inim inim iniler
Baş kesende aslan gibi ünüler
Şol Kabre Sığmaz'ın günüdür bugün
Köse Sefer bilir yolun doğrusu
Burda belli olur yiğit hangisi
Aslanın ödünü çatlatır sesi
Böyle kahramanın günüdür bugün
Ulaşsınlar benim benim diyenler
Nahak yere tatlı cana kıyanlar
Adam etin kebap edip yiyenler
Cümle pehlivanın günüdür bugün
Namem vardır ulu beyler uyanır
Dağlar taşlar kızıl kana boyanır
Nazlı Kırat'ıma nal mı dayanır
Kırat nal atmanın günüdür bugün
Köroğlu'yum arka verdim dağlara
Kılıç kalkan hoş yakışır ellere
Çok selam söyleyin ulu beylere
Kan içen beylerin günüdür bugün
<end>

<start>
Muştuluk olsun dağlara
Şen olun Ayvaz geliyor
Selam olsun servilere
Şen olun Ayvaz geliyor
Takınır çifte bıçaklar
Salınır sırma saçaklar
Yeryüzündeki çiçekler
Açılın Ayvaz geliyor
Çiğdemin ömrü tez biter
Alay alay nergis biter
Karanfil bahçede biter
Takının Ayvaz geliyor
Param param taşlar olur
Yardımcısı kuşlar olur
Dervişler dervişan olur
Şal geyin Ayvaz geliyor
Köroğlu der hey ağalar
Çekinir fener maşalar
Yol üstündeki kayalar
Çekilin Ayvaz geliyor
<end>

<start>
Yokuşa yukarı tavşan çıkışlım
İnişe aşağı keklik sekişlim
Alnı akıtmalı ceylan bakışlım
Gelin gözlü kız perçemli kıratım
Kıratı sorarsan yedidir yaşı
İridir gövdesi ufaktır başı
Dizgini çekince un eder taşı
Gelin gözlü kız perçemli kıratım
Çamlıbel'e uğuratayım yolunu
Üç güzele dokutayım çulunu
Som altından nallatayım nalını
Gelin gözlü kız perçemli kıratım
Başını başımdan yukarı tutar
Haykırır düşmanı önüne katar
Kaçarsa kurtulur kovarsa tutar
Gelin gözlü kız perçemli kıratım
Arayı arayı buldum izini
Çamlıbel'e döndüreyim yüzünü
Köroğlu der gel öpeyim yüzünü
Gelin gözlü kız perçemli kıratım
<end>

<start>
Yiğit olan gümbür gümbür gürlesin
Yiğidi doğuran ana bin yaşa
Ak gövdede kızın kanlar şorlasın
Yiğidi doğuran ana bin yaşa
Davlumbazlar yeğde yeğde vuranda
Çarkacılar sağlı sollu dönende
Eğri kılıç ak gövdeyi bölende
Yiğidi doğuran ana bin yaşa
Gele beyler cenge harbi çalınsın
Çamlıbel askeri ayrı bölünsün
Gece gündüz darb-ı meydan kurulsun
Yiğidi doğuran ana bin yaşa
Asıl koç yiğitler pusuda saklı
Belleri kılıçlı eli mızraklı
Hep şahin bakışlı aslan sıfatlı
Yürü kan içenler hep binler yaşa
Köroğlu der bugün burda duralım
Sabah olsun darb-ı meydan kuralım
Akan kandan dolu şarap vuralım
Yürü Deli Hoylu'm sen binler yaşa
<end>

<start>
(Köroğlu) 
Karşıdan gelen piyade
Bizim iller yerinde mi
Etekleri çimen olmuş
Karlı dağlar yerinde mi
(Güdümen) 
Beyim ili ne sorarsın
Güzel ana soğuk soğuk
Karlı dağlar eteğinde
Çimenleri soluk soluk
(Köroğlu) 
Çamlıbel'in koyağında
Sular akar ayağında
Şirin Döne yanağında
Ruşen benler yerinde mi
(Güdümen) 
Çamlıbel'in koyağında
Su kesilmiş ayağında
Güzel Döne yanağında
Kibar benler soluk soluk
(Köroğlu) 
Sağ elde kılıç ettiğim
Sol elde kalkan tuttuğum
Kol kola sarılıp yattığım
Şirin Döne yerinde mi
(Güdümen) 
Kılıç deyi bağlandığın
Kalkan diye kullandığın
Seyreyleyip eğlendiğin
Şirin Döne saçın yoluk
(Köroğlu) 
Küçücükten büyüttüğüm
Saz çalarak uyuttuğum
Mah yüzünü seyrettiğim
Han Ayvaz'ım yerinde mi
(Güdümen) 
Küçücükten büyüttüğün
Üğrüleyip uyuttuğun
Gül yüzünü seyrettiğin
Han Ayvaz'ın boynu buruk
(Köroğlu) 
Köroğlu der övündüğüm
Taşlar alıp dövündüğüm
Arka verip sığındığım
Koca çamlar yerinde mi
(Güdümen) 
Güdümen der karlı dağlar
Dağda çamlar kara bağlar
Döne söyler Ayvaz ağlar
Ağlaşırlar yoluk yoluk
<end>

<start>
Yel gibi uçarsın kanat mı taktın
Hey doruca donlu yaman Kıratım
Beni hasretinle nasıl da yaktın
Hey doruca donlu benki Kıratım
Keklik sekişlisin ceylan bakışlım
Su gibi kaynarsın ırmak akışlım
Ne tatlı kişnersin inciden dişlim
Hey doruca donlu benki Kıratım
Kulağın kirişte beklersin yolum
Şaşırmam ben artık sağ ile solum
Bizi olsa olsa ayırır ölüm
Hey doruca donlu benki Kıratım
Binbir küheylana seni değişmem
Daha bundan geri yolumdan şaşmam
Köroğlu bir daha hileye düşmem
Hey doruca donlu benki Kıratım
<end>

<start>
Yataktan kalkmış bir aslan
Gelir horlayı horlayı
Buluttan çıkmış ay gibi
Gelir parlayı parlayı
Döne seyreyle Ayvaz'ı
Sim bilikli o zorbazı
Cılbatmış kara kaptazı
Gelir gürleyi gürleyi
Şimdi görürsün kendini
Gülden kırmızı rengini
Görmedim bunun dengini
Gelir gürleyi gürleyi
Döne Ayvaz bunun adı
Geldi bu meydanın tadı
Köroğlu'nun bir evladı
Gelir zorlayı zorlayı
<end>

<start>
At üstünde peyman durur
Kargıyı sağdan savurur
Kırk yiğide ferman sorur
Vurun Hoylu'ya Hoylu'ya
Hey vurun hoylu'ya hoylu'ya
O ince uzun boyluya
Hoylu değil bu bir kale
Namı gitmiş dilden dile
Ne yakışır Çenlibel'e
Vurun Hoylu'ya Hoylu'ya
Hey vurun Hoylu'ya Hoylu'ya
O ince uzun boyluya
Horsan dan Hoy dan gelmiş
Dört bir yana haber salmış
Tüm Acemi ele almış
Vurun Hoylu'ya Hoylu'ya
Hey vurun Hoylu'ya Hoylu'ya
O ince uzun boyluya
Ayvaz durmuş benden yana
Kurban olam şirin cana
Bağırdım Köse Kenan'a
Vurun Hoylu'ya Hoylu'ya
Hey vurun Hoylu'ya Hoylu'ya
O ince uzun boyluya
Kiziroğlu'm sağdan sağlı
Koca bey'im yiğit dağlı
Sol taraftan Demirc'oğlu
Vurun Hoylu'ya Hoylu'ya
Hey vurun Hoylu'ya Hoylu'ya
O ince uzun boyluya
Ya benimle kardaş olur
Ya ölümle yoldaş olur
Kurtulursa bir baş olur
Vurun Hoylu'ya Hoylu'ya
Hey vurun Hoylu'ya Hoylu'ya
O ince uzun boyluya
Bilir Koca Bey'im zati
Ülkelerde Vardır methi
Acemoğlu Sür Kır-At'ı
Vurun Hoylu'ya Hoylu'ya
Hey vurun Hoylu'ya Hoylu'ya
O ince uzun boyluya
Bizim ellerin uşağı
Belinde Acem Kuşağı
Çenlibel'in tek koçağı
Vurun Hoylu'ya Hoylu'ya
Hey vurun Hoylu'ya Hoylu'ya
O ince uzun boyluya
Ha Köroğlu'm ha vuralım
Kargısın üçe kıralım
Gelin Hoylu'yu yoralım
Vurun Hoylu'ya Hoylu'ya
Hey vurun Hoylu'ya Hoylu'ya
O ince uzun boyluya
<end>

<start>
Yürü bezirganlar günümüz doğdu
Yeminliyim bugün döğüş olmasın
Keserdim kelleyi saçardım kanı
Yeminliyim bugün döğüş olmasın
Ver yolun bac'ını gel geç bezirgan
Seyreyledim yüce dağdan indiniz
Yönünüzü Çamlıbel'e döndünüz
Yıktınız kervanı ata bindiniz
Yeminliyim bugün döğüş olmasın
Ver yolun bac'ını gel geç bezirgan
Yükünüzü Çamlıbel'e çözerdim
Sizin ile doğru hesap düzerdim
Topuz vurur denginizi bozardım
Yeminliyim bugün döğüş olmasın
Ver yolun bac'ını gel geç bezirgan
Bin altın göndersen ata nal olmaz
Bin daha göndersen çizme çul olmaz
Bin daha göndersen para pul olmaz
Yeminliyim bugün döğüş olmasın
Ver yolun bac'ını gel geç bezirgan
Kişi halden bilse olur mu naçar
Karganın gönlünden şahinlik geçer
Uyuz it kavgayı görünce kaçar
Yeminliyim bugün döğüş olmasın
Ver yolun bac'ını gel geç bezirgan
Hey bezirgan çabuk gönder bac'ımı
Yerde koymam ben alırım öcümü
Köroğlu der sen görmedin gücümü
Yeminliyim bugün döğüş olmasın
Ver yolun bac'ını gel geç bezirgan
<end>

<start>
Nereden gelirsin bezirgan başı
Dengine düzmüşsün türlü kumaşı
Kargının ucuna takarım başı
Ver yolun bac'ını gel geç bezirgan
Geldiğin yollara diken ekerim
Gittiğin yollara çalı dökerim
Demir zırh giyinsen yırtar sökerim
Ver yolun bac'ını gel geç bezirgan
Koç Kırat'ım şahan gibi atılır
Bir dizgin alırsam yerler yırtılır
Kırat'ın önünden can mı kurtulur
Ver yolun bac'ını gel geç bezirgan
İndim ovalara yurdu yokladım
Çıktım gediklere yolu bekledim
Senden evvel pek çoğunu hakladım
Ver yolun bac'ını gel geç bezirgan
Ben bir Köroğlu'yum dağda gezerim
İner enginlere kervan bozarım
Demir topuz ile başın ezerim
Ver yolun bac'ını gel geç bezirgan
<end>

<start>
Uzaktan merhaba olmaz
Nerde kaldı kabre sığmaz
Güdümen'im az da kalmaz
Ben yiğidi bilmez miyim
Yine kalmış toz içinde
Cümle beden naz içinde
Söz söylenir söz içinde
Ben yiğidi bilmez miyim
Kış kaydını gördüm diyor
Sana haber verdim diyor
Dört kapıya erdim diyor
Ben yiğidi bilmez miyim
Gezer Çamlıbel yolunda
Şeşber takılmış belinde
Al atın gemi kolunda
Ben yiğidi bilmez miyim
Bulut olur göğe ağar
Yağmur olur yere yağar
Önünde devrilir dağlar
Ben yiğidi bilmez miyim
Köroğlu der ömür geçer
Pence vurur göğsün açar
Demircioğlu'm konar göçer
Ben yiğidi bilmez miyim
<end>

<start>
Uyan gözü mestan uyan
Çok uyumak ömre ziyan
Uyan yastığına dayan
Ne düş gördüm eyle beyan
Ne yatarsın sabah oldu
Hep alem nur ile doldu
Karlı dağlar revnak buldu
Uyan gözü mestan uyan
Boyuna allar biçildi
Aşkına camlar içildi
Hacet kapısı açıldı
Uyan gözü mestan uyan
Ferah geldi her bülbüle
Çiy düşmüş kırmızı güle
Kalk Allah'tan hacet dile
Uyan gözü mestan uyan
Köroğlu'nun bağrı yandı
Yanıp sineme dayandı
Herkesin dostu uyandı
Uyan gözü mestan uyan
<end>

<start>
Dağların salından süzülüp inen
Üstü gümüş çullu Kırat'ım benim
Varmış düşmüş bir leke bey eline
Üstü gümüş çullu Kırat'ım benim
Gümüş uyan vurup kişnedem derdim
Seni bir cıvana besledem derdim
Ağalara beylere gösterem derdim
Üstü gümüş çullu Kırat'ım benim
İki selseli var eli körüklü
Üstüne binenler ejder börüklü
Son demde de kardaş gibi yürekli
Üstü gümüş çullu Kırat'ım benim
Altıdır yedidir sekizdir yaşı
Büyüktür gövdesi küçüktür başı
Şah Hüseyin biner bir de kardaşı
Üstü gümüş çullu Kırat'ım benim
Köroğlu der görebilsem yüzünü
Makramalar alsam silsem gözünü
Şam'da oynatmışlar gördüm izini
Üstü gümüş çullu Kırat'ım benim
<end>

<start>
Üsküdar'dan seni aldım
Serimi kavgaya saldım
Çamlıbel'e yakın geldim
Ayvaz mey doldur mey doldur
Arap at gider eşkine
Eyle merhamet düşküne
Çamlıbeller'in köşküne
Ayvaz mey doldur mey doldur
Gideyim bundan yoluma
Sen saldın beni zuluma
Rahmeyle öksüz kuluna
Ayvaz mey doldur mey doldur
Giderim benim yolumdur
Zahmanım benim ilimdir
Köroğlu senin kulundur
Ayvaz mey doldur mey doldur
<end>

<start>
Uca dağların başında
Tek atlı gezdiğin var mı
Her taraftan üç beş kelle
Terkiye astığın var mı
Kargının ucunu salla
Etme düşmana eyvallah
Köroğlu söyler şanından
Kuş uçurmaz meydanından
<end>

<start>
Uca bağların başında
Karlı dağların başında
Tek atlı gezdiğin var mı
Le le can le le can
Her taraftan üç beş kelle
Terkiye bastığın var mı
Kargının ucunu salla
Etme düşmana ey valla
Köroğlu söyler şanından
Kuş uçurmaz meydanından
Le le can le le can
<end>

<start>
Üç güzeller indi çaya
Cemalın benzettim aya
Keten gömlek memen soya
Göğsün düğmele düğmele
Çaya indi allı gelin
Al dudağı ballı gelin
Keten gömlek dallı gelin
Göğsün düğmele düğmele
Saçları kat kat örülür
Al dudağa bal sürülür
Yel vurur memen görünür
Göğsün düğmele düğmele
Köroğlu neden titrersin
Akıl baştan al gidersin
Çamlıbel'de seyredersin
Göğsün düğmele düğmele
<end>

<start>
Zor bezirgan bunun adı
Geldi bu meydanın tadı
Yedi çift camus kuvveti
Vermiş Allah bilin beyler
Heybetinden aslan korkar
Düşmanları yarar yırtar
Aç kurt gibi adam kapar
Hep maşallah deyin beyler
Yumruk vursa dağı yıkar
Düşmanın temelin söker
Aslan gibi dağı teper
Dağı taşı söker beyler
Nice padişahlar bağlar
Zarbına dayanmaz dağlar
Yalvarsan beraber ağlar
Bir mürüvvet-kanı beyler
Köroğlu'nun pehlivanı
Yoluna koymuşum canı
Ünü zaptetmiş cihanı
Budur kanlar içen beyler
<end>

<start>
Yürü bire kahpe felek
Sende arzumanım kalmadı
Sineme sarıldı melek
Tende arzumanım kalmadı
Meclisler kurdum oturdum
Çok düşman ele geçirdim
Yüzlerce kalkan götürdüm
Kolda arzumanım kalmadı
Yarin bahçesine girdim
Gonca güllerin derdim
Bülbülün figanın gördüm
Gülde arzumanım kalmadı
Kırımızı kanadır kastım
Hem düşmanım var hem dostum
Haram oldum yollar kestim
Belde arzumanım kalmadı
Köroğlu çağırır türkü
Seyreyledi Şam'ı Şark'ı
Koç yiğitte neyler korku
İlde arzumanım kalmadı
<end>

<start>
Yücesinden baktım bir ulu kervan
İndi bir ovaya kondu Bezirgan
Dedim yiğitlerin bacın vermen mi
Bana kahkahayla güldü Bezirgan
Bezirgan Köroğlu'n görenler şaşar
Bağıranda aslan kaplan kan işer
El edip el edip yanağın okşar
Meşenin aslanı kurdu Bezirgan
Bezirgan oturmuş kaplan postuna
Rahmeylemez yararına dostuna
Doldurmuş Kırat'ın gelir üstüne
Beni saymaz at oynattı Bezirgan
Çatamadım hiç sağ ile solumdan
Alamadım parasından pulundan
İstiyor Ayvaz'ı almak elimden
Beni saymaz at oynattı Bezirgan
Başına urunmuş Bektaşi börkü
Sırtına da almış çılkava kürkü
Köroğlu söyledi üç beyit türkü
Anda beş yüz altın koydu Bezirgan
<end>

<start>
Yüce dağlardan aştım da geldim
Hayaline tutuştum da geldim
Serimi sevdana saldım da geldim
Ayvazım bir danem seni al-giderim
Yüce dağlarda da koyun güderim
Billah kar etmeden zarar m'ederim
Ayvaz'ım bir danem nurum
Ayvazım bir danem seni al-giderim
Ayvaz'ım dükkanda gezer
Ala gözlerini süzer
Gelip geçenin bağrın ezer
Ayvazım bir danem seni al-giderim
Bohçalarım yoktur sana açayım
Kemhalarım türlü cabım
Gücüm yetmez alayım kaçayım
Ayvazım bir danem seni al-giderim
<end>

<start>
Nice yiğitler beslenir
Dağlar koynunda koynunda
Alıcı kuşlar seslenir
Dağlar koynunda koynunda
Dolandım dağlar başına
Düşmanlar çıktı karşıma
Kim dayanır savaşıma
Dağlar koynunda koynunda
Gahi durdum gahi estim
Beylerin yolunu kestim
Zalimlere benim kastım
Dağlar koynunda koynunda
Yola durdum vurdum kervan
Çekip soydum çok bezirgan
Zalimlere yutturdum kan
Dağlar koynunda koynunda
Sefer eyledim her yana
Beyleri getirdim cana
Kırat'ım benzer ceylana
Dağlar koynunda koynunda
Dağa çıktım serden geçtim
Meclis kurdum bade içtim
Çamlıbel'e konup göçtüm
Dağlar koynunda koynunda
Han Ayvaz benimle bile
Esir çektim Çamlıbel'e
Koç Köroğlu düştü dile
Dağlar koynunda koynunda
<end>

<start>
Hey ağalar behey beyler
Yitti yar görmediniz mi
Al karalı mor sümbüllü
Dağlar görmediniz mi
Aslı huridir sorana
Boyu benzer dal fidana
Cerana benzer cerana
Dağlar hiç görmediniz mi
Oturmuşlar hanım gibi
Kına yakmış kanım gibi
Yar yitirmiş benim gibi
Dağlar hiç görmediniz mi
Oturmuşlar oymak oymak
Hiç olur mu yare doymak
Dil şeker lebi kaymak
Dağlar hiç görmediniz mi
Övün Koç Köroğlu övün
Taşlar al bağrına dövün
Bir yar yitirdim ben bugün
Dağlar hiç görmediniz mi
<end>

<start>
Coştu deli gönül gayrı yenilmez
Çıkıp yaylalara gitmek görünür
Gezemez oldum ardan namustan
Hep elden geleni etmek günüdür
Yiğit ata binmeyince eğlenmez
Yüreğimde yaram vardır onulmaz
Coştu deli gönül coştu yenilmez
Çıkıp da bir semte gitmek görünür
Köroğlu der divaneyim deliyim
Taşkın akar karlı dağlar seliyim
Berat ile bir yavrunun kuluyum
İkiden de birin etmek görünür
<end>

<start>
Çıktım şu alemi seyran eyledim
Açılmış baharı gülü dağların
Sökülmüş bendleri cuşu yenilmez
Çağlayuban akar seli dağların
Yiğit atına binmese yakınır
Yüreğinde olan elbet çekinir
Kar yağar da dört köşesi yekinir
Yol vermez aşmaya yeli dağların
Aslanı kaplanı yanar yolunur
Şikar almış alçağına dolanır
Yel estikçe safasından salınır
Aheste aheste dalı dağların
Ben kamilim zerresine ermişim
Baharında gonca gülün dermişim
Mürvetsiz beylerden eyi görmüşüm
Yiğidi yaldırır ah dağların
Köroğlu eydür sende tasa olmaz
Yüreğinde aşkı olan yenilmez
Çok dövüşler olur kimseler bilmez
Söylemeye yoktur dili dağların
<end>

<start>
İşte geldim ben bu hana
Yarın girelim meydana
Cenk edelim kana kana
Zorlu bir savaş edelim
Yarın burdan göç kaldırak
Karşı geleni öldürek
Şişelere mey doldurak
Çamlıbel'de nuş edelim
Kırat'ıma çul atmalı
Üstünde bade tutmalı
Yarın buradan gitmeli
Düşmana bir iş edelim
Köroğlu aşka dalıcı
Beylere gelin alıcı
On dört batmandır kılıcı
Düşman ile baş edelim
<end>

<start>
İstanbul'dan fermanımız yazıldı
Koç yiğitler karşımıza dizildi
Tüfek icat oldu mertlik bozuldu
Eğri kılıç kında paslanmalıdır
Geç gidelim Magini'nin dağına
El vuralım koç yiğidin malına
Dini bütün arkadaşın yoluna
Serini şol meydana koymalıdır
Yiğit olan yiğit dönmez ölümden
Muhanetin payın alır elinden
Kırat köpüğünden insan kanından
Çizmeyile şalvar ıslanmalıdır
Senin gibi yiğit gelmez cihana
Bir dahi doğurmaz doğuran ana
Öyle kılıç vursam fena düşmana
Düşman kılıç ile uslanmalıdır
<end>

<start>
İninden kalkmış bir aslan
Gelir haylayı haylayı
Buluttan doğmuş ay gibi
Gelir parlayı parlayı
İşte Ayvaz hey
Yiğit Ayvaz hey
Yavrum Ayvaz hey
Canım Ayvaz hey
Gördün mü Döne Ayvaz'ı
Sim bilekli o zorbazı
Çıplatmış Karakaytaz'ı
Gelir zorlayı zorlayı
İşte Ayvaz hey
Yiğit Ayvaz hey
Yavrum Ayvaz hey
Canım Ayvaz hey
Hani onlar hani bunlar
Kafeste beslenen canlar
Ağ gövdede kızıl kanlar
Akar şarlayı şarlayı
İşte Ayvaz hey
Yiğit Ayvaz hey
Yavrum Ayvaz hey
Canım Ayvaz hey
Kaladan kalaya gürz atılır
Yiğit yiğide katılır
Ay batar güneş tutulur
Karğı parlayı parlayı
İşte Ayvaz hey
Yiğit Ayvaz hey
Yavrum Ayvaz hey
Canım Ayvaz hey
Köroğlu'm bilir zatını
Eder yiğidin matını
Kötü altından atını
Verir ağlayı ağlayı
İşte Ayvaz hey
Yiğit Ayvaz hey
Yavrum Ayvaz hey
Canım Ayvaz hey
<end>

<start>
O senin tekdirin bize abestir
Bu yiğitlik sana kimden mirastır
Erenler verirse bana da destur
İnan üçten beşten geri değilem
Kavga görmeyince açılmaz aynım
Benimle beraber Mustafa kaynım
Eğer ki kavgada kızarsa beynim
İnan üçten beşten geri değilem
Köroğluyum dört bucağı gezmişem
Nice nice alayları bozmuşam
Bin kelleyi bir cıdaya dizmişem
İnan üçten beşten geri değilem
<end>

<start>
Güzeller seyrana çıkmış
İlle mavili mavili
Al giyen kınalar yakmış
İlle mavili mavili
Gam gasavet oldu karım
Sevda benim öz diyarım
Al giyende yok kararım
İlle mavili maili
Kimisi pınar başında
Kimisi yolun dışında
Al giyen on beş yaşında
İlle mavili mavili
Kimi zülfün tarar gezer
Kimisi badeler süzer
Kimi ördek gölde yüzer
İlle mavili mavili
Kimi telden almış nişan
Kimi dert ile perişan
Kiminin benleri ruşen
İlle mavili mavili
Kimi insan kimi melek
Vefasızmış çarkı felek
Al giyen diliyor dilek
İlle mavili mavili
Kimisi salınır gezer
Kimisi inciler dizer
Al giyen bağrımı ezer
İlle mavili mavili
Kimi uzun ince bellim
Mah yüzünde çifte benlim
Al giyeni ister gönlüm
İlle mavili mavili
Sevilmenin nazı budur
Gül cemali olmuş bedir
Aşıklığa çare nedir
İlle mavili mavili
Kimi şeker şerbet ezer
Kimisi tülbentten süzer
Kimi inci mercan düzer
İlle mavili mavili
Kimisi odun devşirir
Kimisi kahve pişirir
Al giyen aklın şaşırır
İlle mavili mavili
Köroğlu eydür n'olacak
Taktir yerini bulacak
Al giyen kaldı kalacak
İlle mavili mavili
<end>

<start>
Kimisi pınar başında
Kimisi yolun dışında
Al geyen on beş yaşında
İlle mavili mavili
Kimisi dağlarda gezer
Kimisi incisin dizer
Al geyen bağrımı ezer
İlle mavili mavili
Kimisi odun devşirir
Kimi kahvesin pişirir
Al geyen aklım şaşırır
İlle mavili mavili
Köroğlu der ki n'olacak
Takdir yerini bulacak
Mavilim kaldı kalacak
İlle mavili mavili
<end>

<start>
İki koçak bir meydana koşanda
Ağzı gemli küheylan coşanda
Gün batarken kan gövdeyi aşanda
Titreşir yerle gök er sedasından
Cenk gününde döğüş olur can kokar
Şehitlerden ılgıt ılgıt kan akar
Muhanet de gelmiş duldadan bakar
Utanmaz mı hançerinin taşından
Yükseklerde olan alçağa inmez
Yiğit oğlu yiğit eşeğe binmez
Arkasın çevirip yüzünü dönmez
Yaralanır sıfatından döşünden
Köroğlu'yum kılıç vurdum kalkana
Muhannet de eksik olmaz bahana
Koç yiğiti doğuramaz her ana
Ödlek düşman korkar onun leşinden
<end>

<start>
İki koçak bir meydana gelince
Yiğit derler Arap atı koşana
Çarhacılar birbirini bulunca
Yeğin atlar da yer bulmaz kaçana
Yeğin atlar dorusundan kırından
Şahbazların yahşisinden yeğinden
Koç yiğitler izin ister beyinden
Düşmanına bozkurt gibi boşana
Koç yiğit cıdasın kendi götürür
Kimini vurur kimisin yatırır
Kelle keser aktarmasın götürür
Hayın derler ol mahalde şaşana
Köroğlu der ulu divan kurulsun
Çekilsin sancaklar tuğlar yürüsün
Koç yiğidin bunda adı sorulsun
Buna dövüş derler bey ne paşa
<end>

<start>
Hey ağalar babayiğit
Gelir yiğitle dost olur
Muhanet döğüş görünce
Yatar çadırda hast'olur
Çalınır on türlü sazlar
Arşa direk oldu tozlar
Muhanet geriyi gözler
Kaçmaya yeğin ust'olur
Çağırın oğlum Ayvaz'ı
Kolunda şahini bazı
Mevlam ayırmasın bizi
Yiğitlik başka nesn'olur
Çengi harbiler çalınır
Çarkacı ayrı bölünür
Yiğit meydanda salınır
Sanarsın içmiş mest olur
Kimi Şam'lı kimi Hoy'lu
Han Ayvaz'ım orta boylu
Mağrur olma koç Köroğlu
El var ki elden üst olur
<end>

<start>
Yine yiğitlerim düştü yadıma
Ağalar ağası yanımda gerek
Bir büküşte yedi giyim nal kıran
Koç Demircioğlu'm yanımda gerek
Padişah suratlım kolu beratlım
Çentiyan kılıçlım dest-i kuvvetlim
Böbür aslan huylum kaplan sıfatlım
Köse Kenan Emmim yanımda gerek
Kimsenin halinden sorup da bilmez
Padişahtan ferman gelse dinlemez
Yüz bin ordu olsa gaygısı olmaz
Şimdi Koca Arap yanımda gerek
Derya atı biner demir donludur
Meydana giren de aslan canlıdır
Özü bir Hanoğlu İsfehanlı'dır
Şimdi Koca Beyim yanımda gerek
Ah edüben bu zevkimi artıran
Öz özüne bir Halep'i batıran
Beş dünya güzelin seçip getiren
Şimdi Celali Bey yanımda gerek
Gürcistan ilinden amana kaldı
Şam ile Halep'ten bir şikar aldı
Aslı Polatoğlu Mısır'dan geldi
Bıyıklı Yusuf'um yanımda gerek
Kılıç çekip ordulara saldıran
İran Şah'ın bayrağını indiren
Şeşber atıp bedenleri böldüren
Kizir Mustafa Bey yanımda gerek
Köroğlu'm zindanda sıkıldı canı
Ayvaz'ı görmezsem olurum deli
Çiğni hezeranlı desti cidalı
Güzel İsaballı'm yanımda gerek
<end>

<start>
Han Nigar'ım benden yüzün çevirme
Bir yiğide iki güzel çok mudur
Beni görüp başın yere eğdirme
Bir yiğide iki güzel çok mudur
Kınamayın beni gelin yiğitler
Bir yiğide iki güzel çok mudur
Babadan mirastır bunca öğütler
Bir yiğide iki güzel çok mudur
Derbent'ten bir güzel almışım satın
Çiftini eyledim kendime hatun
Biri kahve versin birisi tütün
Bir yiğide iki güzel çok mudur
Biri huri biri melek bunların
Al yanağı dürlü çiçek bunların
İkisi de gayet göğçek bunların
Bir yiğide iki güzel çok mudur
Koç Köroğlu derler benim adıma
İki güzel gelir benim yadıma
Biri bana baksın biri atıma
Bir yiğide iki güzel çok mudur
<end>

<start>
Haçan bir mecliste olsa bir deccal
Ol meclisin halkı perişan olur
Orta yerde bir kahraman türese
Donanır o meclis uruşan olur
Sağsak bülbül olsa yakışmaz güle
Haçan bir eskici bezirgan ola
Bir züğürdün eli beş para göre
Mühür bende deyü Süleyman olur
Viraneyi bekler divane biçar
Serçenin gönlünden şahinlik geçer
Muhanet kavgayı görünce kaçar
Gider tenhalarda kahraman olur
Koç Köroğlu der ki korkmazam mertten
Tilki de der aslan kaldırsam yurttan
Bir keçi selamet kurtulsa kurttan
Bakar boynuzuna gergedan olur
<end>

<start>
Benden selam eylen Bolu Beyi'ne
Göndersin Ayvaz'ı göresim geldi
Muhabbeti düştü gönlüm evine
Göndersin Ayvaz'ı göresim geldi
Eyerleyip Kırat'ıma binmeden
Alayları bölük bölük bölmeden
Bolu şehri ateşlere yanmadan
Göndersin Ayvaz'ı göresim geldi
Şimdi Kırat'ıma biner aşarım
Karadeniz gibi kaynar coşarım
Sinesine eğri kılıç döşerim
Göndersin Ayvaz'ı göresim geldi
Gürzü kösteğini kola takmadan
Kırat'ı sağa sola yıkmadan
Bolu şehrin ateşlere yakmadan
Göndersin Ayvaz'ı göresim geldi
Ben de Köroğlu'yum yolum salasın
Koç yiğidi arz ettirem sılasın
Depretmeden demir yayın cıdasın
Oğlum Ayvaz seni göresim geldi
<end>

<start>
Ay yansın ağalar güneş tutulsun
Parladı parladı çalın kılıncı
Oklar gıcırdasın ayyuka çıksın
Mevla'nın aşkına çalın kılıncı
Durmayın orada kargı kucakta
Dolansın yiğitler köşe bucakta
Bir savaş edelim kelle kucakta
Şehitler aşkına çalın kılıncı
Koç yiğitler melemeli dev gibi
Düşman kanı devrilmeli dağ gibi
Dest vurup avını almış bey gibi
Haykırı haykırı çalın kılıncı
Koç yiğitler bu kış burda kışlasın
Yılan dili eğri hançer işlesin
Kafir düşman el'amana başlasın
Kaçanı göndermen basın kılıncı
Koç yiğitler düğün bayram eylesin
Küheylan kişnesin aygır oynasın
Kazanlarda adam kanı kaynasın
Esir etmek yok ha çalın kılıncı
Yürü yiğit beyler namınız kalsın
Kelle getirenler bahşişin alsın
Öldürün atların hep yayan kalsın
Yaya kalana da çalın kılıncı
Koç Köroğlu girdi meydan almaya
Nara vurup düşmanına dalmaya
Yemin ettim yedi derya dolmaya
Doldurun denizi basın kılıncı
<end>

<start>
Çamlıbel erleri girdi sıraya
Bugün yiğitlerin cengi var cengi
Kılıç parlatanlar geldi buraya
Bugün yiğitlerin cengi var cengi
Çarhacılar bu meydana inmeli
Koçyiğitler arap ata binmeli
Nara atıp sağlı sollu dönmeli
Bugün yiğitlerin cengi var cengi
Topuzları savurmalı düşmana
Naralar salmalı girip meydana
Düşmanlar gelmeli burda amana
Bugün yiğitlerin cengi var cengi
Köroğlu der var mı bizim dengimiz
Şimdi belli olur yiğit hangimiz
Üç saat sürmeli bütün hengimiz
Bugün yiğitlerin cengi var cengi
<end>

<start>
Bugün yiğit beylerimden
Dar günümdür yetişseler
Ak bilek kana bulanıp
Birbirine katışsalar
Kuluna yardımcı Mevla
Pazubent takmalı kola
Cıda kalkan alıp ele
Düşman ile vuruşsalar
Kurbanım yiğit koçuna
Bakmasın düşman suçuna
Bir sürü koyun içine
Aç kurt gibi girişseler
Düşmandan öcüm alınca
Şehre bir talan salınca
Kılınç kayıp kol kalınca
Topuz ile vuruşsalar
Koçaklarım Çamlıbel'den
Yürüseler sağdan soldan
Zindanda çektiğim halden
Hatırımı soruşsalar
İller eder bayram düğün
Bizimkiler gamlı bugün
Yarın tamam olur kırk gün
Bu günüme erişseler
Savaş günü tamam olup
Ortada sohbet dem olup
Küsülü varsa cem olup
Hepsi birden barışsalar
<end>

<start>
Hey Bezirgan tez ol gönder bacımı
Köroğlu'nun sen görmedin gücünü
Alır koç yiğitler benim öcümü
Bugün yeminliyim döğüş olmasın
Tokat kervanından aldım bakırı
İncitmeyin fukarayı fakırı
Dinle söz Bezirgan gitme aykırı
Bugün yeminliyim döğüş olmasın
Bin lira göndersen ata nal olmaz
Bin daha göndersen çizme çul olmaz
Bin dahi göndersen yadigar olmaz
Bugün yeminliyim döğüş olmasın
Hey bezirgan gel dinle sen sözümü
Bilmiş ol alırım ben de bac'ımı
Daha sen görmedin benim gücümü
Bugün yeminliyim döğüş olmasın
Kişi halin bilse olur mu naçar
Tilkinin gönlünden şahinler geçer
Uyuz it kavgayı görünce kaçar
İsterim ki bugün döğüş olmasın
<end>

<start>
Bugün ben bir söz işittim
Üstümüze paşa gelir
Bütün düşmanlarım bile
Asker almış koşa gelir
Hepimiz de Arap atlı
Konuşalım tatlı tatlı
İster olsun yüz bin atlı
Yalnız Ayvaz başa gelir
Köroğlu'm söyledi bunu
Cihanı kaplamış ünü
Bu günlerdir kavga günü
Köpük atlar coşa gelir
<end>

<start>
Gel Ayvaz atlanıp gitme
Kıştır bu dağın yolları
Keleş'ten aldım haberi
Beştir bu dağın yolları
Yollarında diken biter
Düşmanın ardından yeter
Yamranıp yamranıp yatar
Leştir bu dağın yolları
Büker Demirc'oğlu büker
Yollarına çakıl döker
Atın nallarını söker
Taştır bu dağın yolları
Bir yanımız Harmandalı
Bir yanımız Zorlubeli
Bolu Beyi keser yolu
Şaştır bu dağın yolları
Bir yanından karlar yağar
Bir yanından dolu döğer
Arap atın kaddin eğer
Yaştır bu dağın yolları
Yücesinden şahin uçar
Bir yanından kervan geçer
Arap ata yanın açar
Güçtür bu dağın yolları
Köroğlu der derdim çoktur
Bu sözler bağrıma oktur
Köyü var şenliği yoktur
Boştur bu dağın yolları
<end>

<start>
Boz'at seni ser tövlede bağlaram
And'içerem seni mehmer çullaram
Eğer meni bu davadan gurtarsan
Gızıldan gümüşten seni nallaram
Nebi'nin bığları eşme eşmedi
Papağı gülleden deşme deşmedi
Nebi'nin boz'atın bir at keçmedi
Goy sene desinler ay nadan Nebi
Tüfengin havada oynadan Nebi
Gün gelbdir gün ortanın yerine
Hecer Hanım galhıp atın beline
Eşrefi mirvarı düzüp teline
Göy sene desinler ay gaçag Nebi
Hecer'i özünden ay goçag Nebi
Dağların başları dumandı duman
Nebi'den çekirler zalımlar aman
Koç Köroğlu gibi Nebi kahraman
Goy sana desinler kaçak Nebi
Heceri özünden ay koçak Nebi
<end>

<start>
Mürveti çok Hakk'ın nazargahısın
Bizim iller karlı dağlar aşkolsun
Gerçek erenlerin seyrangahısın
Bizim iller Çamlıbeller aşkolsun
Çayırlanır çimenlenir göllerin
Kan bulanık taşkın akar sellerin
Çoktur senin eğlenecek yerlerin
Bizim iller Çamlıbeller aşkolsun
Yollar kesen yavuz kurdun var mıdır
Beller kesen aslan merdin var mıdır
Çarh elinden hiçbir derdin var mıdır
Bizim iller Çamlıbeller aşkolsun
Bahar olup yeşil yaprak erince
Coşa gelir gönlüm seni görünce
Evvel baştan selam olsun varınca
Bizim iller Çamlıbeller aşkolsun
Er değildir seni görüp taşmayan
Gönül değil bir nefeste coşmayan
Köroğlu der Arap atlar aşmayan
Bizim iller Çamlıbeller aşkolsun
<end>

<start>
Bir yiğit yalnız başına
Beş yüz atlıya eş olmaz
Ne var ki ördek kuşunda
Suya girer de yaş olmaz
Eğdiğimiz hurma dalı
Yediğimiz oğul balı
Düşmeye gör koç Köroğlu
Düşenlere yoldaş olmaz
Yaman koç Köroğlu yaman
Kurtulursun yoktur güman
Elem çekme koç kahraman
Başa gelmedik iş olmaz
<end>

<start>
Şunda bir dilberin kemandır kaşı
Ağlar melil melil bilmem nedendir
Ley-ü nehar akar çeşmimin yaşı
Çağlar melil melil bilmem nedendir
Yatağında aslan gibi gürüler
Akar şu çeşmimin yaşı yiniler
Hastaların derdi vardır iniler
Sağlar melil melil bilmem nedendir
Yükünü yüklenmiş tüccar hocalar
Dersini bilmeyen okur heceler
İli göçmüş viran kalmış yüceler
Dağlar melil melil bilmem nedendir
Yüğrük olur şol suların kaçağı
Buyurmamış hak balığa bıçağı
Açılmamış dost bağının çiçeği
Bağlar melil melil bilmem nedendir
Derdiment Köroğlu yollara bakar
İki gözlerinden kanlı yaş döker
Yükünü yükletmiş katarı çeker
Beyler melil melil bilmem nedendir
<end>

<start>
Köroğlu bu küçük haracı nitsin
Beş bin liranın da sözü mü olur
Eğer haddi varsa çekilip gitsin
Beş bin liranın da sözü mü olur
Padişaha bile eğmeyiz başı
Göz pınarlarımızda kuruttuk yaşı
Başa yastık yaptık sivrice taşı
Beş bin liranın da sözü mü olur
Bilmeyen kaldı mı şu Köroğlu kim
Dağlar ülkesinde kanunsuz hakim
Var mıdır dünyada söylesin dengim
Beş bin liranın da sözü mü olur
Palamız keskindir keçeyi deler
Naramız dağları ikiye böler
Köroğlu böyle ham teklife güler
Beş bin liranın da sözü mü olur
<end>

<start>
Benden selam olsun Cevher Paşa'ya
Şimdi keleşlerim seni titretir
Şeşberle gürz yağar yağmur misali
Yıkar Erzurum'u Van'ı titretir
Atlarım azgındır gemini almaz
Koçaklarım biribirinden yaramaz
Bedir yüzlü Ayvaz ferman dinlemez
Ünü gider Hindistan'ı titretir
Ruşen Ali'm der ki sözün alası
Acep bulunur mu derdin çaresi
Koçaklarım vardır devlete asi
Ünü gider Al'Osman'ı titretir
<end>

<start>
(Köroğlu) 
Benden selam olsun Cafer Paşa'ya
Can ister ki bu firkata dayana
Şimdi yiğitliğin geldi sırası
Eğilip de öz kanını yalana
(Demircioğlu) 
Şükür olsun yaradana çok şükür
Şükür ki serdarım geldi üstüme
Bu yarayla ölsem bile gam değil
Şükür ki Köroğlu'm geldi üstüme
(Köroğlu) 
Ah edende gözden yaşı dökerim
Gazap etsem nice beller bükerim
Peg eder peglere arpa ekerim
Koçaklarım birbirinden talana
(Demircioğlu) 
Bakmaz mısın tenden akan kanıma
Bir od düştü beyim şirin canıma
Bir haber gönderin Telli Hanım'a
Korkarım bir zeval gele dostuma
(Köroğlu) 
Ruşen Ali'm der yüzünü göreyim
Düşmanımdan intikamım alayım
Hışma gelip şimdi kılıç çalayım
Kan bağırsak birbirine dolana
<end>

<start>
Yokuşa yukarı tavşan çıkışlım
İnişe aşağı keklik sekişlim
Alnı akıtmalı ceylan bakışlım
Gelin gözlü kız perçemli Kırat'ım
Kırat'ı sorarsan yedidir yaşı
İridir gövdesi ufaktır başı
Dizgini çekince un eder taşı
Gelin gözlü kız perçemli Kırat'ım
Çamlıbel'e uğratayım yolunu
Üç güzele dokutayım çulunu
Som altından kestireyim nalını
Gelin gözlü kız perçemli Kırat'ım
Başını başımdan yukarı tutar
Haykırır düşmanı önüne katar
Kaçarsa kurtulur kovarsa tutar
Gelin gözlü kız perçemli Kırat'ım
Arayı arayı buldum izini
Çamlıbel'e döndüreyim yüzünü
Köroğlu der gel öpeyim gözünü
Gelin gözlü kız perçemli Kırat'ım
<end>

<start>
Behey dörtlüler beşliler
Gelin gelin duruşalım
Kaplan postlu giyişliler
Gelin gelin duruşalım
Gelip şunda gitmek olmaz
Çok söyleyip ötmek olmaz
Kahvede tav atmak olmaz
Gelin gelin duruşalım
Hey anasına küsenler
Kurul uyayı yasanlar
...
Gelin gelin duruşalım
Köroğlu der ilimize
Toz kondurma gülümüze
Yazık sizin telinize
Gelin gelin duruşalım
<end>

<start>
Gelin Hoylu'yu soyalım
Güllap suyuyla yuyalım
Mezara nasıl koyalım
Gelin ağlaşak Hoylu'ya
Hoylu değil bu bir kale
Seyret başa gelen hale
Gitti aslan gelmez yola
Gelin ağlaşak Hoylu'ya
Hoylu'nun silahını satın
Üstüne kubbeler çatın
Hoylu'yu şehide katın
Gelin ağlaşak Hoylu'ya
Bizim dağların kaplanı
Güleşse yıkar aslanı
Köroğlu'nun kahramanı
Gelin ağlaşak Hoylu'ya
<end>

<start>
Gider oldum beyler Halep'e Hoy'a
Mevlam yetiştirsin düğüne toya
Bozdurun altını beyaz akçaya
Sarfedin beylere ha ben gelince
Çağrın gelsin Tekeli'nin beyini
İçinizde yoktur ondan yeğini
Ayırın sürüden bin erkeğini
Kırdırın kasaba ha ben gelince
Kırat'ım yok binem gidem sazana
Yiğit odur öz malını kazana
Yüz batman pirinci küçük kazana
Yedirin beylere ha ben gelince
Köroğlu'm der devran döndü ahire
Altın madenleri döndü bakıra
Satın Çamlıbel'i verin çakıra
İçirin beylere ha ben gelince
<end>

<start>
Yüce dağlar koç yiğidin arkası
Emlik kuzu koç koyunun körpesi
Gelsin yüz bin kile kıraç arpası
Yesin yavuz atlar ta ben gelende
Yürü oğlum Ayvaz gidek Kozan'a
Belki gelmeyek de yollar uzana
Yüz batman pirinci vurun kazana
Yesin yiğitlerim ta ben gelende
Koç Kırat'a binip geri gelirim
Oğlum Ayvaz ben hasmımı bilirim
Yoksulun hakkını koymaz alırım
Hazır olsun beyler ta ben gelende
Köroğlu'nun bunda çoktur havası
Silin gönlünüzden gam ile yası
Yüz deng ısmarladım Bağdat sayası
Giysin yiğitlerim ta ben gelende
<end>

<start>
Dön Hasan'ım döndü beyler
Gel gidelim ilimize
Döne Hatun minnet eyler
Gel gidelim ilimize
Bahçelerde biter yonca
Boyu uzun beli ince
Mühlet ver eğri kılıca
Gel gidelim ilimize
Yeter çok incittin canı
Artırdın şöhreti şanı
Köroğlu'nun genç aslanı
Gel gidelim ilimize
<end>

<start>
Gel doru at gel kulağın çekeyim
Eğileyim iki gözün öpeyim
Dizgin edip hünerine bakayım
Babam dor-at Çamlıbel'dir geldiğin
Boz Burun'dan aşırayım yolunu
Ham gümüşten kesdireyim nalını
On dilbere işleteyim çulunu
Babam dor-at Çamlıbel'dir geldiğin
Baş üstüne komuşlardır bin başı
Görmez misin kanda yatan üleşi
Bunda gafil gezen kesdirir başı
Aman dor-at Çamlıbel'dir geldiğin
Dor'at kimse binmemiştir üstüne
Mail oldum hünerine postuna
Ol Arap'tan berat geldi üstüne
Babam dor-at Çamlıbel'dir geldiğin
<end>

<start>
Gafil üstüme uğradı
Yolu Bağdadı turnanın
Ağalar cana kar etti
Ünü Bağdadı turnanın
Gök donun almış eğnine
Hem ölüm gelmez aynına
Alıcı şahin boynuna
Kam Bağdadı turnanın
Turna geçer katar katar
Gökyüzünde semah tutar
Aşıka bergüzar yeter
Teli Bağdadı turnanın
Kimi anaç kimi yavru
Eder aşıkına cevri
Bulgar yaylasına doğru
Yönü Bağdadı turnanın
Kimi anaç kimi yavru
Eder aşıkına cevri
Bulgar yaylasına doğru
Yönü Bağdadı turnanın
Turna değil sığın imiş
Yürek derdi yeğin imiş
Köroğlu der bugün imiş
Günü Bağdadı turnanın
<end>

<start>
Ilık süt gibiydin 
Sen, uf uff.
Benim ağzımda bir zehir vardı, 
Beni bu dünyaya ağzımda, 
Hoh, 
Bu zehirle bıraktığında 
Ben senin kötü olduğunu, 
Senin kötü olduğunu 
Anlamamak için, 
Çok çalıştım.
Benim seninle ilgili 
Bildiğim her şey bir 
Yalandı. Buna çalıştım. 
Tersinden bir adaletsizliği 
anlamam gerekti benim, 
ve ben 
hoh, 
Ben bunun için bir Afrikalı gibi çalıştım.
Ilık süt gibi, 
Ilık süt gibi olduğun, 
hooohhh 
benim uydurmamdı.
<end>

<start>
Madem arkandan ağlamamı bile çok gördün bana 
Al bu taşlar senin olsun... O halde ve bundan böyle 
Bütün davullar vursun, telleri kopsun sazların 
boşluğa bağırsınlar, birlikte; 
Kan kusacağız. 
Kan kusacağız. 
Madem dünya bunca zalim 
Madem yakışmıyor kalbimize.
Bütün davullar gümlesin 
Boşluktan gelen, boşluğu dolduranı 
Boşluğa böğüreni Vursunnnn.
Bak! nasıl kan kusuyor külde uyuyan 
Dünya görrrrsün.
Her kezim ben 
Küle ne öğretebilirse hayat, ancak 
Onu öğretti bana da.
(Ama...)
Ben külün içinde çok uyumuşum. 
Ben külün içinde çok uyudum. 
Ben külün içinde çok uyudum.
<end>

<start>
Sevgilim sabahın erkenini seviyor,
Ben geceyi ve esmerliğini onun,
O dorukları seviyor, korkuyor bundan
Ben rüzgarla buluşan tepeyi, tuhaflığı,
Ona bir yeşil gülümsüyor,
Ben, hayatı delice sevdiysem nasıl,
Diyorum, seni de öyle.
O kendi boşluğunda oyalanan günlerde
Canı sıkılan bir çocuk gibi uyuyor,
Ben göğe bakıyorum geceden,
Kendi çukurunu bulmuş deniz gibiyim
Diyorum, yanında,
O sabahları eğilip öpüyor denizi.
Çıplağın çıplağımda, rüzgarın dağımda olsun,
Esmerliğin gecemde, öyle kal.
“Bulutlara bak, gidiyorlar, hızla” diyorsun,
Yağmur bir yalıyor yüzümü,
Bir duruyor. Sabahları eğilip yüzüme
Öpüşün geçiyor bir, bir duruyor aklım.
Su ve rüzgar, dağ ve doruk, sonsuz hepsi,
Oysa camdaki sardunya gibi üşür
Bana biçtiğin ömür, ölüm geliyor aklıma bir
Bir, çıplağın çıplağımda.
Rüzgarın dağımda olsun esmerliğin gecemde
Öyle kal, sana sonsuz sarıldığımda.
<end>

<start>
Gelin ey badekeşan azm-i harahat edelim
Cayimiz dergeh-i Cemşidde isbat edelim
Olalım reşhageda-yi der-i meyhane-i feyz
Destimiz kâse-i deryuze-i hacat edelim
Tâ ki mahmuri-i hicrane ola çareresen
Lenimiz sagar-i sahba-yi münacat edelim
Alemin nik ü bedinden olalım âsude
Afvi fermandih-i iklim-i mükâfat edelim
Şevkimiz havsale-i hameye sığmaz Nabî
Anı vabeste-i hengâm-i mülâkat edelim
<end>

<start>
Hayalinden gelir gam hatıra cananeden gelmez 
Sitem hap âşinalardan gelür biğâneden gelmez
Haset avkatına ol ârif-i âlemişinasin kim
Elinden cam düşmez kûşe-i meyhaneden gelmez
Umarsın bir nüvaziş açtığın bin zahm için amma 
Bu insaniyet ey dil gamze-i caneneden gelmez
Misal-i halka tuttum gûşümü ebvab-i âfaka
Sade-yi nağme-i ayş ü tareb her haneden gelmez
N’ola küstah olursa pîş-i gülde bülbül ey Nabî
Müra’at-i edeb dest ü dil-i mestanesen gelmez
<end>

<start>
Gülistan-i dehre geldik renk tok bü kalmamış
Sayeendaz-i kerem bir nahl-i dilcu kalmamş
Eylemiş derbeste dükkânın tabib-i rüzgâr 
Hokka-i piruze-i gerdunda daru kalmamış
Teşnegânın çâk çâk olmuş leb-i hahişkeri 
Çeşmesar-i merhametbe bir içim su kalmamış
Kadrin anlar yok bilür yok her dür-i sencidenin
Çarsu-yi kabiliyyetde terazu kalmamış
Ceyş-i gamden kande etsün iltica ehl-i niyaz
Kal’a-i hizmetde Nabî bürc ü baru kalmamış
<end>

<start>
Nühüfte suzişim anlandı pîç ü tabımdan 
Gamım nihan idi faş oldu ızdırabımdan
Egerçi bir yere geldim o şuh ile amma 
Niyazmend-i visal almadım hicabımdan
Behakk-i sıdk-i nefes rast söyle ey dem-i subh 
Ne gün gelür haberin var mı afitabımdan
Sipihr gibi tevazu kadim ham etmiştir
Yağan mekarim-i ahlâktır sehabımdan
Benin muhasib-i gerdune minnetim yoktur
Aşağa varsa bile Nabiya hesabımdan
<end>

<start>
Azürdedir ümmid-i ümidi visal eyledüğümden
Averde-i aguş-i hayal eyledüğümden
Ol gonce-i ter cebhesini eyledi pürçin
Bülbül gibi tafsil-i mekal eyledüğümden
Ağyare eder kûşe-i ebru ile iyma
Cevrin görüp ızhar-i melâl eyledüğümden
Şebnem gibi huykerde-i şerm oldu izari
Ruhsarına gülbergi misal eyledüğümden
Nabî beni rüsvalığa âmâde sanurlar
Yarin ser-i kûyünü sual eyledüğümden
<end>

<start>
Hurşid inerdi meclisime sagar istesem
Tûbâ olurdu hâknişin nevber istesem
Taht-i nikâha Zühreyi alurdu Müşteri
Bir tab’-i serbülende seza dilber istesem
Gerdun verürdi çehre-i mihr ü mehe kesad
Hafz-i gubar-i hatırıma berber istesem
Etmezdi eşgim ile nihan dağ-i sinemi
Derd-i derunu arza eğer mahze istesem
Şevk-i sadefle katre-i nisan olur nücum
Ruy-i arus-i himmetime gevher istesem
Sinemde şerhalar yetişür bana Nabiya
Tahir macera-yi dili mistar istesem
<end>

<start>
Gül gülşeni terkeyledi sohbet sana kaldı
Bülbülyine meydan-i mukabet sana kaldı
Ferhat ile Kays eyledi berçide meta’ın
Ey dil ser-i bazar-i melamet sana kaldı
Biz da’iye-i vuslet ilehak-i reh olduk
Ey bad-i seba lutf ü mürüvvet sana kaldı
Târiki-i ısyane esiriz bize çare
Ey ah-i sehergâh-i nedamet sana kaldı
Mest eylemeğe âlemi sahba-yi sühanden
Ey hame-i Nabî yine himmet sana kaldı
<end>

<start>
O periyi edelim meclise davet gelsün
Gelmesi şevk ile meclise zinnet gelsün
Korkarım tevbeyi âbe düşürürsün zahid
Hele hengâm-i çemen mevsim-i işret gelsün
Asiyab-i kadehin kaide-i devri bulur
Sende sabreyle biraz tâ sana nevbet gelsün
Leb-i sak-î iledir lezzeti sahbanın da
Bade kim anda nemek olmaya la’net gelsün
Beddüa etmeğe kıyamam sana ey şuh ancak
Bağına sebze-i ter çeşmine sıhhat gelsün
Derler ağvarı mezemmet nemek-i meclisdir
Bizde gıybet edelim meclise lezzet gelsün
Payimal ol gam-i devrane demektir Nabî
Her kim eylerse dua kim sana devlet gelsün
<end>

<start>
Etti yekteg seba gülşeni meyhane ile
Germhun oldu gül-i ter yine peymane ile
Gece çok yandı bana zannım odur kim bu gece
Tutuşur şem’-i şebârâ yine pervane ile
Ahdim olsun o peri meclise gelmezse eger
Yıkayım âlemi bir na’re-i mestane ile
Siteminden gilemend olmaz idim eyleyim ah
Aşina olmasa her gördüğü bîgâne ile
Nabiya terk-i hired vasıta-i rahat imiş
Kati çok meşveret ettim dil-i divane ile
<end>

<start>
Dest-i sitmle yıkma dilin tire hanesin
Dağıtma şahbaz-i gamın aşiyanesin
Kasdim heman hikâyet-i baht-i siyahdır
Ey dud-i ah sen arada bir bahanesin
Bir zahm-i cansitan olacak tîre değmedin
Çoktan gönül hadeng-i cefaye nişanesin
Bir kerre bana gelmedin ey sagar-i neşat
Bildim seni de tâbi-i devr-i zemanesin
Ruhser-i yari hal-i hıramında seyredüp 
Balâye çekti ateş-i ahım zebanesin
Hamuş-i şerm olurdu seher andelib-i zar
Pervanenin göreydi niyaz-i şebanesin
Yaran-i nazm hep taraf-i taze tuttu lîk
Nabi-i hastedil taraf-i âşikanesin
<end>

<start>
Kaplıca havzı içinde gören ol sîmteni
Çehe üftade sanur Yusüf-i gülpireheni
Kaplıca havzı değil ayine-i saf gibi
Görünür dide-i pür eşgden aks-i bedeni
Gösterir çerhde seyyare-i giysudarı
Ruy-i abe döşenüp kâkül-i anberşikeni
Cism-i nazikterine da’iye-i puşiş ile
Futa avihtedir boynuna asmış reseni
Nice huydade-i hasret dolaşur futabeduş
Mürdeler seyre gelür duşüne almış kefeni
<end>

<start>
Cemin temame erüp devri cem kalmıştır
Olmaz cemden de bu meclise nam kalmıştır
Rüsum-i lütf ü kerem halk içinde mensiydir
Fakat alup verilür bir selam kalmıştır
Rakîb saye-i lütfunda oldu perverde
Anınçün ey gül-i ter böyle ham kalmıştır
Cihan içinde muradım ne ise verdi kaza
Hemen bir almadığım intikam kalmıştır
Ümid kâtib-i taktirden müsaadedir
Ceride-i emelim natemam kalmıştır
<end>

<start>
Zeman-i hecr dem-i vasl-i yâr olur giderek
Zemanedir bu zemistan behar olur giderek
Mahallesin dolaşur dil o afetin amma
O saydgâh bir gün şikâr olur giderek
Hat-âver olmadan evvel bu şiveyi satagör
Sana da âşıka da sonra bar olur giderek
Zeman-i cahde bîgâne-i tevazu’ olan
Miyan-i nasde bîitibar olur giderek
Sutur-i metne sığışmaz gazellerin Nabî
Misal-i hatt-i bütan derkenar olur giderek
<end>

<start>
Bir zeman idi hemâguş-i hayal olduğumuz
Yâr bilmezdi talepkâr-i visal olduğumuz
Sarf-i nakdine-i eşg ettiğimiz kaldı bize
Vermedi sud haridar-i visal olduğumuz
Evvelin paye-i rüsvayi aşk oldu bize
Paylağzide-i girdab-i melal olduğumuz
Hatn-i ümmid edicek daiye-i vuslat ile
Duydu aşüfte-i sevda-yi muhal olduğumuz
Naniya etmişiz ol âfeti dilgir-i niyaz 
Bilmedik mesti-i vusletle ne hal olduğumuz
<end>

<start>
Eyyam-i behar olmaz idi Gülşen olaydım
Hurşid tulû’ etmez idi revzen olaydım
Gülberge seba urmaz idi pence-i târâc
Sahra-yi temennade eğer damen olaydım
Ol şuh diriğ etmez idi nakd-i visalin 
Hahişker-i ihsanı heman bir ben olaydım
Kettan gibi fersude olursam da olaydım
Tek ol meh-i simintene pirahen olaydım
Nisanı bedid olmaz idi silk-i füsulün
Nabî heves-i gevher ile mahzen olaydım
<end>

<start>
Sittî erişti ey dil inabet zamanındır
Sergerim-i hevadan ifak zamanındır
Fursat geçer telafi-i mâfat vaktidir
Nefs-i hevaperesti melamet zamanıdır
Dök cuybar-i eşgini hâk-i daraate 
Sîrabi-i nihal-i nedamet zamamdır
Bazularında kalmadı âguşe iktidar 
Sade müşahedeyle kanaat zemanıdır
Ehlât-i ma'siyetle aliloldu can-i zar 
Ey afv-i çaresaz inayet zamanıdır
Oldu beyaz-i subh gibi muy-i ser sefid 
Ey hufte çeşm uyan ki ibadet zemanıdır
Tâkey sefer mesalik-i ısyane Nabiya
Seccade-i amelde ikamet zamanıdır
<end>

<start>
Üzümdü rişte-i can zülfü-i pürşiken diyerek 
Büzüldü çehre-i dil berg-i yasemen diyerek
Nesim nehgüzerinde vücudum ettim hâk
Eceb hevalara düştüm çemen çemen diyerek
Derunnişinim olan razı eyledim itlâf 
Tehi hizaneye düştüm sühan sühan diyerek
Ne hale saldı dili tavr-i küştegi-hahı
Salındı zülf-i nigâre resen resen diyerek
Heva-yi zülf-i sanemdir inankeş ey Nabî 
Olursa rubereh-i deyr berhemen diyerek
<end>

<start>
Kadd-i sipihrin anlıyan anlar ham olduğun
Biçare çerh-i barkeş-i âlem olduğun
Eyler hazan baharı teakub hazan hazan
Hemvare istemez çemenin hurrem olduğun
Memnun olurdu pestliğinden bileydi hâk
Ruhşuy-i mihr-i enver olan şebnem olduğun
Fehmeyle çâk-i sine ile eşg-i dideden
Hame harim-i ma’niye namahrem olduğun
Olmaz güsiste demeni dest-i hayalden
Ol mahpere ben dahi bilmem nem olduğun
Zahm-i nigâhın etmez idi kimseye diriğ
Zımnında bilmiyeydi hafi merhem olduğun
İcra ederdi hükmünü asl-i keriminin
Nabî bileydi herkes eger adem olduğun
<end>

<start>
Ne azm-i kûşe-i rahat ne azm-i hab edelim
Girince damen-i maksud ele şitab edelim
Şu’a-i meyle çerağ-i ızar-i dilber ile
Sevad –i şamı ziyabahş-i afitab edelim
Piyaleler çekelim rağm-i çerha reşkinden
Sabah-i mahşeredek mest-i ızdırab edelim
Şirişkimiz dökelim ağladınca dildarı
Şerabı gıbtakeş-i perde-i pürab edelim
Elemle sinemizi şerhazar edüp Nabî
Kitab-i mihneti şerh ile bab bab edelim
<end>

<start>
Seninçün ettiğimiz ah ü zarı biz bilürüz
Firak içinde geçen ruzgârı biz bilürüz
Durur mu almayıcak buy-i pay-i dildarı
Karargâh-i dil-i bikararı biz bilürüz
O ahuvane nigehler müşir-i vakşetdir
Kemend-i vuslete çeşpan şikârı biz bilürüz
Dü ruze gerdişi yoktur bevefik-i batırhah
Tabiat-i felek-i nabkâtı biz bilürüz
Cemale âfet-i hat der kemin-i fürsatdır
Hitam-i kevkebe-i iştiharı biz bilürüz
Bizimle ey hired âmâdesin veda’a yine 
Kudum-i kafile-i nevbeharı biz bilürüz
Azab-i nare verir nakd-i vaktini pîşin 
Esiri dağdağa-ı itibarı biz bilürüz
Olur zeban ne kadar kûteh olsa harfi diraz 
Mekal-i mertebe-i ıztırarı biz bilürüz
Tebessürn-i amelîye inanmazız Nabî 
Sada-yi hande-i bîihtiyarı biz bilürüz
<end>

<start>
Lûtf ile hasid-i bedhahe nedamet gelmez
Telh olan meyveye şekerle halâvet gelmez
O teravetle simin bedeni gördükçe
Hatıra bus ü kenar ile kanaat gelmez
Mey sebüktıynet olan âşıkı küstah eyler
Ne kadar yare niyaz etse hacalet gelmez
Doğrusu yar ile hemdes-i mey-i ülfet iken
Hatıra hatır-i ağyare riayet gelmez
Yıkılır gaile-i zelzeleden kasr-i visal
Çar esas üzre yapılmazsa metanet gelmez
Şöhreti mal iledir ma’bed-i islamın da
Cami-i köhne-i bîvakfe cemaat gelmez
Ne kadar olsa da pemal-i ziham ey Nabî 
Eyleyan kûy-i dilârada ikamet gelmez
<end>

<start>
Hat gird-i arızında ki gâhi ıyan olur 
Diller gubar-i hayret ile rîkdan olur
Sordukça çeşmi hal-i esiran-i gamzesin 
Bîm ü ümid araya girer terceman olur
Mevzunkadan ü sîmtenan ü şekerleba 
Bîre asâ fakîre gına cisme can olur
Lazım değil kitab-i gülistan o âfete 
Ne nüsha korsa sinesine gülsitan olur
Şehr-i Sitanbulun ne güzel merdümanı kim 
En sadelevhi nazik olur nüktedan olur
Bîharf-i telh kim var ise hâk-i şehrdir 
Ebnayi şehr cümlesi şirinzeban olur
Hüsn-i nemedbeduş bulunmaz kenarde 
Istanbul içre Nabî o da rayegân olur
<end>

<start>
Ruhunda bedenden yârin ki ab ü tab olur peyda
Derunumda benim bir ma'den-i sîmab olur peyda
Hayal-i halka-i zülfünle eşgim düşse deryaye 
Zeman-i hasredek girdab ber girdab olur peyda
Ne dem olsa hayalin cilveriz-i asman-i dil 
Feza-yi âlem-i endişede mehtab olur peyda
Serin sen âşina-yi secde-i aşk eyle de seyret 
Gönül ebru-yi hubandan sana mihrab olur peyda
İrade etse bir emrin taallûk fethine Nabî 
Ana etraf~i namemûlden esbab olur peyda
<end>

<start>
Şevk-i ruhünle dideye feyzi seher gelür
Fikr-i hatınla mürğ-i dile bâ ü per gelür
Ey meh leyal-i vesveshiz-i firakda
Sen gelmeyince hatıra bilsen neler gelür
Bir arsede mürahhas-i peryazdır gönül
Kim mürğ-i bikarar-i nigeh besteper gelür
Lezzetten olsa telh-i zahirle naümit
Deryadile sefine sefine şeker gelür
Bu kârgâh-i adl-i ilâhîde Nabiya
Ayş ü keder muhasebede serbeser gelür
<end>

<start>
Cihanda kalmamağla şekveye şayeste haletler
Ederler şimdi divanda zemistandan şikâyetler
O dendü saldı berk-i bîamangûne bürudet kim
Miyan-i âşk u maşuka yol bulmaz muhabbetler
Cihanı incimad etti ihata havfim andandır 
K'ede zımn-i cevahirde olan âbe sirayetler
O gûn eyledi âsar-i serma âleme tesir
Ki vermez dondurur şimdi kime versen emanetler
Bina-yi ahd-i huban gibi tesir-i bürudetten 
Buz üstünde durur hep şimdi bünyan-i sadakatler
Sular üstünde reftar etmeden gayre değil kadir 
Bu demde şehIerden olsa da sadir kerametler
Yeh üzre berf püşt-i ayine göstermeden Nabî 
Bürudetten eder rugerdiş-i halka işaretler
<end>

<start>
Ne dem ki fikr-i nüvaziş derun-i yare gelür 
Hayali müjde-i tab'-i ümidvare gelür
Bisat maliş-i ruy ile canib-i pâden 
Akîb-i bezmde çarub itizare gelür
Olur sebükseri-i cevre fark-i naks ü ziyad
Ferah-i hayvale tahrir-i derkarare gelür
Hicab-i ârız-i ma'na olan huruf ü nukat 
Ö lüccenin has ü hâşakidir kenara gelür
Münafikane yürür nîmhand-i istihza 
Sada-yi hande-i ihlas âşikare gelür
Atar kenareye bahr-i muhit-i rahmetten
O mevc-i ye's ki tab'-i günahkâre gelür
Değil meali tecezzipezir ev Nabî 
Eğerçi suret-i elfaz pare pare gelür
<end>

<start>
Ne ziyaret ne ezkâr ne evrade bakar
Der-i gencine-i dil feth-i hudade bakar
Bir nefesle olup ahenfiken-i sahil-i kâm 
Keşti-i lücce-İ ümmüd heman bade bakar
Dil kalup kal'a-i bîbürc ü bedende mahsur 
Gaybdeb leşker-i nagehres-i imdada bakar
Devler erbabına reşk evliyen erbab-i hased. 
Anlamaz masrafının kesretin irade bakar
Düştü bir sengdile şimdi ser ü kârım kim 
Ne olur naleden azürde ne feryade bakar
Durbînan ki eder nakşe nigâh-ı dikkat 
Zımn-i san'atde sebükdesti-i üstade bakar
Bu cihan n'olduğunu anlıyan anlar Nabî
Lîk tedkik edemez her birisi sade bakar
<end>

<start>
Gamın senin dil-i hungeştemi mekân edinür
Hüma-yi devleti gör kande aşiyan edinür
Hücum-i girye elinden alır aman vermez 
Hayal-i yari nazar gerçi bir zaman edinür
Hamide kamet üzerdiy-yi ruyüm ile beni 
O şehsüvar ele alursa bir keman edinür
Gam-i cihan ile bahsetmek istiyen hîdil 
Meğer zeban-i sürahiyi terceman edinür
Zemane damgehin tair-i dil-i Nabî 
Garîbdir ki varup kûşe-i eman edinür
<end>

<start>
Bir kimse hane-i dili âbed görmedi 
Kim gördü ise hatırımı şad görmedi
Vaslın nice mürüvvet eder bilmem ey gönül 
Senden o şuh nale vü feryad görmedi
Gülçin-i matleb eylemedi bağban-i feyz
Ol dideyi ki giryeye mu’tad görmedi
Ol nevhıram-i kûçe-i bidadın ettiğin
Ömründe cevr eşitmedi bidad görmedi
Dil da’vi-i teferrüd-i nazm eylese n’ola 
Nabî gibi henüz bir ustad görmedi
<end>

<start>
Ol goncafem gelür mi gülistane bir dahi
La’lin sunar mı âşık-i nalane bir dahi
Pervanevar mürğ-i dilim yansa gam değil
Hemmeclis olsa şem’-i şebistane bir dahi
Zahm-i dilim onulmaz olur haşredek sakın
Zülf-i siyahe urma meded şane bir dahi
Mest eyler idi can-ü dili tâ beruz-i haşr
Sakî sunaydı lutf ile peymane bir dahi
Mecnun gibi bir ahu-yi ra’naye ol esir
Nabî düşerse yol Arabistane bir dahi
<end>

<start>
Yanmış derunu makdemine intizar ile
Şah-i çenar pençeleşür rüzigâr ile
Geldikçe nakd-i huşümüzü sarfeder gider
Oktur bizim muhasebemiz nevbahar ile
Dilberler olmayinca harabatı neyleyim
Girsün mi kimse meykedeye ihtiyar ile
Gülçin-i kâm odur var ise rüzigârde
Gülgeşt-i bağ ede bir iki gül’izar ile
Olsun haram zevk-i mahabet olmayasın meşte kim
Nabî kanaat etmeye bus ü kenar ile
<end>

<start>
Bir bahr-i gamda urmadayız dest ü pay kim
Keştisi yok, kenaresi yok, nahudası yok
(Öyle bir gam denizinde yüzüyoruz ki,
gemi parçalanmış, sahil görünmüyor, kaptan boğulmuş)
<end>

<start>
Bir devlet içün çarha temennâdan usandık
Bir vasl içün ağyâra müdârâdan usandık
Hicrân çekerek zevk-i mülâkâtı unutduk
Mahmûr olarak lezzet-i sahbâdan usandık
Düştük katı çokdan heves-i devlete ammâ
Ol dâ’iye-i dağdağa-fermâdan usandık
Dil gamla dahi dest ü girîbândan usanmaz
Bir yâr içün ağyâr ile gavgâdan usandık
Nâbî ile ol âfetin ahvâlini nakl et
Efsâne-i Mecnûn ile Leylâ’dan usandık
<end>

<start>
Cem'in tamâma erip devri câm kalmıştır 
O camdan da bu mecliste nâm kalmıştır
Rüsûm-ı lütf ü kerem halk içinde mensîdir 
Fakat alıp verilir bir selâm kalmıştır
Rakîp sâye-i lütfunda oldu perverde 
Anınçün ey gül-i ter böyle hâm kalmıştır
Cihân içinde murâdım ne ise verdi kazâ 
Hemen bir almadığım intikâm kalmıştır
Ümid kâtib-i takdirden müsâadedir 
Cerîde-i emelim nâ-tamâm kalmıştır
<end>

<start>
Ey şi’r-i miyânında satan lafz-ı garibi
Dîvân-ı gazel nüshâ-i kâmûs degüldür
<end>

<start>
Erzân metâ'-ı fazl ü hüner tâ o denlü kim
Bin ma'rifet zemânede bir âferînedir
Ebnâ'yı dehr her hünere âferîn verir
Yâ Râb bu âferîn ne tükenmez hazinedir
(Mef'ûlü fâilâtü mefâîlü fâilün)
<end>

<start>
Ne dâde-i mahlûka ne sîm-ü zere minnet 
Dîvân-ı ezelde yazılan deftere minnet
Katletmişiz ümmîd-i atâyâyı felekten 
İhsan-ı Hüdâvend-i cihan pervere minnet
Pâyında bulur saydını ankây-ı tevekkül
Etmez heves-i sayd ile bâl ü pere minnet
Maksûdları feth-i der-i Kâ'be-i dildir 
Etmez Şeh-i iklîm-i fenâ leşkere minnet
Ümmîd-i nevâl asldan et fer'den etme 
Âteş var iken eyleme hâkistere minnet
Âyînedekî aksine nâz eyliyen âfet 
Bir haftada eyler iki kez berbere minnet
<end>

<start>
Sakın terk-i edebden, kûy-i mahbûb-i Hudâ'dır bu! 
Nazargâh-i ilâhîdir, Makâm-ı Mustafâ'dır bu.
Habîb-i Kibriyânın hâb-gâhıdır fazîletde, 
Tefevvuk-kerde-i arş-ı cenâb-ı Kibriyâ'dır bu.
Bu hâkin pertevinden oldu deycûr-i âdem zâil, 
İmâdın açdı mevcûdât dü çeşmin tûtiyâdır bu.
Felekde mâh-ı nev Bâb'üs-Selâmın sîne-çâkidir, 
Bunun kandîli cevzâ Matla-ı nûr-i ziyâdır bu.
Mürâât-ı edeb şartıyla gir Nâbî bu dergâha, 
Metâf-ı kudsiyâdır bûse-gâh-ı enbiyâdır bu.
<end>

<start>
Gah sakisi gehi sagarı geh badesi yok
Görmedim meclis-i maksudu tamam amade
Gonca gülsün gül açılsın cuy feryad eylesin
Sen sus ey bülbül biraz gül-şende yarim söylesin
Habda busesin almak nice mümkin zira
Busenin sayesi ruhsarına düşse uyanır
Ey meh leyal-i vesvese-hiz-i firakta
Sen gelmeyince hatıra bilsen neler gelir
Peyam-ı lutf kim cana leb-i canandan geldi
Nesim-i can-fezadur canib-i gül-zardan geldi
<end>

<start>
Kerem kıl ey saki yüz verme bana
Gönül o yüzlerden fariğdi gitti
Sevda illetinden açma söz bana
O illet bana bir nar idi gitti
Evvelden gül gübü olurdum handan
Şimdi bülbül gibi kalmışım giryan
Ya nice ağlayıp etmeyim efgan
Yarim sadakatli yar idi gitti
Gözlerim yarin muvafık ismi
Hüsnüne düşmüştür mutabık ismi
Ne zaman okunsa bir aşık ismi
Derler ki Emrah var idi gitti
<end>

<start>
Visal-i cananı saldım gümandan
Ne dildarım kaldı ne zarım kaldı
Muhabbet riştesin kestim cihandan
Ne ağyanm kaldı ne yarim kaldı
Nar-ı aşka saldım ahir ben beni
Ateşlere yandı akıl hirmeni
Harabe yüz tuttu gönül gülşeni
Ne gülzarım kaldı ne harım kaldı
Bir yere cem oldu aşk ile sevda
Emrah'ı ettiler aleme rüsva
Akıl sermayesin ettiler yağma
Ne efkarım kaldı ne varım kaldı
<end>

<start>
Bir vefasız muhabbetsiz yar için
Çekmediğim derd ü hicran mı kaldı
Sinem yarasını sarmadım ey dil
Hokka-i alemde derman mı kaldı
Can verdim ellerin melametinden
Yandı gönül aşkın hararetinden
Bir kanlı zalimin şikayetinden
Varmadığım bab-ı sultan mı kaldı
Emrahi nedir bu binevalığın
Terk etti cihandan aşinalığın
Behey güzel senin bivefalığın
Duyup işitmedik insan mı kaldı
<end>

<start>
Hey efendim evvel baştan
Kuran min'di hece min'di
İstersen aleme danış
Gündüz min'di gece min'di
Melekler ol hakkın hası
İblis olmuş ana asi
Gökten ol kudret lokması
Toka min'di aca min'di
Melekler saf saf dizildi
İblisin bağrı ezildi
Dört kitap nerde yazıldı
Yoksa gökten hoca min'di
Sefil Emrah derki yardır
Dünyada dört kitap vardır
Beytullahın üstü nurdur
Şama min'di hacca min'di
<end>

<start>
Hey ağalar bir sunanın elinden
Aşk ile bu dertli sinem dağlıdır
Leyl ü nehar hasretini çekerim
Heman başım bir Leyla'ya bağlıdır
Aşıklar hublardan almaz mı bacı
Ayrılık şerbeti zehirden acı
Rakibin elinde hasret kılıcı
Çarka tutmuş bizim için zağlıdır
Emrah der ki dost ilinden gelirim
Gelirim de şu yerlerde kalırım
Ben yarimi kokusundan bilirim
Zülüfleri misk ü amber yağlıdır
<end>

<start>
Hayal hayal olmuş karşıki dağlar
Muhannet gözlerin dolukmuş ağlar
Esti sam yelleri bozuldu bağlar
Onun için bende gam telaşı var
Alim derdin alim bin telaşı var
Yıkılsın dünyanın pembe irengi
Dinlemez öldürür yoksulu begi
Kimi yemez baklavayı böreği
Kiminin akşama nan telaşı var
Alim derdin alim bin telaşı var
Ey Emrah elveda yüklendi göçüm
Affeyle yarabbi çoğoldu suçum
Okuyum kuranlar musaflar açın
Azrail göğsümde can telaşı var
Alim derdin alim bin telaşı var
<end>

<start>
Bunca zaman oldu ey kaşı siyah
Oldu gül yüzüne hasret gözlerim
Senden gayrisine eylemez nigah
Günde görse yüz bin suret gözlerim
Kan ağlar visale ereyim deyi
Tomurcuk gülleri dereyim deyi
Bir de mah cemalin göreyim deyi
Kaldı baka baka hasret gözlerim
Emrah der üzüldü senden elim yar
Ya kime söyleyim vasfı halim yar
Behey mürüvvetsiz kanlı zalim yar
Çok gördü yolunda mihnet gözlerim
<end>

<start>
Bu gece uykuda gördüm bir mana
Ne ben yorabildim ne de yoran var
Erenler bir nişan dikmiş meydana
Ne ben vurabildim ne de vuran var
Aktı bir şehire gönlümün nehri
Bir kış baran oldu Huda'nın katn
Alt üst olmuş diye gezdim o şehri
Ne kimse üşümüş ne de buyan var
Bülbül okur güle binbir müsemma
Marifet değildir ilm-i muamma
Seyranî'yim benim derdim çok amma
Ne ben derdim derim ne de soran var
<end>

<start>
Sen gibi gelmemiş güzel aleme
Gözleri anadan sürmeli gelin
Kaşların benzettim aynı kaleme
Anadan saçları sırmalı gelin
Ne ola olaydım ben de bir bekar
Sevdam duman olmuş serime çöker
Yanakların olmuş kırmızı şeker
O sırma saçları örmeli gelin
Beni mecnun ettin ey dili bülbül
Ben sana şeftali sen bana bir gül
Köleyim kapına eylersen kabul
Ya çırak ya çoban durmalı gelin
Seyrani'yim derdim n'edip n'olmalı
İnip aşkın deryasına dalmalı
Has bahçede gonca gülün dermeli
Soyunup koynuna girmeli gelin
<end>

<start>
Susturdu sazları fennin rebabı
Bu rebap şeytanı cinden çıkarır
Ateş şöyle dursun tütün azabı
Tilkiyi çakalı inden çıkarır
Evlat âlim olmaz okutmayınca
îplik gömlek olmaz dokutmayınca
Ayılar et yemez kokutmayınca
Yallılar ölüyü sinden çıkarır
Ey Seyranî var mı sözün hatası
Bulunmaz dünyanın elbet ötesi
Ermeninin Rumun yağlı ketesi
Kaypak Müslümanı dinden çıkarır
<end>

<start>
Mahkeme meclisi icat olduğu
Çeşme-i rüşvetin akmaklığından
Kaza bela ile alem dolduğu
Kazların kadıya uçmaklığından
Selefin rüşvetle hüccet yazması
Halefin anlayıp hükmün bozması
Yıkılan binanın birden tozması
Asıl sermayenin topraklığından
Asıl sermaye-i niyabetleri
Emval-i eytamdır ticaretleri
Davet-i rüşvete icabetleri
Sıdk ile gönlünün alçaklığından
Bülbülün aşkıdır dalda öttüğü
Çobanın südedir koyun güttüğü
Toprağın Habil'i kabul ettiği
Şüphesiz yüzünün yumşaklığından
Dünyadan ahrete gidip gelmemek
Olmasa iktiza eder ölmemek
Balık baştan kokar bunu bilmemek
Seyrani gafilin ahmaklığından
<end>

<start>
Vicdanıma uygun bir al-i fıtrat
Fahr-i Alem gibi mir bulamadım
Din-i Muhammed'e gayret ve nusrat
Etmiş Ali gibi şir bulamadım
Rahmetin badesi içene konmuş
Katresinden bahr-i masiyet yunmuş
Şefaat kasesin Ahmed'e sunmuş
Derya-yı rahmette kir bulamadım
Her can giymez bu tarağın bezini
Giyse dahi açıkta kor dizini
Sürüp gittim erenlerin izini
Cümleden geç buldum er bulamadım
Her sözün manasın erbabın tanır
Kişi isyanından kendi utanır
Kimisi severken kimi usanır
Başa denk bir tane yar bulamadım
Seyrani fikrimle gezdim her suyu
Herkesin canının altında huyu
Biz kimin demine çekelim Hu'yu
Vera-yı perdede pir bulamadım
<end>

<start>
Alınan ettiler davet
Şah-ı cihan etti avdet
Gelmedi bir yandan imdat
Düşman çıktı yollarına
Kondurdular susuz yurda
Düştüler onulmaz derde
Azdı Yezit döndü kurda
Bak Kerbela çöllerine
Kandı Kasım'ın her yanı
Hakka teslim oldu canı
Gelin kınasıdır kanı
Fatıma'nın ellerine
Hep bağlandı su yolları
Kesildi Abbas kolları
Figan etti bülbülleri
Şah-ı Merdan güllerine
Kerbelada kesik başlar
Çeşmimden akıttım yaşlar
Meydanda yoktu ilaçlar
Atlar bastı bellerine
Zulm'etti Yezid'in kahrı
Harap olsun Kufe şehri
Kurusun Fırat'ın nehri
Su değmedi dillerine
Aman Yarab bu ne şelek
Ne aman bilir ne dilek
Matem tuttu ins ü melek
Ehl-i Beytin hallerine
Şimdi Şaha elin sundu
Ay gamlandı güneş dundu
Şehribanı ata bindi
Gitti düşman ellerine
Kul Seyrani durma ağla
Kara giyin kızıl bağla
Coşkun sular gibi çağla
Karış aşkın sellerine
<end>

<start>
Zulmünden Vekil-i Âl-i Resûl'ün
Hicaptan sikkenin kızılı çıktı
Şer'in ahkâmında zevil-ukulün
Reylerinden âlem usandı bıktı
Varsa söyle zulmün boyun bükmezin
Bul ehl-i irfânın çile çekmezin
Adalet küpünün döküp pekmezin
Bu zulüm sirkesi küpünü sıktı
Seyranî mazlumun malın yiyenin
Mertebem Tanrıdan yüce diyenin
Dünyada Tanrılık tacın geyenin
Hak derya çamurun ağzına tıktı
<end>

<start>
Acep güzel sana neyledim bilmem
Sensin bu dertlere daldıran beni
Gözüm yaşlı kaldı ağlarım gülmem
Yok elimden tutup kaldıran beni
Yâr zülfünden bana gelen kokunun
Sebep ne ki hatırıma dokunun
Bu âlemde yine mihnet okunun
Sensin nişanına aldıran beni
Biz âşıka sultanlığın hanlığın
Ne dostluğun belli ne düşmanlığın
Değil midir senin kalpazanlığın
Böyle mihenklere çaldıran beni
Mimar olan elin çekmez yapıdan
Biçâre Seyranî geçmez kapıdan
Aşkın gemisine edip kapıdan
Sensin deryalara saldıran beni
<end>

<start>
<end>

<start>
Ana kız karındaş hem kız evladı
Evde bulunsa da elden sayılır -
Leyla'nın Mecnun'u ŞirinFerhat'ı
Yad yabancı dağda belden sayılır
Dağda eniş yokuş düzden gayrisi
Yılda kış bahar yaz güzden gayrisi
Kezzaplarda iki sözden gayrisi
Havadan sayılır yelden sayılır
Vali hâkim dahi doğmuş anadan
Kısmet toplamaya gezer her nadan
Bir susuz derede bir fırtınadan
Uğrayıp geçici selden sayılır
Ömrün var gecesi hem gündüzleri
Tükenir mi eniş yokuş düzleri
Seyranî'nin kaba değil sözleri
Haddeden çekilmiş telden sayılır
<end>

<start>
Ahval-i âlemden yâr sorsa bana
Müptelayım canım gibi tenime
Muhabbet bir yana ben de bir yana
Güzel sevmek zarar değil dinime
Üftadeyim bülbül gibi güle ben
Çevrilirim turna gibi göle ben
Yârin ismin aldım dilden dile ben
Sürüklerim gömmek için sineme
Seyranî mürşidim severim gayet
Bu sevgi benimçün büyük ibadet
Tamu'da yanmaya etmem kasavet
Yanarım gafletle geçen günüme
<end>

<start>
Âlem-i ervahda ruhlara Mevla
Ten mülkün vermedi ahd ü amansız
İkrar-ı ezelde duranlar hâlâ
Mü'min-i kâmildir seksiz gümansız
Cahilin rüyası hayra yorulmaz
Tecellinin cilvesinden sorulmaz
Eğri okla doğru nişan vurulmaz
Doğru ok atılmaz eğri kemansız
Bir içim su içmedin mi elimden
Duymadın mı bir nasihat dilimden
İkrar silahların çektin belimden
Canıma kastettin behey imansız
Kim gülü dikenden ayırıp seçer
Herkes amelinin mahsulün biçer
Gam yeme Seyranî bu gün de geçer
Yüce dağın başı olmaz dumansız
<end>

<start>
Cennetten dünyaya Âdem gelince
Aramış Havva'yı yârân diyerek
Arafat Dağında bulup bilince
Sevmiş canım sana kurban diyerek
Sermayesi olan gider kârına
Bu günün işini koyma yarına
Mısır'da Züleyha aşkın narına
Yanmıştır Yusuf-ı Kenan diyerek
Gönül vücudunda gül almış harı
Dilinde bülbülün artmıştır zan
Nemrut İbrahim'i yaktığı narı
Yakmadı bülbüle gülsen diyerek
Ne maden ne kimya ne zer Seyranî
Aşkın deryasında yüzer Seyranî
Bir saz bir söz ile gezer Seyranî
El insan-ü abit ihsan diyerek
<end>

<start>
Kaçan validemi rüyamda görsem
Kan ağlar gözleri yaşlı görünür
Bize edenlerin defterin dürsem
Ejder olmuş yedi başlı görünür
Haktan bulsun bize eden muzular
İki bacım kardeş der de bozular
Sılada bağrışır körpe kuzular
Mor sümbülüm siyah saçlı görünür
Seyranî'yim kaldı dostlar yasımda
İçtiğim su zehir oldu tasımda
Eşim dostum yolum bekler kasımda
Düz ovalar bize taşlı görünür
<end>

<start>
Açmayınca gözün arıya özün
Teslim rıza sözün edemez çiçek
Örümcek çulhanın dokunmuş bezin
Biçmek elimizden gelmez ki biçek
Sırat kıldan ince kılıçtan keskin
Seçmeyince gönlüm edemem teskin
Hakkın rahmetinden bu gönül miskin
Geçip yol vermez ki sıratı geçek
Arz boşlukta güneş için dolanır
Güneşe bakılmaz gözler sulanır
Karışırsa pekmez süte bulanır
Seçmek elimizden gelmez ki seçek
Göğsün nişan almış gönül tirine
Deli gönül nişan diker pirine
Seyranî seyretsin hangi birine
Her üstat oynatır bir türlü köçek
<end>

<start>
Âdem bu demden imiş
Bu dem Âdemden imiş
Âdemden evvel bu dem
Hak bilir kimde imiş
Lafzan ismi müsemma
Manen ilmi muamma
Ademden olmuş Havva
İsa Meryem'dem imiş
Bir deryada bir balık
Var bilmez aşinalık
Tab'ında var hastalık
Keder keremden imiş
Terazinin kolu var
Ağzı yoktur dili var
Veznecinin eli var
Kantar dirhemden imiş
<end>

<start>
Pintinin dik kulaklısı
Boynu yoğun eşek olur
Pek mülayim yolaklısı
Sanma tunçtan gevşek olur
Yolda koşar ive ive
Çarığını geve geve
Top vaktinde olur deve
Yük vaktinde köşek olur
Dök Seyrani gözden yaşı
Sağlıktır her işin başı
Merdin eşiğinin taşı
Kuş tüyünden döşek olur
<end>

<start>
Sene bin iki yüz altmış sekizde
Alamet dumanı çöktü çökecek
Dikilecek kudret kalmadı dizde
Ecel belimizi büktü bükecek
Bitmez oldu harmanların eyisi
Hurma tadı verir erik kayısı
Sadrazam etsen eğer seyisi
Ölmüş eşek arar nalın sökecek
Hiç çoban koyunu güder mi dağda
Olmasa gözleri süt yoğurt yağda
Meyvası bitmedik ağacı bağda
Sökerler Seyrani daldan kökecek
<end>

<start>
Seyrimde bir şehre eyledim nazar
Gördüm elvan türlü meyhaneler var
Teşne var mı diye sakiler gezer
Ellerinde dolu peymaneler var
Bir takım doldurur bir takım sunar
Bir takım susamış bir takım kanar
Bir takım söğünmüş bir takım yanar
Bir takım çevrilir pervaneler var
Bir eli kaseli bir eli taslı
Bir takım keyifli bir takım yaslı
Bir takım deli var bir takım uslu
Bir takım aşk içre mestaneler var
Aşık olan mürşidine yan verir
Bu Seyrani dilden dile şan verir
Hast'olmadan pir önünde can verir
Nice bizim gibi divaneler var
<end>

<start>
Âlem-i manada elhamdülillah
Bir ma-i carinin gözünden içtim
Aşk badesin içen geda olur şah
Ben mey-i vahdetin gözünden içtim
Nârı nurdan nuru nârdan seçmedim
Ağyar benden ben ağyardan geçmedim
Üzümden yapılmış bade içmedim
Verd-i bezm-i vahdet özünden içtim
Bir yüsre bağıdır başı usretin
Dermanı vuslattır derd-i hasretin
Gözü muhteliftir ma-i vahdetin
Sarp inişle yokuş düzünden içtim
Bildim hakikati kalktım uykudan
Hu ismi zatından zat ismi hudan
Sorsunlar Seyranî içtiğim sudan
Ben lisan-ı Hakkın sözünden içtim
<end>

<start>
Ağlıyor gönlümüz ey melek sıfat
Bizi gayri güldür ferahyap eyle
Cerrahın abından sun ab-ı hayat
Lütf u kereminden feyziyap eyle
Okur taliplerin aşk kitabından
Ver saki ruhlara sen şarabından
Lütf-ı miftahınla kendi babından
Âlemin matlubun feth-i bab eyle
Bir aşktır serptiğin layıklarına
Hararetler verme yanıklarına
Güler yüz gösterip âşıklarına
Aziz başın için bir cevap eyle
Seyranî seyreder sağ ve solların
Bab-ı vuslat için bekler yolların
Yeter ağlattığın güldür kulların
Gani dualarım müstecap eyle
<end>

<start>
Hak yoluna gidenlerin
Asa olsam ellerine
Er pir vasfın edenlerin
Kurban olsam dillerine
Torunuyuz bir dedenin
Tohumuyuz bir bedenin
Münkir ile ceng edenin
Silah olsam bellerine
Bir üstada olsam çırak
Bir olurdu yakın ırak
Kemiğimi yapsam tarak
Yâr zülfünün tellerine
Bir kâmilin yolun tutsam
Aşk oduna yanıp tütsem
Bülbül gibi feryat etsem
Muhabbetin güllerine
Vücudumu kavursalar
Yönüm yâre çevirseler
Harman gibi savursalar
Muhabbetin yellerine
Seyranî kaldır parmağın
Vaktidir Hakka durmağın
Deryaya akan ırmağın
Katre olsam sellerine
<end>

<start>
Söyle nefsim ne olduğun bilelim
Gökten misin ru-yi zeminli misin
Defterini ağyar isen dürelim
Yer altında gezer keminli misin
Kayık isen göster kanca küreğin
Gemi isen göster yelken direğin
Yiğit misin göster çatal yüreğin
Yoksa işkembesi seminli misin
Benim gamım eşi Nehr-i Fırat'ın
Üzerinden geçtin mi sen sıratın
Oku yahu dinleyelim beratın
Cehennem narından eminli misin
Tırnak bulur isen başın kaşırdın
Seyrani'yi doğru yoldan şaşırdın
Ey nefsim cürmümü baştan aşırdın
Tevbekar olmaya yeminli misin
<end>

<start>
Allah baktım şem-i aşka muhabbet
Sermayesin etmiş Habibin heman
Mekteb-i irfanda ders-i hakikat
Okuyan aşıklar olmuş arifan
Birbirine uymaz derdi kimsenin
Halikı bir ins ile can u tenin
Aşkın olmaz ise bir katre menin
İhtimaldir olmak anda din iman
Adem ne demektir insan kaç bölük
Kimi şah padişah kimisi melik
Kiminin kulağı kalbine delik
Kiminin beynine deliktir iz'an
İnsan yedi bölük olduğun sana
Bir bir beyan edem kulak tut bana
Meylin verir isem dünyadan yana
Bulunmaz alemde sen gibi nadan
Birinci bölüğü münkir-i nimet
İkinci bölüğü ehl-i meşakkat
Üçüncü bölüğü zulmet ü gaflet
İçinde kalmıştır sermesti hayran
Dördüncü bölüğü ehl-i acele
Ednamız yenemez sanma bu çile
Deva bulunursa derd-i ecele
Edna olan a'lalanır ol zaman
<end>

<start>
Şah olan gedaya eylemez cebri
Ama şahtan şikayetim çok benim
Beytullah gönlümün içine girdi
Bundan sonra kuldan davam yok benim
Kalb-i geda Yaradana gereksiz
Olsa idi yaratmazdı direksiz
Bir ciğer bul kebab eyle yüreksiz
Dalak kebabından karnım tok benim
Gönül Beytullah'tır misal-i sema
Direksiz halk olmuş bir ibret nüma
Ecelim gelende misal-i hüma
Olur ismim var da cismim yok benim
Gümüşten altından ayarı engin
Olsa dokundurma aşkın mihengin
Seyrani başına gazi çelengin
Candan alakayı kes de sok benim
<end>

<start>
Cana cananımdan yakın kimse yok
Ten zahirde göze hicap görünür
Dilden çıkan sözün her biri bir ok
Kimi günah kimi sevap görünür
Hak her canı bir cisimle sınadı
Can cevheri haktır etme inadı
Dest-i kudretinde çarhın kanadı
Bize döndürdüğü dolap görünür
Hakikat kapusun muhabbet açar
Muhabbetten kaçan haktan da kaçar
İyilik el kuşudur kanatsız uçar
Kötüye iyilik azap görünür
Her gülün kokusu kendi özünde
Zanneyleme yokuşunda düzünde
Hakkı buldum ariflerin sözünde
Hak söz Seyranî'ye kitap görünür
<end>

<start>
Seyrederler sarayından köşkünden
Kokularlar amberinden miskinden
İçindeki güzellerin aşkından
Yanıp tutuşursun nâra İstanbul
Dünyanın yokuşu düzü sendedir
Bütün güzellerin özü sendedir
Yedi düvellerin gözü sendedir
Âlem sana gelir kâra İstanbul
Yedi yıl eğlendi kaldı Seyranî
Bütün tahsil etti ilmi irfanı
Sendeyken her türlü mürüvvet-kanı
Bulmadın derdime çare İstanbul
<end>

<start>
Ormanda büyüyen adam azgını
Çarşıda pazarda seyran beğenmez
Medrese kaçkını softa bozgunu
Selam vermek için insan beğenmez
Alemi tan eder yanına varsan
Seni de yanıltır mesele sorsan
Bir cim bile çıkmaz karnını yarsan
Meclise gelir de erkân beğenmez
Her çeşit insandan birkaç eşi var
Mektepten kovulmuş günah işi var
Rabbi yesirde dört yanlışı var
Tahsil etmek için irfan beğenmez
Ellerin evinde çul fîraş olur
Burnu sümüklüdür gözü yaş olur
Bayramdan bayrama bir tıraş olur
Gider berbere de dükkân beğenmez
Dağlarda taşlarda dolaşan Yörük
İnsanlar içine çıkmayan hödük
Bir elife dili dönmeyen sürtük
Şehirde tecvitle Kuran beğenmez
Yayladan yaylaya konup göçer de
Arpayı buğdayı ekip biçer de
Mısır yaprağın kıyıp içer de
Tütünü bulunca duman beğenmez
Bir odası vardır gayet küçücek
Kendi aklı sıra keyf yetirecek
Bir çanağı yoktur ayran içecek
Kahveyi bulunca fincan beğenmez
Seyranî söyledi bu doğru sözü
Haddeden çekilmiş doğrudur özü
Şehre gelin gitse bir köylü kızı
Lal ü güher ister mercan beğenmez
<end>

<start>
(Seyrani) 
Molu karyesinde kilim dokuyan
Gelir Kayseri'ye kilim beğenmez
Şöyle böyle bir kaç harfi okuyan
Gider medreseye ilim beğenmez
(Revai) 
Benden selam söylen çattım çanağa
Kokmadıktan sonra gül güllenmesin
Sokmayın kargayı gül olan bağa
Gübre mübtelası bülbüllenmesin
(Seyrani) 
Bir çok zaman ömrü sazlıkta geçer
Orağını alır berdiyi biçer
Belki de gönlünden saraylar geçer
Hasbahçeye girse gülüm beğenmez
(Revai) 
Doksan bin nefes de verse bir kula
Birisini hayra sarfeder m'ola
Lisanımız türkçe darılır m'ola
Arabiden başka dil dillenmesin
(Seyrani) 
Ellerin evinde çul firaş olur
Burnu sümüklüdür gözü yaş olur
Bayramdan bayrama bir traş olur
Gider berbere de selim beğenmez
(Revai) 
Lihye-i şeriften var mı muteber
Evvelki tıraşta kim idi berber
Revai bir gülün medhini eder
Gülabudan sırma tel tellenmesin
(Seyrani) 
Giydiği abanın her yanı delik
Satıyor Seyrani sana efelik
Bir kuru ekmek yer bazen çökelik
Konaklarda yağlı dilim beğenmez
<end>

<start>
Böyle mi Müslümanlığın usulü
Bıyığınız ağzınıza basılı
Hazret-i Ali yaptı gusulü
Gelsin imtihana bilenleriniz
Yoktur kitabınız şeytan piriniz
Hep murdardır ölenlerle diriniz
Gayya deresidir sizin yeriniz
Dolanır boynunuza yılanlarınız
Allah diye taptığınız Ali'dir
Ali Allah değil haşa velidir
Gittiğiniz yollar şeytan yoludur
Dört kitaptan hariç olanlarınız
Çektiğiniz emek bütün hiç oldu
Sizden türeyenler bütün piç oldu
Ali öldü Allah'ınız niç'oldu
Açığa çıktı mı yalanlarınız
Gel yanma Seyrani Hüseyin için
Allah bilmiyor mu Yezid'in suçun
Gusülsüz ölüyü gömeniz niçin
Acem düzmesidir planlarınız
<end>

<start>
Zerremiz eyledi şemse azimet
Katre-i aşkımız deryaya gitti
Gördü mümkün değil kesretle vahdet
Amn-çün kûşe-i tenhaya gitti
Melekler hıfzetti sağ u solundan
Zincir-i aşk çözülmedi kolundan
Mevlaya erişti Leyla yolundan
Sandılar Mecnun'u sahraya gitti
Seyranî nükte-i şirimiz fasih
Güftarı uyandır evzan-ı melih
Dude-i ahımız manend-i Mesih
Çıktı yerden göğe şekvaya gitti
<end>

<start>
Asırda acaip işler çoğaldı
Bilmem bu işleri kimler ediyor
Dünyayı hep rezil köpekler aldı
Gelen ümeraya karşı gidiyor
Biraz bahsedeyim ehl-i zamandan
Yahşiler aşağı düştü yamandan
Aralık itleri olmuş kumandan
Uyuz it kurtlara kumand-ediyor
Buğday unu beğenmiyor enikler
İplikten aşağı düştü ipekler
Hep sedire geçti itler köpekler
Hanedan ayakta hizmet ediyor
Koltuk kılı farkolmuyor sakaldan
Tüccarlar aşağı indi bakkaldan
Aslanlara çoban düşmüş çakaldan
Şimdi aslanları çakal güdüyor
Mekteple medrese ortadan kalktı
Meyhane kerhane meydana çıktı
Ar namus denen şey ortadan kalktı
Şimdi kişi bildiğine gidiyor
Sarhoşlar çoğaldı kalmadı ayık
Bu asra böylece haller de layık
Müzevvirin adı muhbir-i sadık
Şimdi kişi bildiğine gidiyor
İsimlerin tebdil etsem satılmaz
Cisimlerin tahvil etsem zat olmaz
Altın eğer vursan eşek at olmaz
Şimdi kişi bildiğine gidiyor
Şahinler yurdunu tuttu yarasa
Baklava yerine geçti pırasa
Şimdi rağbet deyyus ile terese
Zamane bunlara rağbet ediyor
Boy kürkünü beğenmiyor köçekler
Babasına akl öğretir çocuklar.
Yumurtadan burnu çıkan cücükler
Horoz oldum diye cık cık ediyor
Küçükler büyüğe çorap giydirir
Tatlıyı insana acı yedirir
Seyranî zamane böyle dedirir
Şimdi kişi bildiğine gidiyor
<end>

<start>
Âşıkların kalbi kenz-i Rahmandır
Kalb-i âşık evvel sani değildir
Bu sim anlayan ehl-i irfandır
Bilmeyen ma'rifetkânı değildir
Şeddadin cenneti şehr-i Aden'de
Anılmaz her kale şehr-i Vidin'de
Her nakkaşın adı diyar-ı Çin'de
Şöhret bulan Behzad mani değildir
Aç kolların kadir Mevlam doklayan
Kul kalbine nazar edip yoklayan
Âşıklarda minnet gülün koklayan
Payıtaht-ı aşkın hanı değildir
Analara hastır çiçek deşirmek
Ariflere mahsus çiğ söz pişirmek
Âşık Seyranî'yi gözden düşürmek
Merhamet ehlinin şanı değildir
<end>

<start>
Aşk u sevda ile mecnun gezerken
Ben bir güzel sevdim Müslüman deyu
Muhabbetin deryasında yüzerken
Şimdi bir su vermez al iç kan deyu
Şimdi ellerile alup satmakta
Gülüp oynamakta yatıp kalkmakta
Benim ciğerime ateş atmakta
Alış tutuş mahşeredek yan deyu
Madenine göre altun gümüşler
Ağacına göre elvan yemişler
Mühür kimde ise ana demişler
Âlemde Seyranî Süleyman deyu
<end>

<start>
Aşkım bülbülüne şevkim bağında
Gül açar dikenli çalım kalmadı
Gül gibi bitmişken aşkın dağında
Bülbül konmak için dalım kalmadı
Çerağım sönmeden pervanem ulaş
Ölmeden etrafım bir daha dolaş
Kuru kovan oldum kudretten telaş
Düştü arım çecim balım kalmadı
Balmumun yandırıp bezire kadar
Aradım beşirden nezire kadar
Yokladım kizirden vezire kadar
Bana zulmetmedik zalim kalmadı
Aşık Seyranî'yim dinle sözlerim
Yâkub'um elbette Yusuf özlerim
Servetperestlerden korktu gözlerim
Anadan üryanım malım kalmadı
<end>

<start>
Baksam yüzüne bende olan göz tükenir mi
Ya sende olan böyle güler yüz tükenir mi
Vasfınla senin dilde olan söz tükenir mi
Bir yılda bahar kış ile hiç yaz tükenir mi
Bir mah gibi bir gün gece gündüz tükenir mı
Âlemde ölüm var ise öksüz tükenir mi
Geçmiş deve vardır yük ile ince elekten
Lazım bir elek pak edici halkı kepekten
Her âdeme efdal diyemem gökte melekten
Mümtaz diyemem her meleği kadr-i felekten
Bir mah gibi bir gün gece gündüz tükenir m
Alemde ölüm var ise öksüz tükenir mi
Kör körlüğe razı olarak gözsüz olur mu
Gündüz gecesiz ya gece gündüzsüz olur mu
Hüsnünde solar fasl-ı bahar güzsüz olur mu
Bir mah gibi bir gün gece gündüz tükenir mi
Âlemde ölüm var ise öksüz tükenir mi
Rabbim bana ver bir dem-i devran-ı tecelli
Baykuş gibi kaldım yine zulmette temelli
Bu derd-i elimin ne ise çare-i halli
Âid sana Seyranî'ye ver nur-ı teselli
Bir mah gibi bir gün gece gündüz tükenir mi
Âlemde ölüm var ise öksüz tükenir mi
<end>

<start>
Ben bu aşkın çilesini
Yanar çektim tüter çektim
Yedim gonca sillesini
Bülbül gibi öter çektim
Dizgin etsem gönül atın
Geçer göğün yedi katın
Yalan dünya maslahatın
Kâh bitmez kâh biter çektim
Çeşmin yaşının yavuzu
Aksa doldurur havuzu
Oldum turna kılavuzu
Kâh bozuk kâh katar çektim
Seyranî bilmem mert midir
Yoksa cana cömert midir
Eyyup'un derdi dert midir
Ben ondan besbeter çektim
<end>

<start>
Ben gedanın büküp belin cevr ile
Kametim endamım kaş eden etmiş
Âşık-perest olan şuha devr ile
Raz-ı derununu faş eden etmiş
Bu aşkın rahında yetmiş bin hicap
Var imiş geçenler eylemiş hisap
Her hicapta gelip yetmiş bin azap
Eyvah bu menzili baş eden etmiş
Seyranî anlamaz kimse remzimiz
Gamla güzer eyler şeble ruzumuz
Geçti de demire şi'r-i suzumuz
Geçmez cahil kalbin taş eden etmiş
<end>

<start>
Ben tecessüs ettim ruh-ı meskûnu
Bulmadım meram-ı maksada vusul
Leyla irşad etmiş Hakka Mecnun'u
Bana da gösterir aşkım doğru yol
Kokusu tükenir konca solunca
Hiç bir kemal yoktur zeval olunca
Mecnun'un kalbine sevgi dolunca
Bütün Leyla ile doldu sağ ve sol
Her çeşmeden ab-ı hayat içilmez
Ekmeyince hiçbir mahsul biçilmez
İnd-i Hak Taala, edna seçilmez
Mevlasmdah gafil bulunmaz bir kul
Seyranî'yim kime gitsem çareye
Bir keyfince merhem sarmaz yareye
Cami-i kalbimde ak minareye
İsa gibi aşkım etmesem üzül
<end>

<start>
Bilirken ölüm var bu halk-ı âlem
Gözleri dünyanın ihtişamında
Mevlaya malumdur feryat ü nalem
Evkat-ı hamsede subh ü samında
Müşkülüm halledin ehl-i zamirler
Tutar mı altının yerin demirler
Merhametsiz olan ulul-emirler
Korkarım şeytanın iltizamında
Ezelden böyledir Seyranî âdet
İbadetten yeğdir nefse ticaret
Kalmadı dünyada bitti halavet
Ne düğün arife ne bayramında
<end>

<start>
Bin iki yüz altmış bire tarih basınca
Pek ziyade oldu siklet bu sene
Eski âdet bitip devir dönünce
Kalktı insanlardan şefkat bu sene
Koymuşum havana bu garip seri
Sefa mı sürülür ah simden geri
Ağniya olursan derler gel beri
Fukaraya yoktur rağbet bu sene
Fukaranın hali Mevlaya belli
Merhamet yok ağniyada ezeli
Buğdayın bir mutu oldu yüz elli
Muhtekire düştü fırsat bu sene
Zengin artık kesmez oldu kurbanı
Kalmadı dünyanın rengi elvanı
Sultan Süleyman'a kalmadı fani
Bize Haktan ola rahmet bu sene
İş böyle giderse kopacak fesat
Yaklaşmadı gitti şu vakt-i hasat
Sanatlar işlemez ortalık kesat
Boşadır çalışmak gayret bu sene
Bu Seyranî sahih sohbet söylesin
Naçar olan fukaralar neylesin
Rica niyaz edin halas eylesin
Mevlamız beladan millet bu sene
<end>

<start>
Bir erişmez menzil-i maksuda rahim var benim
Bir atılmaz yaye bağlı tir-i ahım var benim
Nokta döktüm cümle usturlab-ı aşkı yokladım
Lûtfu değmez kahrına baht-ı siyahım var benim
Düşman olmaz âşıka âlemde baht-ı şum gibi
Necm-i ikbalim münevver olmadan mahrum gibi
Bir şemîdan sabr-ı suze ben dikildim mum gibi
Gam dühanından çıkar başta külahım var benim
Çille çekmek saltanattır âşık-ı uftadeye
Âşık-ı sadıkların yok nispeti şehzadeye
Saki-i devran beni kandırmadı hiç badeye
Zülcelâlin affına muhtaç günahım var benim
Tok olanlar belki Seyranî seni de tok sanır
Aç olanlar dünyada hiç tokluğu da yok sanır
Bilmeyenler merhamet ehli cihanda çok sanır
Merhametli kimse yok illa İlahım var benim
<end>

<start>
Bir seher vaktında çekip giderken
Ansızın yollarım düze dayandı
Gaflet uykusunda böyle yatarken
Eyvah geçti ömrüm yüze dayandı
Sevdiğim sen bari bir selam gönder
Felek altımıza vermedi minder
Ey çark muradınca dön bizi dönder
Ömrüm bahar yaz kış güze dayandı
Seyranî der buldu yaş kemalini
Bir daha görseydim mah cemalini
Hesap ettim cümle dünya malini
Neticesi bir top beze dayandı
<end>

<start>
Bu aşkı farz vacip sünnet ise de
Çekilecek sefil başta hal değil
Boyu fidan gibi servi ise de
Meramımca meyve verir dal değil
Hayal aldatamaz ehl-i irfanı
Hakikat artırır şöhretle şanı
Ehl-i hakikatin olmaz nişanı
Keramet sahibi hırka şal değil
Düşman görülmezse bir ok atılmaz
İktiza etmezse kalkan tutulmaz
Can cevheri akçe ile satılmaz
Bil kadrini ele geçer mal değil
Döner mi ay güneş kendi kendine
Arif muhtaç değil vaiz pendine
Tutuldu Seyranî aşk kemendine
Kurtulacak tuzak değil al değil
<end>

<start>
Bu aşkın esrarın şerh edem desem
Cevaba elkaba lisana sığmaz
Mahbuplar şahını methedem desem
Kitaba hesaba dehana sığmaz
Mahbubun aşkını ayan eylesem
Hak sözü derunda pinhan eylesem
Bir noktanın ilmin beyan eylesem
Deftere fermana divana sığmaz
Gönül bu meydanda mestane olsa
Ayılmaz haşredek irfanı olsa
Aşk ile bir kişi divane olsa
Dünyaya uhraya cihana sığmaz
Seyranî gözyaşın şarap eylesem
Yaka yaka sinem kebap eylesem
Derdimin zerresin hisap eylesem
Kantara batmana mizana sığmaz
<end>

<start>
Bu dünyaya gelen gider
Hakka gidip yerin bulur
Ölenler borcunu öder
Görelim sağlar ne olur
Alttan gelir yeşil başlı
Kargısının ucu taşlı
El kamçılı bel kılıçlı
Görelim beyler ne olur
Kemal ehli özlü olur
Her kabahat gizli olur
Ne vezirler nazlı olur
Görelim tuğlar ne olur
Gam kervanı yük götürür
Kemal fazilet yetirir
Türlü çiçekler bitirir
Görelim dağlar ne olur
Seyranî öldü dirildi
Suçu yüzüne vuruldu
Derdinden yerler yarıldı
Görelim gökler ne olur
<end>

<start>
Aheng-i aşkımdır inleyen defte
Boğuluyor kalb-i yâre geçince
Her katre bir inci olur sedefte
Zehir olur tab'ı mara geçince
Tedbir-i Lokmana bağlanma âşık
Belki islah etmiş yârân-ı sadık
Tedbirin takdire gelmez muvafık
Merhemin eline yâre geçince
Arttırır kadrini verd-i aşkımın
Feryad-ı bülbüldür vird-i aşkımın
Neylesin Lokmanı derd-i aşkımın
Destine kudretten çare geçince
Seyranî unsurun bir pak-i tiynet
Olmasa cevher-i ruhunda himmet
Kokar mıydı sana verd-i hakikat
Gülün buyi kalmaz hara geçince
<end>

<start>
Akan su serinden ola gör agâh
Serden agâh olan geda olur şah
Değirmenin çarhı zikr-i illallah
Hu ismin zikreder döne döne taş
Bir ekmenin olur bir de biçmesi
Bir konmanın olur bir de göçmesi
Her kimin var ise yiyip içmesi
Değirmenden alsın dersin karındaş
Yaratmış Seyranî Hak ağzında dil
Dilini söyledip durma Hakkı bil
İsm-i cismin ateş ab u türap bil
Can Ruhulkudüsten çekmez ayrı baş
<end>

<start>
Akıl ermez kulak duymaz göz görmez
Şükret kula haktan ihsan var iken,
Göz görmüş olduğun sanma öz görmez
Sen küfre yâr olma iman var iken
Cihan cihanla cihan canla bulunmaz
Haksız bir yerinden boşalıp dolmaz
Milletler muhtelif müttehit olmaz
Tevrat Zebur İncil Kuran var iken
Seyrimiz Seyranî zahirde sair
Olsa da batında Mevlaya dair
Ümidin keserim ehl-i kebair
Şefi-i Rahmet-i Rahman var iken
<end>

<start>
Aklın hallolunmaz birçok müşkülü
Ermemesi evla imiş ermeden
El uzatıp bağda biten her gülü
Dermemesi evla imiş dermeden
Kimi şahlık ister kimi vezirlik
Kimisi kâhyalık kimi kizirlik
Hasis adam ile cennete birlik
Girmemesi şayan olur girmeden
Çıkrığa sezadır iplik bükmesi
İğneye layıktır libas dikmesi
Ehl-i kemal ile cefa çekmesi
Yeğdir cahil ile safa sürmeden
Özümle müşterek olmuş gözüm bu
Göz kulak kapusu olmuş özüm bu
Seyranî'yim eğri doğru sözüm bu
Borç vermek hayırlı zekât vermeden
<end>

<start>
Değirmen taşının ince ununu
Kepeğinden seçip eler var imiş
Yüz bin sene evvel Adem donunu
Giyip Havva için yeler var imiş
Hakkın fermanını âdem silmeden
Âdem Havva Havva Âdem bilmeden
Anlar birbirine bakıp gülmeden
Haline anların güler var imiş
Çarhın arabası cızılamadan
Öküzün yüreği sızılamadan
Koyun yaratılıp kuzulamadan
Kurdun kulağına meler var imiş
Derun-i Seyranî öz benim değil
Dilden işitilen söz benim değil
Seyr-i cihan eden göz benim değil
Ben yok iken gözde neler var imiş
<end>

<start>
Dikenli çalıda açılan güller
Âşıklara kanat gerip kol açtı
Feryada başladı şeydâ bülbüller
Gül vasfın etmekten diller dolaştı
Güllerin çeşmine şebnemler dolar
Teşne bülbülleri çeşminden sular
Bal tutan elbette parmağın yalar
Cismime hüsnünden gör ne bulaştı
Severken halimce ben de bir yârı
Taşa çalıp kırdı kâse-yi ârı
Canıma cefadan gayrı yok kârı
Sevdası başıma uydu ulaştı
Ey Seyranî çürük eyle sağların
Yok içinde yaran çözüp bağların
Yaratılmış alçak yüce dağların
Hep üstünden kervan geçti yol açtı
<end>

<start>
Dinim din-i İslam temiz imanım
İkrarı dilimde sözümde buldum
Allah bir Resul hak yoktur gümanım
İmanın nurunu özümde buldum
Rabbim mamur eyle gönlüm harabın
Akıbet bulacak tenim türabın 
Ezelden içmiştim aşkın şarabın
Sanma kim çubuklu üzümde buldum
Gönlümü bir yârdan ayıramadım
Hakkın fermanını buyuramadım
Sağır kulak imiş duyuramadım
İnişim yokuşum düzümde buldum
Rabbim bu Seyranî yoldan azmasın
İblis düşürmeye kuyu kazmasın
Kiramen kâtibin yazsın yazmasın
Ben yüzüm karasın yüzümde buldum
<end>

<start>
Dostun sitem sözü tene dokunmaz
İşler içeriye zehr-i mar gibi
Defterde her dostun ismi okunmaz
Gökten yağar yere erir kar gibi
Kim gözü gözüne kaşı kaşına
Benzemezse tuzun katma aşına
Bir gün şu cihanı eder başına
Esir zindanından daha dar gibi
Arifler Seyranî ay gibi ayan
Ariften sayılır arife uyan
Cahil sohbetinin encamı ziyan
Ariflerin ziyan sözü kâr gibi
<end>

<start>
Asıl sermayemiz bir avuç toprak
Aşinasın sen bu sırra sevdiğim
Pervane şem'inin nuruna müştak
Bile bile Yanar nâre sevdiğim
Lisan-ı hal ile cümle dillere
Kelam verip talim eder ellere
Tanrım emretmese idi güllere
Müsehhir olur mu hare sevdiğim
Kala yapılır mı burçsuz bedensiz
Halkolunmamış hiçbir mahluk tensiz
Dertli Seyranî'nin derdine sensiz
Hak bilir bulunmaz çare sevdiğim
<end>

<start>
Bülbül gibi gülistanda subh u şam
Bir gül-i şeydanın meyyaliyim ben
Kurtulmadım yanıp böyle ben encam
Şem'i pervanenin emsaliyim ben
Güzeller âşıkm dil destanıdır
Aşk-ı muhabbetin bağ bostanıdır
Hüsnü kenz-i kudret bedestanıdır
Meta-ı vaslının dellalıyım ben
Güzeller ağyarın keyfince amma
Ne dilerse kılar meramın icra
Âşıklara eder naz u istiğna
Derd ü gam yükünün hamm alıyım ben
Vird-i zeban ettim evsaf-ı pakin
Makbule geçmedi Seyranî lakin
Verse kabul etmem cümle emlakin
Seyr-i cemalinin abdalıyım ben
<end>

<start>
Ey adımı Mecnun andıran Leyla
Gam yemezdim olsa senin idrakin
Etmem nefsim için ah u vaveyla
Çekmem kasavetin bir avuç hâkin
Halk iki kısımdır erkek dişidir
Sende göz kulak var duyar işidir
Kimin yaratması kimin işidir
Sofu elde tespih belde misvakin
Bir yaydan çıkmışız hedefe vusul
Bulmak için biz siz ararız bir yol
Hak bilir etmezdin ölmeyi kabul
Olsa bu can ü ten kendi emlakin
Bitmeyen gölgeye atılmaz bider
Riya ile etme emeğin heder
Bir demin sürürdür bir demin keder
Birisi zehrindir biri tiryakin
Mülk dava etmeye benzer yelisin
Hakla ortak isen malı bölüşün
Seyranî âleme senin gelişin
Benzer gubarına has ü haşakin
<end>

<start>
Ey bir kez düşmeyi görmeyen düşte
Gör ki yahşi halin ne yaman gelir
Bülbülün elbette hayalde düşte
Hatırına zevk-ı gülistan gelir
Farz sünnet amma ki helal kisb ü kâr
Ahval-i âlemdir malum-u nigâr
Gâhi gelir gül açıcı rüzigâr
Gâh da soldurucu mihrican gelir
Ne var divaneye zincir takrnasa
Ne de pervanesin nâre yakmasa
Mecnun gönlüm Leyla'sına bakmasa
Korkarım başına bir ziyan gelir
Akıl madeninin cevheri renk renk
Yayla ok kılman hasmı top tüfenk
Nemrut'un hakkından bir topal sinek
Rüstemin hakkından kahraman gelir
Seyranî takdir-i ilm-i ezeli
Kimisi usludur kimisi deli
Kâfirin hakkından Hazreti Ali
Devlerin hakkından Süleyman gelir
<end>

<start>
Ey enbaz-ı hüsn-i Yusuf-ı mümtaz
Seni güzellere server dediler
Bazılar leblerin rengi al kiraz
Bazılar yakut ahmer dediler
Küntü kenzi bunda mahfi nümayan
Sıfatın zatullah olmakla ayan
Vücudun gevheri kânı dü cihan
Seni sultanlara serdar dediler
İsmi resmi cümle mahluk mevcudat
Zuhur-ı mümkünat cümle kâinat
Maden-i vücudun ettiler ispat
Sıfat-ı zatına cevher dediler
Mahrem-i şanından masun cemalin
Zerre noksan kabul etmez kemalin
Cümle mağrip meşrık kıble şimalin
Ednası Seyranî kemter dediler
<end>

<start>
Ey güzel ateş-i aşkınla senin
Elverir yandığım nâre doğrusu
Gerçi düşkünüyüm o sîmin tenin
Amma kaşın gözün kara doğrusu
Top top olmuş siyah zülfün mar gibi
Sofu tabiatlı ziyankâr gibi
Olsa dahi gövden beyaz kar gibi
Aham kaba yeldir kara doğrusu
Nasıl arz edeyim sana halimi
Harceyledim elde olan malımı
Kaba yel elinden karın ölümü
Mevta bulmuş yoktur çare doğrusu
Muhabbet biderin kalbe saçtığın
Biçmeden mahsulün yeter kaçtığın
Âşık Seyranî'ye senin açtığın
Merhem kabul etmez yara doğrusu
<end>

<start>
Gam bahrinden doldurmuşum eleğim
Çevirir çalkanır hiç elendirir
Bir şakirt bilmezse hoca emeğin
Çalışır çabalar hiçelendirir
Yazı yaz bilenler yazı yaz anlar
Dolaşıp geliyor yazı yazanlar
Yirmi dokuz harften yazı yazanlar
Çatar imlasını hecelendirir
Yâr beni haneye bir kez okursa
Gam değil sineme bir de ok ursa
Bir talip dersini yanlış okursa
Tekrar hocasından hecelendirir
Seyranî kaynıyor kalpte kazanlar
Elfazı olmayan kozu kaz anlar
Ölmedik adama mezar kazanlar
Diker iki taşı hecelendirir
<end>

<start>
Gel ezrail canımı al
Ruhumda yadet serimi
Yok almaya onda mecal
Gözler emer serverimi
Bir alıcı kuştur felek
Kuş tülerse döker telek
Etrafımda olan melek
Silmeyince defterimi
Nas yanında yoktur yerim
Zemmederler işitirim
Hasbünallah daim derim
Unutmam bu ezberimi
Seyranî'den suç sadirdir
Zemmetmeyen pek nadirdir
Büyük tanrım pek kaadirdir
Saklamaya her şerrimi
<end>

<start>
Gelecekten haber veren bulunmaz
Gelen baştan geçmiş hikâyetine
Nur-ı şems-i zat-ı vahdet dolun m az
Benzemez mihrümah kesafetine
Her eşya mazhar-ı kudret sıfatlı
Kimisi piyade kimisi atlı
Ne var yaratılmış âlemde tatlı
Benzemez muhabbet halavetine
Hazret-i Musa'ya indi maide
Yine bozulmadı eski kaide
Sağ gözden sol göze yoktur faide
Bak kendi başının selametine
Kim bilirse kendin ehl-i keramet
Seyranî bil anda yok istikamet
Sofu her ne kadar etse ibadet
Başın bağlar nefis ticaretine
<end>

<start>
Gönül sarayını eyle müzeyyen
Belki mihmanlığa han gelse gerek
Vahdetten kesrete olmuş muayyen
Kesretten vahdete şan gelse gerek
Kuluna yardımcı yaradan kefil
Yarattığın etmez bir vakit sefil
Sur düdüğün üfleyince İsrafil
Çürümüş tenlere can gelse gerek
Merdane görünmüş Süleyman'a mur
Bedîhi vallahi âlemül-umur
Huzura hazır var hazıra huzur
Yatıp bu Seyranî yan gelse gerek
<end>

<start>
Gül gibi açılmış herkeste bir huy
Ecel gelmeyince solmaz ki solmaz
Arif ol imâm-ı zevk-ı aşka uy
îmanından guman olmaz ki olmaz
Bir yanmış yerime dökmezsen suyu
Başını yastıktan kaldırma uyu
Cahilin misali bir susuz kuyu
Elden su koymakla dolmaz ki dolmaz
Yedi iklim dört köşeyi bir âdem
Arayıp Seyranî gezse de madem
Mezhebince âdem bulamaz demem
Ma-ı meşrebince bulmaz ki bulmaz
<end>

<start>
Gül yüzünden bülbül gibi dilimde
Bu ne ahdır bu ne figan bu ne zar
Aşkınla iradem değil elimde
Bu ne ahdır bu ne figan bu ne zar
Rahmetile toprak ıslanır kurur
Ecel nişangâha aldığın bulur
Hüsnün civarında toplanmış durur
Bu ne ejder bu ne yılan bu ne mar
Her güzel âlemde dengini bulmaz
Dökülen çanaklar meseldir dolmaz
Canlı kulda böyle beyaz ten olmaz
Bu ne kırcı bu ne bora bu ne kar
Seyranî'yi pişirmeye başladın
Ateş-i aşkınla yakıp haşladın
Önde sevdin sonra dönüp boşladın
Bu ne gayret bu ne namus bu ne ar
<end>

<start>
Hak bir kula açsa bir bab-ı kerem
Hak açtığı gülde kapar bulunmaz
Kısmet kapısını bulur lacerem
Kısmette yolundan sapar bulunmaz
Anlar zevk alır çiçek özünden
Rüzgârlar kül alır ateş közünden
Mecnun sevmiş Hakkı Leyla yüzünden
Halkta Haktan gayrı tapar bulunmaz
Deyr-i aşkta puta tapan bulunur
Seyranî yolundan sapan bulunur
Güzelin yıktığın yapan bulunur
Aşıkın yıktığın yapan bulunmaz
<end>

<start>
Hak yoluna benim gidişime bak
Ehl-i tarik olan bu çalım gider
Benim anda olan gidişime bak
O da benim gibi bu çalım gider
Ezelden bu aşka böyle giderdim
Kâh akar kâh dönüp böyle giderdim
Ben kalbim pasını böyle giderdim
Gel sen de bak bana bu çalım gider
Eser kaba poyraz eseri kalmaz
Geçer güzelliğin eseri kalmaz
Kötünün dünyada eseri kalmaz
Bu kesim kıyafet bu çalım gider
Rasgeldim ben tatar ile ulağa
Sefinemiz düştü şimdi kolağa
Seyranî her sözü koymaz kulağa
Bu çalımda geldi bu çalım gider
<end>

<start>
Hazırladım ey aşk gönül tarlasın
Gam biderin haydi şimdi ekindi
Asuman gürlesin şimşek parlasın
Dağ gibi başımdan duman yekindi
Ey dil çektin fani sürürün yasın
Gönül aynasının Hak ile pasın
Acı nedametin şimdi libasın
Biçip kametine göre dikindi
Aşıkın kalbinin yarası emsiz
Kalsa elbet kalmaz gözleri nemsiz
Geçmez beş vaktimin hiçbiri gamsız
Akşam yatsı sabah öğle ikindi
Yakın gel sevdiğim gitme uzağa
Tavuskuşu gibi elvan tozağa
Mağrur olup düşme sen bu tuzağa
Bu dert senin kisb ü kârın çekindi
Seyranî'yim kaldım yine yüreksiz
Mevlam bir şey yaratmamış gereksiz
Yedi kat gökleri sanma direksiz
Ahım benim arşa direk dikildi
<end>

<start>
Her kim temizlese taşlı pirinci
Kendi gözü nuru ile bakıyor
Akıl bir ipliğe düzüyor inci
Fikir merammea delip takıyor
Kendi kanatların her kuş sallıyor
Her ân yaptığı çeçi ballıyor
Dost aşkın bağına atın bağlıyor
Tırnağına göre nal mıh çakıyor
Lale sinesinde açılır dağlar
Gül sümbüle bülbül başına ağlar
Kimi yer çağlamaz kiminde çağlar
Deresine göre sular akıyor
Hem soğuğu vardır hem de sıcağı
Bulunmaz dünyanın ucu bucağı
Fitillendi aşktan bağrım ocağı
İçim beni dışım eli yakıyor
Ne çare Seyranî böyledir kader
Taşlara dökülmüş ektiğin bider
Kemin kemliğinden bize ne keder
Eyiler eyliğin başa kakıyor
<end>

<start>
Her kimin andırmış Hak ismin âşık
Marifet bahrine eylemiş gavvas
Hazine-i Rahman demeğe layık
Durmuş âşık kalbin dinle kulak as
İsmi kenz-i Rahman hazinedarı
Etmiş âşık kalbin Yaradan Bari
Her kimin var ise Hakkı inkârı
Hak anı inkârdan eylesin halas
Her kim ki âşıkın kalbini yıkar
Gide gide Hakkı inkâra çıkar
Hak anı cehennem nârına yakar
Eyler ahirette kıssasa kısas
Açıl var Seyranî solmak dilersen
Makbul-i indillah olmak dilersen
Eğer sen de Hakkı bulmak dilersen
Sıdk ile tarik-i aşka kadem bas
<end>

<start>
Her kimin kalbinde varsa havfullah
Alameti kuldan etmek ihtiyat
Bulur Allahını gider doğru rah
Korkmayan Allahtan geçemez sırat
Her kim ikrarına duramaz kavi
Keşfin gösterse de olamaz veli
Vefasız adamın cennette evi
Olsa ettirmesin Rabbim ihtilat
Her kim ki etmezse ahdına vefa
O kimsedir eden canına cefa
Maraz-ı küfrüne imandan şifa
Bulup da edemez o farzı iskat
Seyranî namerdin yüzüne bakma
Cömerdi gönülden gözden bırakma
Hasisin mumundan mumunu yakma
Zulmete razı ol manend-i tavat
<end>

<start>
Hicranlar mı çöktü içime benim
Gözyaşımı kimse silmez ağlarım
Mezarım olsaydı keşke vatanım
Sılamdan hiç haber gelmez ağlarım
Aşkın mızrağını engine saldım
Diyar-ı gurbette ben garip kaldım
Unuttum kendimi deryaya daldım
Kimseler halimden bilmez ağlarım
Seyranî'nin yâre dönmez yolları
Başına zindandır Halep çölleri
Sert esiyor bana seher yelleri
Talihim yüzüme gülmez ağlarım
<end>

<start>
Hünkâr Hacı Bektaş'ın talibiyim ben
Değilim Abdalı Aksarayi'nin
Şems-i Tebriz gibi galibiyim ben
Mevlevilerdeki "def ü "nay"inin
Çok küheylan kuyruğunu düğerim
Şah-Merdan Ali'ye boyun eğerim
Öğersem ben böyle bir er öğerim
İsmini çekmezem "Hatem Tayi"nin
Âşıklardan güzel sevmek şan kalır
Âşıkın benzinde sanma kan kalır
Dokunsa ok ucu kimde can kalır
"İbni Vakkas" gibi gazi yayının
Seyranî yemiştir felek sillesin
Evvelden çekmiştir aşkın çillesin
Gözünün kanıyla biçmiş hüllesin
Kerbela çenginin matem ayının
<end>

<start>
Hüsne mağrur olma ey yüzü mahırn
Niceler yokuştan inişten geçti
Kâr etmedi sana feryat ü ahım
Tir-i ahım Kûh-i Keşiş'ten geçti
Seni bimürüvvet seni bivefa
Kim kime etmiştir ettiğin bana
Şimdi de yâr olmak istersin amma
Nideyim sevdiğim iş işten geçti
Benden sana izin ey gözü afet
Var kimi istersen eyle muhabbet
Simden geru sen sağ ben de selamet
Seyranî bu alış verişten geçti
<end>

<start>
Islah-ı nefsime değilim kadir
Ne kılıç sallayım sağa sola ben
Kâmillerden olmaz kem kelam sadır
Kâmil demem çiğ süt emmiş kula ben
Mümin olan dini buldu imamda
Münkir olan şimdi kaldı gümanda
Sultan-ı enbiya ahir zamanda
Duydum razı olmuş bir kıl çula ben
Yitik bulan Yakup gibi bulmasın
Vay ne mümkün boşalmasın dolmasın
Güzel Yusuf Kenan gibi olmasın
Duydum satıldığın birkaç pula ben
Aramaz Seyranî yitirmediğin
Hak bitirir halkın bitirmediğin
Yaradanın yola getirmediğin
Haddim değil getiremem yola ben
<end>

<start>
İki kulağım var hiçbiri duymaz
Erenler izini izler ağlarım
Yüküm ağır yolum menzile varmaz
Deve gibi ben de dizler ağlarım
Bir münasip tacım yoktur giyecek
Bir helal ekmeğim yoktur yiyecek
Bir tabip bulmadım derdim diyecek
Derdimi derunumda gizler ağlarım
Ulu bezirganlar metaın satar
Üzümünü yeyip çöpünü atar
Kötü olan sözü soysuzlar tutar
Efendimden izin gözler ağlarım
Doğması farz amma ölmesi sünnet
Seyranî ecele eylemez minnet
Kimi huri ister kimisi cennet
Ben Hakkın rızasın gözler ağlarım
<end>

<start>
İmam tarlasına güman biderin
Ekenin müminlik suyu kalmamış
Güman ehli olan çeksin kederin
Zülfünün o eski buyi kalmamış
Bir koyun başına bin kurt yığılmış
Koyun kurttan korkup sütü boğulmuş
Tekke harap olmuş derviş dağılmış
Vird edecek ism-i hu'yu kalmamış
Eski zevk kalmamış arif sözünde
Yaş görmedim hiçbir kâmil gözünde
Üstatla çırağın iki yüzünde
Dökülmüş itimat suyu kalmamış
Üstat ol çırak ol sırrın şaşırma
Çiğ nefsinden başka bir şey pişirme
Seyranî'yi medet Rabbim düşünme
Nefsin kazmadığı kuyu kalmamış
<end>

<start>
İndirdi atından etti piyade
Yürüttü akıbet bir güzel beni
Aşkım gördü etti hiddet ziyade
Sürüttü akıbet bir güzel beni
Söndürdü içimde yanmış ocağım
Günbegün artmakta sinemde dağım
Ateş-i aşkıyla yürekte yağım
Eritti akıbet bir güzel beni
Saye meşgul olur benim nişanım
Bihuzur eyledi bedende canım
Kemikte iliğim damarda kanım
Kuruttu akıbet bir güzel beni
Seyranî maslahat bitmez laf ile
Yandım mim ayın şın vav kafile
Tükendi gurbette ömrüm nafile
Çürüttü akıbet bir güzel beni
<end>

<start>
İnsafla merhamet kimde var ise
Mümin mi değil mi güman andadır
Her kim ki hasisle ahbap yâr ise
Mümin-i kâmildir iman andadır
Mümin odur eğer iman olursa
Gönül gözden düşer yaşı kurursa
Kim kimin ayıbın yüze vurursa
Fitne okun atar keman andadır
Mekteb-i irfanda okunmaz hece
Arifler kolayı uğratmaz güce -
İnd-i Hakta kimin rütbesi yüce
Olsa dağ misali duman andadır
Seyranî'ye hak söz tatlıdır candan
Zikir kalbe yakın damardan kandan
Münezzehtir Allah suret mekândan
Nerde zikrin etsen hemen andadır
<end>

<start>
İsmile müsemma Urum Kayseri
Böyle eski halde gider ekseri
Meydan kapısından girdik içeri
Başımıza doldu hayvan olanlar
Bir takım] bize bakar gülüşür
Vicdan sahipleri yanar tutuşur
Büyük küçük birbirine katışır
Maymuncu zannetti çingan olanlar
Kimin kalbinde var kıl kadar hulus
Mevlam ana yapar bir büyük cülus
Kimi komser olur kimisi polis
Başları alçakta insan olanlar
Ehl-i hayır kıyametece dursun
Yaptığı hayırın ecrini görsün
Âlem gelip eteğine yüz sürsün
Böyle olur ehl-i vicdan olanlar
Seyranî der gönül yine dolaştı
Göster neresine leke bulaştı
Ettiği hacalet başından aştı
İşte böyle olur insan olanlar
<end>

<start>
İstemez bir hâkim şahidi baydan
Kurda koyun ata eğer har dese
Yahşi balık tuttum ben kuru çaydan
Yerden göğe doğru yağar kar dese
Sanma zengin bir gün olur kudurur
Malı ile günah kirin yudurur
Hacıya hocaya belî dedirir
Söğütte kavakta biter nar dese
Yorulmaz Seyranî hak yolda yelen
Hak rahmeti günah cürmünü silen
Hak yanında kendin günahsız bilen
Gam yemezdim bana günahkâr dese
<end>

<start>
İzzetin kadri bilinmezdi rezalet olmasa
Minberin kadri bilinmezdi hitabet olmasa
Yapışıp bir dale hâkim beklemezdi mahkeme
Arzeder ahvalini ehl-i şikâyet olmasa
İp gerip üstünde cambaz oynamazdı can için
O oyun cambaza esbâb-ı ticaret olmasa
Sıçrayıp üstünde gâh altında ipin oynamaz
Eylemez arz-ı hüner ehl-i feraset olmasa
Bir velî Seyranî'ye göstermez idi keşfini
Anlayıp kenz-i kanâatte keramet olmasa
<end>

<start>
Ka'r-ı dilden cuş eder ummanım Allah aşkına
Arş-ı âlâya çıkar efganım Allah aşkına
Bad-ı aşkın zühre burcundan eser leyi ü nehar
Savurur ömrümdeki harmanım Allah aşkına
Ma'kes-i hüsn-i ezelsin şübhesiz sen ey nigâr
Düşmüşüm ben aşkına aklım değil başımda yâr
Esmemiştir kimseler başında böyle rüzigâr
Sineni arzet bana cananım Allah aşkına
Aksi hep kalbimdedir şem'i hayal-i hazretin
Hazret-i Yusuf gibi seyr-i cemal-i gaybetin
Yok mudur bir kuşa hiç çalı kadar dost gayretin
Merhamet kıl sen benim sultanım Allah aşkına
Hâl ü müstakbel miyim bilmem muzari maziyim
Yoksa bir mana-yı hiçin sernuma elfazıyım
Öldürürse vuslatın Seyranî'yi tek razıyım
Ey cemal-i âfet-i devranım Allah aşkın
<end>

<start>
Kavs-ı kametinin fehmeyle fendin
Kaşların resminde yay bu nedir bu
Mir'at-ı hüsnünde aksetmiş kendin
Görse kamer söyler ay bu nedir bu
Semaya ne miktar dolmuş kevakip
Hüsnünde hüveyda aks-i kevakip
Hesabın bilmeye tedbir-i saip
İster inanmazsan say bu nedir bu
Bence hüsnün gören Yusuf u anmaz
Temaşa eyleyen gözler usanmaz
Yalınız aşkınla Seyranî yanmaz
Kim görse der sana vay bu nedir bu
<end>

<start>
Kıblenin sağından sol canibine
Otuz üç yıl oldu bir kuş gideli
Edna çıkıp âlâ meratibine
Olalı âlâlar edna bedeli
Aç kaldı hep çuha bezi yapanlar
Kaşınmaktan yara oldu çıbanlar
Tokluya yüğürttü koçu çobanlar
Kurt ile müşterek koyun güdeli
Düştü çuhalardan çula güveler
Çuhalı çulluyu sanma seveler
Köpük saçmaz oldu pohur develer
Tek tırnaklar savran olup gideli
Aşkın kuyusuna dolabın kurma
Su bulurum diye fikrini yorma
Seyranî lafzının manasın sorma
Aklına düşeni eyler bu deli
<end>

<start>
Kırklar kâsesinden bade nuş ettim
Gönül mesken tuttu meyhanelerde
Dünyanın varını feramuş ettim
Sureta gezeriz gamhanelerde
Can bülbülü uçar kalır bir kafes
Erenler rahına kim eder heves
Bir pir-i azizden almışız nefes
Dürr-i yekta vardır irfanelerde
Seyranî âdemlik halini takın
Âdem (ilmel-yakîn)  hem (aynel-yakîn) 
Harabat ehline hor bakma sakın
Define bulunur viranelerde
<end>

<start>
Kim çalarsa kara düzen bağlama
Kullanır parmağın mızrap yerine
Âşıkların güzel boşa ağlama
Koymuşlar kaşların mihrap yerine
Geda gönlüm kapısında uyursa
Uyanıp meramın şaha duyursa
İçeri almayup dışarda korsa
Koysun kapusunda bevvap yerine
Aşk odundan kalb-i geda gövünür
Ciğer kebabından yese doyunur
Kalbinden gedanın aşkı soyunur
Şah olan cisminden esvap yerine
Derd-i Seyranî'den anlayan güzel
Sazını sözünü dinleyen güzel
Kuş, gibi kalbinden inleyen güzel
Şimdi koymaz oldu ahbap yerine
<end>

<start>
Kudret lisanından Kur'an okundu
Halkın lisanından mana verilmiş
Tarağına göre bezi dokundu
Adem'e alemüssema verilmiş
İsa göğe kaçmış zulm-i zeminden
Kim kurtardı gönlün ah u eninden
Kendi sıfatından kendi teninden
Adem'e eğlence Havva verilmiş
Kul ne kadar harceylese tedbirin
Bozmak mümkün değil Hakkın tedbirin
Ezel her Ferhad'a bir leb-i Şirin
Her Mecnun'a birer Leyla verilmiş
Hak bahr-i kudrete daldığı zaman
Levh üstüne kalem çaldığı zaman
Herkes istihkakın aldığı zaman
Seyrani'ye aşk-ı Mevla verilmiş
<end>

<start>
Kudret tespihini Hazret-i Allah
Kul keyfince delip takmak istemez
Güzele bakan göz eder eyvallah
Çirkin yüze kimse bakmak istemez
Yanmasa ateşin tütmez tütünün
Allah yardımcısı sıdkı bütünün
Çirkin nal mıh olsa güzel atının
Gönül tırnağına çakmak istemez
El vurmadım toprak ile taşına
Soğuk su katmadım pişmiş aşına
Seyranî yaradan kulun başına
Güzel çirkin başa kakmak istemez
<end>

<start>
Kudret-i hallaka ibretle baktım
Gördüm her bir mahluk bir şan içinde
Uyanıp çerağım çakmağım yaktım
Vücudum bir buldum cihan içinde
Sebeb-i vücudum valide peder
Pederde mahsul var mahsulde bider
Mahsul hükmündeyiz bihükm-i kader
Bider hükmündeyiz harman içinde
Anamızdan bile bile doğmadık
Seve seve alıp kabre koymadık
Keyfîmize bir süt bile sağmadık
Çoban gelip geçtik hayvan içinde
Müessirle eser birdir gözümde
Meal-i Huda'yı buldum özümde
Ey Seyranî hata yoktur sözümde
Noksan olmaz sun'u Yezdan içinde
<end>

<start>
Kuran yazılırken arş-ı Rahmanda
Kudret kâtibinin elinde idim
Kandil asılırken ulu mekânda
Bülbül idim gönce gülünde idim
Ezel Cebrailin ilk selamında
Kırkların derneği aşk âleminde
Muhammed Ali'nin sır kelamında
Nihan söylenirken dilinde idim
Erenler toprağa bastı kademi
Topraktan halkolup sürdüler demi
Balçıktan yarattı Mevla âdemi
Ol zaman atamın belinde idim
Yunus Nebi bahra daldığı zaman
Balığın karnında kaldığı zaman
Ali Zülfîkar'ı çaldığı zaman
Hayber Kalesinde kolunda idim
Seyranî'yim buldum aşkın arısın
Kadrini bilmezse vermem yarısın
Bir kuşa seksen bin şehir darısın
Rızık verilirken yanında idim
<end>

<start>
Kurtla kuştan alıp benim haberim
Kalkıp yoluma mı baktın birader
Geldiğin duyunca arttı kederim
Gözlerimden yaş akıttın birader
Nasıl geçtin boz bulanık sellerden
Haberin mi aldın esen yellerden
Yadigâr mı geldin bizim illerden
Gül reyhan misali koktun birader
Sen geldin de bilemedim yüzünden
Yola yürüyünce bildim izinden
Melul mahzun yavruların yüzünden
Öpüp sevip de mi geldin birader
Yola yürümekten şişmiş tabanı
Çeker de yırtarım mintan abamı
Ak sakallı pir ihtiyar babamı
Korkarım ki divan-ettin birader
Aceb çift olanın nicolur teki
Bana bir akıl ver bilmem bu ne ki
Bir bezirgan gelmiş gam imiş yükü
Metaın bizlere sattı birader
Kesilmez buranın yağmuru karı
İzin verse bize Yaradan Bari
Cümle ahbablarım iyi mi bari
Kimler bize selam etti birader
Aman sultan seni redif almasın
Yavruların melul mahzun kalmasın
Buna sebeb olan çare bulmasın
Derdim birken beşe arttı birader
Sılada nicedir körpe kuzular
Uzattık arayı bizi özü! er
Âşık Seyranî'yim yaram sızılar
Ateş ciğerimi yaktı birader
<end>

<start>
Mahpuslukta elin yoklukta dilin
Cömert olur sanki vezir tuğusun
Varlığa gelince bağlanır elin
Yokluğun varısın varın yoğusun
Arif olan âdem kılı kırk seçer
Herkes bu dünyada ektiğin biçer
Çıplağın gönlünden kırk gömlek geçer
Amma çoğun azı azın çoğusun
Mekke'den Kudüs'ten hacılık neden
Atadan anadan bacılık neden
Ey mey sendeki bu acılık neden
Sen üzüm suyunun elbet buğusun
Aslanın mekânı olmuş meşeler
Ateşle Seyranî çiğler pişeler
Elmaslı kadehler billur şişeler
İçinde büyümüş bir ak kuğusun
<end>

<start>
Matbah-ı aşkımın pilav zerdesin
Veren ateşler gözden kurumuş
Hissiz eller zevkin yırtmış perdesin
Dökmüş hicap suyun yüzden kurumuş
Ne mümkün yanmasa çiğler pişmeler
Ağlamak sayılır bu gülüşmeler
Fazilet şehrinde akan çeşmeler
Bütün susuz kalmış gözden kurumuş
Şeyhülislamdan sor ey âlicenap
Sevaba günah der günaha sevap
Fıkara hakkında hayırlı cevap
Söyleyecek diller sözden kurumuş
Seyranî şer düşü hayra yorması
Sevap düşmüşlerin halin sorması
Şehr-i Medine'yle Mekke hurması
Bitmez olmuş kökten özden kurumuş
<end>

<start>
Muhabbet badesin bezm-i ezelden
Nuşeden saki-i ebrar elinden
Bir yâr bulup huyu suyu güzelden
Kurtarmış yakasın ağyar elinden
Bülbül hicabından güldür terleyen
Yavru bülbülleri güldür perleyen
Arifin ruhudur Hakkı birleyen
Âşık çile çeker dildar elinden
Nazarını atma Hicaz Aden'e
Bir can taksim olmuş cümle bedene
Her gönül Kabe'dir tavaf edene
Çıkmış bina değil mimar elinden
Seyranî beyhude gezme her suyu
Alma kulağına her güft u guyu
Bir su teskin eder nâr-ı Tamuyu
Serpilip Ahmed-i Muhtar elinden
<end>

<start>
Münafığın alametin söylevim
Muhabbet ehline buğz u kin tutar
Mümin diye münafığı neyleyim
Muhabbet içinde gizli din tutar
Münafık meclise gelir oturur
Muhabbetin halavetin götürür
Şeytanı kalbinde gizli getirir
Muhabbet ehlinin başın cin tutar
Âşık Ferhat Şirin lebin öpesi
İster iken delinmiştir tepesi
Koyun kuzu kulağının küpesi
Sahibinin muradınca en tutar
Seyranî bu aşkı zevk diye bilen
Muhabbettir kalbin lekesin silen
Zevk-i aşk akıtıp muhabbet bilen
Muhabbet ehlinin kalbin şen tutar
<end>

<start>
Ne var gülbank-i tevhide cevabım bir hu'dan gayri
Hayatına sebep yok (küllü şey'in)  bir sudan gayri
Araştırsan eğer var her nefeste doğru yol Hakka
Soran rahı bulunmaz hiç yanılmış yolcudan gayri
Hudanın lütfuna her şey için bir ihtiyaç vardır
Şefaat kanına muhtaç olan yok suçludan gayri
Büyük küçük günahım var ise elbet bilir Gaffar
Ümmid-i mağfirette müşkülümyokborçludangayri
Azab-ı ahiretten hıfzeder Tanrı lütufkârdır
Aziz cana azap olmaz cihanda korkudan gayri
Diyorlar en büyük düşman cihanda nevm ü gaflettir
Fakat Seyranî'ye yok istirahat uykudan gayri
<end>

<start>
Olgunlaşmış bir bostan var
Şu kıraçta susuz nesiz
O bostanda bir ağaç var
Meyvesi yok dalsız nesiz
Bu bahçede yoktur duvar
Bir ağaç var göğe uzar
0l ağaçta bir kuş gezer
Kanadı yok tüysüz nesiz
Yeryüzünün menekşesi
Her birisi bir yol açmış
Bu ne şekil irenk imiş
Boyası yok seğsiz nesiz
Seyranî bir eski derviş
Ona bu Haktan verilmiş
Dividin yok kalem mafiş
Yine okur cüzsüz nesiz
<end>

<start>
Afitap cemalin görelden beri
Arttı derûnumda hicran sevdiğim
Layık mı gezeyim böyle serseri
Yok mudur lütfunla ihsan sevdiğim
Biçare gönlümün nevası yoktur
Açılmış bir gül-i ranası yoktur
Derd-i derunumun devası yoktur
Sen eyle derdime derman sevdiğim
Kadrini bilesin bağrı yanığın
Uyma hiç sözüne her münafığın
Gönlünün tahtında her bir âşığın
Sensin hükmeyleyen sultan sevdiğim
İnsaf et halime yandım derdine
Aşkım galip zemherinin berdine
Merhem eyle Seyranî'nin derdine
Enva-ı ilaçla Lokman sevdiğim
<end>

<start>
İki kulağım var hiçbiri duymaz
Erenler izini izler ağlarım
Yüküm ağır yolum menzile uzak
Deve gibi ben de dizler ağlarım
Bir münasip tacım yoktur giyecek
Bir helâl ekmeğim yoktur yeyecek
Bir tabip bulmadım derdim deyecek
Derdi içerimde gizler ağlarım
Ulu bezirgânlar metaın satar
Üzümünü yeyip çöpünü atar
Kötü olan sözü soysuzlar tutar
Efendimden izin gözler ağlarım
Doğması farz ama ölmesi sünnet
Seyranî ecele eylemez minnet
Kimi hûri ister kimisi cennet
Ben Hakkın rızasın gözler ağlarım
<end>

<start>
Ayıptır ehl-i zevke bir hayat için savaş etmek
Seri vermek kolay billahi güçtür sırrı faş etmek
Dilersen bilmemek bilmek içinde bilmemek mümkün
Dilersen gülmek gülmemek içinde gülmemek mümkün
Evet ölmek dirilmek haktır amma ölmemek mümkün
Ayıptır ehl-i zevke bir hayat için savaş etmek
Seri vermek kolay billahi güçtür sırrı faş etmek
Atıldım ben dem-i aşka Halilullah gibi nare
Lütuf ummam melekten ben tenim olsa hezar pare
Bilir esrarımı lakin düşer münkir bu inkare
Anın sermayesi inkar-ı Hak yok başka bir çare
Ayıptır ehl-i zevke bir hayat için savaş etmek
Seri vermek kolay billahi güçtür sırrı faş etmek
Okur şi'rim velakin anlamaz halim gazel anlar
Ne bilsin arifin esrarını aklı perişanlar
Acep kimdir veren İsa deminden mürdeye canlar
Bu istifhamı mübhemle eder Seyrani seyranlar
Ayıptır ehl-i zevke bir hayat için savaş etmek
Seri vermek kolay billahi güçtür sırrı faş etmek
<end>

<start>
Atamız Hazret-i Adem'den evvel
Sırr-ı Kibriya'da pinhan idim ben
Hiç ab-ı enguru nuş eylemeden
Revan-ı çeşmimden seyran idim ben
İsmim bu alemde düşmeden dile
Aşkın defterine yazıldık hele
Atamız Hazret-i Adem'le bile
Vücut ikliminde cevlan idim ben
Kaf nun emriyle halk etti Hallak
Seyrani Halık'ın esrarına bak
Nazargah-ı Hüda basmadan ayak
Bir tenha makamda pinhan idim ben
<end>

<start>
Aşk-u sevda ile Mecnun gezerken
Ben bir güzel sevdim Müslüman diye
Muhabbetin deryasında yüzerken
Şimdi bir su vermez al iç kan diye
Şimdi eller ile alıp satmakta
Gülüp oynamakta yatıp kalkmakta
Benim ciğerime ateş atmakta
Tutuş tutuş mahşere dek yan diye
Madenine göre altın gümüşler
Ağacına göre elvan yemişler
Mühür kimde ise ona demişler
Alemde Seyrani Süleyman diye
<end>

<start>
Aşkın hallolunmaz bir çok müşkülü
Vardır ermemesi evla ermeden
El uzatıp bağda biten her gülü
Dermemesi evla imiş dermeden
Kimi şahlık ister kimi vezirlik
Kimisi kahyalık kimi kizirlik
Hasis adam ile cennete birlik
Girmemesi şayan olur girmeden
Çıkrığa sezadır iplik bükmesi
İgneye layıktır libas dikmesi
Ehl-i kemal ile cefa çekmesi
Yeğdir cahil ile safa sürmeden
Seyrani'yim eğri doğru sözüm bu
Özümle müşterek olmuş gözüm bu
Göz kulak kapusu olmuş özüm bu 
Borç vermek hayırlı zekat vermeden
<end>

<start>
(Seyrani) 
Aşk sevdası başa bela
Yürü etti yollar bizi
Aşığım ben gonca güle
Ne zem eder eller bizi
(Derviş Osman) 
Kötüyünen konup göçme
Bahillerin suyun içme
Muhanet köprüsün geçme
Düş al gitsin seller bizi
(Seyrani) 
Bekir Osman Ömer Ali
Biz onlara dedik veli
Seyrani olursan deli
Divan'eder eller bizi
(Derviş Osman) 
Bize Derviş Osman derler
Aşka gelir söyler diller
Gıybetimiz eder eller
Günahlardan yurlar bizi
<end>

<start>
Arayıp bulmalı bir ince belli
Sözüm nasihattır tutana belli
Bir insan dünyada olsa ik'evli
Dağıtır uykuyu cefasına bak
Eğer birin sevse cefası çoktur
İkisini sevse bok üstü boktur
Moskof kavgasından kavgası çoktur
Şaşırma nöbeti sırasına bak
Boyu yüce olsa derler ki yüce
Boyu kısa olsa derler ki cüce
Sararsan kısayı üç gün üç gece
Pamuk yorgan döşek safsına bak
<end>

<start>
Ademoğlu dünya nimetin yerken
Bilinmez çiy sütten aş kapar kaçar
Er ekmeğin taştan çıkarır derken
Unun incesini taş kapar kaçar
Sikkesi kesilen şah mezarından
Sordum yok haberi sim ü zerinden
Bir gün gamze okun hep üzerinden
Yay gibi kurulan kaş kapar kaçar
Ademoğlu Azrail'in şanını
Bilse kuldan dava etmez kanını
Ölen Hakka teslim eder canını
Sağların gözünden yaş kapar kaçar
Çeşme-i zulmette ab-ı hayat ol
Merhamet bendine ak mir-i Haydar
Gönülden gönüle var gitmeğe yol
Bulunur Rıza-yı Hak mir-i Haydar
Cebrail'dir Hak emrini getiren
Hep peygamberlere buyruk yetiren
İlm-i ümmet mektebinde oturan
Muradım şem'ini yak mir-i Haydar
Arz eder gözüne gönül gördüğün
Ah edip göğsünü def gibi dövün
Enelhak darına Mansur'um bu gün
Rıza kemendini tak mir-i Haydar
Dikenlidir her kuş konmaz çalıma
Gül yakışır benim her bir dalıma
Aşık Seyrani'yim kemter halime
Çeşm-i insaf ile bak mir-i Haydar
<end>

<start>
Bu aşk-u sevdayı ben çeke çeke
Dönderdim tez solan güle ben beni
Ruz-ü şeb gözümden yaş döke döke
Verdim turna gibi sele ben beni
Kalmamış nasihat verir bir adem
Meyhur muyum elde yok dolu badem
Sınarım kendimi yoktur iradem
Ne yaman düşürdüm dile ben beni
Seyrani çeşmine alkan dolanlar
Çekip bu sevdayı benzi solanlar
Konamasın bizi kamil olanlar
Nasıl anlatayım ele ben beni
<end>

<start>
Boynu eğri olmamıştık kafire bi'l ittifak
Müslümanın kalmadı iş erlerinde baş ayak
Olmağa vareste gerdan-bestelerden yok ümid
Söndü ümmidi adalet kalmadı ızhar-ı Hak
Pençe-i zalimlerin attı o şahinler bugün
Yoldular mazlum kebuterlerde bitti tüy tozak
Mürtekipler seddi bend etti adalet kal'asın
Feth-i bab etmez tüfenk top yay kılınç okla bıçak
Bul adalet çeşmesinin katresinden bir eser
Yandı tüttü bende zulmün ateşinden dil dudak
Doldu zulmün çillesi halk oldu yarım müslüman
Şeyhulislamlar zemane başına versin sebak
Lafzı var manası yok ahkam-ı şer'in şimdilik
İsmini yad etmeğe dillerde resmen bir tuzak
Vah yazık Tuba-yı adl-i saltanatta hasılı
Kalmadı Seyrani'ye meyve verir bir dal budak
<end>

<start>
Sırrını meydan eylemek
Gülde yok da bülbülde var
Zar ile figan eylemek
Gülde yok da bülbülde var
Seher ile hem bir demde
Dost bağının etrafını
Cevlanı devran eylemek
Gülde yok da bülbülde var
Hak yeğin edip sadasın
Gahi olup yavaşlayıp
Bir sevdayı havasıyla
Güle civcivler taşıyıp
Lane asitan eylemek
Gülde yok da bülbülde var
Ben bir ismi ta'lim etti
Bülbüle Cebrail heman
Her hitapta şol Hüda'ya
Eyler el-aman el-aman
Ey Seyrani müdavemet
Eyleyüben bunca zaman
Evrad-ı lisan eylemek
Gülde yok da bülbülde var
<end>

<start>
Bu aşkın esrarın şerh edem desem
Cevaba elkaba lisana sığmaz
Mahbublar şahını methedem desem
Kitaba hesaba dehana sığmaz
Mahbubun aşkını ayan eylesem
Hak sözü derunda pinhan eylesem
Bir noktanın ilmin beyan eylesem
Deftere fermana divana sığmaz
Gönül bu meydanda mestane olsa
Ayılmaz haşre dek irfane olsa
Aşk ile bir kişi divane olsa
Dünyaya uhraya cihana sığmaz
Seyrani gözyaşın şarap eylesem
Yaka yaka sinem kebab eylesem
Derdimin zerresin hisab eylesem
Kantara batmana mizana sığmaz
<end>

<start>
Sevdiğim dilberin aslın sorarsan
Ne Avşar'dır ne Reyhan'lı ne Cerid
Eğer şer düşleri hayra yorarsan
İstersen olursun muabbir ferit
Hekim kadrin bilmez olmayan hasta
Çıraklık etmeyen olamaz usta
Dün tekkeye gelen şeyh olsa posta
Eski post şeyhine olamaz mürit
Bübül gülistanda yapmaz yuvayı
Gülende bulmasa derde devayı
Kimi yünden tutmuş atlas sıvayı
Kimi bağlar çözer derd-i gam şerit
Sen hemen Seyrani kıl hakka niyaz
Aşk-ı muhabbetin dersin oku yaz
Her soğan kebaba çekilmez piyaz
Her yahni suyuna doğranmaz tirit
<end>

<start>
Afitab cemalin görelden beri
Arttı derunumda hicran sevdiğim
Layık mı gezeyim böyle serseri
Yok mudur lutf ile ihsan sevdiğim
Biçare gönlümün nevası yoktur
Açılmış bir gül-i ranası yoktur
Derd-i derunumun devası yoktur
Sen eyle derdime derman sevdiğim
Kadrini bilesin bağrı yanığın
Uyma hiç sözüne her münafığın
Gönlünün tahtına her bir aşığın
Sensin hükm eyleyen sultan sevdiğim
İnsaf et halime yandım derdine
Aşkım galip zemherinin berdine
Merhem eyle Seyrani'nin derdine
Enva-ı ilaçla Lokman sevdiğim
<end>

<start>
Şem-i vahdetten tecelli etmiş envar ibtida
Eylemiş feyz-i nübüvvet sırrını var ibtida
Zat-ı vahid lafz-ı mana-yı nübüvvet nurunu
Halk ederken kendisi etmiştir ikrar ibtida
Hıss-i tevhid doğmamıştır insanda binlerce asır
Halık-ı isbat muahhar oldu inkar ibtida
Lafz-ı küntü kenzi mahfi vahdetin ma'nasını
Layıkıyla fehmeden Muhtar-ı Serdar ibtida
Ahmed-i Muhtar'dır sermaye-i feyz-i vücud
Eylemiştir hilkatin esrarın izhar ibtida
Ben bir abd-i hakperestim ey Nebiy-yi muhterem
Aşığın Seyrani'yi et kendine yar ibtida
<end>

<start>
Seherde kalkarsın niçin ötersin
Sen de mi eriştin nara bülbülüm
Aşkın ateşine yanıp tütersin
Buldun mu derdine çare bülbülüm
Bunda gaflet uykusuna yatılmaz
Sözüm cevahirdir alıp satılmaz
Şu yalan dünyada mesken tutulmaz
Buldun mu derdine çare bülbülüm
Dostun bahçesinde eğlenip kalma
Bu dünya fanidir asla inanma
Aldanıp nefsine şeytana kanma
Mevlam muradımız versin bülbülüm
Seyrani'yim derim yürekte derdim
Hakk'ın bin bir ismi dilimde virdim
Bir gün ıssız kalır bu viran yurdum
Mevlam muradımız versin bülbülüm
<end>

<start>
Sanırlar bu kubbenin abdalı bu dünyaya bir geldi
Şeriat-ı din-i İslam yolu dünyaya bir geldi
Gelip geçmiş iki yüz yirmi dört bin peygamber vardır
Habib-i Ahmed-i Muhtar veli dünyaya bir geldi
Yürütmüş cansız ol divarı göstermiş kerametler
Bizim çün ger Hacı Bektaş Veli dünyaya bir geldi
Muradım maksadım aldım cihan hakkı bana bin bir
Desinler kim bu Seyrani deli dünyaya bir geldi
<end>

<start>
Saki-i devranın meyhanesinde
Ne bir gün ne bade ne de can kalır
Mecazi şahların darphanesinde
Ne sikke ne tuğra ne de nam kalır
Muhkem kal'a yapmış şehr-i Vidin'e
Güya muavenet etmiş bu dine
Ne Kabe ne Mekke ne de Medine
Ne Halep ne Mısır ne de Şam kalır
İsrafil'in üfürdüğü hengamlar
Bakır gibi erir sim gibi damlar
Yıkılır yedi kat direksiz damlar
Bekabillah bir yıkılmaz dam kalır
Kul keyfince kudret meyvesin bitmez
Kadirin işine kudretler yetmez
Cahilin meyvesi kemale yetmez
Seyrani'nin keyfi gibi ham kalır
<end>

<start>
Resm-i münacatım ola makbulüm
Bi-hakkı Ahmed-i Muhtar-ı kudret
Bağışla cürmümü ben mücrim kulun
Bi-aşk-ı Haydar-ı Kerrar-ı kudret
Beni adem eden bir katre meni
Sensin ya Hazreti Allah ya Gani
Şehvet halaveti aldatmış beni
Kurulduğu zaman bazar-ı kudret
Teyrek eylemeye kadir zehrini
Lutfa tebdil eylemeye kahrını
Yarattığı zaman gönlüm şehrini
Kütübhane etmiş mimar-ı kudret
Ne yer beni adem ağzında delik
Deri et yağ damar kan kemik ilik
Bir kılın Seyrani kırkta bir bölük
Mikdarı değil mi asar-ı kudret
<end>

<start>
Zerremiz eylemiş şemse azimet
Katre-i aşkımız deryaya gitmiş
Erenler bulmamış kesrette vahdet
Her biri kuşe-i tenhaya gitmiş
Mecnun'u bend etmiş sağ ve solundan
Zincir-i aşk çözülmemiş kolundan
Ermiş Mevla'sına Leyla yolundan
El sanmış Mecnun'u sahraya gitmiş
Seyrani nazmımın mazmunu fasih
Gerçi şiir amma burhan-ı sahih
Feryad ü nalemiz manendi Mesih
Yer ehlinden göğe şekvaya gitmiş
<end>

<start>
akreple yelkovan 
ve altında ilk aşkımı çalıntı güllerle beklediğim saat kulesi 
orda durun orda durun ve koklayın havasını anıların
saat onarırdım 
evet ya, saat onarırdım tik tak sesleriyle çok 
arka kapaklarını açınca ufukta zaman kaleleri 
saatler kurardım 
saatler kurardım kediler için mart ayına ayarlı 
dua saatleri bozuk melekler gelirdi dükkanıma 
ve azraildi en iyi müşterim 
bir onarım karşılığı ondan aldım yüzümdeki yara izini 
ağzına şiirlerimi park ettiğim 
ve bir masa saati için masa üstünde gebe kalan 
o mor saçlı kadına 
o karadula çizdirttim ölümcül olanını 
sonra şarkılar dinledim 
şarkılar dinledim dinamitlenmiş köprülerle ilgili 
kedilerle köpeklerin 
ibnelerle sevicilerin 
kadınlarla erkeklerin yıktığı köprülerle ilgili
zilbahçem, ağzımın saatli bombası ve zamanı onaran ellerim 
havaya uçuracağım bu eski püskü şehirde 
en zoru kokusuna alışmak yeni bir kadının
<end>

<start>
yeri geldi söylüyorum kan grubum A Özlem pozitif 
doktorlar hemşireler şaşırmasın 
sivrisinekler şaşırmasın 
ben hayatta bir kez şaşırdım günümü, seninle uyanınca ilk 
düşlerimi dağa kaldırdın, kanıma işledin, yangın çıkardın 
n'apalım senin huyun da böyle 
onca bok çuvalının yanında ipekböceği olmak 
ilkyardım çantası olmak, dalgakıran olmak 
senden önce turnayı gözünden vurmak kim 
kıvırcık saç sokağı kim 
ben konserve kutularıyla, kuru ekmekle, 
bozuk paralarla büyüdüm 
büyüdüm adam olmadım ben oldum 
iyi ki ben olmuşum yahu aferin bana 
çok şeyde gözüm yok, kalabalık öpüyorsun yetiyor 
ilk öpüşmemizde yoksulduk, birkaç kişiydik 
sen 
ben 
elimizde birer tane dondurma 
çekingenliği de ekle virgülden sonra, küpelerini de 
topu topu bu kadardık
şimdi azdık mı, hoppa şina şina nay şina nay nay 
şina nay yavrum şina nay nay 
sonra mavi dönemi Picasso'nun 
bir cigara içimi 
sabahçı kahveleri sonra 
dut ağaçları 
onlarda gözüm yok, beni anlıyorsun yetiyor 
bir takım elbise gibi bakmama peşindeyiz dünyaya 
ütülü pantalon, temiz gömlek, ceket kravat toplamı olarak 
yaşamama peşindeyiz 
yeri geldi söylüyorum 
çok şeyde gözüm yok, sen varsın yetiyorsun palyaço olmaya 
elimizden geleni yapalım güzelim, bütün insanlar gülsün 
Afrikalı çocuklar, hamallar, kötü kadınlar 
hapistekiler 
üzgün yüzlüler gülsün
yeri gelmişken 
palyaçolara en içten selamlar sevgiler
<end>

<start>
seni aralardım sevdan olarak 
bayılası sevinç düşse düşer kirpiğinin yanına 
güne geçerdik çalakalem, samanyolun, küpelerin 
sevişmek büyük harfle, için öyle giderdi 
bakardım da ıtır kokusu, birkaç püskül onlar da öyle 
söylesem mi iniltin, sonra saç tokan 
çıkardık kapağına istek dolu bir kitabın, bir başağın 
fildişi tarağınla, perçeminle, dudak izinle 
geçerdi altından kırçıllı düşlerin benimle dolu
adını arıyorum 
anımsamıyorum 
seni aralıyorum bir kadına bakarak
<end>

<start>
bir ipliğin üstünden aldım seni
kopmuştun
sökmüştün beyaz kelebeklerini
karanlık bulutlarla uçmuştun
bir iğnenin ucundan aldım seni
batmıştın
keskin bir aşkla yaralamıştın kendini
sevdiğin yerlerden düşmüştün
bir düğmenin deliğinden aldım seni
kırılmıştın
insan nice zaman acemi bir terzi
hayatı kısa biçmiştin
iki yakanın arasından aldım seni
n’aparsak yapalım
ikisinde de
çırılçıplak kalıyor sonunda insan
ve sanırım
bu yüzden birbirine benziyor ölümle aşk
bu yüzden sevgili Mine
bir makasın ağzından aldım seni
yürek yeniden biçilsin, aşk geri gelsin diye
<end>

<start>
seni hep gökyüzünün önünde düşünürüm
süreyya berfe
sevgili kırlangıç,
güneye, hep güneye uçan kuşlar yağmurun altından geçerken ne düşünürler acaba? su damlaları tüylerine vurmaya başladığında konacak başka bir yürek mi ararlar? bunları bana, güneşin ellerimizi yeniden ısıtacağı bir bahar günü anlatmalısın. o gün, kuzeyde kalmış olan bana, güneyin ışıklarını anlatmalısın. o zamana kadar, dinlenmek için konacağın ağaçlardan birinin dallarına, sen okuyasın diye, Ingeborg Bachmann’ın yıldızların göz kırptığı şiirlerle dolu “Büyük Ayı’ya Çağrı” adlı kitabında yer alan “Kuzey ve Güney” şiirini asıyorum:
“çok geç vardık bahçelerin bahçesine,
o hiçbir üçüncü kişinin bilmediği uykuda.
kar yağmasını zeytin dalında beklemekti istediğim,
yağmuru ve buzların gelmesini ise badem ağacında.
ama nasıl dayanabilir palmiye,
senin yumuşak yapraklardan örülü duvarı yıkmana,
nasıl yolunu bulsun yaprakları sisin içinde,
sen kış giysilerine büründüğünde? 
düşün ki, yağmur ürkütmüştü seni,
açılmış yelpazeyi sana getirdiğimde.
sen onu kapattın. yitirdin zaman sezgini,
ben kuş sürüsüyle havalandığımdan bu yana.”
“Yüreğinin götürdüğü yere git” diyordu Susanna Tamaro. ama,
sevgili kırlangıç, sen giderken yüreğini yanımda bırakmamalıydın. gittiğin yere onu da götürmeliydin. çünkü, hala Bachmann’ın sözcükleri öpüp duruyor resmimizi ve kırık bir kemanın ezgisini çalıyor yaşadığımız hayat:
“ve nerede camı buğulatsam,
yine senin bir çocuk parmağıyla resmedilmiş
adın çıkıyor: masumiyet.
onca uzun zamanın ardından.”
<end>

<start>
kış her tarafa sıçradı
ve sıkılan beyaz bir eldiven gibi yolları kapadı kar
kristal yorganını üstüne çekerken yeryüzü
sobanın alevi yol gösterdi geceye
camdan sızan kar masalı
Doğu'nun fısıltısı
yalnızlığın sızısı
elini uzat sevgili Hale
elini uzat
parmaklarındaki
donmuş çağlayan akmaya başlasın diye
gölge oyununu anlamaya çalışan bir çocuk gibi
bulmaya çalış
ateşle aşkın kavuşma noktasını
kuyuyu anlamaya çalışan yağmur damlası
gökyüzünü anlamaya çalışan savruk bir duman
kuşu anlamaya çalışan dal gibi
anlamaya çalış
aşkın sevenleri neden yaraladığını
bakışlardaki çağrının karşı konulmazlığını
terlemesini avuçların, dudakların buluşmasını
anlamaya çalış
sevişmenin uçurumda biten yolculuğunu
uyuduğunda
doğanın büyük kitabını gör düşünde
orada nehirler,
yağmurun yanıtıdır "ne iş yaparsın" sorusuna 
ormanlar, yeşilin misafir odaları...
dağları avcılar görmesin diye çıkar sis
ve aşk
dünya şenlensin diye var
aşk bir şenlik ateşidir sevgili Hale
aşk bir şenlik ateşidir
yüreğin bayramında
(Adam Sanat, Ocak 2002)
<end>

<start>
çantanda bir sürü anahtar var Lale
biri evinin,
        geceleri merdiveninden korkarak çıktığın
biri yalnızlığın, kalabalıklardan damıttığın
giysi dolabının biri,
        ki giysilerini sevmem,
        gizlerler güzelliğini
çantanda bir sürü anahtar var Lale
posta kutunun biri,
            sana dargın mı ne
biri saçının,
        örgüsü kolay çözülsün diye
arabanın biri,
        ah şu bitmeyen taksitler ve kasko!
çantanda bir sürü anahtar var Lale
aşk mektuplarını sakladığın çekmecenin biri,
                        epey eskimişler,
                        öyle değil mi
biri uykunun,
          bazı geceler sıçramanla bölünen
şu yüreğe benzeyen anahtar nerenin,
          ne kadar da paslanmış
çantanda bir sürü anahtar var Lale
biri Ağrı Dağı'nın,
            hep tırmanmak istediğin
Salzburg kentinin biri,
            yüzlerce Mozart seni çalıyor
biri dalgın bir nehrin,
            kucağında geçmelisin sevgilinin
Akdeniz kumsalının biri,
            ıssız ve mavi,
            çırılçıplak yüzen sen misin
çantanda bir sürü anahtar var Lale
ama açmıyor hiçbiri seni
açmıyor işte anla
kendini aşklara kapattığından beri
(Varlık, Şubat 2002)
<end>

<start>
Sevgilin "çukulata götürelim," derken, 
sen "oyuncak alalım," diye tutturdun, 
"nasıl olsa bi' gün bebeleri olacak di mi? " 
"ya çocuk istemezlerse," dedi seninki kaşlarını kaldırarak 
valla haksız da değil, baksana dünyaya neler ettiğimize 
"aaaa," dedin, "Necla üç çocuk istiyor, 
kardeşsiz büyüdü ya, yokluğunu biliyor." 
Her zaman böylesindir, 
Kanije kalesi gibi savunursun düşüncelerini 
"birinden biri kısır çıkarsa," diyerek bir olta daha attı karşı taraf 
"o zaman evlat edinirler gül yüzlü bi' bebeyi," dedin kızgınlıkla 
ve oyuncakçıya daldın tutup sevgilinin elinden. 
İçeride kağıttan evler, ışıklı atlıkarıncalar, 
tavanlara asılan uçaklar ve adamım Şarlo, 
burnu sivilceli cadılar ve top oynayan kurbağalar, 
aynı rafta yan yana..
Lahana bebeklerin önüne gelince aralandı 
çocukluğunun tül perdesi.
23 nisan'larda uçuşan çiçekli eteğin, 
denize girmeye çalışan daracık sokaklar, 
otlar üzerinde yavru bir tırtıl olarak yuvarlandığın bahçe, 
neyse, 
babannenin ölmeden birkaç gün önce, 
sen uyurken yanına bıraktığı 
bebeğin ikiz kardeşini görünce, 
yağmura durdu gözlerin. 
Bak aramızda kalsın, ama ağlayınca Hindistan'a benziyorsun, 
sen benim Pakistan olduğumu biliyor musun Ayça desem, 
şiirin içine coğrafya girecek. 
Adlarını sevdiğim ama görmediğim şehirler 
Buenos Aires, 
Kopenhag, 
Rio de Janeiro, 
Lizbon ve 
Semerkant girecek..
Ağlayınca Çaldıran Savaşı'nda yaralanan bir ata benziyorsun, 
sen benim Yavuz Sultan Selim'in seyisi olduğumu 
biliyor musun Ayça desem, 
şiirin içine kanlı nalların tarihi girecek, 
uygarlığa ne katkısı olduğunu bilmediğim savaşlar, 
Dandanakan, 
Miryokefalon, 
Sırpsındığı ve 
Otlukbeli girecek..
Ağlayınca incisini düşüren bir istiridyeye benziyorsun, 
sen benim gökyüzünü düşleyen bir denizyıldızı olduğumu 
biliyor musun Ayça desem, 
şiirin içine okyanuslar girecek, 
düşündükçe ürperdiğim iç denizler, 
mercan adaları, 
denizatları 
ve Ferit Edgü'nün 
her okuyuşumda 
içimdeki taşraya 
deniz kokusu taşıyan sözcükleri girecek:
"Demirlediğimiz koyların çoğunda, demiri atar atmaz, 
daha çıma almaya vakit bulamadan, kıçtan takma bir motorla, 
genellikle iki çocuk yaklaşıp halatlarımızı alır 
ve bir ağaca ya da kayaya çımamızı bağlarlar. 
sonra dönüp sorarlar: 
Bir istediğiniz var mı? Su, sebze, içecek, balık....? 
Bir seferinde, bir böcek istedim, çok geçmeden getirdiler. 
bir seferinde bir ahtapot istedim, iki ahtapot getirdiler. 
Aynı gün incir ve üzüm istedim, 
günbatımına doğru bir sepetin içinde 
asma ve incir yaprakları üzerine dizilmiş 
renk renk incir ve üzüm getirdiler. 
Yolculuğun sonuna yaklaşmıştık. 
Bir akşam vakti, 
tekneye gene yaklaşıp sorduklarında, 
isteyecek hiçbir şeyim yoktu. 
Bir denizkızı istedim, 
gittiler ve bir daha görünmediler."
Ağlayınca kumsalı içine çeken bir denizkızına benziyorsun, 
sen o iki çocuktan birinin ben olduğumu biliyor musun Ayça desem, 
şiirin içine gizli aşklar girecek 
ki girmesin de 
biz oyuncakçıya geri dönelim, 
çünkü gözyaşlarını silerken sen, 
toz oluverdi sevgilin. 
Zil çalan maymunların arasına baktın, yok,
oyuncak ayılarla oynamaya mı gitmiş baktın, yok, 
plastik böceklerin kutularına baktın, yok. 
Onu ararken rastladığın 
tahta atın 
yelelerini okşadın ve öptün gözlerinden. 
"Hoop n'oluyo," dedi arkandan sevgilinin sesi.
"Burda bi' aslan varken bi' beygire mi aşık oldun? " 
Sıkıp dişlerini dönerken ona doğru sen, 
gördün sana çevrilmiş tabancayı. 
Silah uzmanlarının titiz bir oyuncak tasarımı mı desem, 
şeytan içine şiir doldurur mu desem 
ama o 
"Bunu alalım Necla'lara,"dedi, "plastik mermi de atıyo'muş," 
sırıtarak ekledi, "sonra, her eve gerekli bu zamanda."
Sevgili Ayça, 
fırlattığın tabanca yerini bulmadı ama 
aşk defterinden sildin o anda hergeleyi. 
Şimdi tahta atı armağan paketi yaptırırken yeni sevgilin için, 
dinliyorsun oyuncakçıya söylediklerimi.
"Kendisini kırmayan çocuğa aşık olur oyuncak 
ve değil mi ki aşk, 
oyuncak sanıp yatağımızda sakladığımız 
içi bencillik dolu bir silah..."
<end>

<start>
seni öpmeye geldim, omzumda bir Selçuklu kartalı
sırt çantamda küller Bergama Kitaplığı’ndan
yüzümde Mariacka Sokağı’na yağan yağmurun krallığı
seni öpmeye geldim, aklımda deniz fenerleri Baltık kıyısından
ve kuş pazarında kanadıma koku süren çocuklar
seni öpmeye geldim
gül izine yatırılmış mürekkep balığı satılan balık pazarlarından
çentikli harflerle dolu bir alfabe yolculuk defterimde
geldim, perdesi püsküllü bir trende yangın çıkaran kıvılcımların
ve sırt üstü uçan bir rüyanın tüyleri arasından
seni öpmeye geldim
içinde yarımada taşıyan yelkenlinin yürek ağrıtan ağırlığından
kuğu iskeletlerinin biriktiği göl kıyılarından
geldim öpmek için seni
eski sevgilisinin rujunu bir kum saatinde saklayan saatçinin
geceleyin yürüdüğü derin sokaklardan
seni öpmeye geldim, bir karaca sıçrarken şiirlerime saçlarından
gökyüzünde mavi bir yara gibi açılırken kırlangıç sürüleri
geldim, düğünlere yorgan yetiştiren terzilerin tutuşan lambalarından
geçerek, el bombalarının, savaş çığlıklarının arasından
geldim, barış üzerime düşerken
Doğu’yla Batı arasında yıkılan köprülerden
sevgilim, nerede olursan ol, dünyamı ayağa kaldır ve öyle öp beni
<end>

<start>
kanadı kırık kelebeği zor yetiştirdik Acil'e
renk yitiriyordu kırıkça sarı
az sarhoş pembe
durumu ağırdı
kapıda dikilen ilkbahara söyleyin
boşuna beklemesin
çekip gitsin
kelebeğin öldüğünü ona nasıl söylerim ben
<end>

<start>
Kabarmış hindi çatlatan bakışıyla 
geçti sokakların kılcal damarlarından 
aşk vurdu onu, artık her şey kırılabilir 
ki üstlerine deniz attığı kadınlar 
onun adalarından kurtulup 
korsan şarkılarını unutana kadar 
ağustos öğlelerinde bile 
ıpıslak kaldılar
aşk vurdu onu / artık her şey kırılabilir 
her şey kırılabilir / su bile
<end>

<start>
bu şiirde soyunabilirsiniz 
geceler boyu, yangın gibi gündüzler boyu 
öyle ayıp ayıp bakmayın canım 
şunun şurasında yelkenler fora olacak 
ne gerek var telaşa 
ne var utanacak, bu kadar sıkılacak 
kötü bir şey değil ki söylediğim 
hem bu fırsat bir daha zor geçer elinize 
dört dönseniz bulamazsınız alın yazınızı 
sonra bir düşünsenize 
size hiç şiir veren oldu mu soyunasınız diye 
benim gibi delifişek söz eden oldu mu 
üstelik 
mutluluktu bu sabah kutugüzeli odanızda uyanmak 
üşenmedim kalktım bir teğet çizdim yeryüzüne 
perdeleri çektim demiryoluna bak şu kadar 
sizi gördüm uyuyordunuz sanki tek başınalığı 
sanki kıpır kıpır bir ışığı beyazlıyordunuz 
derken kulağınıza küpe olmak geçti içimden 
uyandınız 
beni gördünüz 
gözleriniz ipimin ucunu kaçırdı birden 
dilim dolandı bu şiirde soyunabilirsiniz'e 
moda soyunmak şimdi desem tutar mıydı nazınız 
zaten modayla yatıyor modayla kalkıyor 
bugünlerde kadınlar 
ama ben ne dedim 
bu şiirde soyunabilirsiniz 
tam tamına böyle söyledim değil mi
aklınıza geldiyse korkmayın 
üşümezsiniz 
balık etinize de iyi gelir, havalanırsınız şöyle bir 
hem kimsecikler görmez ben hariç 
benim yüreğim de ah bir temiz bir temiz 
şeytan kulağına kurşun 
sormayın hani
ha şöyle 
sütyenler fora 
siyahına bayıldığım ağ çoraplar 
dantelli külotlar 
yalnız aman ha dikkat 
yanlış anlaşılmasın 
bu çağrı gül gibi bayanlara
(Söz aramızda, ne zaman güzel bir kadın soyunsa, 
bir şiiri görür gibi olurum yeryüzünün bu tarafında. 
Arınan, saydamlaşan, yorgunluğunu atan, 
kımıl kımıl bir şiiri. 
Anlarım ki, günün birinde duvarlar terleyecektir, 
aralık kapılar, güngörmez pencereler, sırı dökülmüş 
boy aynaları. 
Ne zaman bir güzel soyunsa, koşar denize bakarım. 
Dalgaların bir ırmağa dönüşmesi olur ilk gördüğüm.
Belli ki, yüzyıllardır bu böyledir.)
<end>

<start>
Ustam bana iki üç harf okuttu 
Merak elif efkâr elif zâr elif 
Bu elifnen kimler have yetişti 
Sahip elif üstâd elif âr elif
Elif aldım gör ne çağa yetiştim
Bahçıvanlı elif bâğa yetiştim 
Elifnen bir merağa yetiştim
Çiçek elif gerçek elif bâr elif
Elifi bulanlar mim kapısında
Mü‟ min vasıtası cim kapısında
Yâ bunlardan gayri kim kapısında
Hakim elif hüküm elif dâr elif
Elif Be bâbında var leyl ü nehâr 
Kulundur Sümmânî aziz günahkâr
Sığınmışım sana Yaradan Cabbâr 
Gör neler var kes bağrımı yar elif
<end>

<start>
Bu dünya bir ayarsız at,
Onu binip süren var mı,
Hiç kimseye vermez murat,
Muradına eren var mı?
Dünya gösterir zevkini,
Gün be gün aldatır seni,
Bir gün yüklerler kervanı,
Yazık diye soran var mı?
Sümmani'yem edem karar,
Hüdam bana verdi ikrar,
Gün be gün eyledim zarar,
Yine derler karın var mı?
<end>

<start>
Kendinden kendine olur zilleti beynamazın,
Akıl fehim idraktadır gılleti beynamazın,
Kulak vurup dinlesinler bu renkte bulunanlar,
Huzuru Bar-i de yoktur rağbeti beynamazın.
Ey beynamaz hiç mi kalben koymassın mevlayı sen,
Bu mülkü hali mi buldun çekersin belayı sen,
Zehr-i katran hicran gibi yersin lokmayı sen,
İşte budur dimağında lezzeti beynamazın,
Dünyada abad görünür ahrette müflis olur,
Emsali erkân içinde adı namı pis olur,
Çininde libası parlar yüzü gözü his olur,
Yaz gününde kara benzer devleti beynamazın
Beynamaza dost olanlar dostuna düşman gezer,
Sureti adamdır ama idraki hayvan gezer,
Nice ki hayatı vardır dünyada  insan gezer,
Can çıkınca tebdil olur sıfatı beynamazın.
Derûni şehrine baksan vesvese otağıdır,
Veçhinde biten tüyleri ardıçın yaprağıdır,
Vahşiden vahşidir yine alçağın alçağıdır,
Kilâp lehminden beterdir ceseti beynamazın.
Emrin ehlini tanımaz şer  babında kâr eder,
Allah'tan ikâfe etmez kullardan inkâr eder,
Nerde bir mazarat görse sarılır şikâr eder,(şikâr=şikâyet) 
Der Sümmani merduddandır hücceti beynamazın.
<end>

<start>
Kisha, (Erzurum Uzundere'ye bağlı bir köy)    beyleri bir sünnet düğününe Narman beylerini davet ederler. Narman beyleri de Sümmani'yi de beraberinde Kisha'ya götürürler. Ummani Kisha’ya insanları düğünde eğlendirmek için gelmiştir. Geldiğinde Sümmani gibi genç bir aşığı görünce Sümmani’yi kendine rakip edinir ve mecliste oturan Sümmani’ye dönerek söze başlar;
Ummâni
Narman kazasından gelmiş buraya, 
Şimdi seni sokam ağ u karaya, 
Mevlam yardım etsin sen biçareye, 
Şimdi bu meydanda devrana seyret.
Bu sözü duyan Sümmani acaba bana mı söylüyor düşüncesiyle  sağına soluna bakınır. Bunun üzerine Ummâni bir kıta daha söyler;
Ummâni
Şaşırmış kendini meclise bakar, 
Korkusundan leblerinden kan akar, 
Bir pençe vurursam bedenin yıkar, 
Sen teki serçe, ben kaplana seyret.
Sümmâni
Arzeyleyip çıktık bizler bir düze, 
Meylimiz yok idi bin ile yüze, 
Bu gece misafir ustam ben size, 
Yarın gece yolu erkâna seyret.
Ummâni
Ummani'yem bu yerlerde durmanam, 
El uzatıp gayrı gül dermenem, 
Âşıklıkta ben misafir bilmenem, 
Tezden izen dön de Narman'a seyret.
Sümmâni
Sümmani'yem bir kul ben de divane, 
Hûn oldum ateşen ben yana yana, 
bedbahtlık olmasın gel gir meydana, 
Koç gibi döğüşek arslana seyret.
Sümmani’nin bu sözü Narman Beylerini mutlu etmişti ancak Ummani yaşı itibariyle tecrübeli olmasına karşın Sümmani genç bir aşıktı. Narman Beyleri Sümmani’nin sorup Ummâni’nin cevap vermesi gerektiğini uygun gördüler.
Sümmâni Soruyor;
Elestü bezminde birinci safta, 
İbtida menzile eren kim idi, 
On ikinci hicabta yedinci katta, 
Kudretin rahına eren kim idi?
Ummâni Cevap Verir;
Elestü bezminde birinci safta,
İbtida menzile erdi Muhammed,
On ikinci hicab yedinci katta,
Kudretin rahına erdi Muhammed.
Sümmâni
Evvela Adem’in dediği ne idi,
İbtida iftarda yediği ne idi,
Uryândı teni, giydiği ne idi,
Ne giydi sinesi giydiren kimdi?
Ummâni;
Elhamdü çağırdı ol dürdanesi,
Cenneten gelmişti üzüm tanesi,
Hulle taçtan geldi giydi sinesi,(Hulle=Libas,Elbise) 
Giydirdi melekler ettiler hizmet.
Sümmâni;
Adem serendipte kaldığı zaman,
Arayıp Havva’yı bulduğu zaman,
Akçe ki yok idi ustam o zaman,
Mihri ne idi, nikâh kıyam kim idi?
Ummâni;
Çok yuka aşıktır bu sözde kalan, (yuka=aciz) 
Gözün aç ben sana olmanam talan,
Mihrine verildi selatü selam,
Cebrail nikâhı eyledi beyan.
Sümmâni;
Ustam taşın benden ziyadesini,
Çekme bu sözlerin füradesini,(fürade=sıkıntı) 
Adem peygamberin seccadesini,
İbtida getirip seren kim idi?
Ummâni;
Hele ben âşığam sen bana sail, (sail=düşkün) 
Her ne söyler isen sözüme kail, (kail =tabi) 
Hak emriyle getirmişti Cebrail,
Serdi dest ile eyledi dikkat. (dest=el)
Sümmani;
Ustam kestin bende olan takâti,
Pirinden almışsın ne çok kuvveti,
Zulumat katında ab-ı hayatı,
İçip bu dünyada kalan kim idi?
Ummâni;
Kadir mevlam yahu her yerde nazır,
Nerde Allah dersen o anda hazır,
Ab-ı hayat içen İlyas ve Hızır,
Onu bilmezmiyim bala Sümmani.
Sümmâni;
Seyrangâhın bahçe idi bağ idi,
Ustam şimdiye dek yüzün ak idi,
Kitap indi harekesi yok idi,
Söyle herekeyi vuran kim idi.
Ummâni;
Ben bir rüzigârım her daim esmem,
Bilsem ki katlin var dilimi kesmem,
Herekeyi vuran hazreti Osman,
Onu bilmez miyim bala Sümmani.
Sümmâni;
Âşık olan hizmet eder pirine,
Mümin olan bakar kalbi şirine,
Hazreti Osman cemetti yerine,
Söyle harekeyi vuran kim idi?
Ummâni;
Ummani’yem bu yerlerde durmanam,
Aktı çeşmim yaşı silebilmenem,
Rüştüm yetmediği sözü söylemem,
Aç cevabın aslı var mı Sümmâni.
Sümmani;
Sümmâni pirinden almıştır talim,
Şükrolsun mevlâya çok ilmi alim,
Harekeyi vuran Haccac-ı Zalim,
Cuzi sözü bulamadın Ummâni.
Ummani cevabı bulamayınca Sümmani’ye mat olmuştur. Bunun üzerine Sümmani sazını tekrardan düzen ederek Ummâni’ye şu öğütlerde bulunur.
Bir nasihat edem olsun yadigâr 
Kimsenin hurcunu yoklama sakın 
Bir çiçek ki sana olmaz yar-ı gar, 
Koparıp dalından koklama sakın
Sabâvetten tertip erkâna alış,
Ayrılma tevâzu‟ bâbına sarış,
Ahlâkta hâlim ol mülâyim konuş 
Kem söz ile cânlar oklama sakın.
Ağıza tad veren kaysı yemiş ol,
Sükût altın ise sözde gümüş ol, 
Her söze darılma hulkı geniş ol,
Dar kafeste fikrin saklama sakın.
Kabiliyet varsa emdiğin şîrde (şir süt)  
Sen senin mirâtın koymasın kirde(mirat=kalp aynası) 
İki kişi konuşurken bir yerde,
Sırrın farş etmeye sıklama sakın
Sümmânî bu hüner kime lâyıktır 
Yol bilmeyen bu hizmetten fârıktır(farık uzak)  
Sen uyurken senin Şâh’ın âyıktır 
Sen de ikâfe et yuklama sakın (yuklama uyuma)
<end>

<start>
Gel gönül konma bu köşke saraya,
Kazanıp sefasın sürmemek de var,
Bu dünya fanidir yoksula baya, 
İnsan bir kararda durmamak da var.
Âlemde güvenme gençliğe çağa,
Gel gönül yapışma çürük budağa,
Ne evlâdan güven ne bahçe bağa,
Kazanıp yemişin dermemek de var
Âlemde mercanım la’lim var diye,
Hükm ü sadakat de elim var diye,
Övünme dünyada malım var diye,
Hamd edip zerrece yememek de var
Cümlenin mabudu Hazret-i Huda 
Lütf-ı kereminden etmesin cüda,
Ahbaba yârâna eyle elveda 
Bir gördüğün bir de görmemek de var
Ne yandın SÜMMANÎ aşkın ahına,
Canım kurban olsun şahlar şahına,
Akıbet gideriz ahret rahına 
Gittiğin menzilden dönmemek de var.
<end>

<start>
hayal-i hatırdan çıkmaz cananım
verir aşk ateşi hararet bize
du cihan serveri hak peygamberi
eder mahşer günü şefaat bize
vedduha velleyli eylemiş tarif
mest olur methini dinleyen arif
mü'minin miracı kabe-i şerif
var mı ondan büyük ziyaret bize
tehlike sendedir özün sakındır
erbab-ı sarrafa rumuz dokundur
'lem' 'ba' harflerinin devri yakındır
olacak bir şanlı adalet bize
çıkma doğru yoldan izen sahip ol
ahdinde sabit dur sözen sahip ol
kem bakma kimseye gözen sahip ol
edecek azalar şahadet bize
der Sümmani vahdan pinhan olmalı
verdiği nimete hayran olmalı
mihniyetten çekilip ihsan olmalı
gönderdi kaç name vasiyet bize
<end>

<start>
Bin üç yüz yirmi sekize vardım,
Vücût ikliminde hicran göründü,
Akıl kabul etmez mâtemde kaldım,
Zeminde semâda tufân göründü.
Ejderhâ elinde vatan u ihvân,
Vakt-i saâdette devrolan devrân,
Acaba geldi mi böyle bir tufan,
Sırp ile Bulgarla Yunan göründü.
Dağıldı dört yana hükm-i irâde,
Yürüdü her yana seyyâr piyâde,
Otuz bin Arabi dediğim vâde,
Devranı lekeli zamân göründü.
Bezl-i cân eden var iş bu râhlarda,
Nice tuzaklar var destigâhlarda,
İkinci üçüncü ordugâhlarda,
Vasfı kabul değil tufan göründü.
Her kimde var ise insâf ile hâl,
Emrine muntâzır olmalı derhâl,
Fikrinden çıkmalı evlad ü ıyâl,
Din yolunda cândan kurbân göründü.
Niceler göründü şehit gazi de,
Bu da varmış demek alın yazıda,
Pâyitaht civarı sahra yazıda,
Bahr-i mûhit gibi alkan göründü.
Akıl dâne alır bu pentten hisse,
Zerre kadar akıl fehmi var ise,
Kem bakarlar şimdi halis muhlise,
Dost sandığın kullar düşmân  göründü.
Hâli izhâr etsem dil yaralanır,
Sanırım yakınında yol yarılanır,
Mülke fesat veren kul paralanır,
Ahvâle münâsip cevlân göründü. (cevlan = dolaşmak)
Herkes ettiğinden utanmak lazım,
Yarar renk arayıp boyanmak lazım, 
Elverir hasârât uyanmak lazım,
Fikrimiz her yanda noksan göründü.
Çok defa bir yanlış fikre sapılır,
Evvel kapar ama sonra kapılır,
Bina bile temelinden yapılır,
Derler yıkılmaya nişân göründü.
Vatan seven kurtulamaz bu gamdan,
Yetişe bir himmet gavs-ı âzâmdan,
Bir âteş tutuştu yandı Balkandan,
Yine Rum elinde volkan göründü.
Boz bulanık akan sular durulur,
Fikri hâinlerin boynu vurulur,
Hükmetmeye sahip zamân kurulur,
Âlem-i manâda ayân göründü.
Ara yerde dağdağalar çok olur? (dağdağa =dedikodu) 
Devrân benim diyen hâin yok olur? 
Her kimler ki birkaç sene sağ olur,
Dünyâ onlar için civân göründü.
Sümmânî hayâlden fikrin sakındır,
Nasihâti öz başına takındır,
Bu zevâlin bir kemâli yakındır,
Kimden kime işbu burhân göründü.
<end>

<start>
Terk ettim gurbeti döndüm sılaya
Gördüm bu yerlerin elvanı gitmiş
Bülbül uçmuş viran kalmış yuvası
Nice sadık muhib yaranı gitmiş
Baktım gül dalında bülbül ötmüyor
Harap olmuş mor menekşe bitmiyor
Bilmem nasıl soram dilim tutmuyor 
Gülşen bahçesinin bağbânı gitmiş
Dünya bir rüyadır tâbir lazımdır 
Ne kadar yaşasan kabir lazımdır 
Emr-i İlâhidir sabır lazımdır 
Bu dünyanın nice geleni gitmiş
Bozulmuş ezelden takdir yazılar
Anadan ayrılmış meler kuzular 
Sümmâni etrafa ağlar sızılar
Gönül sahrasının ceylânı gitmiş
<end>

<start>
Bilmez misin kendi halinden fikir,
Bu güne dek nice mekan değiştin,
Gahi gafil oldun gah ettin zikir,
Fehmettin mi nice erkan değiştin.
Bedenimde çardır dide-i ihsan,
La diyen münkire lazımdır burhan,
Bilirim çoklara ikisi nihan,
Gördüğünden nice seyran değiştin.
Aldanma havanın itibarına,
Şerefi şöhretin şan şikarına,
Nefsin arzusuna ten hisarına,
Ne kazandın bunca ünvan değiştin.
Gördüğüm mahbuba fedayım dersen,
Bende ehli tevhid nidayım dersen,
Sümmani sen sana şeydayım dersen,
Ya niçin yaramaz gülşen değiştin.
<end>

<start>
Uyandım gafletten oldum perişan 
Bir nur doğdu alemler oldu ürüşan 
Selam verdi geldi üç-beş dervişan 
Lisanları bir hoş sedasın tek tek
Lisanları bir hoş eyler avazı 
Onlarda mevcuttur ilm-ü el fazı 
Dediler: Vaktidir kılak namazı 
Aldılar abdestin edasın tek tek
Aldılar abdesti uyandım habran 
Aslımız yapılmış hak ü...turabtan 
Üç harf okuttular yeşil yapraktan 
Okudum harfini noktasın tek tek
Okudum harfini zihnim bu! andı 
Yalelerim göz göz oldu sulandı 
Baktım çar etrafa kadeh dolandı 
Nuş ettim kırkların mahlesin tek tek
Nuş ettim badesin gördüm rengini 
Tam on sekiz saat sürdüm cengini 
Yar yüzünde saydım üç beş bengini 
Halhalın altında hırdasın tek tek
Dediler: Sümmani gel etme meram 
Adamı çürütür dert ile verem 
Sen içün dünyada kavuşmak haram 
Hüdam böyle salmış kalemin tek tek
<end>

<start>
Havalanma gönül çıkma havaya
Yokla aslın yokla  turâb değil mi
Ceht eyle varasın Gâni Mevlâya
Döner dünyâ sonu harâb değil mi
Nefse uyan murâdına eremez
Kuru dava ile kalbin silemez
Bir kulun rızkını bir şâh veremez
Rızkı veren ancak Yârâb değil mi
Mürşittir müridi merdâne eden
Sevdâdır yiğidi pervâne eden
Ey efendim beni divâne eden
Erenler verdiği şarab değil mi
Sümmânî nefsine hava geçirme
Yüze gülüp dosta zehir içirme
Başka lisan ile ömrün geçirme
Ahir lisânımız arâb değil mi
<end>

<start>
İdrak et nerede varlık pazarı
Yok ol varolasın anda bulunur
Nerde aramalı gonca şikarı    (şikar =ticaret)
Gül ararsan dikenlikte bulunur
barbarlık barını ekledem dihan   (bar= meyve ekledem= yemek dihan= ağız)
Ona nispet seyret mahluku cihan
Kendinin kadrini bilmeyen insan.
Öz özüne düşmanlıkta bulunur
Sümmani bu bahre dalmak istersen
Derunan bir merhem çalmak istersen
Gizli bir hazine bulmak istersen
Şehri harap viranlıkta bulunur
Sümmani
<end>

<start>
Dinleyin ağalar tarif edeyim
Melekler şâhını rüyada gördüm
Eşref-i saatte lutfu kadim şâh
Bir mübârek leyl-i Cumâda gördüm
Gördüm  cemâlini gözüm kamaştı
O saatte aklım başımdan şaştı
Çobana yöneldim kanadım açtı
Pervâz-ı telliyi humâda gördüm
Sümmânî söyledi sözünü ezel
Mürşitler bâğından dökülmez gazel
Hazreti pîrlerden bana bergüzar
Kendisi bir melek simâda gördüm
<end>

<start>
Yâ İlâhi sen beni insana muhtâç eyleme,
Olur olmaz kimseye nâmerde muhtâç eyleme,
Ol hâbib-i fahri âlem Mustafânın aşkına,
Bir cân eyle kalbimi düşmâna muhtâç eyleme.
Cümlenin mabûdu neşesi sende cümle kemâl, 
İstemem nâmert elinden devleti malı melâl,
Kendi lutfundan kerem kıl ey Kerim-i Zü’l-Celâl, 
Yalnız düşmana değil kardaşa muhtâç eyleme.
Bin bir ismin sâhibisin şüphemiz yoktur sana,
Gece gündüz ağlayıp niyâzım budur sana,
İns ü cin kurt ile kuşlar cümlesi kuldur sana, 
Kul Sümmâna dert verip dermâna muhtâç eyleme.
<end>

<start>
Acep ne şekildedir bu gurbet eller,
Yar peşine gitsem bana ne derler,
Herkesin bağında öter bülbüller,
Ben gülüm,bülbülüm dalımda değil.
Bülbül olsam daldan dala uçmazım,
Haram olsun,yad ellere göçmezim,
Candan geçer,ikrârımdan geçmezim,
Velâkin irade elimde değil.
Olmadım dünyada gönül-ü münevver,
Şâdlık taksiminde bulmadım eser,
Mücevher kol bağı,zernişan kemer,
Her daim yastayım,belimde değil.
<end>

<start>
Dinleyin Erzurum methin edeyim
Nice yüz bin cânı var Erzurum‟ un 
Yârân-ı ahbâba vasfın edeyim
Önünde bir kanı var Erzurum‟ un
Ne hoş yerde yapılmıştır binâsı
Orda olur erenlerin duâsı
İnsana yakışır suya hevesi
Gazi Abdurrahmân‟ ı var Erzurum‟ un
Büyüğü küçüğü eyler hicâbı
Gece gündüz ellerinde kitâbı 
Bayı ve gedâsı hep ona tâbi
Böyle Müslümânı var Erzurum‟ un
Beş on yerde kaynar tekke çorbası 
Hakk‟ a zikredici elde âsâsı
Bir ehlullâh Habib Baba türbesi
Kerâmetli insanı var Erzurum‟ un
İran Turan yolu Gümüşlü Kümbet
Toplanır memleket yaparlar zinnet
Yağlanır pehlivân giyerler kispet
Koçak pehlivânı var Erzurum‟ un
Bir pehlivân var idi tarat atlı 
Kehlân atlar vardır kudret kanatlı
Birbirini sürerler at hareketli
Yiğit kahramânı var Erzurum‟ un
Dumlu Gölü okşar Cennet Yaylası
Kudret hamâmları var Ilıcası
Yüksektir binası düzdür ovası
Böyle ulu şânı var Erzurum‟ un
Bayburt Karahisar Gümüşhanesi
Harput Diyarbakır Muş‟ un ovası
Tortum Gisgim İspir yemiş elası
Ne hoş gülüşânı var Erzurum‟ un
Seyre çıkar güzelleri periler
Gören der ki bu cennette huriler
Güz olunca şam‟ a gider sürüler
Böyle vezirânı var Erzurum‟ un
Sular akar âb-ı hayat her yana 
İçinde çeşmeler var Haziran‟ a 
Her çeşme ayağı kırk değirmene
Akar bir Seyhanı var Erzurum‟ un
Gezsem Urfa Üsküdar Halep‟ i şam‟ ı 
Rumeli Selanik gezsem her yanı
Her kıral elinde söylenir nâmı
Böyle ulu şânı var Erzurum‟ un
Budur var Erzurum‟ un ahvâli hâli
Bu cihân mülkünde yoktur emsâli
Cümlenin ednâsı cihân abdâlı
Sümmân âşığânı var Erzurum‟ un
<end>

<start>
Ben bir güzel gördüm pek belden ince,
Sarılıp kucmanın imkanı mı var,
Gövdesi ibrişim yüzünde peçe,
Kaldırıp açmanın imkanı mı var.
Aslını sordum ki huriden değil,
Cesette canı yok bağda gül değil,
Bir örük üstüne yüz on dört kâhkül
Tarayıp açmanın imkanı var.
Nakkaşı billurdur zülfünün teli,
El değmemiş yanakları mecrali,
Yirmi dokuz toka yedi düğmeli,
Çözdürüp açmanın imkanı mı var.
Oturmuş hükmeder yakın uzağa,
Abu zemzem akar dilden dimağa,(Abu=Su) 
Siyah sürme çekmiş beyaz bukağa 
Öpüp öpüşmenin imkanı mı var.
Dedim bir buse ver Sümman gedaya,
Dedi zülfüm vermem gayrı medaya,
Kendin iskan etmiş mermer kaleye,
Yol bulup geçmenin imkanı mı var..
<end>

<start>
hasta gönül sakın eyleme benlik
gönül alçaklığı nadanlık mıdır? 
çalış ki yapasın kemliğe eyilik,
her iyiliğe iyilik insanlık mıdır?
irfan mektebinden çıkma kenara
yakma vücudunu beyhude nara
arif ol her ayıbı kendinde ara
el ayıbın görmek irfanlık mıdır?
Sümmani söz söyler iktidarınca
el elden üstündür arşa varınca
Süleyman’a söz öğretti karınca
nasihat dinlemek noksanlık mıdır?
<end>

<start>
Ben bu aşkın cünûnuyem perişân derler bize
Aşk ile sermest olmuşam, zernişân derler bize
Ervâh-ı ezelde Hakk’a ikrar edenlerdeniz
Sâye-i Resulullâh’dan ehl-i imân derler bize
Tâ ezelden Lebbeyk kelâmı söyledi lisanımız
Cemâla müşerref etsin halk eden Yezdanımız
Es-Seyyidü’l-Ahmedi Bedevî Sultânımız
Bezm-i tarîkat içinde dervişân derler bize
Elestü bezminde Hakk’a ikrar eyledi ervâhımız,
Hamdolsun hamd u senâlar, Hakk’a doğru râhımız,
Halife-i ru-yi zemin mülkü padişahımız,
Tabiatı, viâyeti Ali Osmân derler bize
Adem Seyfullâh bizim aslımız ecdadımız,
Hazreti pir-i Mugandır ta ezel üstadımız,
Sebâvetten sorarsanız Hüseyindir adımız,
Âşıkanlar arasında Kul Sümmân derler bize.
<end>

<start>
Halinden vasf edem devrolan demden,
Nedir bu dünyada acı tatlıdır,
Hayın akrabanın bal şerbetinden,
Muhibbi sadığın zehri tatlıdır.
Gönülde atlı ol nefiste yayan,
Ser verip sırrını eyleme beyan,
Maskaralı kârdan namuslu ziyan,
Vehmedersem her civarı tatlıdır.
Selatin gerdandan cilalı haldan,
Zaferen kokulu mahbup cemalden,
Dimağı sükkardan leb-i Zülalden,
Gönül bahçesinin bârı tatlıdır.
Ne gözdür fehmetmez yakını yadı,
Bilmem neden olur onun küşâdı,
Danıştım sofudan klezzeti tadı,
Sofu der cennette huri tatlıdır.
Sofu senin olsun Hur ile Gılman,
Bizim matlubumuz can ile canan,
Ya nedir maksudun geda-i Sümman,
Cümlesinden hak didarı tatlıdır.
<end>

<start>
Bir dilberin mecnunuyam,
Cesette canı yandırır,
Ben derdimin meftunuyam,
Bilse Lokman’ı yandırır.
Mürüvvet kânıdır soyu,
O yar daim sever huyu,
Likaptan çıksa bir muyu (Muy=Zülüf) 
Şems-i tabanı yandırır.
O huba yanan aşıkan,(Hub=Güzel) 
Gözüne hor olur cihan,
O dilberde olan nişan,
Huri gılmanı yandırır.
Kim o yârin yarasında,
O kalmaz yüz karasında,
İki kaşın arasında,
Olan irfanı yandırır.
O huban ali ekberdir,
O mahbup zati serverdir,
O dilber nuri berberdir,
Ehli imanı yandırır.
Kim o yara eder arzu,
Hulutan kılar niyazı,
O dilberin cilve nazı,
Ta asumanı yandırır.
Kapında zayıf Sümmani,
Lütfundan gözler ihsani,
O dilberin arzumanı,
Kevn-i mekânı yandırır.
<end>

<start>
Çar anâsırdan halketti ta ezel Hak Ademi
Cennetten sürgün ettiler hâke bastı kademi
Yüce Allah, Adem’i (a.s)  (insanı)  başlangıçta dört unsurdan yarattı.Hz. Adem, cennetten sürgün edildi ve yeryüzüne, toprağa ayağını bastı.
Çıktı Sarendip Dağı'nda âh u figân eyledi
Affetti Mevlâ günâhın murat aldı encâmı
Hz. Adem, Serendip Dağı’na çıkarak Yüce Allah ‘a yalvardı. Feryat, figan edince Mevla günahlarını affetti ve tüm isteklerine kavuştu.
İsmail, sahrâda doğdu; çünkü Hacer anneden
Ayağını yere vurup izhâr etti zemzemi
Hz. İsmail, çölde, sahrada Hacer anadan dünyaya geldi.Ayagını yere vurarak zemzem suyunu ortaya çıkardı.
Camesep ki nuş eyledi Şahmarân şerbetinİ
Cümle çiçek sEda verip anda yaptı merhemi
Camesep, yılanlar şahının şerbetinden içti.Bunun üzerine çiçeklerin hepsi dile gelip Camesep i kurtarmak için merhem yaptılar.
Çün Yunus'u yuttu semek kaldı ummân içinde
Gece gündüz rica etti dedi «Gönder çaremi»
Yunus peygamberi balık yuttu. Balığın karnında okyanusa daldı. Ya Rab çaremi gönder diyerek gece gündüz balığın karnında dua etti.
Geçirmeyip boş vaktini borcunu edâ eyledi
Getirmedi lisanına asla dünya kelamı
Yunus peygamber balığın karnında olduğu süre içinde ibadetini yerine getirdi.Diline asla dünya isteğini, sözünü, kelamını getirmedi.
Yakub'a hasretlik verdi Yusuf u Kenan için
Cihanı suya gark etti Nuh'a yüzdürdü gemi
Yakup peygamber, Kenan ilinin Yusuf ‘undan uzak kaldığı için hasretlik çekti.Hz. Nuh peygamber zamanın da cihan suyla doldu ve hz. Nuh ‘a deryada gemi yüzdürdü
Der Sümmani muhabbetten hasıl oldu Muhammed
Anın için halk eyledi on sekiz bin alemi
Sümmani der ki: Yüce Allah, Hz Muhammedi muahabbetten, aşktan, sevgiden yaratmıştır. Bu aşktan, muhabbetten on sekiz bin alem yaratılmıştır.
<end>

<start>
Âşığa aşkın âteşi gör ne yaradır
Derde çaredir
Aşkı olmayan beyvâne bey bîçâredir 
Amma âvâredir
Her kimde ki lâ görünür ilm-i ibâre
Feyzi idâre
Halledemez kelâmını yüzü karadır
Fikri mudaradır
Yağma etsen âşık bâğını yâdân olmaz 
Fikrine salmaz
Çünkü anın iştiyâkı âhi peridir
Meyli zâredir
Her kim ki sahiptir olur kendi özüne
Gitmez izine
Elbette o gûşların arzusu zâredir
Sanma ki hâredir
Çünkü anın fi‟ li bozuk dek ü dubaradır
Cismi mâredir
Yüzleri dost özleri düşmânına aldanma 
Ne derse kanma
Yâr için cân fedâ edip sakın usanma 
Gayriye yanma
Gayriye gönül verirsen yâr nicedir
Mülkün ordadır 
Kazâ-i Narman bize dünyâlık mekân
Tenhaya diken
Sabâvetim Hüseyin‟ dir mahlâsım Sümmân
Pederim Hasan
Bunca müddet geçirdiğim Samikaledir
Kale ibaredir
Tevellüdüm seksen sekiz ondan sonradır
Meslek şuâradır
<end>

<start>
Lütfeyle efendim sen benim şahım,
Bir kulun azad etsen nolur efendim,
Tütünü eflâke dayandı ahım,
Herkes ettiğini bulur efendim.
Bunca sefa nedir ve demhanedir,
Babında biçare kul divanedir,
Benim derdim bana mapushanedir,
Hasretle bir kulun ölür efendim.
Kulundur Sümmani koyma zahmete,
Sekâvet kânısın gel merhamete,
Yamandır sultanım söyletme hata,
Gaybını ilallah bilir efendim
<end>

<start>
İbtidâ halk oldu bir nûr nerde mesken eyledi,
Âlemlerden hicâbından ne seyrân eyledi.
Anın hükümet sebâbında damladı bir katre ter,
Ol terde çün güher bahr-i ummân eyledi.
Yedi kat gök yedi zemin yedi cân üstündedir,
Yedisinde kudret-i hak yedi mesken eyledi.
Haşmında nâr-ı cihândır lutfunda bâğ-ı cânân,
Cânân içre yazan Mevlâ hûri gılmân eyledi.
Der Sümmânî aslı nerde bend-i bâğda şeceri,
Bâkide haram oldu hak için fânide kân eyledi.
<end>

<start>
Nice bir bezirgan görsem,
Ağlar içi içten sinem,
Merdin meydanına girsem,
Erir içi içten sinem
        Dertli sinem dertli sinem
        Neyler seni Âşık Sümman
Sürülsem dahi şivana,
Ürpermem asla ihsâna,
Memleketten başka yana,
Meylim içi içten sinem
        Dertli sinem dertli sinem,
        Neyler seni Âşık Sümman.
Anılmayan bir turâba,
Ne mutlu görünür âba,
Doğduğumda bu hitâba,
Ağlar içi içten sinem.
        Dertli sinem dertli sinem
        Neyler seni Âşık Sümman
Neyleseydi dertli Sümmân,
Dertler ile ceng-i meydan,
Irak yerde Şâhi Sultân,
Ruhta içi içten sinem.
        Dertli sinem dertli sinem
        Neyler seni Âşık Sümman
<end>

<start>
Bilmessen ilm-i ibare,
Lisanda mahsun olursun,
bir ibare, bir dubara,
İrfanda mahzun olursun.
Sen sana bak eyle nazar,
Sen sana bak kime benzer,
Sermayesiz açma pazar,
Dükkânda mahzun olursun.
Refik olursan hızana,
İşin uğramaz düzene,
Ekme tohumu hozana,
Harmanda mahzun olursun.
Sen sana bak eyle yazık,
Sen senin yolan al azık,
Sefinen çıkarsa bozuk,
Ummanda mahzun olursun.
Sümmani söyler eşarı,
Her yerde açmaz esrarı,
Benim demese muhtarı,
Divanda mahzun olursun.
<end>

<start>
Bir muamma söyledim ki, mevlidi fermanda var,
Menzili maksuda yeter sahibul kervanda var.
Bazıda var bazı da yok tasdik et hilaf değil,
Zahire söylenir ama mevcudu pünhanda var.
Hizmetini râna değil gayreti himmet için,
İsmi vardır cismi la dır şekli her divanda var.
Sende de var bende de var bazıda yok bazı var,
Kuh-i kaf yanında zerre, deryayı ummanda var.
Gah zeminde gah semada gezmesi mümkün değil,
Yetmiş iki dili bilir, yeki dü lisanda var.
Sende de var bende de var bazıda yok bazı var,
Kuh-i kaf yanında zerre, deryayı ummanda var.
İsmini bilir her kişi cismini görmüş değil,
Sümmani hilaf derseler hakkına burhan da var.
<end>

<start>
Halik'inden kullarına emri hizmettir namaz,
Ezel ahti misağına gör ne hizmettir namaz,
Cem-i cümle muminâtın şüphesiz miracıdır,
Kalbinde dür,veçhine nur, azim himmettir namaz.
Hak Resul'unden buyurmuş bize farzı sünneti,
Ol kudretin sofrasından gör ne nimettir namaz,
Esrarı rahından verir kudretin burağını,
Yaradanın haznesinden gör ne nimettir namaz
Sümmani haberdar mısın bu kudretin firatından
Ol kudreti haznesinden gör ne devlettir namaz,
Mevla kendi kudretinden geçirir kulları sıratından,
Makamı maksuda çeker seyri cennettir namaz.
<end>

<start>
Merhem kabul etmez aşkın dikeni,
Ten içinde câna bata göresin,
Damlasa damağan bir katre nemi,
Dalgasın ummâna kata göresin,
Neden fehm edersin namert cömerdi,
Bilen kişi yüz bin renge bölendi,
Gel ey kolay sanma bu derdi,
Derdin dert ehline çata göresin,
Şitâ  bilmez bizim bâğın sünbülü,
Nevrağını tebdil etmez var gülü,
Dostun  bahçesinde aşkın bülbülü,
Âh u figân ede öte göresin.
Bir dilber sevmişim misl-i lâ-nazir,
Edâlı cilveli hükümdar vezir,
Ledünni ilminin bahridir Hızır,
Elini elinden tuta göresin.
Bu ticâret hangi kârda bulunur,
Az avratta çoğu erde bulunur,
Ne aselde ne sükkârda bulunur,(asel=bal) 
Bâğında bir yemiş bite göresin.
Sümmânî‟ yem her mesleğin hârâbî,
Ben Türkem ne Acem ne de Arâbî,
Beni mecnûn etti kudret şarabı,
Sen de bu lezzete yete göresin.
<end>

<start>
Hangi mecrûhtur âlemde zârını saklar demez,
O hangi şecerdir zâhir bârını saklar demez.
Âşık-ı billah olanın âhı ne efkârı ne 
Derûnunda derdi dâim nârını saklar demez
Hangi güldür hangi bağda yaz bahâr şitâ olur 
Daima şitâ başında karını saklar demez
Anâsır-ı erbâinden ibtidâ puta olur 
Ağlar feryâdı ne için zorunu saklar demez
Tâ geceler subh olunca yakaların çâk eder 
Acep bulur yoksa bulmaz kârını saklar demez
Gönül gözü ile yâr sevip mirâtın pâk edenler 
Pâre pâre etseler tek yârını saklar demez
Vefâdar olmayan mahbûb sana yâr u gâr olmaz 
Yâr u gârın yaralasa yârânı saklar demez
Sümmâni senin eşârın sana iftihâr olmaz 
Âşık-ı sâdık olanlar sırrını saklar demez
<end>

<start>
Vermez kimseye bâki bu demi devranı yer,
Her kimi büyütür besler döner ahir anı yer,
Hiç kimsenin şemesini yandırmaz baştan başa,
Nice sultan nice vezir nice yüz bin hanı yer.
Kahramanı katil olsan akibet yıkar seni,
Nice pençesinde Polat bulunan aslanı yer,
Bahtulu dir o kişiye yar eder hâlikini,
Adet midir ki çürüte öyle bir insanı yer.
Yahu ecel şerbetinden kimse tatmamış değil,
Nice pirân nice mahbup, nice nevcivanı yer,
Çünkü aslımız topraktır aslına sokar seni
Korkarım bi haber gece gulemin Sümmani yer. (gulem=Köle)
<end>

<start>
Bir nasihat edem olsun yadigâr 
Kimsenin hurcunu yoklama sakın 
Bir çiçek ki sana olmaz yar-u gâr, 
Koparıp dalından koklama sakın
Sabâvetten tertip erkâna alış,
Ayrılma tevâzu‟ bâbına sarış,
Ahlâkta hâlim ol mülâyim konuş 
Kem söz ile cânlar oklama sakın.
Ağıza tad veren kaysı yemiş ol,
Sükût altın ise sözde gümüş ol, 
Her söze darılma hulkı geniş ol,
Dar kafeste fikrin saklama sakın.
Kabiliyet varsa emdiğin şîrde (şir=süt) 
Sen senin mir‟ âtın koymasın kirde(mirat=kalp aynası)
İki kişi konuşurken bir yerde,
Sırrın farş etmeye sıklama sakın
Sümmânî bu hüner kime lâyıktır 
Yol bilmeyen bu hizmetten fârıktır(farık uzak) 
Sen uyurken senin Şâh’ın âyıktır 
Sen de ikâfe et yuklama sakın (yuklama uyuma)
<end>

<start>
Öyle bir asıra geldi devrimiz,
Neye baksak her bir hâlde leke var,
Gerek yanlışımız gerek doğrumuz,
Hâli değil her cihette leke var.
Zalimler zulmeder mazlum da arsız,
Eğri vefa görmez doğru da kârsız,
Bahçıvanlar tembel bağlarda barsız, (Bar =Meyve) 
Bar verse de nebatatda leke var.
Ne talibi hocasına danışır,
Ne hocası ikazlığı konuşur,
Usta bakmaz şegirt hain çalışır, (Şegirt = Çırak) 
İşlediği zanâatta leke var.
Ne mürşid müridin destini tutar, (Dest=El) 
Ne mürit mürşidin sözüne yatar,
Ne sail el çeker ne baylar tartar, (Sail =Fakir, Bay = Zengin) 
Akıl fikir zekâvette leke var.
Sümmâni mecnundur gör bu hal ile,
İş ileri gitmez kalmakal ile,
İmam var mihrapta gönlü mal ile,
Erkân bilmez cemaatte leke var.
<end>

<start>
Gözden ırak düşen gönül güzeli,
Unutma bizleri sadakat eyle,
Değil gurbet elde ezel ezeli,
Severiz biz seni adalet eyle.
Aşkın yine gam verdi  efkarıma,
Firkatin dağ gibi çöktü serime,
Bir şifa görmedim can ciğerime,
Gel sen derman eyle, kemalet eyle.
Nizam eyli ol ki bulasın rağbet,
Fakir Sümmani'ye hoş eyle hizmet,
Vefanın emridir düşküne hürmet,
Gel güzel, gel etme mürüvvet eyle
<end>

<start>
Kâmiller çekildi hâlvethaneye,
Zalimler elinde kaldı dünyamız,
İtaât kalmadı ana babaya,
Ey olmaz yarayı aldı dünyamız.
Öyle bir zamana kaldık perişan,
Ne doğru fetva var ne de danışan,
Nerde kaldı din yoluna çalışan,
Birden bire bir hal oldu dünyamız.
Pek az kaldı bilen guslün farzını,
Terk-i selat kılmaz farz namazını,
İmam tembel bulamazlar mezini (Mezin=Müezzin) 
Müfsit münâfıkla doldu dünyamız.
Yaram içerdendir soranlar hani,
Cerrah olup yakı saranlar hani,
Hakikat ilmine varanlar hani,
Sorma Sümmani'ye noldu dünyamız.
<end>

<start>
Yürü kahpe dünya senden usandım
Peygamberi âhir zamanı ne‟ ttin 
Hayber kapısını bendinden söken
Ali gibi aslan merdânı ne‟ ttin
Böyle gelmiş bu dünyanın mazisi
Kalem yazmaz kitap almaz yazısı
Fatimatü‟ z-Zehra‟ nın bir çift kuzusu
İmam Hüseyinle Hasan‟ ı ne‟ ttin
Bu aşkın yolunda hızlı giderdi 
Hak için canını kurban ederdi 
Bir akçeye bin deveyi güderdi 
Veysel gibi sadık çobanı ne‟ ttin
İsrâfil’i deryâya Mecnûn‟ u çöle
Aslıyı sevdâya Kerem‟ i küle 
Bunca âşıkları bin türlü hâle
Bir gün derler koca Sümmân‟ ı ne‟ ttin
<end>

<start>
Kuru dava ile irfanlık olmaz,
Huzuru arife irfana karşı,
Candan geçmeyince canan bulunmaz,
Bezli can etmeli erkâna karşı.
Güzel güzel lazım ezel ezeli,
Güzelin kadrini bilenler veli,
Asıllı olur mu kirşan güzeli (Kirşan=Boya,cila)
Nuri ziya vermez Huban’a karşı.
Maşuktan aşığa bulunmaz hile,
Velakin babında çektirir çile,
Her ne kadar olsa kevkepte şule (kevkep=yıldız)
Şevk-i la değil mi tabana karşı.
Bülbül gül deminde gülün mapus et,
Uzatma harama elin mapus et,
Alim huzurunda dilin mapus et,
Katre dalga vurmaz ummana karşı.
Sümmani ezelden neye bahsin var, 
Ya neye meftunsun ne hevesin var,
Dilberi seversin elde nesin var,
Desti boş gidilmez canana karşı.
<end>

<start>
İnsan insan iken insanlığında,
Eğer zemin eğer sema sendedir,
kalma bu iklimin viranlığında,
Sa'y-i gayret eyle ihya sendedir.
İnsan isen fehmet cümle alemi,
İnsanların nerden gelir kelâmı,
Sen nerde ararsın levh i kalemi,
Ezelin tanısan künye sendedir.
İnsan insanlığın aşikar eder,
İnsan marifetin bergüzar eder,
Biri yapar biri tarumar eder,
Gerek gerçek gerek riya sendedir,
Ölmeden evvel öl kabri burda gör,
Gir mizana tartıl seyri burda gör,
Gir mezara ol cinanı burda gör
Eğer ukba eğer dünya sendedir.
Sümman hak emrine inanmak lazım,
Haktan gayrısından usanmak lazım,
Bed haya işlerden utanmak lazım
Gah arlı gah arsız haya sendedir
<end>

<start>
Gezdim bu alemde serbest yürüdüm,
Bir gün bu can bir ten olur korkarım
Encemi seslerler hesap başına
İşim gücüm şivan olur korkarım.
Ben mahir değilim ilm-i imla da 
Kün emriyle alem geldi abada,
Gezdim boş boşuna ışık dünyada
Bir gün kabrim zindan olur korkarım.
Kavruldum alemde bir Mah-ı Tab'a
Vücudum şehrini koydum hitaba
Mahdumum vekili Sümmani Baba
Bu ad bana bühtan olur korkarım.
<end>

<start>
Bana himmeti lâ olan ârifin
Menfâat madeni zârı kendine 
Asılından pay vermeyen canlının 
Ehl-i hüner etmiş ârı kendine
Bir güzel bâğ gördüm hoştur çiçeği
Bahçıvan bilmez mi burcu göğçeği
Bâğın bâr vermektir asıl gerçeği
Zahmeti ben için bârı kendine
Gül odur ki çar etrafı hârlana
Şeydâsı başında geze zârlana 
Tüccâr odur gulâmları kârlana
Ne benzer o erin kârı kendine
Gül dalında bülbüllüğü zağ olsa
Bülbül mü demeli şeydâ yoğ olsa
Her ne kadar kebir cesim dağ olsa
Verir tipi boran karı kendine
Sümmânî ne demden verdin rivâyet
Bilene ibrettir bilene sıhhat
İster güzel olsun isterse hoyrat
Herkesin sevdiği yâri kendine
<end>

<start>
Yâ İlâhi cân içinde ehl-i cânân uyumaz 
Kudretinden var eylemiş arş-ı rahmân uyumaz
Keşfeden keşf-i ârifler Hüdâ‟ nın cemâlini
Hüdâ‟ nın beytine varıp giden kervân uyumaz
Bizi yoktan var eyledi o gâni Sübhânımız 
Öyle bir asır olacak ben-i insan uyumaz
İki kerpiçten yarattı Hak bâki cinânını 
Cinân içre neden Mevlâm hûri gılmân uyumaz
Ne vakit ki cem edecek âlâ din İslâmını
O makâmda ehl-i İslâm olan her an uyumaz
Der Sümmânî Muhammed‟ dir sertâc-ı sultânımız
Bin bir adlı subhânım var öyle bir cân uyumaz
<end>

<start>
Gönül halkasına rahm-ı mâdere
Uzattı elini taktı Rızali 
Zemin simâsına basınca kadem
Baktıkça gül gibi koktu Rızali
Sürûr vadeleşti kerubân gibi
Derde siper idi mihribân gibi
Eski derdim şehr-i Bedahşân gibi
Vücût iklimini yaktı Rızali
Var idi arzusu ahvâl dehrinde
Gâh yelken açardı esrâr bahrinde 
Tîğ-i müjgânını sinem şehrinde 
Okladı ok gibi çaktı Rızali
Edâlı envârdan gülistân bâğdan
Terk-i vatan etti bülbülden zâğdan
Sevdiğim maşûktan nusret-i cândan
Neye haris olup bıktı Rızali
Ne hekimem fehm edeyim özünü
Ecel maksûduna dikti gözünü 
Gûş yatırdım anlamadım sözünü 
Bir kısa yüzüme baktı Rızali
Yâr yârimi yâra layık eyledi 
Der Sümmânî devrân netti neyledi
Durma baba ağlasana söyledi 
Âhır demdir elden çıktı Rızali
<end>

<start>
Baktın ki yaramaz iki âlemde
Gûşundan taşraya koy sedâsını 
Taksimde ne ise odur kaderde
Sem‟ an mihmân etme şu sedâsını
Aşıktan maşûka ermez mi âhlar
Yârin arzusuna açılır râhlar
Dîdesi ayıklar gûşı âgâhlar 
Ne demde işitir su sedâsını
Sümmânî dilberi sever dalda da
Dimâğ lazım sükkâr tada bal tada 
Cihân halkı hâbda şeb-i yeldâ da 
Er arşa çıkarır hû sedâsını
<end>

<start>
Nesine aldanam dâr-ı dünyânın
Dahi bundan böyle rahat mı kaldı
Tutalım payını vahdethânenin
Şimdikinden gayrı lezzet mi kaldı
Tenden çıkan rûhlar nerye saklandı
Herkes derecesin aldı kaflandı 
Usul inceldikçe din zayıfladı 
Erkânına doğru millet mi kaldı
Çok İslâm terketti savm-ı salâtı
Bozulur işlemez hacı zekâtı
Yalnız dilde kaldı bir şehâdâtı
Onda ihlâs ile dikkat mi kaldı
Günbegün devr olur bu devr-i cihân
Gelen gider konan göçmekde her an 
Kime iylik etse o çıkar düşmân 
Bir kimsede helâl nimet mi kaldı
Binde bir varan var ilmin bendine
Cihân tutulmuştur iğvâ fendine
Erken kalkan benim diyer kendine
Âlim ü kâmile rağbet mi kaldı
Cevâbın izhâr et gûş-ı ağyâra 
Hevâ-yı hevesle olma tayyâre 
Tevârih bin üç yüz otuzdan sonra 
Ataya hayr eder evlât mı kaldı
Sümmânî dünyâdan aldın ne şikâr
Eyvâh ömrüm geçti oldu rûzigâr 
Dedim ki vahdeti kılam ihyitâr 
Bilmem yenilmemiş kısmet mi kaldı
<end>

<start>
Şu karşı ki yüce dağlar,
Acep bizim dağlar mola,
Kara yaslı benim anam,
Karaları bağlar mola.
Kâbeden gelir hacılar,
Yürekten çıkmaz acılar,
Evdeki çifte bacılar,
Ciğerciğin dağlar mola.
Nedir cürmüm nedir hatam,
Nice gurbet elde yatam,
Ak sakallı benim atam,
Gözyaşını çağlar mola.
Yoluma rastlayan zatlar,
Her gören bizi öğütler,
Kavim kardeş koç yiğitler,
Yaralarım sağlar mola.
Sümmaniyim oldum talan,
Nice gurbet elde kalam,
Bir küçücük şevki balam,
Baba derde ağlar mola.
<end>

<start>
Aldanma cananım fani dünyaya,
Toprak yavaş yavaş gel gel çağırır,
Kime bildireyim müşkül halimi,
Yahu gece gündüz durmaz çağırır.
Ezeli ervahda bahtımız kara,
Felek tekme vurup çün attı yere,
Çok aradım yoktur derdime çare,
Canım Allah Allah iyilik çağırır.
Sabah namazının tatlıdır farzı,
Mezin nida eder uyandır nası(Nas =Halk) 
Pencereden gelir ezanın sesi,
Kiramen katibin yetiş çağırır.
Bu benim sözümde var mıdır leke,
İbtida dersimi aldım hareke,
İnna fetahnaleke hem tebareke,
Yasin baş kaldırmış gidek  çağırır
Bir imdat göndere yaradan tanrı,
Gidemez Sümmâni kırıldı zarı,
Mevlam nasip ede imanı bari
Can kafesten uçup gidek çağırır.
<end>

<start>
Nasıl meth edeyim ben seni güzel,
Bütün bu dünyaya değer gözlerin,
Bulunmaz bir eşin koca cihanda,
Gönlüme güneşmiş meğer gözlerin
Kimsede görmedim sendeki nazı
Bir ettim gönlümde kış ile yazı,
Gönül dedikleri bu ince sazı,
Yanarım kırarsa eğer gözlerin
Hani ya adalet mürüvvet hani? 
Bu mudur a güzel; güzellik şanı,
Değişmem verseler bütün cihanı,
Bütün bu cihanı değer gözlerin.
<end>

<start>
Bugün nazlı yârdan bir haber geldi.
Durmasın peşime gelesin demiş
Çoktan beri ateşine yanardım
Cuz‟ i bir ateşe yanasın demiş
Görünmez sılası dağları dalda
Başım yastıkdadır gözlerim yolda
Der sevdiğim değirmende ne halda
Varıp bir hal hatır sorasın demiş
Ne sebep ihtiyar isyana kattın
Sebep ne karşımda ter kana battın
Ahdinde durmadın taşları sattın
Sevdiceğim alıp gelesin demiş
Gündüz hayalimde gece düşümde
Felek kemend atmış gezer peşimde
Yâr nâme göndermiş omuz başında
Sümmân öz eliyle alasın demiş..
<end>

<start>
Gel gönül eyliyem sana nasihat
Her coşkun çay ile çağlanmak olmaz
Çalış ki yapasın gamdan ferâgat
Faydasız âteşe dağlanmak olmaz
Günler geçti aylar geçti aradan
Bir haber gelmedi kaşı karadan
Akıbet giderim ben bu yaradan
Muhannet eliyle sağlanmak olmaz
Sümmânî bir kuldur kuldan aşağı
O ne güldür biter gülden aşağı
Gelir gelse atar yoldan aşağı
Zamân dilberine bağlanmak olmaz
<end>

<start>
Evvel meyli muhabbeti ben idim
Şimdi yad eylemiş yar beni beni
Ejderha misali açmış ağzını
Korkarım yutacak yer beni beni
Bir nasihat edem azdan azlıca
Çok masraf edip düşmeyin borca
Malımdan beş kuruş üstüme harca
Zemzemle kefene sar beni beni
Sümmani'yi sardı aşk ızdırabı 
Geldi vücut ikliminin harabı
Avuçlayıp yerden haki türabı
Savurun başıma vay beni beni...
<end>

<start>
Gönül ne beklersin viran köşkünü
Geldi geçti ömrüm ne hayaldesin
Felek bir gün vurup tarumar eyler
Geçti Süleymanlar ne hayaldesin
Kadir Mevlâ'm sen bilirsin halimi
Dünya karanlıktır bilmem yolumu
Yakına getirdin bize ölümü
Âhirin ölümdür ne hayaldesin
Bu fâni dünyadır yoktur bir fayda
Gözümüz yoldadır gönül hay hayda
Ruh teslim eyle gel şu aziz ayda
Ayın tamam oldu ne hayaldesin
Bu fâni dünyadır bellidir belli
Ne şal giyen kalır ne yüzü allı
İstersen yüz yaşa ister yüz elli
Âhirin ölümdür ne hayaldesin
Yârabbî Sümmân'e eyle inayet
Selâvatla bulsun ömrü nihayet
Habibim Muhammed eyle şefaat
Dürüldü defterim ne hayaldesin
<end>

<start>
Elde ârif çoktur meth etme anı
Sen de o ahvâle boyanmak lâzım
Onlar ne vechile buldu cânânı
Cânânın cevrine dayanmak lâzım
Fikrinde dûr eyle bu ham hayâli
Nökerlik bâbında bulursun malı (nökerlik=hizmetçilik) 
Âlemler ki olur ağyârdan hâli
Huzûr-ı bâride uyanmak lâzım
Elde iğvâ çoktur aldanma varlık (iğva=vesvese) 
Varlık pazarında çekersin darlık
Serdar huzurunda olmaz serdarlık
Serdarın emrine inanmak lâzım
Sâkiden mey almış mestâne isen
Terk-i zimmet ile divâne isen
Gönül şem‟ asında pervâne isen
Dolanıp başına sen yanmak lâzım
Gulem  Sümmânî‟ nin nedir efkârı (gulem= kul, aciz) 
Acep hallede mi perverdigârı
Eğer bulam desen vasl-ı dîdârı
Ondan gayrısından usanmak lâzım
<end>

<start>
Gönül seni kime şekvâ edeyim
Hevâ-yı hevesten döndüremedim
Kalmışım mihnette ya ben nideyim
Kıyl u kâl burcundan indiremedim
Hevâya harc ettim bu ihtiyârım
Bakarım defterde yok bir tutarım
Temelden bozuktur burc u hisârım
Yâre bir davetçi gönderemedim
Nefsini bend eden erbâb-ı dildir
Elinden kurtarmak gör ne müşküldür
Nefis bize kahramân-ı katildir
Çekip zülfikârım sindiremedim
Sümmânî‟ yem pîrden dilerim himmet
Söyledi yağma yok gel eyle hizmet
Otuz yıl oldu ki vâizı nasihât
Edip kendi kendim kandıramadım
<end>

<start>
Ben mecrûhum ahvâlimi tabibe,
Danışmadan müddetimi doldurma,
Akan gözyaşlarım ol bahr-i gama,
Karışmadan müddetimi doldurma.
Lisana tercümân erbâb-ı dildir,
Benim bu derdimi cânâna bildir,
Hayatım bülbüldür maksûdum güldür,
Danışmadan müddetimi doldurma.
Ömrüm hibe ettim kıyl ile kâl-a
Kal ile erer mi insan kemâla,
Arzu iştiyâkım bir muhkem dala,
Yapışmadan müddetimi doldurma.
Erişe mi bilmem feyz-i Muhtâr‟ ın,
Affede cürmünü ben günahkârın,
Sümmânî derdine yandı o yârin.
Kavuşmadan müddetimi doldurma,
<end>

<start>
Dertsiz iken dert ehlinden dert aldım,
Bu aşkın bahrine daldıktan sonra,
On birimde ben ustamdan vird aldım,
Serimi sevdâya saldıktan sonra.
Sevdâ bana ne pazarı gösterdi,
Mirâtından yâr u gârı gösterdi,
Leb-i sükkâr bir nigârı gösterdi,
Fikrim taştan taşa çaldıktan sonra.
Nigârın yanında mest olur gönül,
Yâ nerde hallolur ahvâl-i müşkül,
Bana derler şimdi sen oldun bülbül,
Sararıp goncalar solduktan sonra.
Gül dalında yattım yurdu artırdım,
Gül soldukça gece derdi artırdım,
Devrân devroldukça virdi artırdım,
Sabâdan bir haber aldıktan sonra.
Hayatımda nedir sabânın bendi,
Sabâdır o hûbun yoktur mânendi, (manend=benzer) 
Yâ gelir nâmesi yâ yârin kendi,
Bize nöbet müddet dolduktan sonra.
Fehmeyle Sümmânî göre mi yâri,
Hayatında gizli sırrı esrârı,
Davetsiz ne yapsın kul ihtiyârı,
Edilmez kul kabul öldükten sonra.
<end>

<start>
Bâd-ı sabâ sana bir ifâdem var,
Götür bu nâmemi dildâre söyle,
Dahi sabretmeye kalmadı mecâl,
Götür de yüz be yüz izhâre söyle.
Bâd-ı sabâ yürü yâr vatanına
Yüz sürüp hâkine düş dâmenine
Reddeylemek düşmez onun şânına
Eylesin derdime bir çâre söyle
Bilir bâd-ı sabâ gam vatanlıyam
Gönlü gözü me‟ lûl kârubanlıyam
Ciğeri hûn olmuş çeşm-i kanlıyam
Elverir hasretlik var yare söyle
Arzum var râhında hasret öldürme
Derdim artır ağlat beni güldürme
Bu sır şukkasıdır yâda bildirme
Fârş etme bir yerde öz yâre söyle
Ebubekir Sıddık Ömer‟ e danış
Osmân-ı Zinnureyn Haydar‟ a danış
Verirseler ruhsat Muhtâr‟ a danış
Mürüvvet-kânıdır hünkâre söyle
Şirindir kadimdir mahbûb-ı dildâr
Kapında yâveri Hazreti Muhtâr
Damadı şehriyâr ey nûr-ı Haydâr
Al bâd-ı sabâdan var yâre söyle
Sefâhat bir deryâ nedir işaret
Herkes bir cürmüne âh eder elbet
Bizden sehv-i hata ondan mağfiret
Âh eder Sümmânî Gaffâre söyle
<end>

<start>
Kahramanı katil olsan alemde,
Bir gün gelir sana çatar eloğu,
Abd-i hukukundan vazgeçer sanma,
Akıbet yakanı tutar el oğlu.
Daim aldanırsın nefsin fendine,
Hiç arzu etmessin aklın bendine,
Mücevherim dersen kendi kendine,
Seni beş paraya satar el oğlu.
Sümmani fehmin ne devri alemde,
Var mıdır taksimin darusselamda,
Ağrı dağı dahi olsan alemde,
Akıl kantarıyla tartar el oğlu.
<end>

<start>
Kınamayın bizi hakkı sevenler,
Katre düşmeyince sel uyanır mı,
Küllü boş değildir aşka düşenler,
Rüzgar esmeyince dal ırganır mı?
Öyle bir Leyla’ya meftunam billah,
Okunur isminde harfi bismillah,
Alıştı çar yanım hasbeten lillah,
Mevlayı zikreden kul kınanır mı?
On sekiz bin alem perver digarı,
Mevlam her kuluna vermez bu kârı,
Günbegün artmakta bülbülün zarı,
Gülşensiz bahçede gül uyanır mı?
Sümmani yi aldı üçler yediler,
Edep erkân öğretüben dürdüler,
Mahşere dek çarkı çevir dediler,
Demedim ki buna kol dayanır mı?
<end>

<start>
Sabah seherinde dursam niyâza.
Bülbüller kumrular başlar avaza,
Bir yiğit sıdk ile dursa namaza,
Cennet libâsları giyer sabahtan.
Cennetin bâğında al güller biter,
Güllerin dalında bülbüller öter,
Şol gâni Mevlâmız âleme yeter,
Herkese bir kısmet verir sabahtan.
Küçükken okudum elifi bayı,
Ala bilmiş idim gani mevlayı.
Geceye halk etti yıldızı ayı,
Onlar aşar güneş doğar sabahtan.
Sümmânî’yem cânım tenden üzülür,
Ak alnıma kara yazı yazılır,
Kefenim biçilir kabrim kazılır,
Dostlar ağlar düşmân güler sabahtan.
<end>

<start>
Gönül bülbül iken gonca dalında,
Öyle bir ah ettim gül yarelendi,
Hicran pazarında gam hayalinde,
Aktı gözlerimden sel yarelendi.
Aşkın otağının bak firağına,
Yüz sürüp hâkine düş ayağına,
Dokundu yar zülfün gül yaprağına,
Zevki sefasından tel yarelendi.
Dilberler şahısın sen hüsnü cemal,
Sendedir nezaket sendedir kemâl,
Dedim yazam ifademden arzuhal,
Tahammül kalmadı el yârelendi.
Sümmani destin öp koy kendi başa,
Kâr etmez ihafe ciğeri taşa,
Maksutu sevenler düşmüş ateşe,
Dertsiz değil dertli kul yarelendi...
<end>

<start>
Nûr-ı ziyâ olsa olmaz zulûmât 
Dünyâda ışığı göz neden alır 
Tende mi cânda mı söyle marifet 
Dil tekellüm eder söz neden alır
Işıktan ışığa cezb eder dîde 
Vücût mirâtıdır gözü adamın,
Dil bir tercümandır söyleden Hûda, 
Lutf-ı İlâhidir sözü adamın.
Takdire ne yapar kuvvet pazısı,
Hâşâ bozulur mu takdir yazısı,
Yemek içmek uçmak nefsin arzusu,
Vücûttu ervâhın şaz neden alır.(şaz=şadlık)
Rûh yiyip içmekten olmuştur cüdâ,
Nefsi yemek için cân eyler fedâ,
Rûhun gıdâsıdır bir mahbûb Hüdâ,
İşte böyle gelir şazı adamın.
Sarıda yeşilde alda eğleşmez,
İncide mercanda la’lde eğleşmez, 
Ayâlde evlâtda malda değişmez, 
Bu gönül kararı haz neden alır.
Bilmek ister isen tâ gönül âhı,
Hâl devlet-i ziynetle bitmez tamâhı,
Murâdı bulmaktır cemâllâhı,
Hepsi de değil bazı adamın.
Sümmânî vasfettin sen bu eş’ârı,
Bu halleylemek erlerin kârı, 
Kürre-i arzdadır şitâ bahârı, 
Bu vücût iklimi yaz neden alır.
Sümmânî müştâk ol arzu niyâza, 
Tahammül gerektir cilveye nâza, 
Gam şitayâ benzer sürûr da yaza. 
Sahne-i kübrâdır yazı adamın.
<end>

<start>
Gerçi esb-i naza süvar olmuşsun
Ne kaçar ne kovar ne tutulursun
Bir yüze gülücü mekkar olmuşsun
Ne candan sevilir ne atılırsın
Riya sözlerine karnımız toktur
Gerçi mahbuplukta akranın yoktur
İkrar pazarında metaın çoktur
Ne alır satarsın ne satılırsın
Yetişir Dertli'ye eylediğin naz
Nedir bu ettiğin behey hilebaz
Adam aldatıcı ey baş kumarbaz
Ne oynar ne üter ne ütülürsün
<end>

<start>
Gayre nazar kılma gel Adem'e bak
Ahsen surette halk'eyledi Yezdan
Buyurmuş hakkında feyyaz-ı mutlak
Sure-i Vettini değil mi bürhan
Bi-nefh-i Cebrail'le batn-ı Meryem'e
Çün Mesih-i bi peder geldi aleme
Ve lakad kerremna beni ademe
Buyurmuş Kur'an'da hallaak-ı cihan
Er odur kim daim Hakk'a yalvara
Vasıl-ı Hakk olur kul vara vara
Her ne kim ararsan ademde ara
Allemü'l-esma dır vücud-ı insan
Bu esrarı bilen gayriyi nider
Selah üzre olur hak raha gider
Şu miskin Dertli'den kim me'mul eder
Hakikat bahsinde haylice irfan
<end>

<start>
Şarab-ı lebinden dem çeken adem
Elestü bezminde mestaneler var
Ol bade-i aşkı nuş eden adem
Girer mi mecide meyhaneler var
Meygede-i aşkta nuş eden aymaz
Varlık kumaşını meydana yaymaz
Cihanı alemi zerreye saymaz
Zencir-i gam çeker divaneler var
Keman-keş olanın yayı yasılır
Pehlivan olanlar basar basılır
Erenler kılıcı Arş'a asılır
Bu meydandır bunda merdaneler var
Alemi hazır bil ey batın ü zahir
Olayım der isen bu yolda mahir
Harabat ehline hor bakma Fahir
Defineye malik viraneler var
<end>

<start>
Ervah-ı ezelde evvelki safta
Elestü hitabında Bela dedim
Koyma beni anasırda hilafta (galatta) 
Canım cemaline mübtela dedim
Ruhlar aşk meyinden oldu mestane
Kimi küfre daldı kimi imane
Saf be saf olarak durduk divan'e
Münkirler la dedi ben illa dedim
Vakta ki kün emri zuhura geldi
Eşya ve mahlukat hep zahir oldu
Çün ervah kendini bir yerde buldu
İman ve ikrarı ben sana dedim
Dertli bu hikmetten irşad olmadı
Sensiz manşer yeri küşad olmadı
Çok nebiye vardım imdad olmadı
Şefaat kanısın Mustafa dedim
<end>

<start>
Er yolunda bu aleme gelenler
Cümlesi Ali'ye server dediler
Cümle evliyalar cümle erenler
Bin bir ismin birin Haydar dediler
Sad hezar esselam ol nesl-i pake
Esrar-ı Murtaza sığmaz idrake
Bir kez muştasını vurunca hake
Erham sema'llah ekber dediler
Eleviyim Husyeni'yim Haydari
Olsa idim Kanberi'nin kanberi
Şah Naki'ye Taki Mehdi Askeri
Dertli yollarında kem-ter dediler
<end>

<start>
Elif- Elif: Edirne'de sanat eyledim
İdris'ti ortağım iplikçi hala
Be- Be: Bir vakit berberlik ettim Bursa'da
Bekir'di çırağım balıkçı hala
Te- Te: Tiflis'li Timur terlikçibaşı
Se- Se: Sakça'da semercidir kardaşı
Çim- Çim: Çorum'da Cafer Çizmecibaşı
Ha- Ha: Hama'da Hasan hamamcı hala
Hı- Hı: Harput'ta Halil hatipmiş meğer
Dal- Dal: Debre'de Davut dervişlik eder
Zel- Zel: Zile'de Zakir zencirin yeder
Rı- Rı: Razgrad'da Ramazan rakıcı hala
Ze- Ze: Zeyun'da zübeyr zeytin yapardı
Sin- Sin: Sinop'ta Salim sedef takardı
Şın- Şın: Şumnu'da Şakir şerbet satardı
Sad- Sad: Samakov'da Sadık sandıkçı hala
Gayn- Gayn: Galata'da Galip Gafur pehlivan
Fe- Fe: Filibe'de Ferhat fesci bezirgan
Kaf- Kaf: Kalkandelen'de Kadir kılıççı heman
Kef- Kef: Girit'te Kamil gümrükçü hala
Lam- Lam: Laleli'de Lutfi lüle yapardı
Mim- Mim: Musul'da Musli meyva satardı
Nun- Nun: Nazilli'de Nazif Nusha yazardı
Vav- Vav: Van'da Veysel varakacıdır hala
He- He: Hintli Hip hele neylerdi
Ye- Ye: Yanya'da Yahya yağlık işlerdi
Dertli düşünmeden yalan söylerdi
Adını koydular yalancı hala
<end>

<start>
Dün gece seyrimde aşk pazarında
Gördüm canan ile canı değiş var
Bir zaman meks ettim Kırklar darında
Ne bundan geç derler ne bir alış var
Bir satranç düzerek yar ile bile
Sürdük piyadeyi atlar da gele
Ruh'u Ruh'a verdik kaldık fil file
Sakın fers evinden şahına kış var
Candan sultanıdır habib Dertli'nin
Neylesin derdine tabib Dertli'nin
Yanıp yakıldığı garib Dertli'nin
Pek de boş değildir bunda bir iş var
<end>

<start>
Doymak olmaz hüsn ü letafetine
Ey dü çeşmi nücum v'ey cebini mah
Cem'olmuş aşıklar ziyaretine
Asitanın (astanın)  haki sanki Beytü'llah
Vücudun çar anasırdan düzülmüş
Kamer-ruhsarına haller dizilmiş
Gözün harf-i ayın Ali yazılmış
Kaşların fevkinde satr-ı Bismillah
Gurre-i mah gibi ebru hilalin
Kimlere müyesser olur visalin
Mısr-ı melahatte Yusuf cemalin
Görenler dediler Tebarek'allah
Dost benim Yusuf'um ben ana Yakup
Büküldü kaametim manend-i mektup
Gerçi çok aşıklar vasfeder mahbup
Dertli bu medhine senin eyvallah
<end>

<start>
Dert bi hesab iken sıfırda kaldı
Bin derdi tarh ettik bire ulaştı
O bir dert cihanı gümana saldı
Gerçi bir dert amma bine ulaştı (binleri aştı)
Yari gördüm zülüflerin tararken
Tül-i visal riştelerin sararken
Dane-i vechinde kısmet ararken
Pay-i mürg-i gönül zülfe dolaştı
Dil masva kaydın bir pula sattı
İkilik heybesin boynundan attı
Erenler Dertli'li bir yola kattı
Sürdüm ol yok kurb-i Hakk'a yanaştı
<end>

<start>
Medhine meddah olalım
Hüsrev-i huban güzele
Vasfına sözler bulalım
Dinleye yaran güzele
Benzeyemez hur ü melek
Hizmetine çektik emek
Dişleri zer şane gerek
Zülfü perişan güzele
Dayanamam nazlarına
Tuti gibi sözlerine
Çekse seza gözlerine
Kuhl-i Sıfahan güzele
Söyleme efsane gibi
Bakması bigane gibi
Şem'ine pervane gibi
Yan güzele yan güzele
Söylese diller dolaşır
Bakmaya gözler kamaşır
Sırmalı kaftan yaraşır
Serv-i hıraman güzele
Burnuna zer hırzma ile
Cebhe zeheb düzme ile
Başta oya yazma ile
Yakışır elvan güzele
Var mıdır alemde eşi
Seyreddin hüsn-ü güneşi
Belde sibi elde teşi
Hoş olur Türkman güzele
Ruhları gül gonca femi
Kendi aşiret hatemi (Hatem'i) 
Gezseler Rum ü Acem'i
Olmaya akran güzele
Serv-i sehi kaametime
Kaameti kıyametime
Gelse eğer davetime
Kesmeli kurban güzele
Emrine taat edelim
Cevrine gayret edelim
Haneyi halvet edelim
Bir gece mihman güzele
Cam ile mey süzdürelim
Bezme şeker ezdirelim
Seyrederek gezdirelim
Bağ ile bostan güzele
Dertli-i efkendeleriz
Vasfını guyendeleriz
Can-baş ile bendeleriz
Şimdi Alişan güzele
<end>

<start>
Mecnun'un sahrada zevk u safasın
Ne şehin şah ne de müşir eyledi
Cünun ikliminin her temaşasın
Benden sual eylen fakir eyledi
Her kulun talihin bir etmez Mevla
Kimi geda olur kimisi a'la
Taksim-i ezelde takdir-i Huda
Kimi abdal kimi vezir eyledi
Devşir eczaların behey ukala
Aşk elinden olur Dertli'ye deva
Tuttu yakamızdan emir-i sevda
Bizi şah-ı aşka esir eyledi
<end>

<start>
Makbul ü mergub-ı Mevla olursun
Aşk ile dökersen eğer kanla yaş (daim kanlı yaş) 
Giderek arif-i dana olursun
Tevekkülle karar edersen kardaş
Bize cevreleyen devr-i felektir
Münafık derunu demirden pektir
Renkte bir cevherin zatı gerektir
Sürh ile la'l olmaz her bir baş
Ko cefa eylesin habib Dertli'ye
Tek derman etmesin tabib Dertli'ye
Miskin Beypazarlı garip Dertli'ye
Kimi akkülah der kimi kızılbaş
<end>

<start>
Yar neden hazzeder neden hoşlanır
Bilmem aceb neyin mübtelasıdır
Gönül gahi söner gah ateşlenir
Ne çare çekmeli aşk belasıdır
Sefine-i aşkım engine saldım
Girdab-ı mihnete gark’olup kaldım
Yüz bin aman dedim bir buse aldım
Hasılı ömrümün kan bahasıdır
Canlar feda olsun ahu veş göze
Hiç doymak olur mu ol şirin söze
Bin tekellüm ettik bakmadı bize (yüze) 
Bilmem o yar kimin aşinasıdır
Dertli vazgelir mi ol meh-cebinden
Yahşi haber oldım öz nesebinden
Verdiği buseler la’l-i lebinden
İftar-ı vaslının dişkirasıdır
<end>

<start>
Yağma edip akl ü fikrimiz aldı
Bir nazik edalı elvanlı (unvanlı)  güzel
Bizi yeni baştan sevdaya saldı
Ahu gözlü bir ak gerdanlı güzel
Bir kuh ü sahraya konmuş obası
Geşt ü güzar ettim dağ u ovası
Şehir dilberinde yoktur edası
Aşirette molla sifanlı (unvanlı)  güzel
Hüsnü meh-i şaban tal'atı receb
Cihana gelmemiş böyle gonca-leb
Aklı zahir kendi bir ali-neseb
Sağ olsun Dertli'ye dermanlı güzel
<end>

<start>
Vakti mürur eder harab ehlinin
Meded senden ey şah ey şah diyerek
Reca halvetinde niyaz babında
Geçti ömrüm eyvah eyvah diyerek
Kavs-i kuzah gibi bükmüş belini
Habt etmiş cihanın tutmuş dilini
Gözün göğe dikmiş açmış elini
Doğmaz'm'ola ol mah ol mah diyerek
Dertli aşk yolunda olmuştur irşad
Memalik-i aşkı eyledi abad
Tişesin taşlara vururdu Ferhad
Bistün'da Allah Allah diyerek
<end>

<start>
Bir yere cem olmuş beş on aşıklar
Biri birbirleriyle meydan ederler
Dönmez ikrarından kavle sadıklar
Muhabbet sırrını pinhan ederler
Olaydım onların darına ber-dar
Muhabbetleriyle olduk tar ü mar
On iki koyunum on dört kuzum var
Gönül yaylasında cevlan ederler
Dertli dertlerine düşelden beri
Gahi geri gider gahi ileri
Çağırsam münkiri gelmez içeri
Muhabbete kuru bühtan ederler
<end>

<start>
Terk-i diyar ettim elveda seni
Sevdiğim sağlıkla kal şimden-geri
Aşkın ile yaktın bu can ü teni
Her zaman ağlattın bil şimden-gerü
Nar-ı aşkın ile kül oldum bittim
Ben seni kendime sadık yar sandım
Çok kahrını çektim gayrı usandım
Kafadarın olsun il şimden-gerü
Namerdi dilersen vasfına girmez
Ağlarım gözüme uykular girmez
Hakikatli yar dostsuza el vermez
Var başında sultan ol şimden-gerü
Kal benim sevdiğim huri isen de
Kişi-zade değil peri isen de
Yusuf-i Ken’an ın biri isen de
Yar senden el çektim bil şimden-gerü
Gel yeter cevrettin bari vur öldür
Gözlerimin yaşı bulanık seldir
Dertli gideceği düşman elidir
Düşmandan intikam al şimden-gerü
<end>

<start>
Şunda bir yavruya meyil aldırdım
Nideyim gelmiyor yola anası
Bir tercüman gerek halim söyleyim
O zaman derdimden bile anası
Başıma getirdin olanca işi
Asla kurumaya gözümün yaşı
Dökülsün ağzında kalmasın dişi
Bana ediceğin bula anası
Mail oldum kaşı ile yüzüne
Mevlam illet versin iki gözüne
Asla kötü söyleyemem kızına
Dilerim Mevla’dan bula anası
Ey Dertli hicranım böyle giderse
Dinleyin ağalar dil ne söylerse
Eğer ki kızını bana verirse
Ol zaman dualar ala anası
<end>

<start>
Şöyle zayıf etti çile-i aşkın
Gözlere görünmez oldu bu tenim
Düştü iç iklime kule-i aşkın
Yıktı harab etti burc-ü bedenim
Nice güller açmış gülsitanında
Bülbüller cem'olmuş çevre yanında
Eğer can verirsem asitanında
Sarı perçemiyle diksin kefenim
Sevdiğim bir tanem meftun senindir
Dertli aşka feda can ü tenindir
Sorarlarsa şu meh-pare kimindir
Vallahi benimdir billahi benim
<end>

<start>
Sorarlarsa eğnimdeki cameyi
Ayrılığın karasıdır sevdiğim
Elestü de böyle çalmış hameyi
Vedalaşmak sırasıdır sevdiğim
Gönül düşüreli sen nev-civana
Kül oldum aşk ile ben yana yana
Sinemde bir eser kaldı nişane
Tığ-ı müjgan oldu sevdiğim
Gel Dertli'ye cefa eyleme şahım
Semada melekler duymasın ahım
Kıble-gahım secde-gahım penahım
İki kaşın arasıdır sevdiğim
<end>

<start>
Şimdiki güzeller söze uyarlar
Erenler ayırmaz gedayı bayı
Anlar her dem atlas libas giyerler
Beğenmezler bizim köhne abayı
Mehtap veş yüzde benler var safi
Kalır mı bu dünya kimseye baki
Mevlayı seversen mey ver ey saki
Nöbetim geldikte kesme çabayı
Yanayım odlara olayım enver
Al yanakta açar türlü münevver
Peşine düştüğüm nev-civan dilber
Çıkarma gönülden Dertli babayı
<end>

<start>
Seyrimde bir şehre eyledim nazar
Gördüm elvan dolu meyhaneler var
Teşne var mı deyu sakiler gezer
Ellerinde dolu peymaneler var
Bir takım doldurup bir takım sunar
Bir takım susayıp bir takım kanar
Bir takım tutuşup bir takım yanar
Bir takım aşk ile mestaneler var
Bir eli kaseli bir eli taslı
Bir takım şah-zemin bir takım yaslı
Bir takım delidir bir takım uslu
Bu meydandır bunda merdaneler var
Aşıklar pirine anda yan verir
Bu seyrandır dilden dile şan verir
Hast'olmadan yar yoluna can verir
Nice Dertli gibi divaneler var
<end>

<start>
Sevda-yı mahbuptan gönül usandı
Güzeller cefadan niçin usanmaz
Demez ki üftadem odlare yandı
Hak’tan haya kılmaz kuldan utanmaz
Tir-i müjganların cana dayandı
Vücudum ser a pa kana boyandı
Feryadımdan halk-i cihan uyandı
Dide-i ikbalim niçin uyanmaz
Ayaklar altında bıraktı sersem
Bari ölmeden bir vaslına ersem
Dertli hasretinle can verdi desem
Gelse mezarımı görse inanmaz
<end>

<start>
Sefine-kalbin engine salma
Aşk bahrında rüzgar eser demişler
Gark olup girdab-ı mihnete dalma
Gemisin kurtarmak hüner demişler
Rızk içün teessüf çekme alemde
Rezzak ismi varken levh ü kalemde
Usrün yesri vardır kalma elemde
Attan inen yine biner demişler
Sen hakkına razı olman mı Dertli
Çün geldin cihana ölmen mi Dertli
Nahn ü kasemna yı bilmen Dertli
Hak'tan ne gelirse kader demişler
<end>

<start>
Şarab-ı ledünden içelden beri
Ayılmadım gitti mestanesiyim
Bihuş olup candan geçelden beri
Serseri gezerim efsanesiyim
Meylim yok cihanın kulli varında
Destimi gezdirmem kisb ü karında
Şem'-i ruhsarında aşkın narında
Gece gündüz yanan pervanesiyim
Rahmeyle halime eyleme azab
Kudret yok vermeğe suale cevap
Ey cebini hurşit hüsnü mahtab
Zencir-i zülfünün divanesiyim
Dertli dellalıdır bazar-ı aşkın
Kulu kurbanıdır kerrar-ı aşkın
Aşkı bünyad eden mimarı aşkın
Tamir kabul etmez viranesiyim
<end>

<start>
Şarab-ı la'linin lezzeti dilber
Ne ab-ı Kevser'de ne Zemzem'de var
Mu'ciz'-i enfasın ey verd-i ahmer
Ne Mesiha'da var ne Meryem'de var
Nedir bu sendeki yosma kıyafet
Bu eda bu etvar bu serv-i kaamet
Bu ata mürüvvet böyle sehavet
Ne Bermekki'de var ne Hatem'de var
Nedir Dertli sende bu şirin sözler
Bu şive bu cilve bu naz ü nazlar
Bu kemanm ebrular bu kara gözler
Ner hur ü peride ne Adem'de var
<end>

<start>
Sanma sofu bizi ruzemiz yoktur
Ramazan-ı aşkın sıyamıyız (sayyanıyız)  biz
Söyletme derunda derdimiz çoktur
Dertte noksan değil tammamıyız biz
Yoktur halasımız aşk esiriyiz
Memalik-i aşkın şah u miriyiz
Yetim ayetinin müfessiriyiz
Hel eta dersinin imamıyız biz
Dert'ten hali değil dil'-naşadımız
Anın içün Dertli kaldı adımız
Kıyamete değin yok azadımız
Al-i Muhammed'in gulamıyız biz
<end>

<start>
Aşk ile perişan görünce bizi
Hüda'nın bir şakın kulu sanırlar
Her kime söylesem bu doğru sözü
Zincirden boşanmış deli sanırlar
Var mıdır bu aşkın tacını bulan
Bizim hakkımızda söylenir yalan
Cennetlik mi olur beş vakit kılan
Şol kaba sofuyu veli sanırlar
Bilmez mi Dertli Hakk'a niyazı
Eline alınca on telli sazı
Boynuna farz olan vakti namazı
Dünyada ahrette malı sanırlar
<end>

<start>
Sakiya Meyinde (camında)  nedir bu esrar
Kıldı bir katresi mestane beni
Şarab-ı la'linde ne keyfiyyet var
Söyletir efsane efsane beni
Ref'et nikabını ey vech-i enver
Zulmette gönlümüz olsun münevver
Şarab-ı la'linin lezzeti dilber
Gezdirir meyhane meyhane beni
Aşıkın çok bela gelir başına
Tahammül gerektir adu taşına
Şem'-i ruhsarına aşk ateşine
Yanmakta seyretsin pervane beni
Bakmazlar Dertli'ye algındır deyu
Hakikat bahrına dalgındır deyu
Bir saçı Leyla'ya vurgundur deyu
Yazmışlar defter ü divane beni
<end>

<start>
Saki sunma bize mey-i engürü
Canlar cam-ı pir-i mugana (mugandan)  kanık
Dost elinden düştük gurbet illere
Hicr ile gözlerim kana bulanık
Gider gıllu gışım gönlüm saf eyle
Masiva gussasın ber-taraf eyle
İmanın yok amma gel insaf eyle
Aşkınla aşıklar candan usanık
Vasıl olan var mı hiç visaline
Akl ü fikr eremez pür kemaline
Aftab hüsnüne hub cemaline
Var mı Dertli gibi abası yanık
<end>

<start>
Şairlik davasın sürme ey gönül
Huzur-ı devlete akilane var
Varlığın kaydına girme ey gönül
Bus eyle damenin dervişane var
Düş rahına gözyaşların silerek
Gahi ağlayarak gahi gülerek
Mikdarın tanıyıp haddin bilerek
Serkeşlik eyleme kamil-ane var
Ehl-i aşk olanın yüzü yerdedir
Bu benlik davası aşka perdedir
Dedim ki Dertli'ye dermanı nedir
Dediler devletli Alişan'a var
<end>

<start>
Şafi'-i kıyamet ruz-ı nedamet
Serdar-ı şehidan şah-ı Kerbela
Makbul-i ilallah mergüb-ı hazret
Dü çeşmi alemin ibni Murtaza
Münkirin sözlerin almam eğnime
Teslim kılıcını çaldım boynuma
Kıl ü kaal-i cihan gelmez aynıma
Dilde zikrim ismi-i Ali-lafeta
Dertli dertlerini saydım on iki
Üçer üçer dörde verdim on iki
Dört kapıdan üçer girdim on iki
On ikidir mü'minlere reh-nüma
<end>

<start>
Pertev-i cemalin ey melek sima
Mah ü mihr-i dırahşana değişmem
Envar-ı dü çeşmin nergis-i rana
Ahteran-ı asmana değişmem
Maha nur bahşeder güneş yüzlerin
Mürdeye can verir mu'ciz sözlerin
Şahane bakışın şahin gözlerin
Keykubad'a Karaman'a değişmem
Zümre-i hubanda yoktur emsalin
Kimlere müyesser olur visalin
Kuşe-i ebruda dane-i halin
Memalik-i Hindestan'a değişmem
Bilirsin Dertli'nin na-tüvanlığın
Derd-i aşkın ile perişanlığın
Saadet-hanenin pasbanlığın
Taht-gah-i Süleyman'a değişmem
<end>

<start>
Niyazım budur ey kaadir İlahi
Kudretinle yare hakikatler ver
Sensin cümlemizin piştü penahı
Sonsuz hazinenden basiretler ver
Hiç rahmetmez misin yarfiganıma
Erişti andelib gülsitanıma
Al benden ateşi düşür canıma
Bana sabır yare muhabbetler ver
Dertli hasret ile geçti zamanım
Ecel yakın geldi gelmez cananım
Söyünmez ateşim çıkmaz dumanım
Aşkınla yandırıp hararetler ver
<end>

<start>
Ne güzel yaratmış sene yaradan
Afet-i devranım sen safa geldin
Ayırdılar beni kaşı karadan
Zülfü perişanım sen safa geldin
Bu gözlerim seni görünce melek
Didelerim ruşen eyledi felek
Ruz ile şeb Hak'tan eylerdim dilek
Güzeller sultanım sen safa geldin
Beni Mecnun etti ol saçı Leyla
Bana aşkı veren Hazret-i Mevla
Derdimen Dertliya durma kan ağla
Ey şeh-i hubanım sen safa geldin
<end>

<start>
Nahnü kasemnada taksimde Mevla
Bu noksan kısmeti bana mı verdin
Aleme safalar eyledin ata
Derd ile mihneti bana mı verdin
Geleli dünyaya rahm-i maderden
Gönül şad olmadı gamdan kederden
Türlü serencamlar geçirdik serden
Hep kamu kesreti bana mı verdin
İçirdin feleğin cam-ı zehrini
Aldı gam leşkeri gönül şehrini
Yeter bunca demdir çektim karhını
Diyar-ı gurbeti bana mı verdin
Bu nasıl tecelli bilmem ne hikmet
Serpilmiş cihana dane-i kısmet
Dertli'yi gurbette koydun akibet
Firakı hasreti bana mı verdin
<end>

<start>
Mürüvvet kılsana behey bi vefa
Aşıklar yolunda hemyaze çekmiş
Evrak-ı hüsnüne vacib-Teala
Rişte-i canımdan şiraze çekmiş
Görmedim alemde sen gibi güzel
Vasfında yazmıştım nice bin gazel
Kaşların nakşeden nakkaş-ı ezel
Pergarlar döndürmüş endaze çekmiş
Cam-ı mey yollamış nuş etsin deyü
İçsin de hatırın hoş etsin deyü
Nale vü feryadım guş etsin deyu
Hüseyini perdesin Hicaz’e çekmiş
Aşkı bana vermiş fikretsin deyü
Baksın cemalime şükretsin deyü
Ehl-i aşk olanlar zikretsin deyü
Dertli aşk defterin beyaze çekmiş
<end>

<start>
Biz bir askeriz Hazret-i Şah miralayımız
Candan geçmişiz uğruna yoksul ve bayımız
Biz bir askeriz arsa-i mahşerde kışlamız
Ayş ü safaya kasr-ı muhabbet sarayımız
Şöyle askeriz Hasan kaim-makam bize
Cenge girince şah-ı şehid reh-nümayımız
Meydan olunca kafire vermeyiz meydanı
Bin alayına bedeldir bir alayımız
Trampete veş çalmaya Dertli sinemiz
İrad-ı felek tabl ü kus ü çeng ü nayımız
<end>

<start>
Bir zamanlar gezdim sulb-i pederde
Kereme uğradım kana yetiştim
Bir zaman meksettim rahm-i maderde
Vücud hasıl ettim cana yetiştim
Erba' anasırdan olundum tertip (b) 
Üstadım Huda'dır eylemiş terkip (b) 
Ben ana kul oldum ol bana habip (b) 
Bir ma idim şekl'insana yetiştim
Hak mimarım oldu kuruldu binam
El ayak parmaklar yapıldı tamam
Dokuz ay dokuz gün olunca hitam
Vakt erişti bu cihana eriştim
Dertli Hak'tan nutuk geldi dilime 
Tarikatten bir yol geçti elime
Hakikatten su bağlandı gölüme (gülüme) 
Katre idim bir ummana yetiştim
<end>

<start>
Bir yere cem'olmuş beş on aşıklar
Biri birbirleriyle meydan ederler
Dönmez ikrarından kavle sadıklar
Muhabbet sırrını pinhan ederler
Olaydım anların darına ber-dar
Muhabbetleriyle olduk tar ü mar (tarmar) 
On iki koyunum on dört kuzum var
Gönül yaylasında cevlan ederler
Dertli dertlerine düşel'den beri
Gahi geri gider gahi ileri
Çağırsan münkiri gelmez içeri
Muhabbete kuru bühtan ederler
<end>

<start>
Bir şem'a ki yakacak pervanesiz kalır mı
Gavvas olan bu bahre dür-danesiz kalır mı
Zencir-i aşkı alman sakın divanelerden
Hakkın timarhanesi divanesiz kalır mı
Mürşidimiz mey-füruş kuy-i mugan bekleriz
Meygade-i aşıkan mestanesiz kalır mı
Canane canı vermek kolay gelir aşıka
Nakd-i canın sarfeden cananesiz kalır mı
Derd ü bela-yı dosttan kılma teşekki Dertli
Dost derdine düşenler dermanesiz kalır mı
<end>

<start>
Felek, esbab-ı cefâsını bile toplamıyor;
Ciddiye almıyor ki bizi...
Devrilmiş anlatacak çınarlar,
“Yediyüzyıl süren hikâyemizi”
Buz gibi bizler ve sizler,
Yürekleri kaplamış buzlar,
Çocuklarımız buzlar arasında,
Ateşli kinler üretiyorlar.
Isınmağa yarasın da...
Diye mi düşünmekteler?
İki anlamıyla da horlayarak,
Tarihimizin ve günümüzün,
Nöbetini tutuyoruz;
Haydar Paşa’nın gelini mi olur,
Antalya’da mutlu Felemenkliler mi,
Ne söylenirse yutuyoruz.
Yarınlar bizim demek için,
Günler de bizim olmalı;
Sade zaferleriyle değil
Yenilgileri ve yaslarıyla,
Dünler de bizim olmalı.
<end>

<start>
IV.
Yunus bulutları hâlâ Anadolu'da
Ben ne yazık ki ben, seni yitirdim
Seni yitirdim; Cevahir Bedesteni'nde
Esham ve tahvilata mı değiştirdim? 
	Ellerini erkek gibi arkada kavuşturmuş
	-Aslında bükük beline destek-
	“Benim tecellim böyleymiş” diyerek
	Yürüyen bir kadın belirdi.
	Siyah ve eski mantoluydu
	Beyaz iplikler yapışmış arkasına
	Faydasızdı, biliyorum önceden
	Ondan sormadım seni, bilemezdi
	Sen söyle ey Kıztaşı en yaşlısı
	Muhtedi İstanbul sütunlarının
<end>

<start>
Dört adam, paçaları çamurlu,
Arkadan sırtları yamuk,
Pantolonları silindir.
Omuzlayıp götürmektedir,
Yere paralel bir kişiyi.
Dört adam, yere dikey,
Ve gönülleri iç bükey,
Sonsuza çizilmiş doğrular...
Önce yere dik,
Sonra paralel,
Sonra parçalanıp sağa sola,
Bir atom bombardımanı olacaklar.
Dört adam, şimdi yeri kazıp,
Toprağa bir ceset bıraktılar;
Yer küresine bir yerinden
Değen bir teğet bıraktılar.
Dört adam, şimdi İstanbul’un
Dört yanına dağılacaklar.
Toprak
Ve yere bıraktıkları ile 
Dik açıyı koruyacaklar.
Sonra onlar da yere paralel,
Beklesin paraleller, beklesin
Sonsuzda kesişecekler.
<end>

<start>
Kimse ihtiyaç duymasaydı sevgiye
Güzel ve kısa anlardı. Yoksa hayalim,
Hayalimle mi dolmuştu billûr şişe?
Itır yok, şişe boş, hiçlik kasırgası;
Duygu tanımaz bir karayel işte...
Bir karayel bu şimdi kasıp kavuran,
Son yolculuğunda yürek kadırgası.
Suç onun, sevgiye ne gerek vardı...
Dost sesler mutluluktur ıtır dolu ve billûr,
Bir gün boşalır içi bir sesin, mâlum olur, 
Artık kalbimiz kutup denizinde ve yalnız.
Tanrım suç kimindi, nerde hata yaptık?
Keşke sevgiye muhtaç olmasaydık...
İşte ama lâkin ricâ ederim fakat,
Şimdi asla ona gerek duymasaydık...
Ne kadar uzardı düşler, günlerse çok kısaydı
Olaylar geçip gitti, yüreğim yerinde saydı
Bir yere varamadı, ölümse arkasında,
Suç onda sevgiye ne gerek vardı?
Hep başka şartlar düşlerdi, bir de uzak iklimler
Gidenlerden güzel miydi gelen mevsimler?
Yolda düşüp kaldılar şimdi unuttum kimler,
Lütfen lâkin ama tekrar söylemeliyim, 
Kimse sevgiye muhtaç olmasaydı.
<end>

<start>
İç-dünyama İsviçre misâli
Yeşiller ve göller yarleşmedi.
Hangi kalıtımın ürünüyse,
İç-kentimde bir iki yaşlı kedi...
Çamurlu kaldırımlarda;
Dolaşır akşamüzeri.
İnsanların paçaları çamurlu,
İhtiyarların cebinde bir yumak sicim,
Ve en fazla bir elli lira.
Bir de paslanmış bir çakı.
Kadınlar ne leyli ne de güzel
Fakat ince ve saf yine de.
Hafif kamburu çıkmış kazaklı kızlar
Nemli ve kızarmış burun uçları
Gelecek günlerin hayâlini kurar.
Tek olağan dışı güzellik bu kentte
Koca kafasıyla Hindistan’ı anan
Bir fil bir de sükûti-devenin,
Süpermarketlere girmesidir.
Saygılı ve düşünceli her ikisi de.
Sen varsan ey yâr, ümit de var
Gözlerinde gizi güzelliğin,
Aman saklı kalsın saklamalısın,
Sarıp sarmalayıp sandıklamalısın.
Bekle ki bekçiler ihtiyarlasın
“Memlekete gettü” desinler de sen;
O zaman sandık-lekeli gizler
Bir de ben ve derinleşmiş izler,
Sürülmüş tarla kokusu yüzümde,
Sana doyasıya nazar edeyim.
“Geç oldu artık ben de gideyim”
Deyince ben, bu hikâye bitsin
Ve yeni bekçiler de benim için
Memlekete gitti diyeceklerdir
Deve ve Fil hemen gözden silinir.
Sen benim gözümde kalansın
Yine de.
<end>

<start>
Büyüyle büyümüş gibisin; 
Sesinde suların serinliği,
Tenin gül üzerine çeşitlemeler.
Migroslar-dolmuşlar arasında,
Hayâl varlıklardan birisin.
Buğulu sıcak ormanlarında gözlerinin,
Çocukluğunun tarzanları
Öfkenin arslanları,
Ve ürkekliğinin ceylanları gizlenir.
Büyüyle büyümüş gibisin,
Ümitle emeklemiş yürümüş...
Fakat bir müsavi işaretidir ki ölüm,
Seni de taşımağa hazır
Denklemin öte yanına.
Bunu başarınca müsavi işareti; 
O zaman...
Ağlayış ve çok figan! 
İz kalmayacak ceylanlardan,
Arslanlardan da.
<end>

<start>
Ten tortusu topraktadır
Cân neden damıtıldı ki...
Üstelik uçurdun gitti.
Garip imbiksin ey ölüm!
Bahar seni buhar eyler
Hayat çökertir toprağa,
İmbikten üstün imbik mi?
İstanbul’u damıtan kim?
O da öte yana geçmiş...
Sarıgüzel yangını mı,
Oldu bunun başlangıcı?
Sen ey ölüm kırlangıcı,
Konar gibi yaparsın da;
Yüzümüze bir değersin,
Sonra beklenmedik anda,
Alıcı kuşa dönersin.
Sevda sahip çıkmaz bize,
Bizi ölümden saklamaz;
Üstelik ihbar da eder
Sazlar, susmasanız şimdi,
Bir rind gibi karşılamak
Güzel olacak zâlimi.
Oysa, buna da bırakmaz,
Felç, prostat ve siare...
Tekrir-i müzakere mi...
Görüşme yinelemesi
İstemeliyim Tanrıdan,
-Yeni Elest kurultayı-
Tanrıya demeliyim ki
“Seven, ölmeli mi seni?”
Kaygusuz’un Filibesi
Onu aşkla seven kimdi?
Bu sözü kim anlayacak,
Kimler kimin kurbanı ki?
Garip imbiksin ey ölüm.
Ey ölüm garip imbiksin!
<end>

<start>
Sevilen hiç ölümlü olmamalı
Kader ona zulümlü olmamalı
Zaman, O'na dokunmadan geçiver
Kimse ondan alımlı olmamalı
<end>

<start>
1800’ler ile 1930’lar arasında,
Bazı Anadolu ve Rumeli kentlerinde
Yaşayan bu kavme dair
Pek az belge var elimizde. Bildiğimiz:
Kamış kalemlerini sevgiye batırıp, 
Mührelenmiş kâğıtlara içirdiler;
Ney üflediler, tambur söylettiler,
Birçoğu muhabbet mülkü sultanına esir idiler.
Uysal ve sessiz yaşadılar, burası kesin,
Her talepte ibrâzı mecbûri aylık seyahat varakalarını,
Memur efendilere göstererek,
Meselâ Pendik’e Samatya’ya,
Dağılırlardı akşamları.
Frenklerden sevgi beklemeden,
Severek Fransızca çalıştılar.
Son derece hayretlerini muciboldu
Batıdan gelen her haksızlık;
“Niye hukuk-ı milel bizim için mer’i değil?”
Onların redingotları siyah- yeşil
Önceden söyler gibiydi siyah topraklarının,
Üstünde bitecek otları.
Ne oldular onlar, neden gittiler?
Bizim duymadığımız bir sayha mı işittiler?
Şairlere göre onları Gülcemâl
Bir defaya mahsus olmak üzere
Gemiler geçmeyen
Bir ummâna bırakmıştır.
Bu kadar unutulacaklardı demek,
Niye yaşadılar sanki?
Niye verdiler uygarlıklarının
O sırlı dokusuna emek?
	Ve onları izleyen kavim,
	Genellikle iyi asker veyâ muallim,
Millî bayramlarda heyecanlı,
Yaşadı ve çabuk çekildi şimdi yok.
Sistir o günleri canlandıran...
Tophane’ye sis bastığı günler,
Seyrisefain idaresi önünde 
Sisten bir Rıza Bey çıkar ve sorar
Ne zaman gemi kalkacağını,
Hiç gitmeyeceği Napoli’ye
Muallim Feyzi’den Farisî öğrenen
Mekteb-i Sultani talebeleri
Tırmanırken Kadiriler yokuşunu
Sorar Rıza Bey nerde Napoli?
-İtalyan padişahının şehri-
Devran çarkını tersine çevirmeli,
Önce ölmeli, sonra görmeli.
Çok geçmez dağılır sis ve duman,
Yalnız sistir o günleri canlandıran
<end>

<start>
Uzak kentlerde, gözler... birlikte götürülen
Sıcak ya da soğuk bakışlı gözler, 
Bakmağa başlayınca ruhumuza...
Anılar yüklenir kadırgalara
Korsanlı ve tehlikeli denizlere, 
Gönderilirler ve dönmez çoğu.
-Dönmemelerini biz istedikti-
Bütün girdaplara sebep kendimiz...
Sevgiler Tanrıdan armağan ise, 
Kavgalar sâde bizim eserimiz; 
Girdapları, siyah giyinmiş biri, 
Sordu bana, döndü ve dinlemeden, 
Cevabını duymak bile istemeden, 
Düğün derneğe koşar gibi
Duygudan yoksun bir diyâra, 
Bu cümleyi bitirecek fiili bile
Yanına alarak birden...
Ölüm acıların son buluşudur
Ölümün güzelliği bundan 
Ölüm, sevgilerin de son buluşu, 
Burada ölümün korkunçluğu...
Son buluşudur acıların ölüm
Bunda güzelliği ölümün
Son buluşudur Sevgilerin ölüm
Ölümün korkunçluğu burada
Burada ölüm acıların, çirkinliği
Son buluşu sevgi ve ölüm
Her yerde girdap, hayatımızda da...
<end>

<start>
Yıllar birikir ardımızda, yürek, 
Yıpranır ve soluk daralır
Güneşli geniş bulvarlardan, 
Isıtan dost tebessümlerden
Uzlet köşemize ne kalır? 
Hele elden gidince teselliler
Teslim oluruz teessüflere...
Mazinin seyrüsefer memurları, 
Sühulet gösterirdi seyyahlara
Keder ki bir siyâhi seyyahtı, onu sen, 
Onu sen hoş tutmadın ey yüreğim!
Güller dökülür bülbül ölür, sevgi gider
Çimen çocukları yeşerir sonra, 
Onlar da çekilir birer birer, 
Neydi ey yürek ne sandın ki? 
Hüzün kalır mıydı gitmişken sevgi.
Bir gün “Devletle efendim” diyerek, 
Hüznü ve Sevgi’yi uğurlayan kimdi? 
Ey yüreğim ne kadar da değiştin, 
Seni tanıyamıyorum inan ki...
Dört yönden uğultusu olayların, 
Yine düğümlendi dün ve yarın;
Taş döşeli bahçede ağaçların, 
Altında kızıl ve sarı yığın, 
Belirdi, demek ki sonbahardır...
Gün ardı karanlık güz ardı kardır
Hele elden gidince teselliler, 
Yalnızlık köşemize ne kalır? 
Teslim oluruz teessüflere.
Neydi ey yürek sen ne beklerdin ki? 
Hüzün kalır mıydı gitmişken Sevgi...
<end>

<start>
Sefil bir sefinede gider sevincim, 
Kalbimse kıyıda kaybolur, yiter
Onu Nakkaştepeye nakşeylemeyin
Defnedilsin...belki yeniden biter
Beni ey damıtılmış güzellik! 
Beni ey hüsnün çehreleşmişi
Beni en dertli yırlarla çağır
Çünkü çirkâb ve çamur çoğalmıştır

İstanbul,1987
<end>

<start>
Günlerin gözeneklerinden süzüldü, 
Bir masal, öte yana geçti 
Masalın bile inanılmazıydı, 
Masal da degil belki 'Hiç'ti.... 
Demek bu kadar sürecekmiş 'Büyü' 
Ey 'Acı'çekil köşene ve uyu 
Geçmişler olsun'Yürek Kadırgası' 
Fırtına dindi ve göründü Kıyı
<end>

<start>
Kurgusu değişince hayatın,
Şirin görünür ölüm; bu kuraldır.
Sanırım ki korkumuzdan,
Öyle bir duruma düşmüşüz...
Düşler bile düz, mâcerasız;
Duygular nehri mecrâsız,
Yürek vadisi nehirsiz,
Zehirsiz ve panzehirsiz,
Bir ömür.
Sözde özgür...
Coşkudan uzak ve yavan
Gök yerine bir basık tavan,
Güneş yerine bir kandil.
Bunun farkına varılınca
Arkada tek geçit, bin menzil
Önümüzde yolun sonu görünür;
Bu da kuraldır.
<end>

<start>
Meded ey zaman, bir parça kestir
Kestir bir parça ucundan zülfünün;
Gönül şarkılarını söylerken Safiye Aylâ,
Firak ey felek firak!
Ve bir o kadar da hüzün.
Ilık gazozlu, aynalı taraklı
Çok tramvaylı geçen yazlar
Spor ve Sergi Sarayı’na hayran şehir...
Cambazhaneli geceler, gök havai fişekli
Budur ellili yılların hayâlimdeki şekli.
Yenildik sana ey zaman, bu kesin fakat yine de,
Yine de demek isterim ki derdimi,
Yahya Efendi dergâhına en muvafık derdimi,
Arzetmeğe bir dem bulamadım
Buna izin vermedi felek.
Sana yaptırayım ey zaman-aman
İnsan kemiği tarak,
Tara kâküllerini ve ellili yılları
Bir yana bırak.
Derdimi arzetmeğe bir dem bulmamışken ben,
Ey dost, tanıdılar seni ve derhal geri aldılar
Sarı giymesek de olacağı buydu zâten.
Bekle orda üzerin sarı yapraklarla örtülü
Âhüzarı beni muhtemelen ağlatabilir,
Lütfen uyarın Bülbülü.
Söyleyin Bülbüle nâliş filân etmesin
Bu bahar Feriköy’de kalsın
İstinye’ye hiç gitmesin
Esther Williams’lı ayna, plastik tarak
Çok Fahrettin Kerim’li ve Ulunay’lı bir yaz
Ey zaman, tara sen yine kâküllerini
Ve ellili yılları
Bir yana bırak.
<end>

<start>
Eser kalmasın esrikliğinden, 
Güz geçti vedalaş güzelliklerle
Martifal mi okuyorlar martılar? 
Ben hiç martı görmemiştim Priştine'de...
Sualler su altında kalsın abe çocuğum, 
Soğuracak sorunlarını ergeç
Çelik duvarlı zindanı hiçliğin
Eser kalmasın esrikliğinden
Geçti bu tenin demi, yıprandı beden
Soba söndü tükendi mum
Hadi git yat abe çocuğum
Abe abe abe çocuğum
Abe ço..cu..ğum! ...
<end>

<start>
KISIRDÖNGÜ
Nereye götürür bizi bu sevda? 
-Ölüme, ancak ölüme.....
Sevdayı terkettim gitti.
-Eyvallah akıllı adem.
Nereye götürür bizi bu akıl? 
Mutsuzluğa, ancak mutsuzluğa
Aklı da bıraksam gerektir
-Eyvallah gönüllü adem.
Nereye götürürsün beni gönlüm? 
-Sevdaya oradan ölüme.
Tez ırak olasın benden
-Eyvallah ölümlü adem.
Hüsrev Hatemi      1980
<end>

<start>
ŞEB-İ ARUS
Bugün sebepsiz kederi unutmak gerek
Ve “komparsita” çalmalı felek,
Düğün gecemizde.
Dilsiz mağaralarına yeraltının,
Çiçekler saçarken bahar,
Varsın ben-pencere,
Olmadan seyretsin güzellikleri,
Canlı-küre, insan-küre; 
Şen ola artık bütün Halepler,
Sanmam ki bu ateş küllenecektir,
Benim sana sevgim dillenecektir.
Daha nice insanlar şekillenip yürüyecektir,
İki yanlarında kıymeti az bilinen elleri,
Bulunanlarla bebeler büyüyecektir. 
Unutmuş belki varlığını,
Mesela sincapların, kuşların,
Ayçiçeği tarlalarının,
Sıcakta serin görünüşünü,
Bir sevindirilenin gözlerinde
Gelecek sevinçlerin düşünü.
Yüreklerde kinler döllenecektir,
Ayrılık gözyaşı göllenecektir.
Gözler tavana perçinli, açık…
Külümüz un-ufak savrulacaktır,
Liman ne bilmeyen dalgalarına,
Denizin yahut hiç görmemiş deniz
Çorağına çöllerin ıssız-sessiz.
Yine O fermanı dinletecektir
Aşk yeni canları inletecektir.
                    1970
<end>

<start>
Güçlüydü günahlar,güçlüydü peygamberler
Tanrım,biz ne kadar da güçsüz kaldık...
Veliler,ıztırapların çocuklarıydı,
Biz ıztıraptan da,zevkten de,senden de öksüz kaldık.
.
<end>

<start>
Merhabalar olsun, merhabalar
Bahar geldi, yine ballıbabalar...
Daktilo ve karbon kağıdı kullanmadan,
Harcamayıp gereksiz çabalar
Bütün bu taraflarda, birden...
Baharı başlattılar.
Gerçi tesbihlerini dinleyen,
Erenlerden eser yoksa da...
Bütün çocuklar için,
Ve akşam diz ağrılarıyla inerken,
Evinin yolunda onları görüp
“Evlâdım ne güzel açmış”
Diyebilen nineler için,
Baharı başlattılar üşenmeden.
<end>

<start>
Terket kederi çürüyüşe ey yüreğim! 
Toplanmasın ürünü, sürünsün tarlalarda, 
Sürünsün ürünü ayak altında; 
Kalsın tarlalarda keder...
Ay doğsun gece üstüne tarlaların, 
Ay doğsun, Ay doğsun...
Evet Ay doğsun, 
Ay hep böyle üzerimde dönse...
Sevgi kalıcı, İnanç kalıcı, 
Çürüyen sâdece bedense, 
Terket kederi, çürüsün ey yüreğim.
<end>

<start>
İkinci Dünya Savaşı yıllarını yaşamış, 
Ne kuş var ne kedi ne köpek çevremde...
Beyazıttaki çınar, 
Ve Üniversite kapısı da olmasa
Kendimi Kamerde bileceğim.
Mecidiyeköy dutlukları çoktan
Ezelî Arşivde yer aldılar
Ve Beyazıttaki Çınar
-Hatıra-i celâdet topunu görmüş olarak-
'Burada bir de havuz vardı' diyor
Ben ise Zweig'ın Viyana'yı, 
Petropolis'ten özlediği gibi
Eski İstanbul'a Petropolis kadar uzak
Yeni İstanbul'da, 
Eski İstanbul'u özlüyorum.
<end>

<start>
ı.
Bizim diyarda Sen, 
Sokakta satılır gibisin ey elem, 
Bir eşek sırtında ve eşeği, 
Kuvvetle muhtemel yakında öleceği, 
Bir ihtiyar çekiyor, yürütüyor.
Ey elem, onunla seni paylaşmak 
Dışında bir ilişkimiz kalmadı...
Oysa, bizden öncekiler için, 
O adam bir Hak aşığıydı.
Ben çok sevinci uğurladım, 
             Dönen var mıydı yok hatırımda.
             Sevinçler, yüreğimin Garında, 
             Uğurlanırdı daima
             -Şemsiyeli ve uzun paltolu-
             Hatırlamıyorum hangisi döndü, 
             Uğurladıklarım, gözümde hala.
ıı.
Bir gündü o Beykoz akşamında, 
Bulutlar, alçalma yarışında, 
Omuzlarımızdaydı bulutlar...
İç ürperten bir serinlikle, 
Sulardan göğe, gökten sulara, 
Ve insanlara çarpıp duran, 
Küçük Çocukları korkutan
Alıcı kuş gibi bir akşam, 
Gökten bizi süzüyordu.
Fakat hangi yıldaydı bu? 
Yıllar ve günler karıştı...
Şimdi uğurladığım sevinçler, 
-Şemsiyeli ve çok uzun paltolu-
O gençlik görünümleriyle
Kaldılar hayalimin Haydarpaşa Garı'nda.
<end>

<start>
UMMAN
(Saz eseri) 
Dar bir sokaktı, iki kıyıda evler
İnsan ömürlerinin aktığı
Bir dere yatağını sınırlardı
Akan insanlar hep değişirdi.
Hangi dere böyle değildir ki? 
Kutup yıldızını, çoban yıldızını
Göklerde arayan çocuklara
Büyükler hep akan dere,
Kendileri kenarda kaya
Görünürdü bir süre.
Dereler ırmağa ulaştıkları gibi,
Kuruyabilirler de.
Dereler deryayı hiç bulmayabilir,
Umman bir umuttur sadece
Ah, umman bir umuttur sadece.
             1986
<end>

<start>
Can akımı küçük bir kediden geçer,
Üç günlükken ölür kedi, daha nice...
Daha nice iletkenden,
Geçmeyi sürdürür akım; Bu gece
Bilmem nedendir sustu şarkım.
Batan günün kızıllığı yayılırken,
Şarkı başlamıştı ve sesler...
Sesler Vaslav bulvarından,
Bir erganun âhengiyle doğup,
Külâhlı kulelerine şehrin
Topkapı Sarayı’ndaki kardeşlerinin
Selâmlarını henüz sunmuştu ki;
Bilmem nedendir, sustu şarkım.
Bunca Bohemya kralının,
Anılarını yaşatan Prag, sen
Değişen düzenlerle sarsılmadın...
Hatırlatma bana bizdeki
Sulugöz ve içten olmayan özlemi...
Bir Ortaçağ katedralimiz sayılan
Bergama Ulucâmii’ne uğramadan
Sâdece antik kenti gezdikten sonra,
Cehennemî otobüslere dolarak,
Cehennem olan kıroları ve Tünel’de,
Galip Dede’ye baş çevirip bakmadan
Sent Antuan’a seğirten zontaları...
Bizim işimiz çok zor biz ki,
Nazım Hikmet’in ve Yahya Kemal’in
Âkif’in ve Hacı Bektaş’ın 
Hâşim’in ve Pir Sultan’ın 
Yüreklerini anlarız.
İslav kederinden ve Tanburi Cemil’den
Ayrı zevkler devşiren dervişleriz ki,
Yâremiz merhem kabul etmez
Kokteyllerden sormak ile,
Köftelere saplanan kürdan mızrak ile
Belli olmaz ahvalimiz...
Fakat sayılırız parmak ile,
Kırmak ile de tükeniriz...
Tükendik bile,
Hüvelbaki...
Hemşerilerinin vefâsı sana,
Mübarek olsun ey Prag
Biz bedbaht ettik Dersadet’i;
Sağol, beni karşıladın,
Şimdi de bulvar ve köprülerinde,
Heryere taşıdığım dertlerimle,
Beni başbaşa bırak.
<end>

<start>
Kaz adımıyla yürür içimde karamsarlık,
Ve hayâlin salınır onunla karşıt yönde; 
Gittikçe uzaklaşan şarkı gibisin artık,
Yalnızlık hükmediyor bu çok bulutlu günde.
Sevdâ sırlı sularla sürüklendi sâhile...
Kara kumudur kalan kalbimde bozkırların.
Ümitsizdi yolculuk ve dağıldı kafile,
Benim içimde çamur ve kar’ı otogarın,
Sen güzel günlerini şarkılaştırdın bile.
İnsanlar ne ki, çoğu kalpler ezen birer tank
Senin de çevren yalnız kuş ve çiçek değil ki...
Yerler makine yağlı, izmaritli ve çorak.
Uzaktan şarkıların duyulurken sâdece
Sırtlanlar arasına konar bir küçük serçe
Tuzlu göller, dikenler arasında bir kaynak,
Kaz adımıyla gelir şimdi yıldızsız  gece 
Âh ömrüm, sen elimde onarılmaz bir sırça.
<end>

<start>
Aşk neydi ki...Bir hayaldi,yahut Düş'tü
Bir sırça kadehti aşk,elimden düştü
Yıllarca yüreklerde vefa ummuştum
Birden görüverdim ki,yürekler boştu
<end>

<start>
Gece, aranıyordu yine arıyordu sızacağı ruhlara yol...
Ruhlar olmasa Gece nedir ki? 
Geceler nedir ki...hepsi geçicidir...
Vurulmaktan korkar gece...bu sebepten
Vurur İnsanları canevinden evlerinde...
Vurur insanları tarlalarda, ormanlarda
Vurur insanları otoyolda bulvarlarda...
Gece ülkesinde soluk daralabilir, 
Gece yaraları en onulmazı yaraların.
<end>

<start>
Zaman adında o kadim Sultan'ın
'Hisar'tesmiye olunan sarayından, 
Muhtelif seciyeli şehzadegân, 
Arz üzerine dağılmışlardır.
Garp pâyitahtlarına hükmeden büyüğü
Mermer ve çelik seciyeli olmağla, 
Onun mülkünde asırlarca, 
Bina ve meydanlar aynı biçimdedir..
              İkinci Şehzade ahşap ve erguvan seciyeli
.             Benim Çocukluğumda Boğaziçi
              O Şehzadenin hükmündeydi
              Son yılların birinde, 
              Amcazade yalısında sanırım, 
              Hâl-i nez'inde görmüştüm o genci
Daha sonra üvey kardeşi-çürük beton ve plastik seciyeli-
Onun yerine geçti...
Kimi şairlerin ömrüne
Hükmü geçen Şehzâde
Bir kelebek uçarılığını taşır, 
Âkif ve arkadaşlarının günlerine
Hükmeden Şehzade ise
'Bu din garip geldi garip gider'
Sırrına mazhardır.
Ah Çocuk, bunları sen nerden bileceksin? 
Ben Zaman Sultanı'nın sarayından
Ve vak'anüvisliğinden kovuldum
Adlarını şimdi anmadığım, 
Başka Şehzadeler de tanımışken, 
Halk arasında seni, 
'Zaman Prensesi'ni buldum...
Şiiri bırakırdım bilsem
Şimdi nerelerde olduğunu, 
Ümitsiz de olsa bekleyişim, 
Seni düşünür sadece
ve susardım
<end>

<start>
ŞARKI-TÜRKÜLERLE HESAPLAŞMA
I.
Urfali sayılmam ezelden Ömer Beyefendi; 
Fakat güzelden de sarfınazar edemem
Gözü mü çıksın buyurdunuz gönlünüzün? 
Hayır, bunu temenni edemem.
Pederim mi validem mi olacak,
Yoksa yetim mi kalacaksınız? 
Ah zalim zaman ve kibritsiz…
Kibritsiz ateş yakan duhteran…
Kar düşüyor şimdi muttasıl,
Kar musukisini de kalmadı duyani
Karar verdiniz mi? Elli yıl oldu.
Pederim mi valdem mi olacak? 
Yoksa yetim mi kalacaksınız…
Karlar düşer düşer muttasıl,
Giryanım ben ey Gece
Giryanım ben Adamo
II.
Geldin mi, bekleniyordun da diyemem
Beklenmiyordun da…
Gidelim, pekala, düşelim yola
Kontakt anahtarını çevirme sakın
Sigara ve çakmağı da yakma
Tek kişinin yüreğinde bir sızı
Varsa eğer ardımda.
Bana yeter ve bu da olmazsa olur
Ardına düştüğüm şu anda,
Yüreğimde bir huzur
Ve ötelere bir merak,
İçimde kaldıysa bana elverir.
Folklora uymayı bırak lütfen,
Yani yakma sigara ve çakmağını; 
Çağdaş davranma helikopterle gelerek,
Bütün zamanlarda yaptığın gibi,
Karşıma birdenbire çık.
Hüsrev Hatemi
<end>

<start>
Kimse kimseye doymadı ki, herkesi herkesin
Herkesi herkesin elinden aldılar
Böyle söylemişti o zayıf, 
Avurtları çökük ve parlak gözlü, 
Siyahlar giyinmiş, siyah çoraplı hanım...
Böyle söylemişti gıcırtılı
İçimi üşüten sesiyle
'Burada bir Nevin Hanım vardı degil  miii? 
Sonra iki kızı ve kendisi, 
Zaman geçti ve öldüler degil miii? '
Boğazım kurumuştu sessiz, 
Bir çığlıkla uyandığımda
Hemen kayboldu zayıf Hanım
O zaman dokuz yaşındaydım
Şimdiyse bir karakavak
<end>

<start>
İzleri acıların silindi mi? 
Silindi mi yarıklar tarlalarda
Yağmurlarıyla yeni acıların
Sırası gelen yeni yüreklerde
Yeni acılarla yağan yağmurlar
              Yarıkları kapatmış mıdır onlar? 
Sevgiler sıradan mıydı sanmam...
Kutlu günlerde ümitlerle doğan, 
Sevgilerin yok olması bizdendi, 
Biz yele verdik; 
Sır oldu sevgiler, sele verdik...
Savrulan yeleleriyle sevgileri, 
Süvariler ufka bakardı sessiz; 
Sonra karanlık yüzlü atlılar, 
Yağmurlar kaybetti izlerini, 
Tarlalarda yarıklar kapanmıştı...
Yeşerdi yöre, sonra bir süre, 
Geçti.
Sevgi savruluyor yel önünde yine, 
Gün bitti bize göre değil yarın, 
Yarın bize göre bir gün değil! 
Sanırım ki bizim yürek yarıklarını, 
Yeni yağmurlar değil
Ölüm kapatacak artık
<end>

<start>
Bir ney sesiyle hıçkırık, 
Karışık...
Edirne yolunda tipi, 
Önce  serpen, giderek yoğunlaşan kar
Ölüm yine salınıyor sekerek
Ah Ölüm, Ah Seeen, boğazına dursun ham çökelek
Sen Edirne, sen neşeli günlerimde bile...
Hüznü kulağıma bağıran diyar...
Uzakta tahammülfersa çay bahçeleri...
Kenara yığılmış ve örtülü
Yaz mevsimini bekleyen masalar
Benim beklediğim gelmiyecek ve ayrıca
Beni de bekleyen yok
<end>

<start>
Sonbaharlar, son bulmadan ardarda
Ardarda hüzün daraltır yürekleri, 
Dağlar yürekleri kızgın temreni aşkın, 
Eski mızraklarsa, hep mahzenlerde..
Mahzun ve sevinci tanımadan ölmüş, 
Yüreklerle dolu mahzenlerde..
Sonbaharlar, son bulmadan ardarda, 
Ardarda hüzün, zincirleme...
Ardarda kırgınlıklar ardarda.
Süregelen bir durum degildi ki mutluluk
Sürüp gitmedi de, 
Ha evet sürüp gitmedi sonlandıydı
Keder ise zedelenmez bir tabaka içimizde, 
Yüreğimiz onunla sırlanmış.
Böylesine kirlenmiş bir dünyada, 
Hançerlenmiş sayılabiliriz tek tek
Vurgun yedik ömrümüzün derin yerinde
Kargışlar kar gibi yağar ve karanlık,
<end>

<start>
Ey âfet-i cihansûz,
Ey dilber-i ter ü tâze!
Bir defileye girsen yüzde yüz,
Defile olur kepâze...
Ve boyalı yüzlerde,
	Müstehzi gamzeler;
Bükerler dudaklarını,
Devirirler gözaklarını,
	İncelmiş zevkli teyzeler.
Mübaşir pederinin
Çektiği bütün sıkıntıları,
Sen de etinin ve derinin
İçinde taşıyorsun.
Şükür koruyor Tanrı,
Dokunmuyor verem basili 
Şimdilik yaşıyorsun.
Ey bîkes ü garip,
Seni görse başının çevirip,
Bir kere bakmazdı Nedim.
Ne terakkidir ki ben,
Bu nazmı seninçin söyledim.
Bir sakız çiğneme olsun kusûrun,
-o kadar olur-
Bir de sarı yüzünde ağzının iriliği.
Garîk-i ye’s elem etme babanı
Senden daha çok bakım görse de,
Lüks bir evde bir deve tabanı
Sen yaşamağa devam et.
Sen yolunu bul da yaşa kızım
Bizim çabuk azap çeken vicdanlarımızın
Rahatı için bu lâzım.
<end>

<start>
BERLİN 1969
Şimdi Giritli Aziz Efendi’nin ruhu
Berlin İslam mezarlığından,
Der ki: Her türk benim kitabımdan bir Cevat’tır.
Çünkü her türk kendi yüreğine
Acılar dokuyan bir tezgahtır.
Bizler birer Sadullah Paşa’yız yurt dışında; 
Bizi sadece acı bekler zira,
Kalbimiz hüzün oklarına açık
Delik-deşik bir nişangahtır.
Bizde sevgi elemdir ve “türk hüznü”nü
“Alman hüznü”ne çeviren
Hiçbir kambiyo bürosu yok henüz.
Hepimiz dertli büyürüz, hayat bizim için,
Kederle kurtuluş arasında bir berzahtır.
Ah biz de “Die schöne Zeit ist vorbei” diyerek
Bira ve sosisten sonra uyumağa gidebilsek.
Oysa biz başka ulusların da elemlerinin 
İzini sürer dururuz
Berlin’i otobüsle geçerken
-İki dilde anlatan rehber-
Le Corbusier evinden de büyük,
Bir keder dolduruyor içimi,
Süleymeniye heybetinde bir keder.
Bu kadar çok ve görünmeyen mezartaşı,
Hayal gözüme çarpmamıştı hiçbir kentte; 
Kalbimse bugün nasıl söylesem.....
Blumental Biraderlerce doldurtulup,
Darütta’lim-i Musiki pulu yapıştırılmış,
Bir taş plak.
Sen ey zamanın “Seda izlerine göre bilenmiş
Mahruti ala platin iğnesi! ”
İnletme onu bırak.
Hüsrev Hatemi
<end>

<start>
Basel'de Gece
Yağmurda ve gece parke taşları,
Yalnızlık zehrinin tabletleridir; 
Gece, yağmurda yad elde
Bütün şehirlerde hele Basel'de.
Fifre ve davul sesleriyle
Tarihine kapanırken kent,
Neylesin bir yabancı bilemez.
Adına dikilen katedralde,
Çok önce yaşamış bir yalvacın
Duyar iç acısını,yürür hep yürür
Islanmış, parlayan parkelerde,
Otel, o yalnızlık mabedinde biter gece.
1976                 Hüsrev Hatemi
<end>

<start>
Yöntemsiz ve düzensiz bir şekilde,
Hüzün damıttım durdum ömrümce
Dağınık bir ambarda bulduğum
Tozlu, eski bir imbikle
-İlk sahibinin Şeyh Galip olduğu söylenirdi-
İmbiği ambara bırakıyorum,
Ne cevabım var bundan böyle ne sorum
Silinirken ülkeler ve ormanlar
Birey yokoluşlarının ne önemi var? 
“Ah şahım” yazılı duvar,
Umarım bana da bir yer bağışlar
Cemiller silindi, ortada Cemal,
Mestler nerede, ortada Elest...
Nasıl olsa onlar da yorumlayacak,
Yorgun yorumlarımı söylemeden
Her taze güle; 
Onların gönlünü boğmadan toza, küle
Salmadan köhne kente velvele,
Gitmek göründü, gitmeliyim...
Söndü ocak yok şule.
<end>

<start>
Sonumuzu unutmağa değil miydi?
Sonlu çizgilere o kadar bağlandığımız,
Bir güzel söz, gülünce çukurlaşan yanak
Ve bir ses şimdi süzülen anılardan
Sonumuzu unutmağa değil miydi?
Hep seni anmağa değil miydi?
Pişmanlık kanatlarını kuşandığımız?
Suçlar gururumuzu kırar, eksiltirdi
Sonra pişmanlık gelir, sana yükseltirdi...
Nedâmet zevkine alıştıksa,
Hep seni anmağa değil miydi?
Ama günahla kuşanılan, bu kanatlar, 
Senden uzaklaştırırmış, düşünmedik.
Bilemedik fakat ne değişirdi bilsek?
Sonumuz yine iterdi, bu çıkmaza bizi
Ve Tanrım şimdi sana yakın değilsek,
Neyi değiştiriyor üzüntümüz?
Neyi değiştirir ki üzüntümüz?
Nedâmetsiz erişilmez mi mutluluğa?
Ömür boyu aramaktan yorulmuş,
Kapını çalacağız soluk soluğa;
Senden bir ses gelecekse eğer,
Ne soracaksa sorsun melekler.
Bu gürültülü sessizlikten
Diğer yanda çektiğimiz yeter.
<end>

<start>
Tanrım,sen yalnız iyi döşenmiş,
Yüreklere mi doğarsın?
Duaların lambrileriyle kaplanmamış
Duvarında ne tablo ne desen 
Şömine-soba hak getire,
Fareli ve rutubetli yüreğime,
Davetlisin,bekliyorum
Ölüm yıkıcısı,sen gelmeden 
Onu altüst etse bile;
Sen her yerde var olansın,
Sana geç kalınmaz asla.
<end>

<start>
Kaybettiğim eski İstanbul bir gün
Yaşlı, hasta bir beyefendinin,
Terekesinden çıkacak
-vefatından hayli sonra –
Ben o günü sanmam ki göreyim
Fakat o gün geldiğinde 
Büyük bir sarı zarf içinde
Üstünde “muhibbim” filan beyefendiye
İthafıyla yaldızlı bir kent
Yarı küflenmiş fakat olağanüstü güzel
Zuhur edecek bir evden...
O zaman kentimiz çoktan,
Hani erkek çocukları ürperden
Hımar tıraşından geçerek
İmar görmüş tepeleriyle
New İstanbul olacağından
İş işten geçmiş olacak
Sadece gönül sahipleri umarım
Derinden ve insanın içine işleyen
Bir musıki duyacaklar kısa süre
Beton tepeler üzerinde...
“İşte onların mahvolmuş yurtları”.
<end>

<start>
Ey nevnihal senin misalin,
Hayalde düşte bile görülmez...
En az yüzyıldır Beyoğlunda,
Gezer ve süzersin gözlerini.
Sonra eve nasıl dönersin? 
Sarıyer minibüs durağında
Gören olmamış seni
Ne de güller arasında bensiz...
Niçin beni üzersin? 
Benden çok yaşlı hayal sen...
Ey hayalet yavrucağım
Bostan ıssı kakıyıp
Bana bunu soracak.
Şimdi hala Kayseriyle Sivas arasında
Dağ başlarına Yunus bulutları asılı,
Kimlik sormadan “zifin”ler sunan
Yeşil tepeler Trabzon'da.
Sen aynı güzellik değil misin? 
Görüp kaçırdığımız neşe sen, 
Görüp kaybettiğimiz mutluluk.
Tanık mısın Edirne minaresi? 
Narin parmağı kurşun kubbenin
Tanık mısın? 
Bostan ıssı kakıyıp
Bize soracak ihtimaldir.
<end>

<start>
Uğultu, dağ başına kadar izlesin beni, 
İzlesin beni uğultu doruğa kadar, 
Her biri bir ses perdesiydi, çevremdeki insanlar...
Saz semaisi sussun şimdi; 
Öyküler ilginçliklerini yitirdiler, 
Ümit ise, geçerliğini...
Uğultu, dağ başına kadar izlesin beni, 
Dallar, çiçekler ve sarp kayalar
Beni devralmalılar uğultudan, 
Beni devralmalılar, orada, dorukta.
Duyduğumda hep yogun bir derde
Dönüşen besteyi istemiyorum..
Fakat orada, ilerde, dorukta
Uçurum aşağı, kısa yolculukta
Duyulsun isterim saz semaisi
Bulutun akı ve göğün mavisi
İçinde dağılıp yokolsun o da...
Tükenip de sona erince ömür, 
Kişinin bestesi O'nunla ölür.
<end>

<start>
Bir ses dolduruyor kulaklarımı, 
Ne kadar da Deniz kızı  Eftalya, 
Borulu gramofonlar inlerdi, 
En tramvaylı 1935 Istanbul'unda
Ve en yalnız, en bitik bir İstanbullu
Anardı Yemen'de gömülü olan
1916 lı yaz günlerini
                Sen yine bildiğin gibi tara saçlarını
                 Takmayı da unutma bir karanfili
                  Bırak bana düşünmeyi eski saçları
                  Bırak bana düşünmeyi eski günleri, 
                  -Böylesi daha iyi-
Ah o ses Tanrım yine o  ses
Ne kadar da Adamo, Animals, Beatles
Bu sesle de gömüldü çoğumuzun, 
1966'lı yaz günleri.........
<end>

<start>
Uzaklarda olman daha iyi
Kangurular ve koalalar gibi
Uzaktan, haziran günleri gönderirsin, 
Yakındansa dolu, kar ve tipi
,
<end>

<start>
Füsun ki, gözlerinin postnişini o idi, 
Kederdir yüregimin degişmez postnişini
Kırmızı mavi deniz karardıgında akşam
Yüregim zaten soğuk, çek yalnızlık! Elini
Birazdan görünecek o çatık kaşlı adam, 
Ve serbest bırakacak anıların selini....
Karda soğuk kokardı paltosu Peder Bey'in
Soğuğun da kokusu mu olurmuş? Demeyin
Babalar paltolardır, siyah, gri, lacivert
Her pederin pederi kendi yüreğine dert, 
Her anne yüreginde kendi annesi anı, 
Bilinç okyanusunun köpek balıklarıysa, 
Parçalar anılara biraz derin dalanı
Suç bende biliyorum, hep orda kalmalıydım
Sandık odasında hiç geçmezdi belki zaman, 
Yaşardı Fevzi Paşa, yaşardı komşu Hanım, 
Denizde mayınlara aldırmazdı Chamberlain
Füsun ki, gözlerinin postnişini o idi, 
Kederdir yüregimin degişmez postnişini
Ey Keder! Yüreğimin degişmeyen konuğu, 
Seni bazan unuttum, yalancı bir coşkuyla
Fakat neşemin birden kesilince solugu, 
Beni süzüp durursun, alaycı bir kuşkuyla
Kalbimde sana yer yok! Çek yalnızlık, elini
Kederdir yüreğimin değişmez postnişini
<end>

<start>
Siyah madendendir ölümün jeti,
Tekerlekleri pistten kesilir.
Kesilmesiyle birlikte yolculuk biter,
Havalimanı karşıda belirir.
Dünyada –henüz unutmadınız-
Karanlık siyahtı, burada aksi
İşte sizi almağa gönderilmiş; 
Farları siyah yanan bir taksi.
-Eve bir telefon mu? ...
Hayır, yarın nasılsa onlar da
Buradadır.
Otel mi? Yok devenin ayağı! 
“Yolcunun burası sürekli durağı.”
<end>

<start>
Mecdelli Meryemsiz Batı
Sen, orada duran, yoksa Mecdelli Meryem misin? 
Ne kadar uzakta kaldı değil mi günlerin? 
Sen ki inandığının-belki de sevdiğinin-
Ayaklarını saçlarınla kurulamıştın.
Alabildiğine kudretli Roma'nın
Ve Kral Hirodes'in günlerinde
Soğuk ve fakir kulübende onu
Kaybettiğine nasıl da ağlamıştın...
Duydun mu rivayet ederler ki son yıllarda
Batıya bir kere uğramış İsa,
Ve karşılaştığı ilk kadın ona
'Bay İsa demiş alın şu elli fenig'i
Atın şu otomat'a, bir sabun bir havlu
Düşecektir kusura bakmayın çarşıya,
Çıkıyorum ben'
Sonra çok müzikal bir sesle
'Auf wiederseheeeen'
Demiş ve uzaklaşmış.
Derler ki rivayet ederler ki Hazret-i İsa
Mecdelli Meryem'siz bu dünya yüzünde
'Beni niçin terkettin İlahi' dedirten,
Yalnızlığı bir daha duymuş yüreğinde.
1969            Hüsrev Hatemi
<end>

<start>
Bütün olaylardan önceydi Kitap,
Hayli uzun zaman yumağı bir de
Bir ölüm gecesi...doğum ve nice
Ölümler, doğumlar, yine ölüm...
Yürek çöküntüsü ya da sevinç haberi,
Gördüm yüzünde ışıyan yazları,
Yüzünde kazılmış kışları gördüm.
Sözler serpilmişti sazlıklara,
Sızan ışık altında sözler nemli,
Sözler serpilmişti sıcak kumlara,
Güneş altında da sözler gördüm
Duydum...
Kuşkuların yoğun kedere, kederin yasa
Yasın yıkıma dönüştüğünü
Kitap aslında çok önceden bir muştuydu
Neden öyleyse çocuk, neden
Yüzünün taç yaprağından çekilmiş su?
Küçük bir çiçek için ne uzun...
Ne hazin bir öykü bu.
<end>

<start>
Keskin ağzından ayrılık kılıcının, 
Yüreğimin yediği darbe, 
Bu acının; 
En uç örneğini bana tanıttı:
Neden kısas uygulandı ki  yüreğime? 
Ne suçtu ne de bir suça kanıttı, 
Eski Dünya’nın ölümünü seyretmesi...
Yılları yele vermiş olması da belki
İkinci bir ağır suç sayılarak, 
Nâhak yere zaman yargıcı, 
Yüreğim için bu hükmü verdi.
Görmeden sevdiği kentler: Bağdat, 
Saraybosna ve Priştine’nin
Harabolduğunu duymuştu
Kendini savunmaması bundandır...
Ben yirminci yüzyılı, bu sebeple
Yüreğimsiz bitiriyorum.
<end>

<start>
Sen de bilirsin hüznün incelmişliğini,
Fırınında değil, mezecilerinde bulunur kalbimizin,
Oysa keder, kara ekmek gibi zorunlu neredeyse...
Senin verdiğin hüzün kedere dönüşüyor gitgide.
Sabah güneşi vuran doruklardan,
Pembe rengi sildim şimdiki halde...
Tipiyi çağırdım göz gözü görmesin yine.
Gözlerime ilgisizlik bulutları ardından,
Kış güneşi gibi soluk,serin bak.
Her zamanki bakışınla muhakkak,
Özlem buzulu çözünür, taşkın olur.
Sabah güneşi vuran doruklardan,
Pembe rengi sildim bugünlerde; 
Dağdan kereste kesemem bunu bekleme,
Kafeste kuş beslemek de değil bana göre 
Son nefesine yetişmeyi düşler miyim,
-Tanrı  beni korusun-
İlgisizlik bulutları ardından,
Kış güneşi gibi soğuk bak gözlerime.
Tipiyi çağırdım göz gözü görmesin yine; 
O güzelim bakışın kesinlikle 
Eritir buzulları taşkın olur.
Ömür vadisinin sona erdiği uçurumda,
Duygu nehri çavlanlaşır ve korkunç coşkun olur.
<end>

<start>
Gönül çeşmesini tâ durulunca pâk...
Etmeye bir ömür yetmedi.
Güller ki neyden fazla inlerken,
Nemli gözlerle bir mâzi,
Ve tâlik yazılı çeşme
Nerdeydi?
Zemin denirdi, arz denirdi, sağlam
Ve sıkı basarken ona biz neden?
Serviler, kekik otlarıyla bir âlem,
O eski âlem neden kaydı?
Ölüm beklemezdi serviler gerçi,
Bilmem hangi hayal kırıklığı, yâhut
Hangi kederle müntehir onlar,
Kına giren kılıçlar misali,
Yeraltını süslemektedir şimdi.
Güller, yılanlar ve bütün
O eski âlem’in çocukları,
Semada ararken servileri.
<end>

<start>
Aşk var sanıyorduk, bu ne boş ümitmiş
Aşk, sadece eski çağlara aitmiş
Birçok kişi yıllar yılı beklerken onu
Kalbler boşa çarpmış ve ömürler bitmiş
<end>

<start>
Sanma sevgim benim bencillikti,
Sen olmak isteğiydi, sencillikti.
Ne de güzel şekillenmiştin dünyada,
Kalacaktın sanırdım bu ne bolluktu.
Sen olmayınca sade Taşkasap semti oldu
Sen olunca gülistanlık, güllüktü.
Ben gökyüzünün dilsizliğine isyan etmiştim,
Tanrım ne yakıcı ne zor kulluktu.
<end>

<start>
Bütün sevgilerdeki zehir de ne? 
O son buluşların fısıldadığı
En çok sevdiğimiz andır yine,
En çok duyduğumuz an yalnızlığı.
<end>

<start>
Yoğun sevgide Ben’im suçum yok;
Dış dünyâdan, Sen’den geliyor bu...
Yoğun acıda Sen’in suçun yok;
İçimdeki Ben’den geliyor bu...
Fakat, diniyorsa bu acı bazan,
İçimdeki Sen’den geliyor bu...
<end>

<start>
Başta,sevinç getirir kısa süre
Ortada ve sonda yıkıntıyı yaşamanın
Adı,Aşk'tır
Hatta geriye sarıp da kaseti,
Bir ömür dolduran coşku ve haseti
Ve yaman bir çöküntüyü yaşamanın
Adı,Aşktır
<end>

<start>
MEDHAL
Musikicibaşı, sen iyi bilirsin
Sudan olduğunu her dirinin; 
Kederler ki gözyaşlarından can bulurlar,
Sevinçlerden daha diridir onlar.
Şimdi var olmayan o bahçeler,
Bir de yer altı suları izlensin; 
İzlenmelidir de nedendir,
Çekildi köşeye arzular...
Elem demidir ve bu bezmin,
Dağılması yaklaştı, bu hazin; 
Her dirinin, bahçelerin ve kederin,
Göğe yükseldi suyu, bulut yok.
Geri dönmez o su ey mutrip,
Dönse de göremem ki ben...
Güllerin şevki yok ey mutrip,
Sadece hakkı var kederin.
II.
Bir tavus becerisiyle renkleri,
Sermesin önüme artık Mâzi,
Nağmeler yayılsa hemen şimdi,
İsfahan perdeleri isterdim...
Ağaçlar ve ağulu bir ağıt,
Günlerden derlenmiş bir ahenk.
Kader ve Çengelköy’de bir çeng...
Göklerin dürülmesi yakın mı ki? 
Yırtılmasın mı yıpranmış yürek,
Ümit Alpertunga’sını sırladık...
Arzuları attık kuyulara; 
Neden kendimizi daima
Gelecek elemlere hazırladık.
(ÇENGELKÖYDE BİR ÇENG, 1994-1996)
<end>

<start>
1943 ABLALARI
“Ey gözlerinin rengi kadar kalbi güzel kız”lar
Geçip gittiler...
-Zaten çok güçsüz idiler-
Ne savaşı durdurabildiler,
Ne de pahalılığı.
Gece Kısıklı’da projektörler.
Yarıp dururlarken karanlığı
Vefasız böcekler zikri bırakıp
Batı usulü terennümdeyken
(Aziz Mahmud Çilehanesi civarında) 
Benim, Simkeşhane-i Amire’de,
Çekilmiş bir gümüş telden ibaret hüznüm
Nasıl anlatır kırküç ablalarını...
Ey ölüler ülkesindeki Istabl-ı Amire’nin
ölü atları, götürün beni kırküç yılına.
Bulmalıyım Ahmet Haşim’den öksüz kalan,
o yılların kızlarını,onların ki hançer-i ebruları dile saplanırdı efsus
Kimine hançer-i kaza saplandı kimine infarktus
Ve o yılların kızları
Geçip gittiler
Hüsrev Hatemi    1979
<end>

<start>
Kendimle baş başa kalınca
Çok defa,
Hava soğur, anılar tipisi başlar
Kar zerreleri yüzümü acıtır, burnum alnım buz gibi
Bu yağış, bazan iri taneli bir dolu
Nerdeyse kafatasımı kıracak,
Dua ve Ümitlerin şöminede yandığı
Ruhumun dağ evine dönerim.
Ümitler ısıtmaz insanı ruh kışında,
Saman alevi gibi yanar ve sönerler
Kurtarıcı olan dualardır ancak,
Duaların ormanını beslemedikçe
Sonumuz donmak.
Ayrıca ruhumuzun dağ evinde,
Ölümden sonra da önce de
Yalnızlığımız mutlak.
<end>

<start>
Bana anlattı vaktin çok geç olduğunu Çocuk,
Konuşmuyordu tabii, sadece baktı, mahzun.
Yerde ayak izleri “uzaklaşan O”nun
Yürekteki izlerse, gözlerinden; 
Bir goncaydı mutluluk hiç açılmamışken solgun.
Aramızda da bir “Kan Kalesi”
Ok yağıyor üzerime bardaktan boşanırcasına yoğun,
“Bana öyle bakmamalıydın giderken,
Cehenneme dönmemeliydi yokluğun.”
Ardına bakmaların olmasaydı mahzun,
Bu kadar ağrımazdı belki kalbim…
Ama beni yalnız bırakıp giderken,
Bakışlarınla yıkılmış,
Gidişinle kimsesizim…
Son sahnemiz bu olacaktı demek bizim,
Arada yüksekte bir Kan Kalesi
Ve giderken arkaya bakış atan
İki suskun.
<end>

<start>
Yetmez mi, Hüzünler Perim yetmez mi?
Sana bir İnşirah Sûresi neşesi 
Bana bir Yâsin sessizliği...
<end>

<start>
Kizlep tutar sevüglüg adrış günü belgürer
Başlığ gözüğ yapsama yaşı onung savrukar
Aşk ne kadar gizli tutulsa,
ayrılık gününde ortaya çıkar.
Yaralı yüreğinle gözünü yummaya çalışma,
gözyaşların etrafa saçılır.
(Çelebi Bizi Unutma s. 46)
<end>

<start>
"Beni hatırlayın dostlar" demeden
Hatırlanmayı bir küçük çocuğun,
Bir insan ömrü kadar ancak yaşayacak
Beynine bırakır ve ölür kanarya...
Bizim ömrümüzün son buluşu, kalın
Bir cilt gibi...
Oysa bir gül yaprağı gibi ince ve yalın
Olmalısın Ey Ölüm.
<end>

<start>
Yine ben öğüt aldım pirimden
Eyilik ettiğinden sakın kendini
Hazreti Ali'den kalma erkandır
Eyilik ettiğinden sakın kendini
Ol sana düşmandır dost gibi bakar
Fırsat da bulunca urganın çeker
Yürek dalga vurur çevrilir akar
Eyilik ettiğinden sakın kendini
Belinde götürür gümüşlü bıçak
Eyilik olsa öküze olmazdı bıçak
Ağaya hayır etmez asla uşak
Eyilik ettiğinden sakın kendini
Köroğlu der atam hem anam ağlar
Size malum olsun beyler ağalar
Gidi felek ciğerciğimi dağlar
Eyilik ettiğinden sakın kendini
<end>

<start>
Çekin gelsin Kırat'ımı
Ben bilirim kıymetini
Zindan almış kuvvetimi
Eğil koç Kırat'ım eğil
Kırat birem birem basar
Yerin damarını keser
Seher yeli gibi eser
Eğil koç Kırat'ım eğil
Kırat seni gezdireyim
Deryalarda yüzdüreyim
Tarihlere yazdırayım
Eğil koç Kırat'ım eğil
Kırat seni anlatırım
Sırmalarla çullatırım
Meydanlarda oynatırım
Eğil koç Kırat'ım eğil
Kırat'a değer biçeyim
Murada kanat açayım
Meydanı yarıp geçeyim
Eğil koç Kırat'ım eğil
Köroğlu'nu sen bilirsin
Diyar diyar gezdirirsin
Düşmanımı ezdirirsin
Eğil koç Kırat'ım eğil
<end>

<start>
Düğünde derdimi yansam
Gelir benimle dost olur
Dar günümde iş buyursam
Yatar çadırda hasta olur
Yiğidin şahlanır atı
Her yerde ünlenir zatı
Geride bekleşir kötü
Kaçmaya yaman usta olur
Köroğlu'yum hey ağalar
Zarbıma dayanmaz dağlar
Sakın bozulmayın beyler
Bozulmak kötü nesne olur
<end>

<start>
Düğünde derdimi yansam
Gelir benimle dost olur
Dar günümde iş buyursam
Yatar çadırda hast'olur
Yiğidin şahlanır atı
Her yerde ünlenir zatı
Geride bekleşir kötü
Kaçmaya yaman ust'olur
Köroğlu der hey ağalar
Darbıma dayanmaz dağlar
Sakın bozulmayın beyler
Bozulmak kötü nesn'olur
<end>

<start>
Pişman oldum ben bu hale
Yavru göğsünü düğmele
Bağlandım güle bülbüle
Hele düğmele düğmele
Kapa koynunun içini
Çekerim burdan göçümü
Affeyle benim suçumu
Yürü düğmele düğmele
Al kibar başlı bürünür
Saçağı yere sürünür
Bahçende güler görünür
Hele düğmele düğmele
Oturmuş bade içersin
Dostun düşmanın seçersin
Bizim illerde açarsın
Şimdi düğmele düğmele
Köroğlu der ki n'idersin
Akıl baştan al gidersin
Çamlıbel'de sarfedersin
Şimdi düğmele düğmele
<end>

<start>
Dinleyin ağalar dinleyin beyler
Sorarım bunları bir gün olur ki
Adam olup koç Kırat'a binişim
Kırarım belini bir gün olur ki
Ben yükümü dağ başına çözersem
Sıra sıra koç yiğidi dizersem
Yiğitler elinden bade süzersem
Ararım bunları bir gün olur ki
Al yanağım kızıl kana bulandı
Akan kandan coşkun sular bulandı
Düşman ne söyledi paşam inandı
Sorarım sizlerden bir gün olur ki
Ben Yusuf Bey idim kendi başıma
Düşürürdüm koç yiğidi peşime
Küçük Ali'm çıkar dağlar başına
Ararım sizleri bir gün olur ki
<end>

<start>
Dinleyin ağalar meydan açıldı
Vurun yiğitlerim hoy günü bugün
Koç yiğitler bugün için seçildi
Vurun yiğitlerim hoy günü bugün
Bu meydana yalın kılıç inmeli
Naramızdan düşmanımız sinmeli
Kötü ağlamalı dost sevinmeli
Vurun yiğitlerim hoy günü bugün
Köroğlu der yurdum Çamlıbel dağı
Tutun yiğitlerim sol ile sağı
Düşmanın bağrına atın mızrağı
Vurun yiğitlerim hoy günü bugün
<end>

<start>
Derya altı biner demir doludur
Meydana girende aslan canlıdır
Özü bir han kendi İsfahanlı'dır
Şimdi koca beyim yanında gerek
Ah dedi ben bu zevkimi artıran
Tek başına bir Halebi batıran
Beş dünya güzelin seçip getiren
Şimdi Celal Beyim yanımda gerek
Gürcistan elinden amane kaldı
Şam ile Halep'ten bir şikar aldı
Aslı Polat oğlu Mısır'dan geldi
Bıyıklı Yusuf um yanımda gerek
Kılıç çekip ordulara saldıran
Acem şahın bayrağını aldıran
Şeşber atıp bedenleri böldüren
Kizir Mustafa Bey yanımda gerek
Köroğlu zındanda ne olur hali
Yurdumu görmezsem olurum deli
Cepken hezeranlı eli cidalı
Yiğit İsa Balı'm yanımda gerek
<end>

<start>
Derelerde biter söğüt
Anasından almış öğüt
Araplar da olur yiğit
Ayvaz burdan kaçtı sandım
Kırat'ıma vurdum haşa
Dengime almam bey paşa
Ayvaz doldur yaldız şişe
Ayvaz dolu içti sandım
Ayvaz giyer dolama
Ayvaz'a durun selama
Bir nur doğmuş bu aleme
Ayvaz göğsün açtı sandım
Köroğlu meyinden içen
Ak yüzünden kara saçan
Ayvaz içmiş gelip geçen
Can bedenden uçtu sandım
<end>

<start>
Zülfikar u Kamber ile
Ali dünyaya bir geldi
Hak ana arslanım dedi
Veli dünyaya bir geldi
Erenlerin ereninin
Sultanımın kereminin
Şah-ı Veysel Karani'nin
Eli dünyaya bir geldi
Aşıkların irfanının
Bülbüllerin gülşanının
Hazreti Nuh tufanının
Seli dünyaya bir geldi
Aşıklık demir leblebi
Yersen aşk olsun çelebi
Bu aşık Seyrani gibi
Deli dünyaya bir geldi
<end>

<start>
Zatına maletmiş bizi Yaradan
Arayerde ne ben ve ne de sen var
Yetmiş bin hicabı çekip aradan
Cam-ı aşk dolusu gidip içen var
Köçekler üstadın reyince raksan
Gönül sevdiğine hak ile yeksan
Atalette edip tedbirde noksan
Takdir-i Mevla'ya kulda küsen var
Seyrani reise inayet hüda
Eyleyip yaratmış deryada ada
Şahların darphanesinden maada
Kalpazanlık edip sikke kesen var
<end>

<start>
Zalimin zulmünden yıkıldı cihan
Hak Habib-i Mustafa'ya de gelsin
Dört tarafım oldu adüvv ü düşman
Şah Aliyye'l-Murtaza'ya de gelsin
Niçin düşünmedin Hakkın divanın
Nasıl kestin şah evladı gerdanın
Dava etsin zalim Yezit'ten kanın
Şah Hüseyn-i Kerbela'ya de gelsin
Dur oldu dergahtan ol iblis hele
Niçin azab oldu ol Azazil'e
Kıyamet yakındır Mehdi'de bile
Semavatta Mesiha'ya de gelsin
Seyrani kabul et Hak nefesini
Bir gün boş bırakır ruh kafesini
Zahir batın ilm-i ledün dersini
Tefsir eden ulemaya de gelsin
<end>

<start>
Zalim felek pek zulmetme acele
Bilirsin eğlencem gurbet eldedir
Susamadım bu genç yaşta ecele
Bülbülüm hevesim gonca güldedir
Ahım bulut gibi göğe dolanır
Gahi parelenir gahi ulanır
Gam yeli estikçe gönül bulanır
Sanma bulanıklık hemen seldedir
Birbirine aşık koyun kuzular
Köşeğin özleyen deve bozular
Yaralarım göz göz olmuş sızılar
Fitiller içinde yaram beldedir
Seyrani halletmez felek müşkülüm
Yaktı ateşlere savurdu külüm
Ya ayrılık ya bir ecelsiz ölüm
Elbet bu ikinin biri eldedir
<end>

<start>
Yüce Tanrım her bir derde bir ilac
Yaratmış mı tabib bilmesin diye
Bir sedef incisin etmemiş ihrac
Na-ehil delici delmesin diye
Tatmışız tadını buy-i fülfülün
Koklamış doymuşuz kokusun gülün
Güldüren güldürmüş gülistan gülün
Bülbül-i şeydasın gülmesin diye
Yaratmanın diğer ismi aferin
Yaradılmışların hayırla şerin
Kiramen katibin kudret defterin
Yazmış müdebbirler silmesin diye
Çok Seyrani benim sağ ve sollarım
Dost köyüne doğru gider yollarım
Yaradan buyurmuş deli kullarım
Benim huzuruma gelmesin diye
<end>

<start>
Yolum hak erkanım Mefhar-ı Alem
Hak'tan haberdarı buldum bu yolda
Zikr u fikrim budur benim demadem
Haydar-ı Kerrarı buldum bu yolda
Muhammed zahirde edip istimdat
Anları hayırla her dem kıldı yad
Kadri zayi olmaz ebedü'l-abad
Cafer-i Tayyar'ı buldum bu yolda
Hiç eder mi ümmet olan böyle suç
Nasıl ümmet bilmem Yezit bağrı tunç
Şehr-i Horasan'dan eyleyen huruç
Müslim Teberdar'ı buldum bu yolda
Bugün gafil oldu Seyrani dünden
Hak zahir ehline ay ile günden
Hızır Nebi gibi ilm-i ledünden
Vakıf-ı esrarı buldum bu yolda
<end>

<start>
Yedi yıldız doğdu üçü terazi
Kavuştu Ülker'e gitti birazı
Yarın mahşer günü ararlar bizi
Mizan terazisi kurulur bir gün
Biçaresin deli gönül naçarsın
Amel defterini bir gün açarsın
Sırat köprüsünden nasıl geçersin
Günahın sırtına sarılır bir gün
Makamımız ala karlı dağ olsa
Etrafı hep lale sümbül bağ olsa
Her ne kadar paşa olsa beğ olsa
Yakasız gömleğe sarılır bir gün
<end>

<start>
Evvel giymez iken ipek mintanı
Giyersin eğnine çul yavaş yavaş
Feragat kıl bırak aşk ü sevdayı
Olma bir dilbere kul yavaş yavaş
Heder olsa bir pul için her demin
Muhannet babına basma kademin
Emsaliyle konuşmayan ademin
Altın ismi olur pul yavaş yavaş
Soyundum libasım oldum üryani
Seyrettim köşeyi çarh-ı devranı
Bu dünyanın işi bitti Seyrani
Başına bir çare bul yavaş yavaş
<end>

<start>
Yaratmış dünyayı cife şeklinde
Kudret-i hallak-ı Hazret-i bari
Halkı haris etmiş şürb ü eklinde
Mahluk birbirinin olmuş şikarı
Anlaşılmaz aşkın derdi heceden
Merd-i kamil bilir bu neticeden
Güneş gafil bilmez hal-i geceden
Aya sor ahval-i leyl ü neharı
Vird-i şemse gelmiş açılıp solmak
Kurs-ı maha gelmiş boşalıp dolmak
Marifet bağından bir gonca yolmak
Binde bir arifin değildir karı
Halimden dünyada bir felek bildi
Onun da defterin tez bari sildi
Gurbete gidecek vakit değildi
Anın için yanar vücudum narı
Kimse yarin gurbet ele salmasın
Bencileyin gam bahrine dalmasın
Dilerim ki sebebine kalmasın
Perişan eylesin Hazret-i Bari
Kehpe felek bildiğinden yanılmaz
Davam ahirete kadar görülmez
Der Seyrani deli gönül yenilmez
Yoksa yar elinden bir belgizarı
<end>

<start>
Yarasa kuşuna benzer fukara
Kanadı bitse de bitmez tüy tozak
Kim sürüp hümanın izin çıkara
Gönül birbirine olmuş bir tuzak
Oku var sure-i nun velkalemden
Hazreti Eyyub'a derdi elemden
Gidip sual eyle Fahr-i Alem'den
Nedir el-firaru mimma la-yutak
Seyrani kıssanın nihayetine
O Şah-ı Kerbela hikayetine
Şahın mertebe-i şehadetine
Muhabbet gerektir alel ittifak
<end>

<start>
Yarab ihsanına bin şükür olsun
Ulemaya rağbet ne kadar uymuş
Yadında bizleri ibadet kılsın
İnsana da rahmet ne kadar uymuş
Naçar olanlara lazımdır niyaz
Hafız-ı kelama gerektir avaz
Din-i İslamda farz mü'mine namaz
Salata cemaat ne güzel uymuş
Yaz günü safalı kış gününde kar
Sadıklara rıdvan kaziplere nar
Güzellere vefa aşıklara zar
Kamillere sohbet ne güzel uymuş
Saimlere sabır mü'mine gaza
Mülhide cehennem asiye ceza
Seyrani günahkar çıkamaz yüze
Asiye şefaat ne güzel uymuş
<end>

<start>
Akıl almaz kulak duymaz göz görmez
Şükret kula Hakk'tan ihsan var iken
Göz görmüş olduğun sanma öz görmez
Sen küfre yar olma iman var iken
Hırs varise cihan kavgasız olmaz
Harp olmasa toprak boşalıp dolmaz
Milletler muhtelif müttehid olmaz
Tevrat Zebur İncil Kur'an var iken
Seyrimiz Seyrani zahirde sair
Olsa da batında Mevla'ya dair
Ümidin keser mi ehl-i kebair
Şefi-i Rahmet-i Rahman var iken
<end>

<start>
Uğradım Bozok'a al yeşil olmuş
Alaçamlı karlı bellerin gördüm
O yer cennet misal ne hoş süslenmiş
Kokar burcu burcu güllerin gördüm
Ezel Göndelen'de işlerdi kayık
Meleşir mor koyun böğrüşür geyik
Yaylalar içinde Çatal Bozhüyük
Alaçamlı karlı yerlerin gördüm
Gurul gurul öter dağların kuşu
Bir şeye benzemez Mevla'nın işi
Kanak Çukuru'nda gör konak taşı
Misafir almayan köylerin gördüm
Kara Ziyaret'in mumları yanar
Nalbantın başında turnalar döner
Üçoluk Suyu'ndan içenler kanar
Nice güzel konmuş yerlerin gördüm
Armutalanı'nda çıkınca düze
Meleşir boz koyun karışır yaza
Orada rast geldik geline kıza
Güzellerin zülfün telini gördüm
Sarıklı'yı sorsan sıralı taştan
Kefenli Burun hiç görünmez göçten
Sakla dağlar sakla borandan kıştan
Kışı eksik olmaz yaylayı gördüm
Yahyasar dağından indik konağı
Parlıyordu güzellerin yanağı
Mustafa Aparmışın açık konağı
Yumuşak tatlıca dillerin gördüm
Güzellerde çadır kurmuş oturmuş
Çoban boz koyunu yaymış getirmiş
Esmiş acı poyraz kaymak yetirmiş
Sütü kaymağı bol yerlerin gördüm
Gel gönül gelmişken gel seyran eyle
Bir daha yolumuz uğramaz böyle
Ardıçalanı da başına yayla
Beylere münasip yerlerin gördüm
<end>

<start>
Üç beş hurufattan hisse kapanlar
Her alimi her hocayı beğenmez
Bir iki ilaçla deva yapanlar
Eflatun'u ve Lokman'ı beğenmez
Her tarafa meydan vurup laf eden
Heva-yı nefsine ömrün sarf eden
Karanlıkta gölgesine hayfeden
Rüstemi Zal pehlivanı beğenmez
İbare okuyup mana seçmeyen
Aşkın şarabından damla içmeyen
Kendi karısına sözü geçmeyen
Adalette Süleyman'ı beğenmez
Dost benimdir bana kimse değmesin
Bu sevdadan gayrı vazgeç demesin
Canan huzurunda boyun eğmesin
Kemter Seyrani'yi bir kul beğenmez
<end>

<start>
Anamın rahminden inmezden evvel
Dokuz ay eğlendim kanda misafir
Bugün geldim ise yarın giderim
Bir ulu kervanım handa misafir
Mü'minlerin defterine bakılır
Münafığın ahireti yıkılır
Can boğazdan çalı gibi çekilir
Cesedin içinde rah da misafir
Birgün Hakkın divanına varılır
Münafıklar mü'minlerden ayrılır
Semanın perdesi birden sıyrılır
Semanın yüzünde gün de misafir
Der Seyrani seni verene yalvar
Bu dünyanın bin bir iki hali var
Şefaat kanısın ey Perverdigar
Ümmetlerin bir gün sende misafir
<end>

<start>
Ana rahiminden yere düşmeden
Dokuz ay ben oldum anda misafir
Geldim ise yine elbet giderim
Düzüldü kervanım handa misafir
Mü'minlerin defterine bakarlar
Münafığın ahretini yıkarlar
Mengeneden bir kıl gibi çekerler
Cesedin içinde can da misafir
Mü'minler hep Hak yoluna çevrilir
Münafıklar bir araya derilir
Basiret perdesi gözden sıyrılır
Semanın yüzünde gün de misafir
Camilerde olur oturak mimber
İçinde kokuşur misk ile amber
Seyrani de der ki Rasul-i Server
Bir gün ümmetlerin sende misafir
<end>

<start>
Miracıyım ben de Musa-yı aşkın
Yarab tecelliden Tur eyle beni
Sönük yıldızıyım sema-yı aşkın
Nur-ı zatınla pür-nur eyle beni
Şu Çin seddini ta toprak temelden
Eğer yıksalar mülk gitmez mi elden
Rızana muğayir olan amelden
Refik et tevkıfın dur eyle beni
Ka'r-ı san'atında meçhul çok sır var
Sensin cümlesine vakıf-ı esrar
Esrar-ı hilkatten eyle haberdar
Gör kalplere mürşit mur eyle beni
Seyrani kuluna halkı güldürme
Setreyle isyanın nasa bildirme
Cihanı sen ism-i mevtle öldürme
Azade-i nefh-i sur eyle beni
<end>

<start>
Mevtimden sakınıp eyle merhamet
İnceltip canımı üzme sevdiğim
Canımı tenimde gel eyle rahat
Zülfünü gerdana düzme sevdiğim
Mestane mahbubum çeşmini üzer
Kim görse şüphe yok yüreğin üzer
Dalga-i düşmandan eyleyip hazer
Bahr-i muhabbette yüzme sevdiğim
Süzüp gözlerini kaşların çatar
Perişan kakülün ruhsara atar
Ok gibi kirpiği canıma batar
Gözlerini gayet süzme sevdiğim
Bağ-ı muhabbette meyve bulmağa
Seyrani cam gibi bade dolmağa
Nakışlı kilime nakkaş olmağa
Aşkın ipliğini çözme sevdiğim
<end>

<start>
Mahlas üzerine ser mahlas diye
Tuğlar taktı elin Seyrani'sine
Yirmi dokuz harften al mahlas diye
Teklif eder durur Seyrani'sine
Er isen sözünü yürüt bin ata
Söz ana değildir söz bence ata
Olur olmaz adem söz ata ata
Pare pare oldu Seyrani'sine
Her aşık içtiğin hayat sanırlar
Her meclisi havlu-hayat sanırlar
Ben memat olsam ber hayat sanırlar
Sağlığında girdi Seyrani'sine
Belki bu şeb bizde o yar bulunur
Başı yastıktayken duyar bulunur
Sanma bu dünyada uyar bulunur
Evereğin edna Seyrani'sine
<end>

<start>
Ma'deni aşka emin oldum sığındım hazrete
Malik oldum cevher-i asl-ı veliyyinni'mete
Al sualine cevabım bil veliyyinni'metim
Hayder-i Kerrar ki sahiptir müebbet şöhrete
Taht-ı arşta devredip ervah-ı Mevlana gibi
Sabit oldu bendelik yazıldı ismim huccete
Hakimim dil oldu ağzım mahkeme davam dua
Düştü kavli seyyidü'l-ahkam-ı Sulh-u himmete
Nafizü-l-ahkam hükmünden döner hakim değil
Dinle da'vamı mutabıktır Kitab u sünnete
Düş tevekkül babına yalvar Mucibü'd-da'vete
Git gide her işin başı dayanır hikmete
***
Padişahlık olmaya niklikle nam almak gibi
Olmaya niklik adudan intikam almak gibi
Şah-ı İskender giderken zulmete aldığı mum
Şeb çerağ-ı Hızr'a nisbet muma çam olmak gibi
Terk-i azm-i din eden zalim Yezid'e yok murad
Subh-ı iman-ı bekaya küfr-i şam olmak gibi
Düş tevekkül babına yalvar mücibü'd-davete
Başını aç hazır ol tac-ı hüma-yı devlete
***
Dost gibi düşman ilacından sağalmış yare bul
İlde tel kırmaz tarak vardır sakalın tare bul
Zor gönülden düşme gökten düşmeden ben bilirim
Kalb-i sultandan düşen kul parçasından pare bul
Ru-beru parlar güler zağlı kılıç elmas gibi
Adl'için kından çıkarılmış kılıçta kare bul
Kıl kadar nan ü nemek hakkın gözetmezsen eğer
Merd isen düş kendi başın derdine bir çare bul
Gözden ağlar düşman özden ağlamaz dost mevtine
Eğri özde bulmadım ben doğru sözlü are bul
Düş tevettül babına yalvar mücibü'd-da'vete
Gitgide her bir işin başı dayanır hikmete
***
Kul eder mizan hülyasında Kaf dağı dirhem
Gelse elden binde bir dilden gelen söz la-cerem
Gözlerimsin sen benim derse severken kes ümit
Umma kendin görmeyip gayri gören gözden kerem
Derd-i aşk büktü belim bu derdimi nidem eğer
Çeşm-i insaf ile bakmazsa veliyyi muhterem
Düş tevekkül babına yalvar mücibü'd-davete
Gitgide her bir işin başı dayanır hikmete
<end>

<start>
Levh-i kalbe yazı yazan kalemin
Ağzın açıp dilin yarmak yok mudur
Deranunda olan derd ü elemin
Çaresin ehlinden sormak yok mudur
Derde göre derman libas biçene
Derdi dertten beğenmeyip seçene
Acı denizlerin suyun içene
Tatlı sudan akan ırmak yok mudur
Harman muhtaç olur bir süpürgeye
Bir kuşa bin dane Hak esirgeye
Küpünde acıyıp azan sirkeye
Çatlatıp kabını kırmak yok mudur
Ey Seyrani nişan diken tirlere
Tepik vurup yıkmak için yerlere
Rüya ta'bir eden muabbirlere
Şer düşleri hayra yormak yok mudur
<end>

<start>
La-yu'ad mana var amma lafzının
Harfi bir yiğirmi bir otuz gibi
Faydası yok güle o mahfazanın
Bulur rüzgarını tozar toz gibi
Oğulun anacın balları ayrı
Değil mi halince halları ayrı
İki çürük vardır dalları ayrı
Biri fındık gibi biri koz gibi
Haydutlar acaba bilmem ne millet
Çektirir aleme fakr u mezellet
Ademe bulaşır var iki illet
Bir tanesi humma bir uyuz gibi
Şem'a pervaneden evvel yakılmış
Başına duhani sümbül takılmış
İki sıfat vardır başa çakılmış
Teşhir eder başı bir boynuz gibi
Sadıkların hakka bağlı özleri
Yalancının kara olur yüzleri
Seyrani'nin doğru olan sözleri
Helvanın içine giren tuz gibi
<end>

<start>
Lafz-ı mahlukatta olmuş müstetir Hak varlığı
Kenz-i mahfi-i vücutta o yapan bazarlığı
Halikın malumudur mahluk-ı naciz olduğum
Ayb-ı mahlukatın örter Halikın settarlığı
Batın ilminden haberdar olmayan ademlere
Şüphesiz olmazdı belli Cafer'in tayyarlığı
Alemin bünyadına atmış meramınca temel
Mümkün olmaz Halika mahlukunun mimarlığı
Kerbela'da yendi haksızlık hakkı Seyrani
Hırs-ı zalimdir Yezid'e yaptıran hunharlığı
<end>

<start>
Kurtuluş yok el oğlunun elinden
Dilerse akıtır suyu yokuşa
Kızarmış yanağın vahdet gülünden
Kande nail oldun sen bu kokuşa
Sanma ki arkadaş dünya döleşe
Ecel pehlivanı çıkmış güreşe
Mezarlı mezarsız yatan üleşe
Gelip akrep çıyan bir gün çöküşe
Olur ahvalimiz mahşerde yaman
Var ise gam değil zerrece iman
Seyrani bir şair gördüğü zaman
Koç gibi meydana girip tokuşa
<end>

<start>
Baksam yüzüne bende olan göz tükenir mi
Ya sende olan böyle güler yüz tükenir mi
Vasfınla senin dilde olan söz tükenir mi
Bir yılda bahar kış ile hiç yaz tükenir mi
Bir mah gibi bir gün gece gündüz tükenir mi
Alemde ölüm var ise öksüz tükenir mi
Geçmiş deve vardır yük ile ince elekten
Lazım bir elek pak edici halkı kepekten
Her ademe efdal diyemem gökte melekten
Mümtüz diyemem her meleği felekten
Bir mah gibi bir gün gece gündüz tükenir mi
Alemde ölüm var ise öksüz tükenir mi
Kör körlüğe razı olarak gözsüz olur mu
Gündüz gecesiz gece gündüzsüz olur mu
Hüsnünde solar fasl-ı bahar güzsüz olur mu
Bir mah gibi bir gün gece gündüz tükenir mi
Alemde ölüm var ise öksüz tükenir mi
Rabbim bana ver bir dem-i devran-ı tecelli
Baykuş gibi kaldın yine zulmette teselli
Bu derd-i elemin ne ise çare-i halli
Aid sana Seyrani'ye ver nur-u teselli
Bir mah gibi bir gün gece gündüz tükenir mi
Alemde ölüm var ise öksüz tükenir mi
<end>

<start>
Tüfeğine acar derler
Dekirine macar derler
Yatan kelb'e kocar derler
Kalk koca'oğlan yat(ı) cı olma
Bu mu senin neferliğin
Şerefi var askerliğin
Yeri midir tembelliğin
Boşa dolu at(ı) cı olma
Seyrani'yi iyi tanı
Bu milletin büyük şanı
Sarmış düşman çevre yanı
Yadı içe kat(ı) cı olma
<end>

<start>
Tövbekar ol gönül tarikten çıkma
Namertten şefaat şifadar olmaz
İyilik et sakın bir gönül yıkma
Görüşme kötüyle onda ar olmaz
Dinleme dünyanın kıyl ü kalini
Düşürme üstüne el vebalini
Gözetle kamilin bir kemalini
Zira böyle kişi bahtiyar olmaz
Namertler içinden hicret et durma
İyilik edersen kimseden sorma
Kendin zadelikle Seyrani kurma
Mezar taşı ile iftihar olmaz
<end>

<start>
Tıfl-ı muhabbetin olsam dayesi
O yar kucağıma yatar mı bilmem
Sütü kaymak eder lebin mayesi
Mayesiz hiç yoğurt tutar mı bilmem
Bakıp halkın geda ile bayına
Düştüm erenlerin hak-i payine
Merkezleyip beni vuslat yayına
Himmet nişanına atar mı bilmem
Seyrani gülünden bülbül kaçması
Yok amma var kendin döküp saçması
Gül ağzın bülbülden uğrun açması
Diken gibi göze batar mı bilmem
<end>

<start>
Tevekkül babına eyle intisab
Çekme kasaveti medar-ı maaş
Nahnü kesemna da kesilmiş cevab
Az rızkın çoğalmaz gel etme telaş
Ölür ana baba çıkar aradan
Yetimler hakkını görür Yaradan
Dert ehli ümidin kesmez çareden
İki el baş için ederler savaş
Akan su serinden olagör agah
Senden agah olan geda olur şah
Değirmenin çarhı zikri illallah
Hu ismin zikreder döne döne taş
Bir ekmenin olur bir de biçmesi
Bir konmanın olur bir de göçmesi
Her kimin var ise yiyip içmesi
Değirmenden alsın dersin karındaş
Yaratmış Seyrani Hak ağzında dil
Dilini söyleyip durma Hakkı bil
İsm-i cismin ateş ab u türab bil
Can Ruhulkudüs'ten çekmez ayrı baş
<end>

<start>
Teleksiz kanatla şahin uçamaz
Kanat ister elbet telek sevdiğim
Leylek şikarının kanın saçamaz
Kaynak ister pençe bilek sevdiğim
Aşk atlası dokunsaydı ipekten
Giymeyen kalmazdı deli tepekten
Değirmen öğütür unu kepekten
Temizleyen ince elek sevdiğim
Kulun her hacetin Tanrı bitirir
Noksanını koymaz hepsin yetirir
Baş üstünde gönül dostun götürür
Koça boynuz değil şelek sevdiğim
Aşıkların canı maşukun teni
Cevher-i can Hakkın güzel madeni
Aşık Seyrani'den sorsunlar seni
Soyu insan huyu melek sevdiğim
<end>

<start>
Tekebbürlük etme aslını düşün
Bar u heva türab sudan değil mi
Emredince eşyaya Hak lafz-ı kün
Eczadan mürekkep beden değil mi
Kafesinden bir gün uçurur canı
Açılıp kalınca boşlar bu canı
Alt eyledi toprak Şah-ı Merdan'ı
Dest ile devesin yeden değil mi
Can kulağın keşfet dinle kelamı
Mağrurane bana verme selamı
Ahmed için halk eyledi alemi
Akıbet ukbaya giden değil mi
İkbalim güneşi eylerse tal'at
Hakikat hırkasın eylerim hil'at
Erenler elinden Seyrani elbet
Yetişmiş cihanda fidan değil mi
Ecel şarabının acısı başka
N'ola gelmeseydim cihana keşke
Beğenip girmezdim konağa köşke
Varacağın kabir dar bilmedin mi
Bir gün o kabirden üryan kalkarlar
Günah levhasını sana takarlar
Tartılır günahın cümle bakarlar
Meclis-i Kübrada ar bilmedin mi
Mahşer yerlerine üryan varılır
Ettiğin günahlar bir bir sorulur
Cehennem üstüne sırat kurulur
Sana hamle eder nar bilmedin mi
Der Seyrani oldun başın kaygusu
Yılanın akrebin yoktur sayısı
Cehennemde vardır gayya kuyusu
Katrandan libaslar var bilmedin mi
<end>

<start>
Taş bağırlı değirmenin ununu
Kepeğinden seçip eler var imiş
Kırk bin sene evvel Adem donunu
Giyip Havva için yeler var imiş
Haber duymuş kulak Havva sesinden
Cennette yok iken bilmem nesinden
Doğmadan Adem'in sol eğesinden
Doğmuş gibi çözüp beler var imiş
Vücud-ı Hazret-i Adem gelmeden
Adem Havva Havva Adem bilmeden
Anlar birbirine bakıp gülmeden
Haline anların güler var imiş
Çarhın arabası cızılamadan
Öküzün yüreği sızılamadan
Koyun yaratılıp kuzulamadan
Kurdun kulağına meler var imiş
Derun-ı Seyrani öz benim değil
Dilden işitilen söz benim değil
Seyr-i cihan eden göz benim değil
Ben yok iken gözde neler var imiş
<end>

<start>
Takdirine uygun fi'lim muvafık
Etmeye kadirsin Hazret-i Allah
Bileydim etmezdim nefsime yazık
Var mıdır emrinden taşra giden rah
Kestin mi çareyi ben biçareden
Kimden şekva edem bahtı kareden
Var ederken kalbim sen ey Vareden
Murad etmedin mi etmek nazargah
Mizan-ı kudretin suçum tartar mı
Rahmetinle benim cürmüm artar mı
Açık kapıların hepsin örter mi
Bir avuç toprağın ettiği günah
Seyrani'yim kabul eyle hacetim
Sen kabul etmezsen yok selametim
Benim çile çekmekliğe takatim
Var mı yok mu sensin halime agah
<end>

<start>
Sureta karına mahluku insan
Kandil-i kibriya ilişti kaldı
Yazıldı besmele işaret nihan
Ol arş-ı a'laya ilişti kaldı
Alan aldı erenlerden himmeti
Cahile alemde etmem minneti
Ehlinden sorarlar seyr-i hikmeti
Muallak balaya ilişti kaldı
Seyrani'yim henüz aşkım dolmadı
Mağrur olan muradını bulmadı
Melek tevekkeli şeytan olmadı
Azrail la la'ya ilişti kaldı
<end>

<start>
Örümceğin sıratından
Kendi geçer kimse geçmez
Ay güneşin suratından
Bir zerreyi yerip seçmez
Bir koyunu kurt yese de
Kalır bin bir vesvesede
Pis denir kelp batan süte
Susuz kalsa çoban içmez
Seyranî daldan budaktan
Dilin esirge dudaktan
Çoban kurtulmaz ödekten
Bir tene iki can geçmez
<end>

<start>
Padişah-ı aşka olalı nedim
Çilehane oldu mesken-i kadîm
Enelhak demedim Entelhak dedim
Melamet dalında astırdın beni
Eyledim dervişlik bir Huda dedim
Başladım eliften sonra ba dedim
Münkirler la dedi ben illa dedim
Şeriat babında susturdun beni
Aşkla güleşmenin vaktin geçirdin
Ben bade istedim sen zehr içirdin
Bazen kartal gibi sarpta uçurdun
Bir vakit serçeye pusturdun beni
Koydun Seyranî'yi mecnun yerine
Aklın ermez ettin hayır şerrine
Cellat oldun kılıç vurdun serine
Baht-ı siyahıma küstürdün beni
<end>

<start>
Rabbim sana hacet değil arzuhal
Her nefeste sen alimsin sözüme
Tenimde canımda kalmadı mecal
Medet senden yokuş ile düzüme
Amel sazım bozuk düzen çalmışım
İsyan deryasına düşüp dalmışın) 
Aziz gecelerde gafil kalmışım
Nevm-i gaflet düşman imiş gözüme
Düzemedim turna gibi katarım
Viranede baykuş gibi öterim
Ben aşkın nârına yanar tüterim
Hayrettedir tamu nârı özüme
Hava-yi nefsimle ettim ülfeti-
Başa satın aldım gamı mihneti
Açıldığı zaman amel hücceti
Seyranî'yim cürmüm vurma yüzüme
<end>

<start>
Sahte bir cilveyle gülme yüzüme
Candan muhabbetin var değil bana
Gelip görünsen de kâhi gözüme
Derim aşkla gönlün yâr değil bana
Hatırımı hasta iken sormaya
Geldin mi şer düşüm hayra yormaya
Sevdin birdenbire geri durmaya
Sana namus ama ar değil bana
Gönülde parlarken ümmid-i vuslat
Beynimize düştü ateş-i firkat
Aşkımın şiddet-i nârına nispet
Cehennem ateşi nâr değil bana
Seyranî bülbülde olsa ötmemek
Güllerin elinden gelse bitmemek
Ateş-i aşkınla yanıp tütmemek
Elden gelse bu aşk kâr değil bana
<end>

<start>
Sakın dokunma destime
Kaza olur fincan düşer
Hançer çekersin kasdime
Gel eyleme bir kan düşer
Feryadım hep gün yarısı
Kınayanadır darısı
Rast gelse güzel sürüsü
Sehmime bir civan düşer
Mecnunum leyi ü nehar
Zar ederim vakt-i seher
Kande doğsa yaz ü bahar
Bülbüllere efgan düşer
Seyranî'yim yolum uzak
Turnalarda olur tozak
Ben bülbüle kursam tuzak
Tecellimden yılan düşer
<end>

<start>
Sana ağyarlardan olur mu vefa
Aklını fikrini sadık yâre ver
Yeter yâr yüzünden çektiğin cefa
Man sur gibi milki kıdemdara ver
Her güzelin olmaz yeşili alı
Her arının olmaz çecinde balı
Muhabbete nasip olmayan malı
Hâkime hekime nâra kara ver
Aşkın metaından düzdüm bohçemi
Seyranî'yim yan basarnam ökçemi
Ben veririm muhabbete akçemi
Sen yel çalış ömrün rüzigâra ver
<end>

<start>
Elbette bu çarhı bir döndüren var
Tehi döner çarh-ı felek değildir
Gelmiş olanları bir gönderen var
Gidip de gelmemek dilek değildir
Şem'-i vuslatına seza sönmemek
Ne mümkün mahluka fani dememek
Bu çarhın elinde değil dönmemek
Galiba binası dölek değildir
Bu dünyaya gelen yine göçmekte
Emeğine uygun mahsul biçmekte
Herkes kendi rızkın yiyip içmekte
Kul kula sebeptir şelek değildir
Kuran kurmuş böyle yolu erkânı
İzan erkân piri Tanrı arslanı
Ehlinin malumu Âşık Seyranî
Çiğ süt emmemiştir kelek değildir
<end>

<start>
Şehr-i hakikata doğru gidenin
Ayağı altına yol gönder beni
Fazilet elinde şahlık edenin
Rabbım kapısına kul gönder beni
Cehennem yoluna sapsam da şayet
Cennete rehberim ol gönder beni
Bozmak mümkün ise aklım bikrini
Boz da bakir iken dul gönder beni
Ey Seyranî fermanıdır künfekân
Mantık-ı vahiddir kudret-i lisan
Hakkın kudretinden başka bir mekân
Bulmak mümkün ise bul gönder beni
<end>

<start>
Şu cihan zindan mıdır dünya mıdır bilmem nedir
Şer midir mahşer midir kavga mıdır bilmem nedir
Uğrasmlar Tanrı'nın kılıcına iş erleri
Cümlesi sağır mıdır ağma mıdır bilmem nedir
Müslümanlıktan murat tutmaktır Allah emrini
Müslümanlık bir kuru dava mıdır bilmem nedir
Oldu sarıklar emini beyt-i mali Müslimin
Beyt-i mali Müslimin yağma mıdır bilmem nedir
Mültezimlik eylemek layık mı kürsü şeyhine
Eylemekten etmemek evla mıdır bilmem nedir
Bağrımı kaldırmayan yerden benim bu doğru söz
Aşk ile gayret midir sevda mıdır bilmem nedir
Hak söze razı olan Seyranî'yi incitmesin
Saz mıdır bu söz müdür şekva mıdır bilmem nedir
<end>

<start>
Toprak ejder olmuş varanı yutmuş
Gaflet beşiğinde sağı unutmuş
Kedi var aslanın yerini tutmuş
Aslan var adına kedi söylenir
Bir kötünün eli erse varlığa
Derler ana aman beni yarlığa
Bir eyinin eli düşse darlığa
Veliyullah olsa gidi söylenir
Yolcular yanılır yollar yanılmaz
Merhemin bulmayan yara onulmaz
Şu dünyada kötü iyi anılmaz
Herkesin şerefi sütü söylenir
Hayder-i Kerrarveş deven yedince
Canını Mevlaya teslim edince
Seyranî dünyadan göçüp gidince
Anılır dillerde adı söylenir
<end>

<start>
Tuttu vahdet vechine kesret sıfatın Hak nikab
Künhü zat-ı vahdete etmek sıfatı feth-i bab
Etti idhal bir turab unsurda bin bir ma'deni
Ab-ı har-ı badını bu veçhile sen et hisab
Zahiren bin bir hakikat ismi dört bin dört olur
Her bir ismi çeşm-i irfana açılmış kitab
İlm-i mahluku hakikat ilmine nispetle bil
Çeşm-i mur-veş noktadır Allahü a'lem bissevap
Nokta miktarı ilimden dörtte üçün verdi Hak
Emr-i levlakinde fahr-i âleme sen duy cevap
Halk-ı âlem dörtte bir ilmi senin müşterek
İster isen bul içinden sehmini al ey şebap
Ger bu bilgi şems-i Haktan doğmasaydı harice
Tanrı, Seyranî demezdi Davud'a faslelhitap
<end>

<start>
Yakup gibi gam evinde bunalıp
Gözüm Yusuf için ağla gez yürü
Hüsn-i hayalinin çarkına çalıp
Hasret kılıcını zağla gez yürü
Ey çeşmimin akan ab-ı revanı
Firkat deresinden tutmuş mekânı
Buluncaya kadar bahr-ı ummanı
Kızılırmak gibi çağla gez yürü
Havalarda bulut gibi bulanıp
Gül misali şebnem ile sulanıp
Pervaneler gibi şem'e dolanıp
Nâr-ı aşka canın dağla gez yürü
Şeddadin cenneti bağ-ı İremi
Yere geçmiş malı Karun haremi
Seyranî kimseden umma keremi
Sıdkını Mevlaya bağla gez yürü
<end>

<start>
Yavrusuna kuş yuvadan
Kısmet aramaya uçar
Enis yokuş düz ovadan
Kimi koğar kimi kaçar
Poyrazının tipisinin
Hikmeti var hepisinin
Tanrı kısmet kapusunun
Kimin örter kimin açar
Anadan doğunca çulun
Var mıydı paran ve pulun
Tanrı yarattığı kulun
Verir rızkın komaz naçar
Sekiz olur dokuz olur
Kengel sütü sakız olur
Tosun büyür öküz olur
O da bir gün göpe sıçar
Tahtında oturur melik
Hırkaları bölük bölük
Seyranî'nin cebi delik
Her ne koysan döker saçar
<end>

<start>
Yok yere nalende bülbül ruz u şeb zar eylemez
Boş yere pervane kendin talib-i nâr eylemez
İçtinab eylerdi nârdan olmasa bir bildiği
Âşık-u maşuka vasim canla pazar eylemez
Zulme karşı can için minnet yakışmaz âdeme
Bak nasıl davrandı zulme şah-ı deşt-i Kerbela
Etmedi secde Yezit'e eyledi canın feda
Mert olanlar böyle cenkte korku izhar eylemez
Öyle bir hal oldu ki nasa kefa billah inan
Birbirin ısırmada güya ki oldular yılan
Mahkeme rüşvetçi fetva şübheli şahit yalan
Hakkı iptal eylemekten kadılar ar eylemez
Şems-i Hak Seyranî söyle ya nice berk eylesin
Çeşm-i arifler bunu mikyas tutup fark eylesin
Dalga çakmak taşını deryaya bin gark eylesin
Ateşin mahvetmeye yüz bin deniz kâr eylemez
<end>

<start>
Yusuf peygamberi alıp babadan
Götürüp attılar haset çahına
Bir Tanrı selamı bir merhabadan
Delil bulunmamış hürmet rahına
Cihanı ibretle kıldım temaşa
Kaştan göze medet yok gözden kaşa
Çarhı-ı gerdun ile çıkılmaz başa
Katıp seçer nurdan mihr ü mahına
Çalkan ey tecelli deryası çalkan
Yüreğim yareli gözlerim alkan
Kurtaramaz hasut ger tutsa kalkan
Ahım okun olsa nişangâhıma
Cami tecelliden teşneyim müle
Akranlığım vardır benim bülbüle
Bülbül meftun ise dikenli güle
Seyranî âşıktır bir Allahına
<end>

<start>
Birinci bölüğün imanı zayıf
Olur itikadı kuvvetsiz hafif
Altıncı bölüğün sorma ey zarif
Surette insandır sirette hayvan
Yedinci bölüğün rif'ati edna
Olur encamında ey dil-i rana
Keramet ademde tutmuştur bina
Nisyandan mürettep olmuştur insan
Yedi bölük insan içinden biri
Ahsen-i takvimin olmuş mazharı
Cami-i insanın mihrab minderi
Ezvac-ı tahirat hayrunnisa can
Ayet hadis içre bundan müteber
Bulmuş olsam sana veririm haber
Dört kitap yüz suhuf eylese ezber
Mü'min olmaz Hakka gayrı eş koşan
Mekteb-i irfandan esrar-ı hikmet
Dersin almak olmuş mü'mine kısmet
Şeriat marifet ilm-i tarikat
Hakikat ehline olmuştur ayan
İlm-i ezelide mü'min-i kamil
Seyrani arif ol ilmiyle amil
Fetvayı nefsine uyduran cahil
Etmiş olur Hak Habibine bühtan
<end>

<start>
Bir olur mu gülün rengi
Patlıcanın moru ile
Olamaz Konya'nın dengi
Niğde şehri Bor'u ile
Tipi eser ocağında
Poyraz gezer bucağında
Müzevvirin ocağında
Yaş yanmaz mı kuru ile
Kör önünde çekmek fener
Olmamıştır adet hüner
Ay yıldız da doğar iner
Hakk'ın kudret nuru ile
Deve köşeğin süser mi
Beyhude bir yel eser mi
Gönül dosta hiç küser mi
Munafığın şoru ile
Der Seyrani alem fena
Hakk'a mahsus hamd ü sena
Ehl-i İslam kurmuş bina
Zülfikar'ın zoru ile
<end>

<start>
Bilse bir divane idrakinde noksaniyyeti
Müsterih olmak ne mümkün kalb-i cismaniyyeti
Hazret-i Musa eğer el-ilmü indallah'dan
Olmasa gafil yapar mı kibr-i şeytaniyeti
Ademe Tanrı bütün esmayı talim eyledi
Nar-ı şehvet yaktı sonra nur-u irfaniyeti
Hızra mahsus eylemiş Mevla ledünnün ilmini
Gayre mahsus etmemiş bu fazl-ı rüçhaniyeti
Anla harf lafzını men lem yezuk lem ya'rif'in
İlme cehlin cehle ilmen var mı seyyaniyyeti
Arifin her bir kelamında kemal-i müstetir
Merd-i Hak dilden komaz Seyrani hakkaniyeti
<end>

<start>
Benim aşkım tecelli Tur kalbimdir benim Musa
Yedi azam Yed-i beyzasına nisbet yed-i beyza
Asa-yı Muciz-i Musa bir amma bende bi-gaye
Benim bu niyze-i şi'rim kırılmaz hiç asa asa
Ger olduysa asa ejder aduye dest-i Musa'da
Olurdu düşmana sözüm ana nisbet bir ejderha
Veli ben halk-ı dünyanın gözüne çok görünsem de
Görünmez çeşmime zerre benim dünya ve mafiha
Meal-i muzmer-i mafizzamirim anlamış isen
Bu Seyrani sana esrar-ı aşkı eyledi ifşa
<end>

<start>
Behey gafil öleceksin bilmen mi
Azrail canını alsın almasın
Son deminde n'olacağın bilmen mi
Dünya dolu malın olsun olmasın
Dinle nasihatım can kulağın aç
Namerdin yanına varma geri kaç
Olursa düşmanın kapına muhtaç
Sen bir eylik eyle bilsin bilmesin
Seyrani der Hakk'ı hazır bilince
Gönül aynasının pasın silince
Benim canım Hakk'a vasıl olunca
İmam cenazemi kılsın kılmasın
<end>

<start>
Bahr-i aşka Hazret-i Nuh'un gemisi dalmadı
Hak bela tufanına ehl-i necatı salmadı
Aşkımız sazı bozulmuş bir makamı çalmadı
Yar başımdan aklım aldı gönlümü hiç almadı
Yaktı gönlümü bir güzel Tamuya hacet kalmadı
Zevk-i aşk biçare Mansur'u enelhak darına
Etti berdar işte meydanda ziyanı karı ne
Aşığın rüsvalığı maşuk olanın arına
Gelse yakmazdı beni böyle firakın narına
Yaktı canım bir güzel Tamuya hacet kalmadı
Aşığa dilber muti olmaz söz ile saz ile
Perçeminde gezmedim hiç dilber-i mümtaz ile
Çehreme gülmez ümit bu tali-i na-saz ile
Aşığı Seyrani'nin ömrün tüketti naz ile
Yaktı canım bir güzel Tamuya hacet kalmadı
<end>

<start>
Deve yüksek atamadım urganı
Üşüdükçe çek başına yorganı
Aman aman aman Develi
Sordum aslı nereli
Porutakal çeneli
Ah nerelerde bulursan
Oralarda yemeli
Çek deveci develeri yokuşa
Siyah perçem ak gerdana yakışa
Aman aman aman Develi
Sordum aslı nereli
Porutakal çeneli
Ah nerelerde bulursan
Oralarda yemeli
Çek deveci develeri sulansın
Sulansın da akan çaylar bulansın
Aman aman aman Develi
Sordum aslı nereli
Porutakal çeneli
Ah nerelerde bulursan
Oralarda yemeli
<end>

<start>
Aşığız lafz ile mana ile aşık değiliz
Sadığız aşk ile sevda ile sadık değiliz
İhtiyarız gücümüz kuvvetimiz yok güzelim
Severiz tazesini sarmağa layık değiliz
Korkarım kan düşürür ortaya o kanlı gözün
Gezeriz mest-i müdam aşk ile ayık değiliz
Göz göre el öper okşar bize nisbetler için
El için ortada kuru kalabalık değiliz
Yeter oldu yeter ey kahpe felek gayrı yeter
Eski kaftanına bir taze yamalık değiliz
Sana yetmezse gücüm kendime elbet yeter
Her zaman keyfine Seyrani muvafık değiliz
<end>

<start>
Aşıkların kalbi kenz-i Rahman'dır
Kalbi aşık evvel sani değildir
Bu sırrı anlayan ehl-i irfandır
Bilmeyen marifet kanı değildir
Şeddad'ın cenneti şehr-i Aden'de
Anılmaz her kale şehr-i Vidin de
Her nakkaşın adı diyar-ı Çin de
Şöhret bulan Behzad Mani değildir
Aç kolların kadir Mevlam toklayan
Kul kalbine nazar edip yoklayan
Aşıklarda minnet gülün koklayan
Payitaht-ı aşkın hanı değildir
Arılara hastır çiçek devşirmek
Ariflere mahsus çiğ söz pişirmek
Aşık Seyrani'yi gözden düşürmek
Merhamet ehlinin şanı değildir
<end>

<start>
Açıl ey gonca-i bağ-ı letafet
Bülbülü zar eden sen değil misin
Meseldir arife tarif ne hacet
Beni naçar eden sen değil misin
Göz halk eden etmiş baktırmak için
Ağlatıp gözyaşı aktırmak için
Karanlıkta şem'e baktırmak için
Nurunu nar eden sen değil misin
Seyrani maksudun çifte ben iken
İki beşli bir hesapta bin iken
Meydan-ı muhabbet arştan genişken
Başıma dar eden sen değil misin
<end>

<start>
Bu aşkı farz vacip sünnet ise de
Çekilecek sefil başta hal değil
Boyu fidan gibi servi ise de
Meramımca meyve verir dal değil
Hayal aldatamaz ehl-i irfanı
Hakikat artırır şöhreti şanı
Ehl-i hakikatin olmaz nişanı
Keramet sahibi hırka şal değil
Düşman görülmezse bir ok atılmaz
İktiza etmezse kalkan tutulmaz
Can cevheri akçe ile satılmaz
Bil kadrini ele geçer mal değil
Döner mi ay güneş kendi kendine
Arif muhtaç değil vaiz pendine
Tutuldu Seyrani aşk kemendine
Kurtulacak tuzak değil al değil
<end>

<start>
Cümle halkın dinin Allah din-i islam eylese
Kalmaz hiç mazlum eğer Hak zulmü ilzam eylese
Din-i İslam'dan murat tutmaktır Allah emrini
Yapmamaktır nehyini bin devri eyyam eylese
Hakka bir adem riya ile ibadet etmeden
Belki yeğdir kendini rüsva-yı bed-nam eylese
Ehl-i kibrin taatı makbul-i indaliah değil
Üç yüz altmış gün orucun tutsa bayram eylese
Adem isen Adem'in halin düşün bir ibret al
Nefsine arif olursun kalbin ilham eylese
Cahilin dermanını nuş etme kamil zehrin iç
Cahile aldanma Seyrani bin ikram eylese
<end>

<start>
Cemal-i hüsni Yusuf kim dil-i Yakub'unu derde
Düşürmek layık olmuş şan-ı re'yi kudret-i ferde
Olup sermest-i mağrur cemal-i hüsn-i Yusuf'tan
Çekilmiş çeşm-i Yakub'a tehassürden beyaz perde
Haset emrazının ıslahının tedbirine çare
Olan bir pul imiş derman-ı ma-beyn-i biraderde
Şua-yı hüsn-i Yusuf berk urur ufk-ı Filistin'e
Eder hem mahbes-i Mısr'ın derunun nurla perverde
Olup sonra zimam-ı ad-ı Yusuf destine teslim
Dilerse kavm-i Ken'an kavm-i Mısr'ı tac eder serde
Gel ey Seyrani'ye edna diyen a'la ibadullah
Şefaat etme senden ister isem Ruz-i mahşerde
<end>

<start>
Celali cemali gönül seçemez
Nar-ı Celal nur-ı Cemale düşer
Bir yerinden geçit bulup geçemez
Nur-ı Cemal nar-ı Celale düşer
Bezirgan devesi gerektir çanlı
Öküz yük götürür cızlayan kağnı
Emzirdiği süte ananın gönlü
Gahi haram gahi helale düşer
Tabib gösterdiğin bilse gerektir
Cerahat lekesin silse gerektir
Bu Seyrani yarın dese gerektir
Seni seven niçin bu hale düşer
<end>

<start>
Ben bu aşkın çilesini
Yanar çektim tüter çektim
Yedim gonca sillesini
Bülbül gibi öter çektim
Dizgin etsem gönül atın
Geçer göğün yedi katın
Yalan dünya maslahatın
Kah bitmez kah biter çektim
Çeşmim yaşının yavuzu
Aksa doldurur havuzu
Oldum turna kılavuzu
Kah bozuk kah katar çektim
Seyrani bilmem mert midir
Yoksa cana cömert midir
Eyyub'un derdi dert midir
Ben ondan besbeter çektim
<end>

<start>
Eski libas gibi aşıkın gönlü
Söküldükten sonra dikilmez imiş
Güzel sever isen gerdanı benli
Her güzelin kahrı çekilmez imiş
Sevdiğim değildin böylece ezel
Aşkımın bağına düşürdün gazel
İbrişimden nazik sandığım güzel
Meğer pulat gibi bükülmez imiş
Bülbül daldan dala yapıyor sekiş
O sebepten gülle ediyor çekiş
Aşkın iğnesiyle dikilen dikiş
Kıyamete kadar sökülmez imiş
Seyrani'nin gözü gamla yaş imiş
Aşkı sevda cümle derde baş imiş
Ben bağrımı toprak sandım taş imiş
Meğer taşa tohum ekilmez imiş
<end>

<start>
Eski libas gibi aşığın gönlü
Söküldükten geri dikilmez imiş
Ne kadar olsa da gerdanı benli
Her güzelin kahrı çekilmez imiş
Bülbül eder daldan bir dala sekiş
Anın için eyler gül ile çekiş
Aşkın iğnesiyle dikilen dikiş
Kıyamete değin sökülmez imiş
Dilber böyle değil idin sen ezel
Aşkımın bağına düşürdün gazel
İbrişimden nazik sandığım güzel
Meğer pulat gibi bükülmez imiş
Seyrani'nin gözü kanlı yaş imiş
Aşk u sevda cümle derde baş imiş
Toprak sandım benim bağrım taş imiş
Meğer taşa tohum ekilmez imiş
<end>

<start>
Emr-i Hakla gelmeseydin cihana
Uğramazdın böyle seyrana yahü
Rabbini bilmezdin nefsin bilmesen
Aşk olsun böyle bir irfana yahü
Saz-ı irfanını düzüp çal heman
Bahr-i aşkın deryasına dal heman
Gözlerin var ise ibret al heman
Bak kalb-i ayna-yı devrana yahü
Okuyup Seyrani elifle Yasin
Ba ve sa'nın ta'ye ettik kıyasın
Okuyup da bildik sure'i Yasin
Amentü billah'ı Kur'an'a yahü
<end>

<start>
Elestü bezminde saki-i kudret
Kandırdı dem bedem peymanesinden
Kılmak murad etti vahdette kesret
O zaman çıkardı meyhanesinden
Sefine-i aşka dad olmayınca
Badüban neylesin bad olmayınca
Pervane şem'inden yad olmayınca
Şem'a vaz geçer mi pervanesinden
Evvelin düşünme ahirin düşün
Gelmişlere nisbet gelecek üstün
Bu çarh-ı devrandan Seyrani bir gün
Lane kuştan geçer kuş lanesinden
<end>

<start>
Elestü bezminde cem oldu ruhlar
İlla diyen inzivaya çekildi
Ayırt oldu münafıklar ol günde
Çün la diyen yanlış yola çekildi
Yarın kıyamette bell'olur hile
Her ne diler isen Mevla'dan dile
Nerde kaldı kavim kardeş kabile
Birer birer musallaya çekildi
Seyrani sabırla buldular babı
Derunumda yanar aşk mahitabı
Alim tefsir etti yüz dört kitabı
Sor manasın Fatiha'ya çekildi
<end>

<start>
Ecele faide vermez güzellik
Cism-i ruh kebabın şişlemesi var
Tımarhane olmaz olmasa dellik
Satranç oyununun kişlemesi var
Hak güzel zülfünü yaratmasının
Hikmeti var yuyup taratmasının
Tavlada aşık da zar atmasının
Yek dü se'yle çar şeş beşlemesi var
Yar zülfün tarayıp örmeden meram
Ayna da cemalin görmeden meram
Hüsnüne çift koşup sürmeden meram
Dane saçıp orak içlemesi var
Seyrani Azrail gelse kovulmaz
Vermeyince canı baştan savulmaz
Hüsni Yusuf olsa ecel sevilmez
Öperken ısırıp dişlemesi var
<end>

<start>
Dünyanın malından sorar bazısı
Bizde sim yerine emraz bulunur
Böyle imiş alnımızın yazısı
Aşığın elinde bir saz bulunur
Aşıklar beyhude gurbeti gezer
Eller arif olur neylersen sezer
Güzellerde vefa bizde sim ü zer
Ne bahar bulunur na yaz bulunur
Seyrani kıssadan bu hisse pendin
Bu aşkın narına yandıkça yandın
Sakın bir kimseye inanma kendin
Doğrusun ararsan pek az bulunur
<end>

<start>
Du cihan serveri Fahr-i Kainat
Takdir-i Cebbar'ın uğruna gitti
Haydar-ı Kerrar-ı Şah-ı mümkinat
Zalim hükümdarın uğruna gitti
Zuhur-ı Ademle rical-i nisa
Aleme yar olmuş subh ile mesa
Terk-i zemin edip semaya İsa
Ahmed-i Muhtar'ın uğruna gitti
Kandil-i aşk arş u kürse takıldı
Zincir kubbelere muhkem çakıldı
Pervaneler mecaz nare yakıldı
Hakikat envarın uğruna gitti
Seçemez lafzının manasın ağyar
Altında gömülmüş hikmet-i esrar
Derlerse desinler efendim ne var
Seyrani bir yarin uğruna gitti
<end>

<start>
Dost kapısı ister isen doğruluk
Dosta inayeti elden bırakma
Doğru olmayanın sonu uğruluk
Olur feraseti elden bırakma
Kal'ada kurarlar toplar bedene
Atarlar kemliğe gelip gidene
Kamil insan sana kemlik edene
Eyle riayeti elden bırakma
Firavun beklerken bab-ı mezarlık
Sonunda gör neye vardı pazarlık
Tanrılık davasın ettirdi varlık
Aza kanaatı elden bırakma
El küpüne elde turşu kurucu
Var Seyrani olma aslın sorucu
Sen ol şer düşleri hayra yorucu
Hakka ibadeti elden bırakma
<end>

<start>
Dost kapısı kilididir doğruluk
Dosta inayeti elden bırakma
Doğru olmayanın sonu uğruluk
Olur feraseti elden bırakma
Top kurarlar kaledeki bedene
Atarlar gülleyi gelip gidene
Kamil isen sana kemlik edene
Eyle mürüvveti elden bırakma
Mısır'da Firavun yapıp mezarlık
Bekler iken neye vardı pazarlık
Tanrılık davasın ettirdi varlık
Aza kanaati elden bırakma
El küpüne el turşusu kurucu
Var Seyrani olma aslın sorucu
Sen ol şer düşleri hayra yorucu
Hakk'a ibadeti elden bırakma
<end>

<start>
Doldu cismim nemden
Nuş eder semden
Ah bedir doğmadan
Olmadım halas
Değilim havas
Havas sözlü kemden
Mihnet ve elemden
Nas dilinde zemden
Usanıp rakkas
Olup bir hasas
Hasas züğürdedir
Halka haber ver
Miftaha muti pir
Aklın başa der
Sen murada er
Ben aduye esir oldum et kısas
Okurum ihlas
İhlastır ezberim
Belalı serim
Nesimi veş derim
Yüzüp dare as
İster saman bas
Bas rah-ı hayra pay
Yoksul olur çok bay
Kuru kalır çok çay
Vay elinden vay
Seyrani bir kaç ay
Birkaç sene say
Adüvvün ölür hay hay
Sakın tutma yas
<end>

<start>
Dilberin kalmamış aklı serinde
Gördüm olmuş gezer divane bir gün
Neylesin ki şita gezer serinde
Dedim uslanırsın divane bir gün
Aldanmam cihana bay ü gedalar
Ecel bir elektir bay ü gedalar
Cem olmuş huzura bay ü gedalar
Varmış Şah katına divane bir gün
Dilberin yanına gidersin dedim
Yüzünde nikabın gidersin dedim
Gelir ecel bir gün gidersin dedim
Muzur-u mahşere divane bir gün
Dedim bir kişiye sen ne yüzersin
Dedi biz kaçız ki sen kaç yüzersin
Ey Seyrani aşk bahrinde yüzersin
Aklın gider olun divane bir gün
<end>

<start>
Develi'ye tabi karye kasaba
Ağaları destan edem bayağı
Bazı alimlerin katıp hesaba
Söylemezsem belki yerim dayağı
Develizadeler devlet ma'lumu
Ehline ma'lumdur sözün mefhumu
Hiç çakal olur mu arslan mahdumu
Namertlerin tuttu diye tuzağı
Anadan doğunca döşek kavgasın
Beşiğe yatmadan sürer davasın
Sanma birbirinin tutmazlar yasın
Girip ma'beynine yeme şaplağı
Dede Efendi'nin oğlundan gayrı
Yok alimlerinde hazzeden hayrı
Sair alimleri olur haşarı
Yemeseler eğer beylik kaymağı
Orta mahallenin edelim sözün
Eşrafları şerden çevirmez yüzün
Vali sofrasına dikmişler gözün
Atbağıya artırmazlar ufağı
Aşağı mahleyi atma yabana
Vermez ağaları hakkı çobana
Sivilceyi kardırırlar çıbana
Uzundur onların dişi tırnağı
Güney Mahallesi çok çorap örer
Ağaları (...) in güneşe serer
Onların dostluğu harmana sürer
Dikerler kal'aya vira bayrağı
Kopçulu'nun soğuk suyu içilir
Ağaları ayrı yere seçilir
Valilere kaftan anda biçilir
Everek'tir şimdi (...)  ocağı
Dört mahalle biri Cami-i Kebir
Ağaları cümle eshab-ı kibir
Şaşkın bulurlarsa ederler cebir
Hele yok onların sağı solağı
Meteris Mahlesi Kebir'den işli
Ağaları sözde sohbette dişli
Maslahattan bilir çok ağzı keşli
Tuttururlar ettikleri yasağı
Bir alimi olmuş riyadan hacı
Biri ahalinin olmuş muhtacı
Helalin tokudur haramın acı
Birinin yediği zakkum saçağı
Yeni Mahalle de savruldu yele
Onların ağası benzemez ele
Onlar da alkanı verdiler sele
Bellidir onların sağı solağı
Reaya Everek dört mahalledir
Onlar ehl-i salip ile biledir
Geçene aşk olsun bu bir çiledir
Hristos da bilmez iş bu sokağı
Uğurlu mahlesi hepsi uğursuz
Kocabaşıları bilcümle nursuz
Kimi kancıktır kimisi hırsız
Eşkiyayla onlar millet ortağı
Kilise Mahlesi fesada müştak
Kocabaşıları iblise mülhak
Ahlaksızdır hepsi cehuddan alçak
Onlardan müteber Malta kazığı
Bir mahallenin de adı Tekişe
Kocabaşıları mail (...) şe
Yatağın içunde başlar çekişe
Bastıkça (...)
Birisine derler Mahalle-i su
Kocabaşıları Gayetle bedhu
Müslüman aybını eder cist u cu
Bunların sokağı çamur batağı
Aygösteren Rumları biraz yolludur
Onlar itaatte eski çulludur
Bazıları ise allı pulludur
Kadınları işler bahçeyi bağı
Mahalle-yi evvel müslim Fenese
Keklik olup sanki girmiş pinese
Mazgaldan tüfeği atar kümese
Sırmadandır tüfeğinin kundağı
Müslüman Fenese gayet müzevvir
Ağaların koy da kalburda çevir
Onların işleri çok tevir tevir
Hep birbirlerine geçer sıcağı
Reaya Fenese çoktur sayılmaz
Kocabaşıları yüke kayılmaz
Ekserisi sarhoş gezer ayılmaz
Ellerinden düşmez şarap bardağı
Seyrani birazı yanıp tutuşur
Her biri bir dilden dinler ötüşür
Birazı haz eder keyfi yetişir
Birazının yoktur dalı budağı
<end>

<start>
Ey tabib elden gelirse yaremi gel emleme
Yar elinden gelmedir bu yareyi merhemleme
Havf-ı Bari yenmez içilmez verilmez borçluya
Hakim ü valilerin cisminde canın yemleme
Esb-i rüşvet dizginin artırmış ister koşmağa
Ağzına ver bir dişindirik hemen bir gemleme
Bir zaman bir buseyi canım verirken vermedin
Şimdi var git gül yüzün çeşmim neminden nemleme
Sohbet-i ehl-i riyayı dinlemekten hoş gelir
Dest-i sakiden harabat ehline dem demleme
Bulmamış hasb-i deva eden tabibi bir mariz
İstemem senden deva Seyrani'yi tek semleme
<end>

<start>
Ey mürüvvet kanı şah-i risalet
Bilmişim olduğun mahbub-ı Mevla
Dilim ikrar eder kalbim şehadet
Mefhar-ı alemin kadrin mualla
Ey zat-ı esrar-ı mir'at-ı vahid
Ahmed ü Mehmed ü Mahmud u Hamid
Esrar-ı derunum zatına aid
Değildir diyemem haşa ve kella
Me'mulünle beni mesrur eylemek
Şanına şayandır sertac-ı felek
Vücud-ı mümkinat ins ü cin melek
Cevher-i mader-i ahsenin a'la
Ey nur-ı sirac-ı kandil-i ekvan
Nurunla münevver vücud-i imkan
Mücrim Seyrani'nin derdine derman
Sensiz olmaz olur seninle illa
<end>

<start>
Ey gönül muradın ne ise söyle
Sıdk-ı hulus ile Hannan'a yalvar
Arsa-i erlerde ol kemer beste
İsm-i Husnalardan Mennan'a yalvar
Sen ol İlyas gibi uğra hayata
Tut bu aşkı sonra dönme memata
Beri gel Taif'ten bu Arafat'a
Lebbeyik diyerek lisana yalvar
Bir mürşide el ver hak olam dersen
Dü-cihanda yüzüm ak olam dersen
Şefaat bahrine gark olam dersen
Medine'de yatan Sultana yalvar
Ravza-i mazharı bulmağa yürü
Nur-u münevveri görmeğe yürü
Sen haccü'l haremeyn olmağa yürü
Harem-i Şerif'te canana yalvar
Hazret-i valide Havva'ya yüz sür
Cidde Mısır Halep Urfa'ya yüz sür
Var Şam-ı Şerif'te Yahya'ya yüz sür
Üçler kırklar yedi hubana yalvar
Bilad-ı Bağdad'a hub sahraya var
Anda mevcut her bir evliyaya var
Ol Hasan Hüseyn-i Kerbela var
Şeyh Abdülkadir Geylana yalvar
Her diyarda her makama yüz süren
Ne devlettir aklın pirlere veren
Alıp kendin uyuz deve götüren
Sırr-ı gaib şir-i Yezdan'a yalvar
Medh-i zıllullahta ol esra ile
Seyyid Battal Gazi iftihar ile
Fethetsin küffarı Zülfikar ile
Esedullah Şah-ı Merdan'a yalvar
Kınamasın bizi aşık görenler
Bize böyle vergi vermiş verenler
Maşrıkta mağripte yatan erenler
Cümlesi sendedir sen cana yalvar
Tahtı İstanbul'dur aleme seyran
Eyyub el-Ensari orada mihman
Bursa da medfundur ol Emir Sultan
Yüz sürüp payine her ana yalvar
Seyran et gönülden cihan bucağın
Yedi iklim her dört köşenin dağın
Cezayir çöllerin Tunus ocağın
Git Yemen'de Veysel Karan'a yalvar
Her evliya Hakk'ın ser esrarıdır
Rical-i gaipler mihnet barıdır
Hak Habibullah'ın çar-yarıdır
Ebubekir Ömer Osman'a yalvar
Mevlam münacatın abad eylesin
Ağlayan dilleri dil şad eylesin
Hayırlı fetihler küşad eylesin
Seyrani cennet-i handana yalvar
<end>

<start>
Ey dilber aşkına düştüm düşeli
Başta aklım elde iradetim yok
Gece gündüz oldum ben endişeli
Derd ü gamdan gayrı ticaretim yok
Rabbim seni seven gayra tapamaz
Hidayet ettiğin yoldan sapamaz
Senin yıktığını kimse yapamaz
Mahluktan ümmid-i imaretim yok
İmtihan çün nare Halil yarını
Attın göstermeye bu esrarını
Ateş-i Nemrud'a fakrın narını
Müreccah görmeye liyakatım yok
Nefsin hevasında yelmiş olurum
Zikrini dilimden silmiş olurum
Hakk'ı benden gafil bilmiş olurum
Diye arzuhale cesaretim yok
Mahlukun dilinde var Hak selası
Seyrani çektiğin nefsin belası
(...) 
El nefsinden benim şikayetim yok
<end>

<start>
Ey Allah'tan korkmaz hercai dilber
Yeter saldın kıra bayıra beni
Bu çektiğim aşkı sevdayı dilber
Bilirken yayarsın çayıra beni
Aşkı sevdalığım ekmeğim aşım
İçtiğim su akan gözümden yaşım
Sen kayırma benim belalı başım
Senin aşkın veren kayıra beni
Anka gibi ünsiyet-i Kaf eyle
Var kalbini her riyadan saf eyle
Aldatıp yüzüme gülme nafile
Düşte görsen yorman hayıra beni
Ayıran yar seni Seyrani benden
Ecel tekmil olur girince sinden
Alakası olan iman u dinden
Mümkün değil senden ayıra beni
<end>

<start>
Evvela dilber olana
Hüsn-i Yusuf cemal ister
Bakan gözler hep bulana
Boyu serviden dal ister
Beli ince beyaz teni
Olmalı kafur madeni
Tut kulağın dinle beni
Dudak kirazdan al ister
Ak gerdanda üç çift bir tek
Olmalı benleri seyrek
Aşkın ağusuna tiryak
Verir yarda bir hal ister
Kudretten sürmeli gözler
Değirmi olmalı yüzler
Lisanından çıkan sözler
Tadı şekerle bal ister
Gerdan olmalı bir karış
Küser ise yalvar barış
Eğer bilmezsen yalvarış
Bahşişi yüz miskal ister
Ak ufak inci dişleri
Keyf yetirir bakışları
Selam verip alışları
Gönül böyle nihal ister
Çeşmin süzerek bakmalı
Yağı eriyip akmalı
Gerdana inci takmalı
Ne cevap ne sual ister
Gaflet yatağında yatma
Perişan saçların atma
Seyrani çok alıp satma
Bu tarife mecal ister
<end>

<start>
Evvel nur-u kudret kandilde iken
Şefaat-i Mustafa'ya verdiler
Ervahlar karınca şeklinde iken
Şeriatı ulemaya verdiler
Hissedar ol bu hikmet-i Çalab'tan
Alimler tefsiri buldu Kitap'tan
Yüz yirmi dört bin enbiya türaptan
Semavatı Mesihaya verdiler
<end>

<start>
Benim gönlüm güzel sevmekten asla içtinab etmez
Bu babı terk edip bir gayrı baba intisab etmez
Ümid-i vasl-ı dildar ile yeğdir habe varmaklık
Hayal-i yar ile bidar olan göz meyl-i hab etmez
Teninde saçlarının sayısınca aşığı vardır
Beni kendine layık bir aşıktan hesab etmez
Şarab-ı zulm-i zalim mucib-i viran-ı alemdir
Adalet badesi mamur edip mest ü harab etmez
Seni mazlumun ahı na-bedid eyler be hey zalim
Felek kanununun mızrabı gamsız ıstırab etmez
Cihanın cife esmiş dinleyip iman eden mü'min
Cihanda iltifat-ı semt-i sevda-yı azab etmez
Süzüp peymane-i meyhane-yi kalb-i meşayıhtan
Cihanda var mı bir derviş acep nuş-ı şarab etmez
Bu nar-ı muzmer-i mafizzamirin bir zaman sönmez
Bu Seyrani denizden katre istimdad-ı ab etmez
<end>

<start>
Hüsn-i ezeli-yi vahidu'l vücud
Manzur-i mir'at-i devran olan yar
Mazhar-ı nigahın olmaz mı mes'ud
Ser defterde şah-ı huban olan yar
Esrar-ı derunum sana aşikar
Du cihan zatınla eyler iftihar
Ateş kalbe su ver katre-i mikdar
Derya-yı rahmete rahman olan yar
Bende bir ateş var yanmadan tüter
Tütünsüz ateşe yandığım yeter
Lutfuna muhtacım iş sende biter
Sensin cümle derde derman olan yar
Mücrim Seyrani'ye eyle şefaat
Hak vücudun kılmış aleme rahmet
Verildi zatına tac-ı nübüvvet
Muhabbet şem'ine suzan olan yar
<end>

<start>
Hükm-i Şeriatça fakir ü mazlum 
Emanetullahtır değil mi malum
Zalimin keyfince icra-yı rüsum 
Edenler çekmez mi azab-ı niran
Etmek farzdır ulü'l-emre itaat
Ulü'l emre farzdır etmek adalet
Evliya-yı umur gayetu'l-gayet
Mustakimu'l-etvar gerektir her an
Mustakim olmayan ulü'l-emirler
Ne olduğun bilir ehli zamirler
Sim ü zerre kıyas olmaz demirler
Hiç bir yıldız olmaz bir mah-ı taban
Meddahın olmasa alemde alim
Ne hadde zulmetmek mazluma zalim
Zalimler zulmünden sabra mecalim
Kalmadı Yarabbi bende el-aman
Terk eyle Seyrani su-i ameli
Adalet değil mi mülkün temeli
Dünyada herkesin kendi ameli
İsbat eder lazım değil tercüman
<end>

<start>
Her hangi haneye bir kadın gerek
Ansız hiçbir yuva kurulmaz imiş
Neler gösterecek devran-ı felek
Kabahat yüzlere vurulmaz imiş
Evladı olanlar elbet kız arar
Bilmediği kıza dünür mü salar
Bir hafta geçmeden sahibin talar
İt midir tazı mı bilinmez imiş
Zamane kızları fingili fisten
Hayır beklenir mi böyle bir pisten
Kimi çengi kimi çingene cinsten
Ne mikrop olduğu görünmez imiş
Zamane kadını şeytanın piri
Terbiye görmemiş ellide biri
Lif ile arınmaz ağzının kiri
Sanki paçavraya silinmez imiş
Kalmış da arada belasın arar
Böylesi bir kadın kimlere yarar
Urgan da zaptetmez zinciri kırar
Soyu pak her yerde bulunmaz imiş
İyi kadınlara asla doyulmaz
Altın baha bulur kadına konmaz
Küp uçuran cadı kadın sayılmaz
Kabiliyet satın alınmaz imiş
Seyrani bu işi sen iyi düşün
Çatma namussuza çatlatır başın
Zehirler evdeki ekmeğin aşın
Zehiri yutunca gülünmez imiş
<end>

<start>
Hazret-i Havva'dan mevcud olalı
Ola gelmiş çingan cimri muhabbet
Yezid birbirinden erkan bulalı
Görmemiştir münkir ömrü muhabbet
Münkir olan inkarına dayanmış
O Yezid Mervan'dan boya boyanmış
Gaflet uykusundan mü'min uyanmış
Bulmuş halaveti temr-i muhabbet
Hazreti Hallak-ı cihan-ı baki
Sekahum rabbuhum mü'mine saki
Değil içtiğimiz şarab u rakı
Bizi mesteyleyen hamr-ı muhabbet
Seyrani duyup da muhabbet sesin
Hakikatten almış kendi hissesin
Münkir olan Hakk'a ne derse desin
Hak da Haklık aklık emr-i muhabbet
<end>

<start>
Halk-ı alem bana mürşid-i kamil
Olmuş olmayınca bende itikad
Benzer ol alime ilmiyle amil
Kendi olmaz elden umar itimad
Dünya ahret birbirine müşterek
Bir fırında iki pişmez bir çörek
Yerden göğe zahir dikilmiş direk
Olsa bir cihana olmaz iki ad
Bir çoban elinde dünya bir kirmen
Misali yün eğrip ip sarar hemen
Hiç keyfince çatal iğli değirmen
Unundan ağzına dokunur mu tad
Yere çakan iki çatal kazığı
İkiden birine eyler yazığı
Seyrani çobanın belde azığı
Olmasa sayılmaz çoban kurttan yad
<end>

