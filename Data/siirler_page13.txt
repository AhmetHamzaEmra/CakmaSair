<start>
Bir kent neyi anlatır
kanat çırpışlarıyla gelir
bilmediğin bir yaşama doğarsın
kuytularda
kimsesizliğin tarihi yazılır
kimbilir
hangi sancının kıyısında
çağırır seni toprak
kimi kentler meyveleri anımsatır
Malatya denince
yemeye hazır
bir tabak kayısı.
İsmet'in muzip gülüşüyle canlanır
Kayseri
çocukluk anılarımla gelir
üzüm bağları
kayısı ağaçları
mayhoş elmalar arasında
dedemin sevecen yüzü
Antakya
arkadaşlığın kalesidir
Müslüm Cuma Zübeyde
yağmurlu akşamlarla gelir
Ankara'da bir kadın
kardeşim
gelinliğini kıracak
tırnaklarını ekmek parasına batırdı
kimi kentler
depremlerle kazınır evrene...
yer sarsılıyor
tutunacak ne bir dal
ne kaçacak
bir başka gezegen
uyandı
dağ taş uyandı
ayağını bastığın toprak
konuşuyor dalgalarla
çığlıklar sustu
sessizlik
derin
ağır
sessizlik korkunç
sessizlik gebe
Ulucanlar...
hapisaneler örter kimi kentleri
Gebze...
gökyüzü demir halkalarla
güneşi parçalar
Ümraniye...
ağır ağır kanar
bulutlarda yağmur damlası
kepçelerle
tarihin belleğine çizilen
bir fotoğrafa dönüştü Burdur
kepçelerle avlandı bir kol
gövdesinden ayrıldı
Isparta'da
bir köpeğin ağzında
koparılmış bir kol
donar bilinçte
çatlak kafatası
çivilenmiş dizler
morarmış gövdelerle
bir sancı
güneşe
aya
toprağa yayılmış
Sivas'tan Burdur'a
ağıt yakar analar
söyleyin
nasıl dayanmalı bu acıya
biz bu kentlerde doğduk
inildemelerle
bir başka gökyüzüne
oğullar
kızlar doğurduk
aşkı yitirdik
yağmurun alnında
yas türküleri söyleniyor
damla damla yaşama biriken
ezgilerle avunuyorum
yitirdik
yitirdik aşkı
sessizliğin dili yok
beklemek
umarsız bir çığlığın
susmasını dilemektir
dileyişlerin
sokağa açılan penceresi yok
üzünçlerimi biriktirdim
yas tutacağım
türkülerle
şiirlerle
bedenimle yas tutacağım
ötelerde
bir başka gökyüzü
bereketli yağmurlara gebe
<end>

<start>
Sizi ölesiye sevmek 
yaşamın en ağır yüküydü 
taşıdım ağrıyan soluğunuzu 
anlamayı geceler boyu sesinizde 
oynaşan titreşim ulaştı en ince sancılarla bana 
kapalıydı duyumlarınız-işitmediniz
Sizi ölesiye sevmek yaşamın en ağır bedeliydi
ödedim.
<end>

<start>
Çektim iyiliklerden örülmüş bir yük olan ellerimi
yaşamınızdan 
bıraktım sizi kendi boşluğunuzda
yaşam sandığınız o sığlıkta
şimdi anladınız güzellikleri yaşamanın 
ağır olduğunu 
aramaya başladınız 
boşluğunuzu dolduracak anlamı
<end>

<start>
Bir bulutun yere inişini gözlerinde izlemeliyim 
Öfkelerini bilmeliyim fırtınadan önce 
Sevinçlerine dokunmalıyım bahar gelmeden 
Kızgınlık.... neye.... kime.... sezmeliyim 
Seni anlamalıyım gideceğin yönü 
işaret etmeden önce 
Sevmeliyim.
<end>

<start>
18 Aralık 2000
Akşamüstü...
Hayata dönüş operasyonundan bir gün önce...
Sanatçıların ölüm orucundaki direnişçilerle görüşme
istekleri kabul edildi.
Sanatçılar, yetkili ağızlardan söz aldılar.
Sabah, erken saatlerde koğuşlara ....................
<end>

<start>
Aylardan kiraz ayı
Gözlerime uyku girmez oldu
Karanlıkların ürpermesi dolar içime
Yüreğime ateş düştü Mayku.
İğde dallarından altınlar yağar
Testisi omuzunda, belinde eli
Kırlangıçların sevinci eteklerinde
Sevince dağlar dillenmeli
Burda taş olmuş gelinler kızlar
“Ayrılık var bir yandan” dudaklarında
Salla saçlarını öldür beni
Aklımı bıraktım sulara
Bahar sabahlarının tatlı yağmuru
Sendedir mânaların en güzeli
Ay akşamladı gözlerinde.
<end>

<start>
Kuşça Dağları’nın eteklerinde
Toprağa denize benziyor sabah
Irmak mavi köy mavidir
Siyah karakol mavi kanal
Orman yol köprü mavi
Yolcular maviymiş eskiden
Zulme karşı dağa çıkan
Erkinlik için yol kesen
Mavi eşkiyalar olmuş bir zaman
Kuş mavi ağaç mavi
Dağ mavi, aşk mavi
Dünya mavileşmiş burda
Mavi türküler aklımda
<end>

<start>
Ne korkunçtur hatırlamak uçuşunu, 
Gönlünce uçan bir kuşun.
Anlamı bu mu insan oluşun?
Ayak izi, dil yankısı kirletmemiş bir dağ başına, 
Bir tanrı gibi göçmek murat taşına
Içimdeki dağları birbirine vurmak; 
Kalbsiz bir tanrı gibi şöyle kenarda durmak; 
Özlenip aranmamak, aranıp bulunmamak.
<end>

<start>
Gümüş tekerlekli altın araba
Atları köp içinde
Göklerin buluşması toprakla
Siyim siyim, ince ince
Yeryüzünde dönüp ağar.
Gümüş tekerlekli altın araba
Çocukların sevincini görmeyin
Güneş, aşkla besler yaşama gücünü
Eğri büğrü dönse de dünya
Şaşmaz yasaları doğanın.
Gümüş tekerlekli altın araba
Pırıl pırıl, el ele dallar
Hava ortak malı cümlenin
Gök her evin damında yıldızlarıyla
Dostluk boy vermede dal dal.
Gümüş tekerlekli altın araba
Toprağın özü kokan sevgili
Ayırmaz burası dağ, şurası ova
Doyurmak için varlıkları
Örnek verir eşitliğe.
Gümüş tekerlekli altın araba
Ateş her eli yakar
Olmasın beş parmak bir düzeye
Her elde beş parmak var ya
Yağmur müjde güzel günlere.
Gümüş tekerlekli altın araba
Arzular yaprak yaprak belirir
Yıkanıp arınır kötülüklerden
Bir mayıs sabahı yağmurdan sonra
Dünyamız yepyeni oluverir.
<end>

<start>
Adamlar; yolağzında çömelekalmış, 
Alınları, elleri çizgi çizgi; 
Zincirlenmiş gibi düşüncelerden
Kaygılar içinde yüzleri.
Yüreklerindeki ateşten habersiz, 
Gözlerinde toprak özlemi, 
Yıllar yılı çağlamış
Başı boş sularca elleri.
Adamlardan güneşi içinde bulan, 
Dumandan sıyrılmış dağ gibi; 
“Bize uyuşukluk yakışmaz” diye
Doğrulup gürleyiverdi.
“Yaşamak için geldik dünyaya, 
Yaratabiliriz iyiyi, güzeli.”
Günlük güneşlik kesildi yol
Kararlı gözleri.
<end>

<start>
Söylediğin türkü korkuturdu beni
Yüreğimde kaygıların zehri
Ayrılık çaldı kapımı
Ürperirim yolculuktan
Çözülüverir düğümler
Kavuşan ellerde ışık
Ölür geride kalan
İç çeker göğüsler deniz gibi
İnanmak istenmez acı gerçeğe
Yolcu gider yıkılır dünya
Tren raylar üstünde kayar
Toprak ayaklar altında
Gümüş kanatlı bulutların rüzgârına
El verip düşmeliyim yollara
Şehir suyu çekilmiş değirmen
Başlar anılar dünyası
<end>

<start>
Günaydın dostlarım
Amasya’dakiler İstanbul’dakiler
Düşünen başlar yaratan eller
Asya’da Afrika’da Avrupa’da
Dünyamızı güzelleştiren kollar
Özgürlük iyilik istiyen yürekler
Dünyanın herhangi bir yerinde
Çile çeken ter döken
İnsanlar için yurt için
Kinle yumruk sıkan
Özgenlik için savaşanlar
Doğmuş doğacak güneş çocukları
Düşünüp sevdiklerim görmeden
Prevert’in Barbara’sı
Gauguin’inkiler Matisse’inkiler
Özgür çingeneler adını yazmadıklarım
Topunuza candan selâm
<end>

<start>
III
Kanıların değişmezdi hanı
Kömür gözlüm öpülesi ellerin 
Ay ışığı doldurur odama
Tutsakların özlemi tüm bende
Seni denizi kuşları düşünürüm:
Tomurur kupkuru iğde dalları
Yollar boyunca türküler gider
Karanfiller dert olur aklıma
Kayan yıldız tepeden tırnağa aşk
Tutuşur bir gelincik tarlası
Fidanın topçiçeğim gün gün
Yüreğime burgu burgu gömüldün
<end>

<start>
Yürümek yol yordam öğretir
Kuşun özgürlüğü uçtukça büyür
Atın ceylânın koştukça
Yolculuğa çıktıkça sular
Iğdeler yaprak çiçek açtıkça
Düşünüp yaptıkça insanlar
Ay batıp gün doğana dek
Dört mevsim on iki ay
Bilesin hep seni düşündüğümü
<end>

<start>
Sevgi dolu yürekleri, 
Canım dünya çocukları; 
Işık özünden hamuru, 
Mayası kardeşlik, barış, 
Yapalım tükenmez ekmeği; 
Sunalım yeryüzü sofrasına.
Dağı bağ yapan bu bilinç, 
Güneş olur çalışan ellerde.
Savaş, kıyım, yıkım korkusu, 
Karartmasın güneşimizi bir daha.
Özgürlük, barış, kardeşlik
En köklü, en soylu yasa.
<end>

<start>
Ilk ışık saygıyla selâmlar dallarını, 
Başın ufuklar ötesinde güler.
Rüzgârların dilinden yaprak yaprak anlarsın, 
Üstünde sevgisi cıvıl cıvıl serçeler.
Insanlara örnek duruşun, 
Uzak diyarlardan selâm getirir leylek
Tavında toprak gibi gücün yeter yaza, kışa
Bizimkinden başka, aydın dünyan gerçek.
Yer yüzünün süsü, onuru
Işıl ışıl türkü söyler toprağa gölgen.
En temizi sevgilerin en arısı
Çalışanların hayatına yakın düşüncen.
Vücudun çelik gibi kavak ağacı
Seni kucaklamak gelir içimden.
Topraklarımda biriniz bin olsun, 
Bütün iyi dilekler yürekten.
<end>

<start>
O masaldaki güvercinler mi
Böyle hür dolaşan bu göklerde, 
Yıkanırlar maviliklerde; 
Bir kıral kızı kimi, 
Kimi şehzade sevgilisi, 
Hatıralar gibi uçtular kanat, kanat…
Bir halk türküsünde kaybederim kendimi
Bir masal dünyasında yaşar, 
Bir halk türküsünde bulurum seni.
<end>

<start>
Ayrılıktan eğlim eğlim dalların, 	
Düşüncelere dalmışsın kapkara.
Başın yerde gözlerini mi yitirdin? 
Gölgen toprağa uzanmış, düşüncelerin suya.		
Toprak adamına benzer duruşun, 
Ağacım, bana da ver sabrından.
Yapraklarında taze ay ışığı, 
Bezgin değilsin yaşamaktan.
Iyi insanların düşünü azma
Içli türküler söyleyerek geceleri, 
Bu yoldan hırlı geçer, hırsız geçer, 
Yalnız, can dayanmaz ayrılığa.
Büklüm büklüm dalların “dönen yerleri”
Tel tel nakış, kimseye deme.
Insanın insan elinden çektiği, 
Ağacım, dert oturdu yüreğime.
Beni, dalların bir hoş eder, 
Bir sevgili yakınlığı sarar içimi.
Esmerim, boş ver de gel, 
Ekmek, su gibi özledim seni.
<end>

<start>
Her sabah yürekten selâmladığım, 
Baharda süslü, kışın çırçıplak, 
Ana, kardeş gibi düşünürüm, sevgili
Bir halin var pek dokunur içime; 
Ne kaygısız deyip imreniyorum sana, 
Yerini beğenmiyorum bizim bahçede; 
İçimde sanki beraber  yaşıyoruz.
Sarı çiçeklerin erken tomurur; 
Her halde hapislerle komşusun; 
Yapraklarına özlem türküleri dokunmuş; 
Dalların yıldızlarla konuşur; 
Köklerin bilinmez düşlerde.
Neden bizimle konuşmuyorsun? 
O canlı, dipdiri duruşunla, 
Hep onu düşündürüyorsun, 
Görmüşlüğün var mı iğde ağacı? 
Özgür yaşamayı biliyor musun?
<end>

<start>
Bir tren düdük çalarak gitti,
Bıçak bıçak poyraz esti dostlarım.
Ezildikçe ezen bir dağ içimde,
Güz sonu bahçesine döndü dört yanım
Salkım salkım, yumak yumak düşünce.
Salkım söğütlerin düşüncesi bende,
Acısı yüreğimde ayrı olmanın
Başımda kavak yelleri eser esmeye
"Saat on bir veya yarım"
Salkım salkım anı, yumak yumak düşünce.
Bilinmez bir yolculuğa çıkmalıyım
Kömür gözlü esmerim, karanfil saçlım:
Sen bir yana, dünya bir yana.
Yeni türküler söyleyecek dudaklar,
Dünya, kötü oldu bir defa daha.
Işıktan dolu dolu, bağlı gözlerim
Devrilmiş ağaç, kavrulmuş yaprak misali.
Bıçak bıçak poyraz eser dostlarım,
Elinden alınmış deyneği,
Kalakaldım.
<end>

<start>
Düşleği yalazlayan buyruklar
Yüzünüzle bin
Hayınlığa utku dersimiz
Yıldızları ayağılında yumalı
Karayaşmaklı ölüm melekleri
Canevimi mayınladınız
Kanderelerinizle öğündünüz
Doğa bezim
Çığlar yağdırdınız
Yüzünüzle bin.
Güneş suyunda yunmalı aylar
Hiç bal mı olur ağudan? 
Bölüşülür toylar düğünler
Bölüşülür türküler
Değiş öre çevirdiniz
Satılmış kara yaşmak
Bin yüzünüzle yağdırdınız çığları.
Âdem'le  Havva'nın torunları
Birim birim çevirin
Ağıtlı yapraklarını tarihin
Anlı şanlı şehit dölleri
Ağudan bal olur mu? 
O evler o yürekler benim
Bin yüzünüzle
Çığlar yağdırdınız.
Fidanları yokeden keçiler
Çoraklaştı tarihimiz
Çevrenler ağardı ağaracak
Hadi çoban çal kavalını
Çiçeklensin ellerimiz.
Yavrusuna dönemeyen Memetlerim
Ömrünüze düştü çığ
Silahlara da düşecek bir gün
Köyler silindi haritadan
Hadi Çoban çal kavalını
Çiçeklensin dillerimiz.
<end>

<start>
Çok geç duydum uzak gurbette:
Esenboğa yemiş canlarımızı,
Ateş düştü, yüreğimde koptu tel,
Can dayanmaz, donar kan,
Sisten başka yok mu sorumlu? 
Bir türlü varmıyor demeye dilim,
Yüz binlerde seçkindi usuyla,
Yalan, al bulunmazdı işinde
Işık içindeydi çevresi "Günce"
Çam dalını okşarken sevgi dolu
"Buraların altı denizce su" diyordu.
Kördüğümleri çözerdi kıvrak zekası,
Ak güvercinler uçardı gözlerinden.
Bilgin, ozan yetenekli insan,
Yarım kaldı düşleri, kitapları
Yiğit, dost bir yıldız daha kaydı.
<end>

<start>
Dağ etekleri ağarmak üzere
Tepeleri karanlık
Analar çocuk doğurur
Yiğit ola er ola
Ölenleri kime küsmüş
Batmaz bu gemi yağlı boya
Gömü bulur kimi
Nere konar bu kuyruksuz uçurtma
Zehrinden içirirler
Tadından yenmez dünya
<end>

<start>
Tadını ben bilirim, rengini kimse bilmez,
Duyunca olduğum yere yığılıverdim.
Rengini yitirmeden çiçeklerimiz,
Acı haber tez ulaştı sevdiğim.
Kesiliverdi elim ayağım,
Dudaklarım çatladı acıdan,
Dağ devirir, düz yolda irkilirim,
Alev alev dünya, duman duman.
Ay devrini iki tamamladı ancak,
Ağulu bıçaklar sokuldu yüreğime.
İçim yanar, bağrım dilim dilim
Gitme karanfil saçlım, esmerim gitme.
<end>

<start>
Devran değişti çocuğum! 
Son savaşta oldu bu kötü işler:
Kiminin göğsü kabardı, kudurdu:
Çoğunun gözü doldu.
Devran değişti çocuğum! 
Baba, batan bir gemide öldü:
Bir esir kampında kardeşleri,
Anasını zaten bilmiyordu.
Devran değişti çocuğum! 
Ekmek kokulu sevgi nerde? 
Masal dünyamız bu mu? 
İki gözü iki çeşme.
<end>

<start>
Halk, dört duvar cenderede,
Düşünür mü özgürlüğü, karın zil
Gözlerinde güvercin kanadı,
Uzatır düşsü duyargalarını; 
Kendi kendilerini görürler.
Işıklanıverir yollar bir gün:
Birden, yıkılır kara duvarlar.
Her varlık yerini alır,
Çalışan bilekler isteyince:
Hele de sevi dolu yürekler,
Barış yazılır gökyüzüne; 
Barış içinde olmalı evren.
Doğmak da, ölmek de, dostlukla.
Var olmanın soylu yasası:
Barış, Sevi. Barış, Sevi. Barış...
<end>

<start>
Orak mevsiminin tadı ellerde.
Aldı kış örtüsünü yüzüne kırlar.
Harman, bekliyor savrulmayı,
Yönet esmeli bu deli rüzgâr.
Sevgiler taze buğday kokar,
Yaba ellerde, gözler hülyalı,
Kara gözlü, kara saçlı gönülde
Bekliyor harman savrulmayı, bağ bozulmayı.
Kumlara saplanmış başsız sürüler
Öküzler habersiz saptan samandan.
Er geç bu rüzgâr uslu eser
Çökmeden dağlara kör duman.
<end>

<start>
Bir güvercin uçurdum Ağrı'dan,
Kanlar içinde anlattılar, dönünce:
Kulağım gözüm tutuştu, sonra
Yandım, yüreğimi sardı bir alev
Milyonla tutsak, seksen bin ölü,
Soysuz zorbalar, soyguncu uşakları
Köyleri, ormanları, örene döndürdü,
Sakırgalar, tonla pirinç... yağmaladı.
Haziran ayı, yeşil bulutlar altında,
 Evleri yanıp yıkılmış binlerce yaralı,
Dokuz milyon aç, döküldü yollara.
Kurudu anasütü, ölü doğdu bebeler
Altı ayın korkunç dökümü bu
"Yeni Yaşam Bölgesi" cehennemin adı.
Kana buladılar mart güneşini Viyetnam'da,
Canavarlar, kurşunladı ilkyazı.
Neresinde olursa, bizimkileyin
Bağımsızlık, onurlu yaşam savaşı,
Halk çeliğine su verilir her yerde
Kesin konuşur halkla Hoşimin:
"Yıkılıp gider reziller sonuçta."
Savaştı kadınlar, yaşlılar, çocuklar...
Her ilkyaz badem ağacı gibi çiçeklenir
Onurlu şehitlerin kızıl toprakları.
<end>

<start>
Bitkilerden dayanıksız olmuşuz
Ömrümüz ağaçlarınkinden kısa
Değiliz kuşlar kadar
El ele versek artar gücümüz
Olanca ateşiyle yüreğimizin
Kor haline gelivermek
İnsanı dünyayı ölesiye
Yeniden yaratıp sevmek
Yitirdiğimiz yasa
İşte toprak işte insan
Onu getirelim dile
<end>

<start>
The first light greets your branches with reverence,
Your crest smiles beyond the horizon.
You hear the whisper of the winds leaf by leaf,
Robins full of love twitter above you.
Your sturdy presence sets an example for people,
Storks bring their tidings from lands faraway.
You endure summers and winters like the earth to be tilled,
Your bright world is so real - yet so different from ours.
You're the ornament and pride of this world,
Your shadow sings scintillating airs of light to earth.
Purest and selfless of all loves,
The life of the toilers is close to your heart.
Your trunk is as strong as steel poplar tree,
I feel like embracing you.
May each of you grow into thousands in our land,
All my best wishes to you with love.
Translated by Nilüfer Mizanoğlu Reddy
Şiirin aslı: Kavak Ağacı
<end>

<start>
Şehir, şehirdir, köy, köy; 
Adamlarından, işlerinden belli. 
Bura dağ, ora deniz 
Ovalar hepten sahipli. 
Düşünseniz şöyle bir, 
Eller bağlı, ayaklar özgür. 
Neden yağlı değil enseniz? 
Ama saçlarınız gür. 
Boyunlar çöp, yüzler sarı 
Kim kime, tum tuma 
Göz açtırmaz fırtına, kum 
Canım dünya.
<end>

<start>
Tanyerinde zakkum çiçeklerinin,
Manavgatlı Karasu gürlevüğü,
Güvercinlerce uçar martılar,
Su kemerleri uzanmış kollar,
Şaşırmışlıkla giriverdik
Korsan pazarı Side’ye.
Anphilos, Hektor yoldaşı
Troy’un acısını unutur burda,
Aksu, Düden, Köprüçayı, Dimi,
Oba, Kargı, alabalıklı Alara
Halka sunmuş altın sofrayı.
Perileri maviş gözlü Akdeniz’in
Türk yurdu Salur Hanların
Kadife yumuşaklığında kıyılar; 
Yitmemiş tiyatronun görkemi,
Altın ellerin gücü mermerde
Ak güvercin dalgalar türkülü,
Karışır oyuncu konuşmalarına
Alınteri, yüreği güneşliler.
Söylenceli, kardelen yürekler
Işık denizinde çimdik, arındık,
Özgürledik bütün tutsakları
Bir törende oldum halkla
Toruslu Bilitis’in güllü gerdeği...
<end>

<start>
Ana duygularla kabarmış toprak; 
Yaprak yaprak var olmanın sevinci.
Badem çiçeklerinin kokusunda
Uyanıyor kuşlar tomurcuklarla.
Yaşamak özlemi havada gülen
Yaprak yaprak var olmanın sevinci; 
Özsuyu görüyorum dallarda.
Doğa mest olmuş hazdan.
Ürpermeler, titremeler renklerde parıldayan
Seven bir ana gökyüzü.
Var olmanın sevinci yaprak yaprak
Erimek bu renk denizinde.
Her şey kendini yaratmada,
Umut yeşil yeşil gülüyor tende.
Bütün düşüncelerim tatlı
Kucaklayabilmek bütün insanları.
<end>

<start>
Karanlık Dünya masalındaki
En küçük kardeşim ben
Yaralı devin indiği kuyudan
Yer altı hazinelerine gidiyorum
Dönersem bütün bezekler sizin
Yandıkça iniyorum indikçe yanıyorum
Bütün gemilerin halatları belimde
Karanlık dünyaların ilkinde
Bir demet karanfil gibi bağlı duran
Üç güzel kızı kavuşturdum özgürlüğe
Kara koyun koyunların şahı
Ak koyun yüreğimin yağı
Merkez katı sıvı ateş dünyanın
Tam ortasında bu katın
Bir çekirdek olmak gerek
O bütün tohumların özü
Erimiyen yanmıyan
Yer yüzüne bir çıkarsak
Gereksinmeyiz güneşe
O zaman kendiliğinden dağılır
Kardeşlik iyilik güzellik
Yaban otları gibi bürür dünyamızı
Dev burada kalsın
Yaralı kartala ok atmam
Biz dönelim çileli yolculuğa
II
Bir semender hakladım önce
Onunla değiştirdim organlarımı
Ateşlerin düşlere sığmıyanında
Zırhlara bürünmüş gidiyorum
Mercanların şafağında
Önce yitirdiğim gözlerimi buldum
Ellerim gerçek güneşler içinde
Kollarım kilometrelerce
Altın dağlar elmas dağlar
Hiç önemli değil gözümde
Kırmızı topazları gök yakutları
Zümrütleri yeşimleri
Güneş gözlerini aytaşlarını
Yanardağlar gibi atıyorum yer yüzüne
Çam gövdesi gibi yılanlar
Çini çini bakar gözüme
Gecesi gündüzü olmıyan bir dünyada
Timsah sırtında balık boynunda
Bir karabatak gibi dala çıka, 
Arıyorum çekirdeği
Renk boy farkına bakılmazsa
Dünyamızın tıpkısıydı bu dünya
Yalnız tapınan bir yaratık görmedim
Yoktu savaş barış sözcükleri
Ilkin öldürdüğüm semenderden utandım
Timsahların balıkların sırtı geldi aklıma
Hayvanlardan özür dilerim.
III
Sözün kısası
Az gittik uzunluğuna
Uz gittik derinliğine
Mutlu çekirdeğe ulaştık
Kalbe benziyor kalbe
Balık gibi o da yüzer
Bütün âşıkların ateşi onda
Işığı seller gibi çağlar
Elini sür el olsun, gözünü sür göz
Altın gözlü balıklar zümrüt kuşlar
Elmas gözlü yılanlar yakut ağaçlar
Dile geldi sevinç içinde
Dünyamızı çevirmek için cennete
Elele verip cümle yaratık
Ileteceğiz yer yüzüne
<end>

<start>
Bugün bayram günü âlem eğlenir 
Sen bizim yaylaya gel başın için 
Dertliler oturmuş derdin söyleşir 
Etme intizarı gül başın için
Hayran oldum bakakaldım yüzüne
Sürme değil rastık çekmiş gözüne
Hıçkırarak başım koysam dizine 
Saçım okşa gönlüm al başın için
Davut Sulari'yem ahd-ı amanda 
Bir yıldız doğmuştur devr-i zamanda 
Seher bülbülüyem ulu divanda 
Sen benim vekilim ol başın için
<end>

<start>
Siyah perçemini dökmüş yüzüne
Salınarak gelen hümaya bakın
Kimden söz işitmiş düşmüş hüzüne
Kader yakışmayan simaya bakın
Ak göksün üstüne  bir bağ dikilmiş
Bin bir çeşit çiçeklerden ekilmiş
Dün uğradım bir ücraya çekilmiş
Bulut mu kaplamış şu aya bakın
Elin sitemini ağlarken gördüm
Gül dibinde gül sararken gördüm
Bir seher akşamı çağlarken gördüm
Davut Sulari'deki sevdaya bakın
<end>

<start>
Elde düğün bayram benim neyime 
Benim kurbanlarım çok evvel oldu 
Sorayım fakire bir de beyime 
Dem-i devranlarım çok evvel oldu
Eller güler oynar içim kan ağlar 
Alem al yeşilde can kara bağlar 
Değişti asırlar silindi çağlar 
Meydan-ı meydanım çok evvel oldu
Davut Sulari'yem çağladım aktım 
Riyakar kullardan nefretten bıktım 
Şöhret kalasını kökünden yıktım 
O aht-ı peymanım çok evvel oldu
<end>

<start>
Yar senin derdinden derbeder oldum
Derd-i derunumu sor da sonra git
Hasretinden mecnun misâli oldum
Ne hale düşmüşem sor da sonra git
Aşık olan mâşukunu atar mı
Gül yerinde kara çalı biter mi
Aslan yatağında tilki yatar mı
Gözle on ikiden vur da sonra git
Argın dağının Çaput yaylası
Hangi gün inersen hoştur havası
Gel ey bülbülüm gel çektirme yası
Sulari kulunu sor da öyle git
<end>

<start>
Ben pirim diyene selam söyleyin
Nutk-ı ehlullahı tutmaz mı talip
Bu yola yolcuysa hele eğleyin
Hak kelamı kabul kılmaz mı talip
Hak insanda yoktur fitnenin yeri
Talip olamaz mı sözünün eri
Kabul eylemesin zulm ile şerri
Kendinden uzağa atmaz mı talip
Pir olan kişiler riyakar olmaz
İlimsiz irfansız insan yol almaz
Çoğunda dert var ki dermanı bulmaz
Canı şah aşkına vermez mi talip
Davut Sulari de talip bu yola
Cahdet ki çeşmeden bakracın dola
Beni muhtaç etme yaramaz kula
Öl dediğin yerde ölmez mi talip
<end>

<start>
Efendiler bağı yar yar beş gül ağacı
Çiğdem bahçasında yar yar diktik erenler
Pirim cemalin gören der hacı
Hal bilmez elinden çektik erenler
Benim cemalım
Aşığım diyen çok kayıt olmadan
Cemevine girsem zahit olmadan
Cebrail ademe yar yan şahit olmadan
Kandili kudrette tektik erenler
Benim cemalım
Davut Sulari dem bir ere tabi bir pire tabi
Mesti elest ettik aşkın şarabı
Çeşmeyi hikmetten doldurduk kabı
Kaynaya kaynaya aktık erenler
Benim cemalım
<end>

<start>
Ey hamamcı bu hamama güzellerden kim geldi
İnce belli dudu dilli şeker hallı yar geldi
Yar yar yar yar yar
Al hançeri çal sineme
Gör sinemde neler var yar yar
Hamamın göbek taşına üç gelin bir kız geldi
Hamamın kubbesini hoş bir sedadır aldı
Yar yar yar yar yar
Al hançeri çal sineme
Gör sinemde neler var yar yar
Davut Sulari der sana türlü libas giyme yar
Açıp sinen bana karşı elaleme uyma yar
Yar yar yar yar yar
Al hançeri çal sineme
Gör sinemde neler var yar yar
<end>

<start>
Ben bir güzel sevdim gönlüm içinde
Ayağı yok amma gözleri vardır
Dedim güzel nedir sendeki bu hal
Küsmesi yok amma nazları vardır
Al beni beni
Terketmem seni
Severdin hani
İlahi bu Davut Sulari tuhaf
Bir dükkan açmıştır (yar yar)  kuyumcu sarraf
Gerçekler karşımda (yar yar)  oturur saf saf
Santur cümbüşü yok sazları vardır
Al beni beni
Terketmem seni
Severdin hani
<end>

<start>
Çoktan beri yollarını gözlerim
Gönlümün ziyası yar safa geldin
Şu garip gönlümün bağı bostanı
Ayva ile turunç nar safa geldin
Yoksa karşımızda oturanmısın
Serimi sevdaya yetirenmisin
Ağır yüklerimi götürenmisin
Katar maya ile yar safa geldin
Hindidir yarimin kaşları hindi
Bilmem melekmiydi arşdanmı indi
Bir su ver içeyim yüreğim yandı
Temmuz aylarında kar safa geldin
<end>

<start>
Baktım şu cihanın temaşesine
Cümle kullar alo alo Ali diyorlar
Yedi derya doldu kalp şişesine
Hep lisanlar alo alo Ali diyorlar
(Bu Almanlar alo alo Ali diyorlar)
Herhangi millet olsa da o anda
Telli telsiz telefonlar kuranda
Haber alıp sual cevap verende
Cümle diller alo alo Ali diyorlar
(Hep lisanlar alo alo Ali diyorlar)
Ali dindir Ali Ali imandır canda
Ali görünüyor her bir meydanda
Ali'nin heybeti yalnız aslanda
Cümle kullar alo alo Ali diyorlar
(Bütün kullar alo alo Ali diyorlar)
Hakk'ı bilmek ne kusurdur ne de suç
Hayat bir çeşmedir gözü bul da iç
Davut Sulari'nin mızrabı kılıç
Teller diller alo alo Ali diyorlar
(Teller diller alo alo Ali diyorlar)
<end>

<start>
İşte yetimlerin yetimi benim
Çok cahdettim gülemedim ne yazık
Bu dünyaya geldiğimden yoksulum
Ben neyim hiç bilemedim ne yazık
Her kimlere el attımsa koptu dal
Ne takadim kaldı ne de bir mecal
Bir yakınım yok ki olam hasbi hal
Fesat hile olamadım ne yazık
Giden gitme mihnet bırakmaz peşin
Gel Davut Sulari yok ahbap eşin
Yaren akraba tavlukat kardeşin
Dediğimde kalamadım ne yazık
<end>

<start>
Kara kaşlar siyah gözler bedir üze
Ela gözlerin çoklarında var durur
Ey havarım ey ey
(ele)  Geçti bahar geçti iç yaz geldi güz
Hala Nurhak dağlarında kar durur ey vah
Hak her şeyin ak sinesin yaratmış ey
Güzel yüze şeker balı da katmış ey
(ele)  Yar ile bağlarda gezmek hayatmış
Ne hikmettir gül yanında har durur ey vah
Davut Sulari amman amman yarasın yara
Yar otur yanıma amman amman kakülün tara
(ele)  Pınarın başında yavru yavru bekle bir ara
Gafletten uyuma belki mar durur ey yar
<end>

<start>
Biz ezelden ikrar verdik inandık
Yetmiş idi ahdu peyman kerbela
Şah Hüseynin kanı ile boyandık
Toprağındır derde derman kerbela
Ebu cehil muhammede düşmandı
Muaviyeden çeken şahi merdandı
Hhür şehitte hüseyinime kurbandı
Toprağında döküldü kan kerbela
La ilahe illallah
Haktır muhammede resullallah
Ali Mürşid güzel şah
Şah eyvallah eyvallah
Yetmiş bin kişi söz verdi döndüler
Döndü mervanı himara kandılar
Ok attılar sanmayın utandılar
Kavmi mervan kavmi süfyan kerbela
Şam eline haberciler saldılar
Yüzbin asker mevcuduna aldılar
Ehli beytin üzerine geldiler
Göğe çıktı zaru figan kerbela
La ilahe illallah
Haktır muhammede resullallah
Ali Mürşid güzel şah
Şah eyvallah eyvallah
Hazreti Hüseyin atından indi
Mübarek elini toprağa sürdü
Toprak şehitlerin kanıyla yundu
Oldu şehitlere kerbela
Hazreti Hüseyin'im dedi Ali Ekber
Bak etrafa bana getir bir haber
Leyla anamızda göz yaşı döker
Davut Sulari'den beyan kerbela
<end>

<start>
Kız senin derdinden derbeder oldum
Bari bu ahvalim gör de öyle git
Derbeder olmanın sebebi sensin
Benim bu müşkülüm sor da öyle git
Senin sevdan ile çekerim acı
Hekim der ki sendedir dert ilacı
Bağban bir gül verse benim duacı
Kendi öz bağından derde öyle git
Ağırgöl dağından Gahmut yaylaya
Hangi gün inersen çektirme gaya
Hayrani der senin gül yüzün maya
Aç gözün aşıkın gör de öyle git
<end>

<start>
Kız senin derdinden derbeder oldum
Derdi derunumu sor da öyle git
Hasretinden Mecnun misali oldum
Ne hale düşmüşüm gör de öyle git
Maşuk olan aşığına küser mi
Gül yerinde kara çalı biter mi
Aslan yatağında tilki yatar mı
Gözle on ikiden vur da öyle git
Ağırgöz dağından Gahnut yaylası
Hangi gül inlesin hoştur havası
Gel ey sürgünüm gel çektirme yası
Sulari kulunu er de öyle git
<end>

<start>
Küstürdüm barışamam
Ayrıldım kavuşamam
Göz açtım seni gördüm
Yadınan konuşamam
Dert bende yare bende
Dert bende kare bende
Ey olmaz yare bende
Yuvasız kuşlar gibi
Kalmışım perakende
Bu dağın ensesine
Uyandım yar sesine
Yarim keklik ben avcı
Düşmüşem ensesine
Dert bende kare bende
Ey olmaz yare bende
Yuvasız kuşlar gibi
Kalmışım perakende
Ben garip eşim garip
Eşim yoldaşım garip
Öldüğüme gam yemem
Mezarda taşım garip
Dert bende yare bende
Dert bende kare bende
Ey olmaz yare bende
Yuvasız kuşlar gibi
Kalmışım perakende
<end>

<start>
Kararmış vicdanınız oklar atarsınız
Mustafa'nın göz nuruyum vurmayın
Benden geçip Muaviye'yi tutarsınız
Murtaza'nın göz nuruyum vurmayın
Ninem Hatice'dir anam Fatime
Kastetmeyin benim gibi yetime
Aç kurt gibi susamışsınız etime
Evliyanın göz nuruyum vurmayın
Yetmiş bir kişidir evlad ü ıyal
Mehmet'le Hürşehit yetmiş üç herhal
Hanem harap oldu mal ile melal
Şühedanın göz nuruyum vurmayın
Davut Sulari'yim gözümün yaşı
Bu konuşan serdar Hüseyin'in başı
Mervan'a uyup da açtı savaşı
Müçtebanın göz nuruyum vurmayın
<end>

<start>
Şu dünya içinde ben aciz kulun
Fikirlerdir bilmeseler ne çıkar
Hakkın selamım geçerken yolda
Dönüp bana vermeseler ne çıkar
Dost ile dost bir menzile yeterken
Bir kenarda durup kendim beklerken
Yüz bin dertle bir yatakta yatarken
Kapım açıp sormasalar ne çıkar
Davut Sulari'ye bade erince
Ezirail başucuma gelince
Birgün can cesetten ayrı kalınca
Beş arşına sarmasalar ne çıkar
<end>

<start>
Hergün böyle adet etmiş
Ağlar gülmez asi güzel
Bütün yollar burda bitmiş
Kadir bilmez asi güzel
Ne demek ne demek ne demek aşka inanmak
Ne güzel ne asi ne gaddar aşka inanmak
Yar dedin bağlandım kaldım
Her yükün üstüme aldım
Kışta kıyamette kaldım
İmdat kılmaz asi güzel
Davut Sulari de birdi
Geldi hayatıma girdi
Beni prangaya vurdu
Akla gelmez asi güzel
<end>

<start>
Necef Deryası'nda bir gemim geldi
Sıtkı sedakatnen varın gaziler
Hakk'ın birliğinde bir hikmet vardır
Sırrı Mürteza'ya erin gaziler
Bu meydana girmez cahil cühera
Aklı beşer ermez böyle eş'ar
Secdem didaradır değil duvara
Halka namazını kılın gaziler
Bu meydana gelen can ile dilden
Hakk'ın birliğini saklar da gönülden
Şah yoluna gider derunı dilden
Rızayı Hüda'ya erin de gaziler
Allah Allah Allah Allah
Herkes severse Allah'ı
Yarım kalmasın billahi
Didarı Hüda yı gördüm
Sırrı Mürteza'ya erdim
El bağlı divana durdum
Durun gaziler durun
Muhammet Ali'ye vardım
Yüzümü tozuna sürdüm
El bağlı divana durdum
Sıdk ile erin gaziler
Feyzi hikmetinden başka bir divan
Muhammet Ali'ye be'libest diyen
Hakk'ın birliğine inanıp uyan
Sıdk ile birliğe girin de gaziler
Davut Sulari der eren evliya
Gün gibi cihana vermişsin ziya
Hakk'ın da birliğinde bulunmaz riya
Secde'dip irfana gelin de gaziler
<end>

<start>
Hangi rüzgar esti taş yürekli yar
Bir kasırga gibi tufan nerdesin
Senin ne Allah'tan kuldan korkun var
Gönül köşküm oldu viran nerdesin
Nerdesin ey ciğerparem nerdesin
Hangi diyardasın hangi eldesin
Aşk ne demek sorun alın cevabı
Zulümden hezaran sevgi sevabı
Zehirden acı ayrılık şarabı
Artık dünyalarım zindan nerdesin
Nerdesin ey ciğerparem nerdesin
Hangi diyardasın hangi eldesin
Davut Sulari'nin kalbi kanıyor
İsmini andıkça içim yanıyor
Eller tatlı uykudan uyanıyor
Ben hep ağlıyorum inan nerdesin
Nerdesin ey ciğerparem nerdesin
Hangi diyardasın hangi eldesin
<end>

<start>
Sarı çiçek sarartıyor dağları
Kırmızı gül bezediyor bağları
Dertli bülbül çilelenmiş ötmüyor
Hatıra getirir eski çağları
Kırmızı gül açmış yarin bağında
Gözüm kaldı sinilerin ağında
Cennet kapısı var yar otağında
Hatıra getirir eski çağları
Davut Sulari der ey mah-ı taban
Bir bahçaya kıldın beni bağ u ban
Yar saçında al gül açtığı zaman
Hatıra getirir eski çağları
<end>

<start>
Şepke'nin kavakları
Dolar gider arkları
Karşıdan görünüyor
O yarin konakları
Vay le le le le le le hanım
Gel otur benim canım
Erzincan'da bir kuş var
Kanadında gümüş var
Gitti yarim gelmedi
Acep bunda ne iş var
Vay le le le le le le hanım
Gel otur benim canım
Erzincan'ın dağları
Hiç kalkmıyor karları
O yar burdan gidince
Issız kaldı bağları
Vay le le le le le le hanım
Gel otur benim canım
<end>

<start>
Şebge'nin kavakları
Dolu gider arkları
Karşıdan görünüyor
Dedemin konakları
Va lele lele lele hanım
Gel otur benim canım
Erzincan'da bağlarım
Çalar söyler ağlarım
Böyle yaşamaktansa
Ölene dek yanarım
Va lele lele lele hanım
Gel otur benim canım
<end>

<start>
Şebgenin kavakları
Dolu gider harkları
Karşında viran olmuş
Dedemin konakları
Vay lele lele lele hanım
Gel otur benim canım
Çamurdere düzleri
Al geyinir kızları
Naz ile sallandıkça
Deli eder bizleri
Vay lele lele lele hanım
Gel otur benim canım
Bu derenin alucu
Kınalı parmak ucu
Sevdiğim gelin olmuş
Ben olaydım sağdıcı
Vay lele lele lele hanım
Gel otur benim canımŞebgenin kavakları
Dolu gider harkları
Karşında viran olmuş
Dedemin konakları
Vay lele lele lele hanım
Gel otur benim canım
Çamurdere düzleri
Al geyinir kızları
Naz ile sallandıkça
Deli eder bizleri
Vay lele lele lele hanım
Gel otur benim canım
Bu derenin alucu
Kınalı parmak ucu
Sevdiğim gelin olmuş
Ben olaydım sağdıcı
Vay lele lele lele hanım
Gel otur benim canım
<end>

<start>
Tarihte bir büyük onur bıraktı
Şimşekler misali çaktı Atatürk
Yurda giren düşmanların üstüne
Bir şahin misali aktı Atatürk
Güzel Ankara'yı başkent yapışı
Kocatepe'ye şahlanıp çıkışı
Türklüğün hükmüyle ordu akışı
Düşmanı denize döktü Atatürk
Vatan toprakların geriye aldı
Sulari der Türk gençliğine kaldı
Bütün dünya milletleri hep bildi
Ay yıldızlı bir bayraktı Atatürk
<end>

<start>
Tercan ellerinden gelen bir güzel
Açmış ag göğsünü yar yar sallanır bir hoş
Kınalanmış parmakların ellerin
Oturdu yanıma kız anam sallanır bir hoş
Davut sulari der bağrıma akar
Ateşin hicranın kız anam çok canlar yakar
Can alici gözle yüzüme bakar
Naz o eda ile kız anam sallanır bir hoş
<end>

<start>
Durnam gelir bizim elden
Yeni kalkmış ağır gölden
N'olur konuş bizim dilden
Üç telli dört telli beş telli durnam
Sen olmaz isen buralarda durmam
Sen olmaz isen ben sensiz olmam
Durnam ey durnam ey yaralı durnam
O kara gözler haralı durnam
Durnam arşta pervaz eyle
İn Düzgün'ü niyaz eyle
N'olur aşkı dilden söyle
Üç telli dört telli beş telli durnam
Sen olmaz isen buralarda durmam
Sen olmaz isen ben sensiz olmam
Durnam ey durnam ey yaralı durnam
O kara gözler haralı durnam
Sulari'yi avcı sanma
Sakın kara taşa konma
Bizim yaylalardan inme
Üç telli dört telli beş telli durnam
Sen olmaz isen buralarda durmam
Sen olmaz isen ben sensiz olmam
Durnam ey durnam ey yaralı durnam
O kara gözler haralı durnam
<end>

<start>
Vardım kırklar kapısına
Baktım cennet yapısına
Tapmışam hak kapısına
Evel Allah ahir Allah
Dönemem estağfirullah
Bendeyem Allah eyvallah
İmanım amentu billah
Pir elinden içtim dolu
Öğrendim erkanı yolu
Emniyette mümin kulu
Evel Allah ahir Allah
Dönemem estağfirullah
Bendeyem Allah eyvallah
İmanım amentu billah
<end>

<start>
Hem dalımdın budağımdım cihanda
Uğru bağa girdi bağdan vazgeçtim
Ferman geldi padişahlar şahında
Zararı gözetmem kardan vazgeçtim
Arzuhalim verdim şahlar şahıma
Beni kınayanlar doymaz ahıma
Selamlar gönderdim pir pan ahıma
Durduğum adab-ı dardan vazgeçtim
Davut Sulari'yi bilmez her adem
Bu başka alemdir namertten mahrem
İsmin zikrederim ben dem be dem
Bağrın her ademi nardan vazgeçtim
<end>

<start>
rüyamda öyle belirgin gördüm ki seni
öyle uzaklara yürüdüm, öyle uzun konuştum ki
gölgeni öyle çok sevdim ki 
senden hiçbir şey kalmadı bende
hiç, gölgelerinde bir gölge olmaktan başka
binlerce kez bir gölgeden daha gölge 
o gelen gölge tekrar gelecek 
gün ışığındaki hayatına
<end>

<start>
I have dreamed so much of you
that you lose your reality.
Is there still time to reach that living body
     and kiss on that mouth the birth
     of the voice which is dear to me.
I have dreamed so much of you, 
that my arms accustomed while embracing your shadow
     to folding over my breast would not bend
     to the shape of your body perhaps.
And that, before the real appearance of what has haunted me
     and ruled me for days and years
I should become doubtless a shade, 
O sentimental scales
I have dreamed of you so much that it is no longer right
     for me to awaken. I sleep standing my body exposed to
     all the appearances of life and love, and you, the only
     one who counts today for me, I could touch your brow
     and your lips less
than the lips and brow of the finest person who came.
I have dreamed so much of you
walked so much, spoken, lain with your phantom that all
     I have to do now perhaps is to be a phantom among
     phantoms and a ghost a hundred times more than the
     ghost who walks and will walk gaily over the sun-dial
     of your life.
<end>

<start>
Gizlerle Dolu Kadına Şiirler
O kadar düşündüm ki seni, 
gerçekliğini yitirdin.
Vakit var mı daha erişebilmek için bu canlı vücuda ve öpebilmek 
	İçin bu ağzın üstünde sevdiğim sesin doğuşunu
Öylesine düşündüm ki seni
uyamıyacak artık vücudunun çizgilerine, 
gölgeni kucaklarken göğsümde 
kavuşmaya alışık kollarım belki de
Ve günlerdir, aylardır beni yöneten 
	aklımdan hiç çıkmayan şeyin gerçek görünüşü önünde
	bir gölge olcağım şüphesiz, 
ey duygusal dengeler, 
O kadar düşündüm ki seni vakit yok uyanamam, iş işten geçti.
	Ayakta uyuyorum, vücudum, aşkın, yaşamın bütün görüntülerine 
	Açık ve sen bugün benim için değerli tek insan, karşıma çıkan
 ilk alna, dudaklara dokunabilirim de 
senin alnına dudaklarına dokunamam.
O kadar düşündüm ki seni
O kadar yürüdüm, konuştum, yattım  ki senin hayalinle bana kalan
tek şey belki de hayaller arasında bir hayal olmak, bana kalan tek şey
yaşamımın güneş saatinde keyifle gezinen, 
gezinecek olan gölgenin yüz katı gölge olmak
<end>

<start>
On sekiz metrelik bir karınca
Başında bir de şapka,
Var mı yok mu bilemem? 
Penguenlerle, ördeklerle dolu
Arabayı çeken bir karınca
Var mı yok mu bilemem? 
Fransızca konuşan bir karınca
Latince ya da Cava dili konuşan
Var mı yok mu bilemem? 
Peki! Neden olmasın?
Çeviri: Muzaffer UYGUNER
<end>

<start>
Bizim serüvenci kaptan,
On sekizinde olduğu zaman,
Bir adadan, Uzakdoğu'dan
Alıp geliyor bir pelikan.
Gelgelelim bizim pelikan,
Yumurtluyor sonradan
Ve tıpatıp aynı olan
Bir yavru çıkıyor yumurtadan.
Sırası gelince yumurtlayan
Bu ikinci pelikandan
Yenisi çıkıyor, aman aman,
Bir başka yumurtlayan.
Bu iş böylece sürer gider uzun zaman
Yavru çıkmadan önce omlet yapılmazsa yumurtadan.
Çeviri: Eray CANBERK
<end>

<start>
Artık sevmiyorum Saint-Martin'i
André Platard gideli beri.
Artık sevmiyorum Saint-Martin'i
Ne şarabı, ne bir şeyi.
Artık sevmiyorum Saint-Martin'i
André Platard gideli beri.
Dostum benim, can yoldaşım,
Bölüştüydük odamızı, ekmeği hani.
Artık sevmiyorum Saint-Martin'i.
Dostum benim, can yoldaşım,
Bir sabah birden kayboluverdi; 
Sessiz sedasız götürmüşler.
Görünmedi bir daha Saint-Martin'de,
Alınmadı tek bir haber.
Ne çıkar yalvarmaktan azizlere,
Marie'ye, Jacques'a, Gervais'ye, Saint-Martin'e.
Bir tepe üstündeki Valèrien'e yalvarmaktan ne çıkar.
Günler geçiyor, tek bir haber yok,
Gitti Saint-Martin'den André Platard.
Çeviri: A.KADİR
<end>

<start>
dağların
kra kralıyım yım ben ben
benim güz el güzel gazelim var gözle gözlerim
hava öyle sıcak
bende burun var
bende parmak parmak parmak parmak parmak var
		her bir elimde elimde
bende var 	diş diş diş diş diş diş diş
		diş diş diş diş diş diş diş
		diş diş diş diş diş diş diş
		diş diş diş
acı çektir çektiriyorsun bana bana sen sen
ama ne önemi var
		ne mi nemi var var
Çeviri: Enis BATUR
<end>

<start>
Seni öylesine düşledim ki yitirdin gerçekliğini.
Bu canlı bedene sahip olmanın ve benim taptığım sesin çıktığı bu
                      ağzı öpmenin daha zamanı değil midir? 
Seni öylesine düşledim ki senin gölgeni kucaklaya kucaklaya,
                      göğsümün üstünde kavuşmaya alışmış olan kollarım
                      belki de senin belini saramayacak.
Beni günler boyu ve yıllar boyu yöneten ve kendine çeken gerçek
                      görüntün karşısında bir gölge gibi kalacağım kuşkusuz.
Ey duygusal dengeler.
Seni öylesine düşledim ki zaman yok artık uyanmama hiç kuşkusuz.
                      Ayakta uyuyorum, yaşamın ve aşkın bütün görünümlerine
                      sunulmuş beden ve sana, benim için bugün tek önemli şey olan
                      sana, senin alnına ve dudaklarına belik de hiç dokunamam, ilk
                      gördüğüm birinin dudaklarına ve alnına dokunduğum kadar.
Seni öylesine düşledim, görüntünle öylesine yürüdüm, konuştum,yattım ki
                      görüntün bile silindi gözlerimin önünden ve yine de yaşamının
                      güneş saati üstünde ağır ağır gezinen ve gezinecek olan gölgeden
                      yüz kat daha gölge ve hayaletler arasında hayalet olmaktan başka
                      bir şey kalmıyor bana yine de.
Çeviri: Eray CANBERK
<end>

<start>
Antonin Artaud’a
periskop mürekkep hokkası gözler beni dönemeçte
girer dolma kalemim kendi kabuğuna
kağıt sayfası büyük beyaz kanatlarını açar
gözlerimi yuvalarından çıkarmadan
az önce iki pencesiyle
görüp göreceğim kendi bedenim
ölü bedenim…
debdebe içinde görme fırsatını yakalamıştınız
bütün gülücüklerin gününde
kadınlar koymuşlardı mücevherlerini ağızlarına
demosthenes gibi
ama ben bulucusuyum bir telefonun
bohemya kristalinden ve
İngiliz tütününden
doğrudan doğruya
korku ilintisiyle…
<end>

<start>
Hayır, aşk ölmedi bu yürekte ve bu gözlerde ve cenaze töreninin başladığını ilân eden bu ağızda.
Dinleyin, canıma yetti göz alıcı özgünlük de, renkler de, çekicilik de.
Aşkı seviyorum, sevecenliğini ve acımasızlığını
Aşkımın ancak bir tek adı, bir tek biçimi var.
Her şey geçer. Ağızlar yapışır bu ağıza.
Aşkımın ancak bir adı, bir biçimi var.
Ve eğer günün birinde anımsarsan
Ey sen, aşkımın biçimi ve adı,
Bir gün Amerika ile Avrupa arasındaki denizin üzerinde,
Dalgaların inişli çıkışlı yüzeyinde güneşin son ışığının yansıdığı saatte ya da kırda bir ağacın altında bir fırtına gecesinde ya da hızlı giden bir arabada
Malesherbes Bulvarı’nda bir bahar sabahında,
Yağmurlu bir günde,
Yatmadan önce sabaha karşı,
De ki kendi kendine, senin bildik hayaline buyuruyorum bunu, seni uzun süre seven tek bendim ve sen bunu bilmedin işin kötüsü. De ki kendi kendine, olup bitene hayıflanmamak gerekir: Benden önce Ronsard ve Baudelaire en katışıksız aşkı hor gören yaşlı kadınların ve ölmüş kadınların hayıflanmalarını dile getirdiler.
Sen, sen de ölüp gidince,
Güzel ve hep arzulanır olarak kalacaksın.
Ben de ölmüş olacağım çoktan, her yanı duvarlarla çevrili ölümsü bedeninde, yaşamın ve sonsuzluğun ardı arkası kesilmeyen güzellikleri arasında sonsuza kadar varlığını sürdürecek olan senin şaşırtıcı görünümünde, ama eğer yaşıyorsam.
Senin ve sesinin vurgusu, bakışların ve bakışlarının ışıltıları
Senin kokun ve saçlarının kokusu ve daha birçok şey yine de yaşayacaktır bende,
Bende ki ben ne Ronsard’ım ne Baudelaire,
Ben ki Robert Desnos’um, seni sevmek için
Ve şu aşağılık yeryüzünde yaşamışlığıma başka bir ün eklemek istemeyen ben.
<end>

<start>
Çok eskiden günlerden bir gün
Seviyordu bir adam bir kadını
Çok eskiden günlerden bir gün
Seviyordu bir kadın bir adamı
Çok eskiden günlerden bir gün
Bir kadın ve bir adam
Sevmiyorlardı kendilerini seven kadını ve adamı
Günlerden bir gün
Belkide bir tek gün
Bir kadın ve bir adam sevdiler birbirlerini
<end>

<start>
Dünkü postada telgraf çekeceksin
öldük diye kırlangıçlarla birlikte
Postacı üzgün postacı bir tabut var koltuğunun altında
mektubumu çiçeklere götür sakın geç kalma
Kemikten bir pusula gururlanacaksın yüreğim onunla
kutbu bir kaval kemiği gösteriyor ve kaydırak oyunları
ki budanmış korkunç bir opera görünümleri var
Budar mezar yazıtım için yağmurlarını bir tanrı
Ölüyorum bu akşam sevgili Tombe-Issoire
En güzel bakışın ancak bir yedek parça oldu
günaydının tuhaf makinesine
Elveda! Utanmadan gıllıgışsız sevdim sizi
Folie-Mericourt’um benim suskun çağrısız konuğum
Dönüşü haber veriyor pusulanın çarpık iğnesi
<end>

<start>
Dadımın meseli
Kafesinde sıkıntıdan ölenin meseli
Dal üzerine konmak isteyenin meseli
Dal çok alçak
Güneş çok yüksek
Kuşların uçuşuna bakıyorum
Alçalıyor sonra yeniden yükseliyorlar
Dal çok alçak
Güneş çok yüksek
Bunlar yabancı kuşlar
Yuvaları bir yerlerde
Dünyanın çok uzağında
Dal çok alçak
Güneş çok yüksek
<end>

<start>
Hiçbir şey benzemiyor artık esine
İster bir ilkbahar sabahının sarhoşluğu olsun,
İster bir kadına duyulan arzu.
Artık kendi olmamak, herkes olmak tek tek.
Ayaklarını yere sıkıca basmak.
Solunan havanın tadını çıkarmak.
Bu akşam dövüşmek zorunda olduğumuz şey için değil
Savunmak zorunda olduğumuz şey için türkü söylüyorum.
Yaşamın zevkleri.
Dostlarla içilen şarap.
Aşk.
Kışın ateş.
Serin ırmak yazın.
Her öğünde et ve ekmek.
Yolda yürürken mırıldanılan nakarat.
İçinde uyunan yatak.
Uyku, sıçrayıp uyanılmayan, yarın endişesiyle bölünmeyen.
 Eğlence.
Gökyüzünü değiştirmek özgürlüğü.
Onur duygusu ve birçok başka şeyler:
Elinde tutmak hakkını vermemeyi göze alarak insanlara.
 Seviyorum ve türkülüyorum çiçeklenmiş ilkbaharı.
Seviyorum ve türkülüyorum meyvalarıyla birlikte yazı.
Seviyorum ve türkülüyorum yaşama sevincini.
Seviyorum ve türkülüyorum ilkbaharı.
Seviyorum ve türkülüyorum yazı, doğduğum mevsim olan ya
<end>

<start>
Eskiden de sevgiler düşlerdim ben şimdi de
Oysa aşk değil artık bir tutam gül ve leylak
Ağır kokularıyla ormanı kaplayarak
Yangınlar var dönüşsüz yolların bitiminde
Eskiden de sevgiler düşlerdim ben şimdi de
Oysa aşk değil artık kulede ateş yakan
O yitik fırtına, bozguncu, ışık tutan
Kuytu ayrılıkların avlusunu, şimşekle
Taşların sıcaklığı vurur bileklerime
Bildik hiçbir sözlükte bulunmayan kelime
Denizlerde köpüktür, gökte buluttur dedim
Yaşlanınca sertleşir her şey, ışıklar dolar
İpler düğümsüzleşir, adsızlaşır bulvarlar
Ben de onlarla birlik, yavaşça taş kesildim
<end>

<start>
Mayıs ayı çiçekleri 
Üç gün içinde açacak 
Gülen gözleriyle Marie
Aşığına açılacak.
Sert eliyle okşayacak
Mavi gözlü adam onu
Hem kadını hem kölesi
Olacak adamın Marie.
Mayıstan sonra haziran 
Aşk, sonra nefret gelecek
Otları biçme zamanı
Adam zinciri kıracak.
Kırıp atacak yüzüğü
-Gemiler, gezin denizde-
Yeminini,  düşlerini...
-Uyuyoruz biz kumsalda! -
Çeviren: Tozan Alkan
<end>

<start>
Suskunluğunu
Niçin
Gözyaşlarına
Dönüştürüyordun? 
Oysa konuşmaktan mı
Korkuyordun? 
Sevilerini - isteklerini
Anlatmaktan mı ürküyordun? 
Güldüğün an
Zaman - zaman
Kıvançlı mı oluyordun? 
Yoksa gizlemeyi yeğlediğin
Gözyaşlarının donukluğunda,
Ve doruğunda
Suskunluğunu mu arıyordun? 
Mutluluğa yaklaşan kapıları
Biliyor - tutabiliyor; 
Tüm kapıları zorlasan da,
Istanbul’a açılan
Mavi kapılara
Ulaşabiliyor muydun? 
Bulutlara - dalgalara
Koşabiliyor muydun? 
Istanbul’u doyasıya
Avuçlarına alasıya
Yeniden yaşayabiliyor muydun? 
Gelebiliyor muydun?
<end>

<start>
Dün gelip geçti,
 Aydınlığını
 Karanlıklarda eritti…
Bugün yeni bir ışık doğdu; 
 O da sönecek, 
 Bizim gibi göçecek
 Belki yarına kadar…
Yarınlar daha güzel olsun
 Ki, beklemekten bıkılmayan
 Gelecek mutlu günlerle
 İçimiz dolsun.
<end>

<start>
DÜŞ VE GERÇEK’ten (1978)
ÇOCUKLAR GİBİ
GÜLEBİLİYOR,
AĞLAYABİLİYOR MUSUN? 
- MUTLUSUN.
Çocuklar güneşi tuttular
Elleri yanmadı,
Kağıttan kayıklarla
Okyanusları aştılar,
Tekneleri batmadı..
Pembe gülücükleriyle
Minicik soluklariyle
Renkli düşlerini kovaladılar,
Uçurtmaları dallara değil
Ay-dede’nin kuyruğuna takıldı,
Pırıl – pırıl gözleri
Gök boşluğunda kaldı,
Evrenlerini dolduran
Uçurtmalarını yitirmişlerdi,
Ne yapacaklardı? 
Çocuklar büyüdüler
Karanlığı öğrendiler
Korkmadılar; 
Güneşe doğru uzandılar
Tutamadılar,
Ellerinin yandığını anımsamadılar; 
Okyanuslara koştular
Susuz kaldılar, aldırmadılar,
İki çıtadan
Bir parça kağıttan oluşturdukları
Uçurtmalarını aradılar,
Bulutların arasına dek bulamadılar,
Bir köşeye oturup ağladılar.
<end>

<start>
Bulutlu Boğaziçi
Kederlenince; 
Akşamların derinliklerinde,
Değişik mevsimler
Renkleniyor gökyüzünde,
Filizinin en güzelleri de 
Gözlerinde düğümleniyor.
Bir beyaz dalgacık oluyor
Saf öpücüklerin kıyılarda,
Rüzgarlar bile ürperiyor
Ve de kıskanıyor
Dalgın bakışlarında..
Işıklı Boğaziçi
Sevinince; 
Sabahların sessizliklerinde
Doyumsuz esintiler
Şekilleniyor gülücüklerinde,
Değişik yosun gölgeleri de
Bakışlarında dinleniyor.
Bir puslu mavi uçuşuyor
Martıların kanatlarında,
Çiçekler bile dağılıyor
Ve de soluyor
Taze avuçlarında..
<end>

<start>
İstanbul,
Her mevsimde
Kendine has güzelliklerle görünür.
Sonbahar,
Boğazın iki sahilinde
Rüzgârın maviliğine bürünür..
Deniz mavi,
Gök mavi,
İhtiyar çınar mavi; 
Kaderini denizden bekleyen
Balıkçının gözyaşları mavi..
Bir kalmaya gör “Emirgân” da
Ilık, sisli akşamlara dek..
Bir kalmaya gör “Âşiyan” da
Mehtabın ondördüne dek..
Boğaz hırçınlaşınca,
Seyrine doyum olmaz,
Bulutlar alçalınca
Ruh, bu sihirli âlemden kurtulamaz.
“Vaniköy” de deniz,
Uykudan yeni uyanmış gibi sessiz; 
“Küçüksu” dan, “Hisar” a koşan hayallerimiz
Çocukluk günlerinden habersiz,
Uzak düşünceler peşindeler...
“Kanlıca”, içiçe girmiş yalılarıyla,
Yaşar eski günlerin hâtırasını
Bırakmaz kimseye tatlı rûyasını.
<end>

<start>
Uzaktan,
Bir küçük taka’nın
Tak - takları
Kımıldattı
Tüm anıları..
Taka
Bir ine bir çıka,
Kıyıya doğru yaklaştıkça,
Taka tak - tak’ları
Çoğaldıkça,
Parça - parça
Dağıldıkça büyüdü,
Derinlemesine
Denizin mavisine büründü..
Bir - iki yalpaladı,
İskeleyi gıcırdattı,
Rüzgârından
Dallar ürpertti suları; 
Erdek’te
Üç Çınar’ların
Maymun Deresi’nde,
Gün başlamaktaydı..
Küçük taka,
Ne olur
Bir daha - bir daha
Narlı Köy’ün
Önünden geçerken,
Taka tak - tak’larını
Bizim kıyılarda da
Unutuver; 
Tümüyle çocukluğumu
Özlettiğin - dirilttiğin
Ve geri getirdiğin için
Sevinçlerimi,
Dalga - dalga yansıtıver,
Boğaziçi’nden hatırladığım,
Unutamadığım
O minik dümenini
Dönüşünde,
Ne olur - ne olur
Avuçlarıma bırakıver,
Beni Anadolu Hisarı’na götürüver..
<end>

<start>
Mayıs ayının en güzel, en canlı bahçelerindeyiz,
Erguvan çiçekleriyle yanan Boğaziçi’ndeyiz.
Kaldırımlar bir çingene pembesiyle yıkanmış,
Sahillerdeki sular bu mevsimde kızarmış..
Gözün alabildiğine bir rahatlık gölgelerinde,
Eflatun salkımlar, akşamüstü mor güzelliğinde.
Renkler martıların kanatlarına serilmiş, dirilmiş,
Boğaziçi sevgisiyle çarpan yüreklerde serinlemiş..
Tut çocukluk günlerinde kovaladığın saf anılarını,
Kimseye bırakma Anadolu Hisarı’nın mavi rüzgârlarını.
Güneş doğarken ve batarken Boğaz’da hiç dolaştın mı? 
O mutlu ve renkli dünya, Cennet’in basamakları mı?
<end>

<start>
Renkler,
Çözülseler birer birer..
Mavi
Gökyüzünde; 
Siyah
Kederlerin içinde; 
Kırmızı
Gûruba açılan pencerede; 
Yeşil
Sevgilinin gözünde kalsa..
Yapraklar hüzünlenince
Sarı
Çınar yaprağına dolsa,
Ve serpilse ayaklarımıza..
Beyaz
Donuk ay ışığının
Etrafında dolaşan
Bulutlarla beraber yürüse..
Renkler,
Meltem rüzgârlariyle
Bahçemize dökülse
Ve hiç geri dönmese.
<end>

<start>
Işık,
Yeşile boyandı
Çamlar arasında..
Yeşil,
Bir cilveli hareketle
Dağaldı tepelere; 
Rüzgâra renk verdi
Göl’e geldi serildi,
Nilüferler üzerinde konakladı,
Doyasıya ıslandı; 
Göl’ü süsledi yeşiliyle
Kıskanmadı.
<end>

<start>
Altınkum vapuru,
Düdüğünü üç def’a
Kesik - kesik öttürerek,
Yeniköy’den Tarabya’ya doğru
Geniş bir kavis çizerek,
Bacasından bıraktığı,
Bir araba kara dumanı da,
Ciğerlerimize sindirerek,
Bir martı’nın
Kanadında sır’oldu; 
Çocukluk günlerinin
Tatlı anıları da,
Arkasındaki köpüklü yolda,
Ve mavilikler arasında
Yaşantımıza doldu..
Altınkum vapuru,
Kırk yıl evvel
Göksu’dan kalkıp da,
Anadolu Hisarı’nın,
Ahşap iskelesine
Gıcırdaya - gıcırdaya yanaşırken,
Ve beyaz - bembeyaz gövdesine,
Mavi - masmavi dalgalar çarparken,
Kuleli Lisesi öğrencileri,
Hisar’ın Boğaziçi sahilleriyle
Öpüşen çayırında,
Tüfek çatarlardı,
Talim yaparlardı,
Anadolu Hisarı’nın
En güzel kızı
Affan abla’ya,
Gülücükler dağıtarak bakarlardı.
O güzel yılların
Dünya’dan da,
Aşk’tan da habersiz
Minnacık kalbi,
Bando - mızıkanın çaldığı
İzmir Marşı’nı duyduğunda,
Heyecandan coşardı.
Altınkum vapuru’nu,
Kırk yıl sonra
Karşımda gördüğümde,
Kaybettiği kurgulu
Oyuncak motorunu bulan,
Çocuklar gibi sevindim,
Ürperdim; 
Bir anda
Karşı sahillerle düğümlendim..
Yıllar önce
Yitirdiğim dünya ile,
Yeniden sihirlendim,
Derinlemesine filizlendim..
Hisar’ın yemyeşil çayırında,
Ali Usta’da artık yokdu.
Ve kocaman kara kazaniyle,
Mısır haşlamıyordu
Kuleli liselilere; 
Sivri külahiyle,
Bir elinde de
Rengârenk tefiyle,
Ve işlemeli
Tahta maşasiyle
Kavuklu Hamdi efendi de,
Pişekâr (*)  İsmail’le
Ortaoyunu oynamıyordu.
(*)  Pişekar: San’atçı Hokkabaz ile Oraoyunu’nda ustanın 
yardakçısı.
Kahkahalar savurtmuyordu
Çucuklarla - büyüklere; 
Üstü bez örtülü sandallar da
Gidip - gelmiyordu,
Göksu Deresi’nin
Yosun kokan durgunluğunda; 
Genç sevgililer
Ve de Affan Abla,
Yaramaz arkadaşlariyle
Kaçamak yaşantılarını
Sürdürmüyorlardı,
Hamdi Bey’in köşküne uzanan,
Kırk merdivenli,
Arnavut kaldırımlı
Yolun bitimindeki
Elektrik direğinin dibinde,
Sessiz - keyfince..
Artık mendil de sallamıyordu
Altınkum’un yolcuları; 
Eskisi gibi gülmüyordu,
Üç def’a kesik - kesik
Düdük de öttürmüyordu
Vapur’un kaptanları,
Zaman, sevinçleri de
Beraberinde mi sürüklüyordu,
Ve birer – birer lâmbaları
Birer birer söndürüyordu? .
Yalıların kafesli pencerelerinde
Unutulan neydi? 
Sessizliğine
Bilinmiyordu? .
Beyaz kasketli
Kaptanlar da mı yorulmuşdu? 
Yoksa Altınkum mu susmuşdu
Diye dalmışken derin, nemli
Ve sisli bir düşünceye; 
Altınkum’un arkasındaki
Beyaz ince köpük,
O anda
Pırıl – pırıl
Filizi bir iz’e dönüşdü,
Bir çift yeşil dalgınlığın
Tebessümüyle öpüşdü..
Altınkum’un peşinde bırakdığı
Minik küçük dalgacıklar,
Ürpererek - sevinerek,
Sırt - sırta da vererek,
Seksek oynayan
Çocuklar gibi tekleyerek; 
Ürkek - ürkek adımlarla
Sahile doğru koşuşdular,
Gül kokan eski bahçelerdeki
Geçmiş sabahları tutuşturdular..
Altınkum vapuru,
Yeşil bakışları da tazeleyerek
Ve sessizliğine yüklenerek,
Düdüğünü de ince - ince öttürerek
Gözlerden kayboldu; 
Eski anılar da
Arkasında tümden kahroldu,
Dalgınlıkların en güzeli
Boğaziçi kıyılarında,
Yeniden düşlere doldu.
<end>

<start>
Boğaziçi’nde,
Sabahın en erken saatlerinde
Bir çatana’nın,
Kesik kesik soluyan
Sesiyle uyanmanın; 
Bu donuk tablo’nun,
Sisli aydınlığına uzanmanın
Ve yaşantıya doyamamanın,
Buruk, tatlı anıları,
Duygu dünyanızı bırakmaz; 
Ruhunuzu geçmiş yılların
Tebessümünden başka,
Hiçbir ürkek rüzgâr tutamaz..
Çatana’nın,
Çat – çatlariyle
Düşe dalmanın
Artık zamanıdır; 
Çocukluk günleriyle
Gelip - giden kovalamaların,
Bu puslu derinlik,
En güzel bayramıdır..
Çatana’nın
Dümenine tutunarak,
Bir martı’nın kanadında
Uzaklara savrulmanın,
Ve yavaş yavaş kaybolmanın
Ezikliği de sarsa kalbinizi,
Baharların,
Yeşil bakışlı anıların
Artık doyumsuz sabahındasınızdır..
Minik gözleriniz dolarak,
Sadık Reis’in
Kalbinizi hoplatarak,
Balığa çıkan şirin çatana’sı
Renkli dünya’nızın,
Dev bir gemisidir,
Yıllar sonra kulaklarınızda
Çat - çat, diye tekleyen
Ve küçük bir tekne olarak
Düşlerinizi süsleyen,
Bir eski şarkı’nın
Sanki bitmesi gibidir..
O artık uzaklarda,
Küçülen bir noktadır; 
Sabah rüzgârları
Tatlı anılarınızla beraber,
Eski arkadaşınızı da
Peşine takmış kovalamaktadır.
Ve bu sihirli tekne
Sizden birşeyler de kopararak,
Karşı sahillerde kaybolmaktadır; 
Oyuncağını yitiren
Bir çocuk gibi,
Gözleriniz dolmaktadır.
<end>

<start>
Tanrı herkese,
Bir yer ayırmıştır
Dünya’da; 
Ben yerimi biliyorum; 
Ya sen? 
Sen biliyor musun
Aşk’ın yaşantısını
Boğaz’da? 
Bilemezsin,
Göremezsin,
Sevemezsin; 
Çünkü sen
İstanbul’u yaşamıyorsun; 
Çatanaların sesini
Duyamıyorsun.
<end>

<start>
Yedi Tepe denince
İnsan bin def’a değil
Bir def’a sevince; 
Bir de Boğaziçi’nde
Düğümlenince; 
İlkbahar yeniden filizlenir,
Yaşantısının derinliğinde.
Sevgili demek
İstanbul demektir,
İstanbul’la beraber
Bir de yeşil gözlerde erimek,
Cennete erişmektir..
Yedi Tepe’nin,
Kubbelerle kucaklaştığı
İstanbul’un,
Güzelliklerle dolup - taştığı
Bahçelerinde, sahillerinde,
Ve de her semtinde
Aşk saklıdır,
Renkler dalgındır; 
Boğaziçi’nde unutulmayan da,
Buğulu bir sisli sabahdır..
Konaklarında yalılarında,
Şiir ve şarkılarında,
Sahiller, bahçeler boyu uzanan,
Sedirlerden cumbalara taşan,
Göğe - denize rengini veren
Mavi, masmavi anılar vardır,
Artık mevsim bahardır..
Işığın dilim dilim,
Sofalarda kırıldığı, parçalandığı,
Eski panjurların aralıkları dardır; 
Boğaziçi’nde hüznün ağladığı
Ve sarardığı mevsim, Sonbahardır..
Sonbahar’da yitirirsiniz mavi’yi,
Boğaziçi, bağrına basar gri’yi; 
Gökboşluğunca uzanan
Kurşunî kubbeler,
İstanbul’u avuçlarının arasına alan tepeler,
Hepsi de bu mevsimde,
Gri’ye boyanan,
Gri’ye doyan
Bulutlardan bir rüzgâr estirir; 
Bu donuk tablo bile
Yaşantının en güzelini,
Kalbinizden sökerek,
Gözlerinizin önüne getirir..
Ankara yollarında,
İstanbul artık bir acı anıdır,
Önünüze cennet de çıksa
Yerini kedere bırakır.
<end>

<start>
Yağmur damlacıkları
Yapraklarda boncuk - boncuk
Çocukluk günlerimizin anıları,
İstanbul’da ve de Boğaz’da
Bir beyaz bulutcuk..
Güneş ışınları
Camlara vurmuş alev - alev; 
Yaşantımızın kapıları,
Sanki İstanbul’da unutulmuş
Ev - ev..
Gir gönlünce
Kilitli - sürgülü kapılardan içeri,
Daha da içeri,
Bir acı bekleyişi bitir; 
Yitirdiğimiz tüm anıları
Yeşil gözlerde getir..
Kilitler boşaldığında,
Ve İstanbul’dan uzaklaştığında
Kahrolduktan,
Üstelik bir de boğulduktan sonra,
Cennetten kovulmaktan
Farkı mı kalır yaşamın? .
Ankara yollarında,
Düşlerin doruğunda,
Parça - parça
Bir İstanbul bırakılır
Ta gerilerde; 
Gün biterken yadellerde.
<end>

<start>
Yaprak dökümü,
İçerenköy’de
Seninle güzel,
Eylül’lerde - Ekim’lerde
Yaprağın ölümü,
Ve yaşantımızdaki düğümü,
Gezinir tüm anılarımda
El - el..
Yaprak
Dalında yeşilken,
Ve üstelik
Bir de İçerenköy’deyken,
Sihirlidir - bizimdir; 
Yeşil gözlerin içinde
Ve derinliğinde
Rengini tazelerken,
Mutlulukların,
Bir ömre adanmanın
En derinini
En bitmeyenini verir; 
Verir de
Sonbaharları sevindirir..
Yaprak
Dalında sararırken güzün,
Etrafa yayılırken
Tatlı bir hüzün,
Çınar’ın dev gölgesinde,
Toprağa karışır
Hışır - hışır..
Üşümesin diye rüzgârı
Kucaklar kollariyle,
Sarar sımsıkı,
Ve beraberine alarak,
Uzaklara
Çok uzaklara götürür,
Ağlıyarak - yalınayak..
O artık
Tabanlarımızın altında
Ezilerek - büzülerek; 
Yalnızlığa uzanan
Rüzgârlı yollarda
İnleyen bir ses,
Hışırtılı - hıçkırıklı
Bir nefes gibi; 
Sekerek koşmaktadır.
Bir sihirli tablonun arkasında,
Derinliğine kaybolmaktadır..
İçerenköy’de,
Kuru çınar yapraklarına,
Değmediyse ayaklarınız
Doyasıya - kıyasıya
Bir def’a ömrünüzde,
Aşkın ne olduğunu
Anlamazsınız - anlatamazsınız; 
Günahkârsanız bile
Cennet’ten kovulmazsınız,
Cehennem’e atılmazsınız..
İstanbul’da
Sonbahar’da,
İçerenköy’e çıkan
Çakıllı, kumlu bütün yollarda,
Eski anılar dolaşırlar,
El - ele,
Kol - kola..
Tıpkı yapraklar gibi
Yaşayan - solan,
Zamanı gelince de
Dalında kopan.
Ve sonunda kaybolan anılar
Rüzgârın uğultusuyle
Yeniden canlanırlar,
Ayaklanırlar; 
Yaprakların hışırtısiyle,
Rüzgârın
Nefesi kesen musikisiyle
Sarmaş - dolaş olurlar,
Arkalarına bile bakmadan
Alabildiğine koşarlar,
Sonbahar sevgisiyle
Yol boyu fısıltiyle,
Yalnız ve yalnız
Aşkı konuşurlar..
Bu uğultulu ses,
Ürkek adımlarla da
Uzaklaştığında; 
Ve tamamen kaybolduğunda,
İçerenköy
Yitirir artık eski sihrini,
Şirinliğini..
Yerler yapraktan arındığında,
Toprak özgürlüğüne kavuştuğunda,
Yeni bir mevsim başlar
Dalların doruğunda..
Kuruyan yapraklar,
Ve bu yaprakların
Üzerindeki çiğnenmiş anılar,
Sevinç gözyaşlarının tutamıyarak,
Unutulmuş
Burkulmuş adımlara doğru koşarlar,
Beraberce karışırlar, rüzgâra
Yağmur olup
İçerenköy’e boşalırlar,
Artık ikisi de
Mes’utturlar...
Gerilerde
Çok gerilerde,
Gözleri nemli
Kalbi kederli,
Bir doyumsuz
Sonbahar bırakırlar.
<end>

<start>
(Yahya Kemal’e) 
Ulu çınar’ın altında
Tükenmiş yıllar,
Cennet Boğaz’da
Sıram - sıram yalılar; 
Hepsinde de küllenmiş,
Boğaziçi’nin üzerine serpilmiş
Renkli - renksiz anılar var.
Gelenler - gidenler,
Sevinçliymiş - kederliymiş,
Kim hatırlar - kim anlar?
Aradan geçti uzun yıllar,
1940’lar - 1960’lar,
Hepsi de bir beyaz bulutun arkasında,
Eriyip kayboldular.
Ulu çınar’ın altında,
Üzeri çıplak masa’da,
Her tarafı dökülen
Bir hasır sandalye’de,
Elinde demli çayı
Ve de nargilesiyle.
Bir dev şair yaşamakda; 
Ölümsüz Yahya Kemal
Oturmakda burada,
Zaman zaman gözleri,
Karşısında uzanan,
Boğazın bazan gri,
Bazan da maviyle dolup - taşan
Sularının, pırıltısında buğulanmakda;
Hayal bahçesine dolan şiirleri,
Vaniköy’den - Kanlıca’ya doğru koşmakda,
Gökboşluğunca
Kanatlanıp - uçmakda,
Arkasından tümüyle cânım istanbul’u
Kucaklamakda..
Şiirimizin Sultanı
Emirgân’da,
Bir yaşlı çınar’ın altında,
Bir köhne masa’da,
Elindeki demli çayı değil de sanki
İstanbul’u yudumlamakda; 
Yedi tepe’nin,
Ve bulutların arkasındaki
Güzel anılarını,
Kimseye bırakmamakda.
<end>

<start>
İstanbul’u arıyor gözlerim.
Çocukluğumun,
Delikanlı olduğumun
Yıllarındaki İstanbul’u arıyor; 
Arıyor da bulamıyor gözlerim..
Boğaziçi’nin puslu sabahlarını,
Bir çift yeşil gözün
Filizi derinliklerinde seyrettiğim,
Bulutlarını, sandallarını, gemilerini
Ve tüm düşlerini,
Bu yeşil gözlerin içerisinde erittiğim,
İstanbul’unu arıyor,
İstanbul’a özlem duyarak arıyor,
Arıyorda bulamıyor gözlerim..
İnsanlarının
Sevgi ile dolup - taşdığı,
Boğaziçi’ndeki eski yalılarının
Betonlaşıp donmadığı,
Üç vagonlu Bebek tramvaylarının
Raylarının kaldırılmadığı,
Arnavut kaldırımlarının
Asfaltlanmadığı,
Ve nihayet; 
İstiklâl Caddesi’nin
Köfte kokmadığı yıllarının
İstanbul’unu arıyor; 
Arıyor da bulamıyor gözlerim..
İstanbul özlemi,
İstanbul’la beraber
Sürüp gidiyor,
Ve hiç bitmiyor; 
İstanbul’u arayan gözlerde
Şimdi bu cânım şehir,
Eski plâklar gibi tekliyor.
<end>

<start>
Hepimizin yaşantısında
Zaman zaman,
Bir yalnızlık vardır; 
Yalnızlıktan üşüdüğü
Ve ürktüğü..
Hepimizin yaşantısında
Zaman zaman,
Bir kalabalık vardır; 
Kalabalıktan bezdiği
Ve ezildiği..
Hepimizin yaşantısında
Zaman zaman,
Bir aşk vardır; 
Boğaziçi’nde eridiği
Ve üşümediği..
<end>

<start>
Işık takıldı
Dala,
Dal tomurcuklandı
Baharla; 
Işık bırakdı
Dalı,
Dal sarardı
Ve de ağladı
Yaprakla..
Çiçek sarıldı
Goncaya,
Gonca
Açıldı - saçıldı; 
Çiçek öldü,
Gonca güldü..
Işık
Mavi’de eridi,
Gelip Boğaziçi’ne
Serildi - serpildi; 
Sevgilinin gözünde
Yeşerdi - nemlendi,
Bir eski anı
Tazelenmedi..
İstanbul’dan
Ayrılınca - kopunca,
Işık ışığını,
Mavi mavisini,
Yeşil yeşilini
Tümden yitirdi - bitirdi; 
İstanbul özlemi,
Martıların gökyüzünü
Dalga dalga kucaklayan,
Beyaz kanatlarında
Bile geri dönmedi,
Düşler yenilenmedi.
<end>

<start>
Kasım güneşi İstanbul’da,
Yakıcı olmayan
Soluk tebessümüyle avuçlarda..
Kasım rüzgârı Boğaz’da,
Yaprakları dağıtmıyan
Ilık nefesiyle dalgalarda..
Bir büyük gri dalga
Sahile yaklaştıkça,
Bir küçük mavi dalgacık oluyor; 
Ve bu mavi dalgacık,
Yeniköy iskelesine
Gelip - serildiğinde,
Rengârenk sandalların arasına
Girip - gerindiğinde,
Bir filizi düşe dönüşüyor..
O anda eski anılar
Küçük dalgalarla beraber,
O güzelim sahillerle öpüşüyor..
<end>

<start>
Dünya’yı seven,
Dünya’yı gezen
Dünya’yı gören
Gözlerimle
Seyrediyorum seni,
Cânım Boğaziçi’ni..
Ve İstanbul’u kucaklayan
Yedi Tepe’sinin,
Sihrini sindiyorum
Kalbimin derinliklerine; 
Sindiriyorum da
Doyamıyorum; 
Yerine hiçbir kent’i
Koyamıyorum..
Dünya’nın en bakımlı,
Dünya’nın en temiz,
Dünya’nın en renkli
Güzellikleriyle; 
Senin bakımsız,
Senin perişan,
Senin ihmâl edilmiş,
Senin ezilmiş
Gururunu,
Tartıya vuruyorum; 
Vuruyorum da,
Sendeki zarafeti
Ve sultanlığı,
Hiçbirinde bulamıyorum..
Kahredici güzelliklerin,
Guruba uzanan
Yeşil gözlerde yansıyor; 
Yansıyor da
Şekilleniyor,
Tümden sihirleniyor; 
Sihirleniyor da; 
Boğaziçi’nin gri rüzgârlarını
Okşayan nemli gözlerin,
Sevgilerin
En güzelini,
En mavisini,
En derinini
Getiriyor; 
Getiriyor da 
Bir tatlı gülücükle,
Duygulara açılan kapılarda
Yaşantımızı sürdürüyor,
Sürdürüyor da; 
Boğaziçi’nden koptuğumuzda,
Eriyip - bitiveriyor.
İstanbul’dan uzaklarda,
Çok uzaklarda,
Sevgiye kapanan yollarda
Bu tatlı gülücük; 
Acı, kahredici
Bir tebessüm oluyor,
Oluyor da; 
Sanki tuzlu bir sicimle
Kalbi boğuyor; 
Sanki paslı bir hançerle
Kalbi doğruyor.
<end>

<start>
Arada bir
Eski anılar,
Eski plâklar
Gibi takılıyor
Düşünceye..
Bu
Arada birler var ya; 
Yalnız ve yalnız
İstanbul’da,
Yenileniyor,
Diriliyor,
Tazeleniyor..
Bu
Arada birler var ya; 
Yenilendikçe,
Tazelendikçe
İnsanı kahrediyor.
<end>

<start>
Yolun
Yarılandığı iklimde,
Gök boşaldı avuçlarıma..
Çocuğun
Gülücükler dağıttığı evde,
Mutluluk yayıldı ruhuma..
Istanbul’un
Bittiği yerde,
Dünya yıkıldı başıma.
<end>

<start>
İstanbul’la duyguluyum
Sensizliğine; 
İstanbul’la mutluyum
Sevildiğine..
İstanbul’la yaşarım
Düşlerde; 
İstanbul’la ağlarım
Gözlerde..
Yeşil gözlerde
İstanbul’u görürüm; 
Boğazın her semtinde
İstanbul için ölürüm.
<end>

<start>
İstanbul’a uzanan
Bir öpücük,
Bir bütünlük,
Ya şimdi; 
Ya da hiçbir zaman..
İstanbul’a bakan
Bir gülücük,
Bir gönüllük,
Ya şimdi; 
Ya da hiçbir zaman..
İstanbul’a olan
Bir düğüncük,
Bir ömürlük,
Ya şimdi; 
Ya da hiçbir zaman.
<end>

<start>
Aydınlık,
Bütün ölgünlüğüyle
Güze dönüşdü
Boğaziçi’nde; 
Bir gri dalgacık
Ürpertircesine derinliğine,
Durgun sularla öpüşdü.
Eski sonbaharların
Ilık anıları,
Gözleri buğuladı; 
Bir başka yaşantıya
Yerini bırakmadı..
Gri’yi kıskanan
Yaprak,
Sararıp - solup
Dalından düşdü,
Sabahların
Nemli rüzgârlariyle
Gülüşdü,
Çağla renkli
Yorgun bir dalga,
Küçük bir martı’nın
Kanadında üşüdü
Düşleri de tümüyle
Beraberinde götürdü.
<end>

<start>
Sen 
Bulutu ağlatma,
Bulut ol ağlan..
Sen 
Rüzgârı kovalatma,
Rüzgâr ol kovalan..
Sen
Denizi kucaklatma,
Deniz ol kucaklan..
Sen
Maviyi yakalatma,
Mavi ol yakalan.
Sen
Çocuğu yalvartma,
Çocuk ol yalvaran..
Sen
Sevgiliyi darıltma,
Sevgi ol sarılan..
Sen
İstanbul’u sayıklatma
İstanbul ol sayıklan.
<end>

<start>
Işık,
Işığını yitirdi,
Tüm karanlık
Çöktü aydınlıklara; 
Yaşantı,
Yaşamını bitirdi,
Gölgeler
Artık uzanamadı
Kaldırımlara.
Kaldırımlar,
Yoksun kaldılar
Aydınlıktan; 
Renkler,
Birer birer ürperdiler,
Çözüldüler dallardan..
Yeşil,
Bir kıvrak hareketle
Sıyrıldı yapraklardan; 
Ve bir çift gözde
Eritti rengini, yeşilini..
Mavi,
Dayanamadı hasretine yeşil’in,
Gök boşluğunca gerindi,
Serpildi denizlere,
Güzelliğini geldi
Boğaziçi’ne verdi; 
Ve sarhoş bir bulutun üzerine,
Bir kuşak gibi dolandı,
Yeşil yemyeşil gözlerin ardında,
Mavi, masmavi bir istanbul vardı..
Yere çarpınca tuzla - buz olan
Bir kırılmaz bardak gibi buğulandı,
Bulutlandı İstanbul; 
Artık ara da yeşille mavi’yi bul.
<end>

<start>
Çağla yeşili bir bakış,
İstanbul’u karış - karış
Derinlemesine,
Güzelliğine yaşattı.
Ve Boğaziçi’ni hatırlattı; 
O anda bulutlu
Puslu İstanbul’u
Çağla yeşili bir rüzgar kuşattı,
Yaşantıyı gözlerden,
Boğaziçi’ne bıraktı.
<end>

<start>
İnsanlar,
Her geçen gün,
Her geçen yüzyıl; 
Daha da büyüyor,
Yüceleşiyor..
Dünyamız,
Her geçen gün,
Her geçen yıl
Ve de her geçen yüzyıl; 
Daha da küçülüyor
Cüceleşiyor..
Istanbul,
Her geçen gün,
Her geçen yıl
Ve de her geçen yüzyıl; 
Daha da devleşiyor,
Çirkinleşiyor..
Bütün kent’lerde
Ve ülkelerde
İnsanlar çoğalıyor; 
Dünya
Yavaş yavaş ufalıyor,
Ufalıyor,
Su kayboluyor,
Enerji tükeniyor,
Hava bulanıyor,
Sanki
Dünyamız batıyor..
Nihayet,
Sevimli mi - sevimsiz mi
Yeni bir dünya’nın
Geldiğini; 
Kimse
Ama kimse anlamıyor.
<end>

<start>
………………………………… Can Yücel’e nazire
Ona göre baştan beri iflâh olmaz biriydim
Babam korkuydu bana, annem yürek serinliği
En sevdiği oğluydum -bana hep öyle gelirdi-
Uzun avcı öykülerini ilk ondan dinlemiştim
Hayatta ben en çok annemi sevdim
Sözümona büyümüşt....................
<end>

<start>
İmgeydi gül, kan sızdıran yerinde
Bahçıvan ekmeği bahçe düşleri
Uzun yol sürücüsü, otel katibi
Kıskançlığın alfabesi örneğin
Sözgelimi bir cinayet nedeni
İmgeydi gül, derin avcı izinde
Ezilmiş ceylan bakışı imgesi
İmgeydi gül,....................
<end>

<start>
Hani bahar aylarında kıyılarında açan
Papatyalar söylesin senin özgeçmişini
Üstüne kurulan ahşap tahta köprüler
Su içmeye sokulan ürkek ceylan anlatsın
İri memeleriyle eğilip doğrularak
Tokaçlarla çamaşır y....................
<end>

<start>
1/
Perdeleri çekmeyelim çıkarken 
Bizi bekleme duygusuyla bırakalım bu evi 
Bu evi öyle sevdik, bir ölünün tabutu 
Kirpinin dikenlerini sevdiği gibi
Eşyalara bakmaktan birbirimize ....................
<end>

<start>
Şu köşede çardak vardı sarmaşıkları olan
Şu yanında çekirdeği kırmızı domatesler
Kahkahaların vardı bahçevana eşlik eden
En uzak çevrelerde dillenmişti güzelliğin
Ne olmuş yeşil giysine yırtılmış rengi soluk
Güzel bahçem sende mi döşeğe düşecektin
O beyaz badanalı kırmızı kiremitli
G....................
<end>

<start>
Kürekler çekiyorsa acemi kayıkçıyı
Taşı annesi sanıp sarılıyorsa yosun
Şehirli desen peşine düşmüşse köylü kilim
Bir kapı ötekine buyrun efendim diyorsa
Bir pencere ötekine açılıyorsa örneğin
Burdan bir şiir çıkar ve ben onu yazarım
Irmağın altından geçiyorsa....................
<end>

<start>
Arkama döndüm ki önüme geçmiş zaman
Ah ben kurdun gözlerinden
Yakmayı denemiştim büyük ateşi.
Sal halinde okyanusa açılmak düşlerinde
Ancak midye olarak saklamıştım inciyi
Neydim ben, ay sanatında yıldız kırıntısı mı? 
Neyse ki önüme geçmiş zaman, neyse ki
Beynimden öğrenmiştim taşın ağırlığını
Herkes ötekine kapalı da ben açık mıyım? 
....................
<end>

<start>
Yalnızlık sessizlikte yapıyor sağlamasını
Zehir sağlamasını yılanın çatal dilinde
Bisiklet rüyasında çocukları görüyor
Bisikletin sağlaması çocuk sevinçleriyle
Giyotinin sağlaması kestiği bir boyunda
Yokluğunun sağlaması eli bıçaklı gece
Kumsalda sağlamasını yapan garip ....................
<end>

<start>
Maskeli yüzleriyle
Eş dost hısım akraba
Gelirler arada bir
Söz döner dolaşır yine
Kurda kaptırınca kuzu
Ekşidir hep gülüşleri
Dilleriyse kaya tuzu
Artık yeller ateşlere
Doğru eser ve....................
<end>

<start>
Karlı sularda açan köksüz bir nilüferdim
Suları temiz gösterdim, köklerim var sanıldı
Bunca şaraptan sonra kusma vakti gelmiştir
Kırılmalı bin yerinden yaldızlı sandık
Sıradanlaştı birden gülün çığlığı bile
'Efsane-i Leylâ vü Mecnun'dan usandık'
Göl bile olmamışken okyanustan konuşmak
Yanılsama ustasının harcı olsa gerektir
Oğlund....................
<end>

<start>
Çığlık şimdi en sevdiği kelime
Onu bir yankıyla birleştirmesi iyi
Ellerini ateşe sokmadan biraz önce
Çığlıkla denize sürdü tekneyi
Giydiği çığlığıdır ipekten gömlek gibi
Kendi hacminden fazla yer buluyor dünyada....................
<end>

<start>
Sendin söğüt dalı gibi
Eğilen serin sulara
Çiçeklere özenen
Hele ki leylaklara
Sendin incesazdan fasıl
Gülen gül dokunan el
Sendin yarımı bütün
Eden çirkini g....................
<end>

<start>
Aklımı askıya aldım ne yapsam duygudandır
Ah akıl senin yüzünden kaçırdım yaşamayı
Aynı gemi aynı liman aynı yük
Güverteden denize iteklemek geliyor
Tayfa olup içimdeki kaptanı
Hayatın çırağı olduğum günler güzeldi
Ah kendine zincir olan ustalık! 
Diyerek aklımı duygularımla tartıp
Dünya son sözünü söylemeden ölüml....................
<end>

<start>
Yalazı çıngıdan ayıran nedir
Sevdayı bağbozumundan
Çiğdemi nergisi ballı inciri
Ayıran ne bir küpeli kirazdan
Öğrenmem gereken çok şey var daha
Ortanca çiçeği nerede açar
Bir kuşun adıymış yalıçapkını
Nasıl öter hangi ilde konaklar
Karanlığa açılmakta bilirim
Şaşı günün penceresi
....................
<end>

<start>
- Leyla'yı anlat bana
Ey şiir, sesin çığlık
Uyağın vaha
Leyla'yı anlat bana
Yeldirmesi aşk oyalı
Et....................
<end>

<start>
Sözcüklere can ver Tanrım! Bak işine karıştım
Çöple selamı kestim, altın tozuyla 
İkindi lambasıyım, ne ışıtırsam 
Şiir: Leoparın derisinde kuş resmi 
Olarak duruyor, artık yazmasam
Deri değiştirme tarihi geçmiş bir yılan 
Yazarken dikka....................
<end>

<start>
Bir su kıyısına benzetirlerdi
Bir kınsız bıçağa, ince sızıya
Seni ilkyazların önsözlerine
Seni su kıyısına benzetirlerdi
Atlarla yarışan sen miydin oğul
Ömürs....................
<end>

<start>
İkisi de sürükleyip götürüyor ne varsa
Kadınla nehir arasında bir fark göremiyorum
Buluşuyor bir anlam iki sözcükte
Saçları omzundan akıyor birisinin
Ötekinin mızrağı saplanıyor denize
Biri ihanet istemez, köprü istemez öteki
Kadından ve nehirden ancak aşkla geçilir
Biri geyik barındırır sularına eğilen
Öbürü acıyı koynunda geliştirir
Maraton koşusuna benziyor ikisi de
Düş çalarken suçüstü yakalanmış ....................
<end>

<start>
Göğsümün yelkenini şişirecek bir rüzgar
Suratıma çarpılacak bir kapı bulmalıyım
Dışlanmak nasıl bir şey, öğrenmek için
Ruh halini metale yenik düşen ahşabın
Katliamdan kıl payı kurtulan günün sonunda
Payımdan çoğunu almak muhteşen ayıplardan
Öpen dudaklar ahşap, okşanan metal ise
Sevişmeyi ayı....................
<end>

<start>
Suyu özetleyen bendim bir bardağın içinde
Taşa sarılan yosun taşı bitirir, anladım
Parmaklar dile dönüştü ellerinde dilsizin
Ve balkon demirleri inceldi tanrım!
Gömleğimden birkaç düğme açtığım zaman
Çarpar rüzgar kadın olur titrerdi
Yan....................
<end>

<start>
Bir şair bir şaire el uzatır mı
Böyle sorular sorardım küçükken
Adı Turgut Uyar’dı tutardı ellerimden
Çığ düştüğü sıralar sözcüklerime
Beni özetlemek için şu dizeyi yazardı
Yaramda açan lale
....................
<end>

<start>
Fayton koştular diyorum atlara
Kırbaçlar yedi fayton, kan ter içinde
Bazen olur böyle şeyler
Yer değişir inanmakla yetinilen değerler
Fayton koştular diyorum atlara
Çocuklar bu işe anlam verdiler
Ey faytonu fayton, atı sadece at bilenler! 
Ey faytondan bir at olup inenler!
Tuhaftır, yaprağın yerine geçti rüzgâr
Yaprak yerine geçince öğrendi savrulmayı
Bir ağaçtan bir daldan uzak düşmek nasılmış
Can çekişmek parkta içen sarhoşun ayak altında
Güzün simgesi olmak, yaz logosu olmak varken
Rüzgâr bunu yaprağa dönüşünce öğrendi
Kim ne kadar ders almıştır, bilinmez
Bilinir bir rüzgârın kopararak estiği
Ey rüzgârken yaprak olup düşenler! 
Ey yaprakken rüzgârı aşk bilenler!
Usta çıraktan öğrendi dükkan süpürmesini
A....................
<end>

<start>
Uzun bir öyküdür, anlatanı bulunmalı
Bir dizeyle özetlenir: Koklanmayan gül üşür
Ama açmalı onu, birazcık kanatmalı
Şiiri, sevdayı içerir öykü....................
<end>

<start>
Ahırlar içinden kır kokulu bir atlı
Adı gül olanını çiçeklerin içinden
Edebi sanatlardan şiiri seçiyorum
Sesim seçiyorum kör kuyulardan
Ressamlardan arasından Nuri İyem’i
Neyden hıçkırıklar ağaçtan orm....................
<end>

<start>
Kara'ya bir denizden
O şehre bir daha gitsen
Susuz kurbağa gidip göl olup dönsen
Açık şehir, kapalı bir kadına
Otobüsle değil coşkun ırmakla
O şehre bir dah....................
<end>

<start>
Yetinmeyi bilirim okyanus ile 
Aşkım söz konusu olduğu zamanlarda 
Bir deve yatağını ırmağa çeviririm 
Bir öpüşü kıvılcımdan yangına
Bir dal parçasıyken orman olurum 
Öptüğüm zaman boynunu 
Kollarım bir vücudu sarmakla yetinemez 
Sevgilim bilir benim sonsuzluğumu
Hangimiz dişi pant....................
<end>

<start>
Ölüm sırayı bozdu benden önce gitti ablam
Güzün kundağındaki yaprağı bana bıraktı
Bana bıraktı....................
<end>

<start>
"Odası dünyadan büyük" ikinci şair benim
Ev odadan ibarettir, çocuklar da olmasa
Koridorun sonunda daha uzun koridor
Daha uzun koridor bitince masa
Ve üstünde sözcüklerden kurulu hayat
Piknikte kitap okurum karıma sorulursa
Doktor tanıyı koyar: "Bu sözcük bağımlısı"
Ben ta....................
<end>

<start>
Dudakta bir öpüşün soğurken sıcaklığı
Yalnızlık odadan çıkar ve sığmaz alanlara
Orman çok uzakta ama dal burada kırılır
Nehir çok uzak ama burada yıkılır köprü
Her tabut yanlışlıkla bu eve getirilir
Omuzlayacak olanlar ölüden daha ölü
Anılara ne oldu? Madenden çabuk soğuyor
Yaş elli mi olüyor, ki bakon çiçekleri....................
<end>

<start>
"Bir şair İstanbul'da doğmamışsa İstanbul'da ölmelidir"
Bu cümleyi kurduğumda Kuğulu Park'ta mıydım? 
Yanımda Yücel mi vardı -milattan önceki Yücel -
Hayati mi geçiyordu, Hüseyin Atabaş mı? 
Hangisine seslendim, duymayan hangisiydi? 
Ama şundan eminim ben bu sözü ederken
Havuz dediğin deniz, kuğuı dediğin martıydı
İnsan kendi yazdığını tırnak içine alır mı? 
"Kayığını kaldırıma bağ....................
<end>

<start>
Bir hava bilirim, dünyalara değişmem:
Bütün Rossini, Mozart, Weber sizin olsun.
Çok eski bir hava, ağır, hazin, muhteşem; 
Yalnız ben duyarım onda ne varsa füsun!
Ne zaman o havayı dinliyecek olsam
Ruhum gençleşiverir birden iki asır.
Onüçüncü Louis devridir, vakit akşam! 
Batan günle sararmış bir yamaç uzanır.
Camları kızıla çalan renklerle yanar,
Kiremitten bir şato, köşeleri taştan.
Etrafı çepçevre bağlar, bahçeler, parklar; 
Bir dere akıyor çiçekler arasından.
Kömür gözlü bir kumral en üst pencerede; 
Eskidir geçmiş zaman esvapları eski.
Görmüşlüğüm var bu kadın, ama nerde? 
Hatırlıyorum, başka bir hayatta belki!
Çeviren: Cahit Sıtkı TARANCI
<end>

<start>
Küçük kız, güzel kız, yalvarırım sana; 
N'olur bırak beni, bakma boşuna, 
Yüreğini tazelerim diyorsun, 
Yaralıyım, üzgünüm, acılıyım, 
Gençliğini tüketmiş solgun alnım 
Mutluluğa gülemez görmüyor musun?
Vadilerimizde parlayan çiçeklerin 
O soğuk nefeslerinde kış, yarın, 
Açılmış bir bağrı buza kesince 
Ölü yaprağa kim verebilir geri 
Rüzgarın alıp götürdüğü kokuları? 
Baygın parlaklığı kim verebilir!
Bir zamanlar dolup taşıyordum aşkla 
Tatlı kız, niçin rastlayamadım sana, 
Bilsen nasıl coşup kendimden geçerdim 
Dünyalara değerdi bu gülüşün 
Onun için neler vermezdim bir düşün. 
Güzelliğinle beslenirdi günlerim.
Oysa şimdi küçük kız, bakışların 
Fırtınaya tutulmuş tayfaların 
Rüzgar dinse bile, yarılmış, kırık 
Tekneleri sulara gömülürken 
Umutsuz, çaresiz gözlerine dökülen 
Parlak bir yıldızın ışığından farksız.
Küçük kız, gülze kız, yalvarırım sana; 
N'olur bırak beni, bakma boşuna 
Yüreğini tazelerim diyorsun: 
Gençlikten yoksun şu solgun alnımda 
Hüzün seviyi de, mutluluğu da 
Çoktan sürgün etmiş, görmüyor musun?
<end>

<start>
Nerde bizi seven kızlar 
Hepsi kara topraklarda 
Daha şen daha gamsızlar 
Daha güzel bir diyarda
Meleklerle beraberler 
Mavi semanın dibinde 
Meryem Ana'yı överler 
Coşkun ilahilerinde
Sen ey bembeyaz nişanlı 
Baharındaki bakire 
Sararmış, garip sevdalı 
Verip kendini kedere
Gözlerimizde bir derin 
Ebediyet vardı gülen 
Sönmüş ışıkları yerin 
Yanın göklerde yeniden
<end>

<start>
Garibim, yaslıyım, yok derdime çare bulan,
Kalesi elden gitmiş Aquitaine'li beyim ben:
Bir tek yıldızım söndü, darmadağın sazımdan
Karasevda'nın kara güneşidir akseden.
O mezar gecesinden, ey tesellim bir zaman,
Pausilippe'i, İtalyan denizini ver geri,
Ve o çiçeği, dertli gönlüme merhem olan,
Çardakta asmalarla sarmaş dolaş gülleri.
Phoibos, Amor muyum? ... Lusignan mı, Biron mu? 
Kraliçenin öptüğü alnım hâlâ kırmızı; 
Mestolmuşum mağarada yüzüyorken su kızı...
İki kere muzaffer, aşmışım Acheron'u:
Orphée gibi duyurmuş sazımın her kirişi
Kâh bir peri çığlığı, kâh bir kız iç çekişi.
<end>

<start>
Tanrı Kneph sarsıyordu evreni titreyerek:
Ana İsis, o zaman doğruldu yatağından,
Baktı şöyle yabani kocasına bir zaman,
Ve parladı öfkesi yeşil gözlerinde pek.
"Bakın, dedi ana, densiz yaşlı, uyuyor pek,
Bütün kışları dünyanın geçmiş onun omuzundan,
Tutun ayağını, görmeyin gözünü aman,
Volkanlar tanrısı, kışlar kralı bu, gerçek!
Savuşup gitti kartal, düşüncem dedi bana,
Onun için sarındım Cybèle'in fistanına...
Pek sevilen oğlu bu Hermes'le Osiris'in."
Gitti tanrıça yaldızlı sedefi üstünde,
Denizler gönderdi o cânım gölgesini de,
Pul pul donandı gökler kuşağıyla İris'in.
Çeviren: Abdullah Rıza ERGÜVEN
<end>

<start>
Güzel günlerin işte ilk sesi 
Toz, mavi gök ve ışık huzmesi, 
Al al duvarlar, uzun akşamlar, 
Henüz yeşil yok; kızıla çalan 
Bin akis, süzülüp yapraklardan 
Dalları, ağaçları süslüyor!
Beni bu hava perişan eder, 
- Yağmurlu günlergelir ve gider, 
Belirip usulca bir tablodan, 
Yemyeşil ve gülpembe ilkbahar, 
Körpe, bir orman gerisi kadar 
Açılıp gülerek çıkar sudan.
<end>

<start>
Boynun esnek ve uysal, peki bu dik baş nedir 
Yüreğinde bunca kin neden? diyorsun bana; 
Attığı mızrakları atarım tanrılara 
Çünkü kanım ve soyum öfkeli Antée'dendir.
Alnımdaki kızıllık dudağının yeridir, 
Çünkü beni seçti o, yazgım bağlı Şeytana, 
Bürünürüm Kabil'in zalim kızıllığına, 
Habil gibi sapsarı kesilirim gün gelir!
Yehova! sonuncu da, senin dehana yenik, 
Haykırdı cehennemler dibinden: "Ey zorbalık! " 
Dedem Belus idi o, babam Dagon belki...
Cocyte'in sularına soktular beni üç kez, 
Annem Amalecyte'i koruyup yapayalnız 
Yeniden ekiyorum canavarın dişini.
<end>

<start>
Kim ki güneşe sürekli bakıp durur
Siyah bir lekenin uçtuğunu görür
Gözlerinde, çevresinde ve havada
Bir zamanlar çok genç ve çok gözüpektir
Utkuya bir an sabit gözlerle baktım;
Aç bakışımda kara bir nokta kaldı.
O gün bugün, bir yas işareti gibi
Görürüm her yerde o siyah lekeyi,
Karışır gözümün daldığı herşeye!
Nedir bu? Mutlulukla arama giren! 
-Yazık bize, yazık! Bir kartal var göz ri:«:
Atam benim! Sen misin içimdeki kıpırtı? 
Gücün var mı yaşamaya, daha ölümü yenmeye? 
Yoksa düşecek misin vurdukça kanatlarım
<end>

<start>
Anımsar mısın DAPHNE, eski bir şarkı vardı, 
Çınar, mersin ve defne dalları eteğinde, 
Zeytinlerin, titreyen söğütlerin dibinde, 
O sevda şarkısını söyleyip dururlardı? ...
Anımsar mısın, büyük, loş bir TAPINAK vardı, 
Ya o mağra? Ürkerdi gezginler girdiğinde, 
Uyurdu yenik ejder tohumunu ininde 
Limonlar dişlerinin izini taşırlardı.
Ağlayıp özlediğin o Tanrılar gelecek! 
Zaman eski düzeni yeniden getirecek; 
Toprak titriyor çünkü yalvaç'ın soluğunda...
Latin yüzlü bilici kadın uyusa bile 
Constantin kemerinin gölgeli eteğinde 
-Yerli yerinde her şey, yerli yerinde inan.
<end>

<start>
Genç kız yanımda sekerek, 
Kuş gibi şakrak ve canlı 
Geçti, elinde bir çiçek, 
Dilinde yeni bir şarkı.
Yalnızca oydu belki de 
Gönlü gönlümü yansıtan 
Gelip de derin geceme 
Bir bakışla ışık tutan!
Ne fayda, - gençliğim uçtu... 
Elveda tatlı ışığa, - 
Kokuya, genç kıza, uyuma... 
Mutluluk geçiyordu, - kaçtı!
<end>

<start>
Al beni, ey ezeli gece, kollarının arasına
ve oğul de bana, kralım ben
kendi isteğiyle terk etmiş 
düş ve yorgunluk tahtını.
kılıcımı, yorgun kollarıma ağır gelen,
yiğit ve serinkanlı ellere teslim ettim; 
asam ve tacım, bekleme odasında,
un ufak edip bıraktım.
örme zırhım, tamamen yararsız,
tıkırtılı mahmuzlarım öyle işe yaramaz,
cilalı merdivenlerde bıraktım hepsini.
çıkarıp attım, bedenimden ve ruhumdan, krallığı,
ve yeniden kavuştum antik ve sakin geceye,
gün batımı manzarasına.
<end>

<start>
Bütün aşk mektupları
Gülünçtür.
Aşk mektubu olmazdı onlar eğer olmasalardı
Gülünç.
Ben de zamanında yazdım aşk mektupları,
Başkaları gibi,
Gülünç.
Aşk mektupları, eğer aşk varsa,
İster istemez
Gülünç.
Ama, her şey bir yana,
Asla aşk mektubu
Yazmamış olanlardır sadece
Gülünç.
Ah, yazdığım zamanlara geri dönsem
Farkında olmadan
Gülünç
Aşk mektupları...
Aslında bugün
Benim anılarımdır
Bu aşk mektuplarına dair
Gülünç 
Olan.
(Vurgulanan bütün kelimeler,
Vurgulanan duygular gibi
Doğal olarak
Gülünç.)
<end>

<start>
Dalgın ve ötesiz berisiz
Ve de tanımaksızın
Yüzüyorum ölü denizinde
Kendi varlığımın.
Suyu hissettiğimden
Hissediyorum sıkıntıyı...
Görüyorum seni, ey çalkantı,
Hayat-huzursuzluk...
Bana has yelkenler ki...
Çark etmiş dümeni...
İnsan sureti gibi soğuk
Yıldızlı bir gökyüzü.
Gökyüzüyüm ben, rüzgârım...
Gemiyim ve denizim...
Hissediyorum ki ben değilim...
Yadsımak isterim onu.
<end>

<start>
Öbür gün, evet, yalnızca öbür gün...
Yarın öbür günü düşünmeye başlayacağım,
Belki her şey olup bitecek; ama bugün değil...
Hayır, bugün değil; bugün yapamam.
Öznel nesnelliğimin şaşırtıcı inadı, 
Gerçek yaşamımın uykusu, araya girmesi,
Sezinlemesi, bitimsiz  bezginlik-
Bütün dünyam bir tramvaya yetişme çabası-
Öyle bir ruh o...
Yalnızca öbür gün...
Bugün hazırlanmak istiyorum...
Hazırlanmak istiyorum kendi yarınım için, öbür günü düşünmek için...
Sonucu belirleyecek olan bu.
Halihazırda planlarım var, ama hayır, bugün planlama yok...
Yarın planl yapma günüdür.
Yarın dünyayı fethetmeye masama oturacağım; 
Ama ancak öbür gün fethedeceğim dünyayı...
Ağladığımı hissediyorum, 
Apansız ağladığımı hissediyorum, derinden içime doğru...
Bugün ne olup bittiğini bilmeyin, bu bir giz, söyleyemem.
Yalnızca öbür gün...
Çocukken her hafta Pazar günü sirki beni eğlendirirdi.
Bugün bütün eğlencem çocukluğumdaki tüm hafta süren Pazar günü sirki...	
Öbür gün, bambaşka biri olacağım,
Yaşamım zaferle taçlanacak,
Zekamın bütün gerçek nitelikleri, iyi öğrenimim, uğraşım-
Hepsi toplanacak bir araya herkese duyurmalı...
Ama herkese sunulan boşa gidecek yarın...
Bugün uyumak istiyorum, gerçek nüshayı yarın yapacağım...
Bugün için, hangi gösteri yineleyecek çocukluğumu bana? 
Yarın bir bilet satın alabilirsem,
Gerçek gösteri öbür gün çünkü...				
Daha önce değil...
Öbür gün göstereceğim halkın karşısında yarınki  kendimi 
Öbür gün bugün ben olmadığım görülecek sonunda.
Yalnızca öbür gün...
Sokak köpeği gibi uykuluyum.
Gerçekten uykum var.
Yarın size her şeyi söyleyeceğim, ya da öbür gün...
Evet, belki de yalnızca öbür gün..
Adım adım...
Evet, adım adım..
<end>

<start>
I
Bir kaçağım ben.
Doğduğum günden başlayıp
el etek çektim kendimden,
kıldım beni bana dönek.
Gerekliyken yorgun düşmek
aynı yerde olmaktan
neden yorgun düşmemek
kendine eşit olmaktan?
Ruhum bende kendini arar
uzaklarda gezerim,
Tanrı yardımcım olsun
ruhum beni asla bulamasın.
Kafeste yaşamaktır biricik olmak,
ben olmaksa hiç olmamak.
Kaçarak yaşayacağım hep - 
İyi ya da kötü böyleyim çünkü ben.
II
Sayısız insan yaşar içimizde,
hissetsem de düşünsem de bilemem
kim düşünür içimde kim hisseder.
Düşünceler ya da hisler için
yalnızca sahneyim ben.
Ruhsa, birden fazla var bende.
B e n' se benden daha fazlası.
Herkes kayıtsız oysa
yaşadığım hayata:
Susturuyorum onları,
kendim konuşurken.
Hislerim, hissetmediklerim -
onlardan doğup da birbiriyle
çelişenler. Farkına varmıyorum
hiçbir şeyin - yalnızca yaşıyorum ben,
olmak istediğime kimsenin bir sözü yok.
<end>

<start>
Numaracı biridir şair.
Öyle ustaca numara yapar ki,
Gerçekten acı çekerken bile
Rol yapıyormuş gibi görünür.
Ve yazdıklarını okuyanların
İyice hissettikleri,
Onun çifte acısı değil,
Sahte acılarıdır kendilerinin.
Böylece döner durur raylarda
Eğlendirmek için aklımızı
Kalp adını verdiğimiz
O küçücük oyuncak tren
<end>

<start>
İçimde beni saran
Ve hiç olan
Bir özlem var hiçliğe
Bir istek belirsiz bir nesneye.
Sanki sis gibi
Sarıp sarmalamış beni
Ve küllükteki cıgaramın ucunda
Parıltısını görüyorum son yıldızın.
Duman duman tükettim hayatımı
Ne kadar belirsiz gördüklerim, okuduklarım.
Bilinmeyen bir dilde bana gülümseyen
Açık bir kitap dünya.
16 Temmuz 1934
Çeviri: Cevat Çapan
<end>

<start>
Yola çıkmak! Yitirmek ülkeleri! 
Bir başkası olmak süresiz,
Yalnız görmek için yaşamaktır
Köksüz bir ruhu olmak!
Kimseye ait olmamak, kendime bile! 
Durmadan gitmek, sonu olmayan
Bir yokluğun peşinde
Ve ona ulaşma isteği içinde!
Böyle yola çıkmaktır yolculuk.
Ama ben açık bir yol düşünden öte,
Bir şeye gerek duymuyorum yolculuğumda.
Gerisi sadece gök ve toprak.
<end>

<start>
Santa Rita Pintor'a
Rıhtımda kimsesiz, yapayalnız, bu yaz sabahı
Bakıyorum kumsalın kıyısından, bakıyorum
Belirsizliğe,
Bakıyorum ve küçük, siyah parlak bir vapurun
Yaklaştığını görmekten mutluluk duyuyorum.
Uzakta, öyle açık seçik ve bildik ki kendince
Ardında kendi dumanından bir bayrak bırakıyor havaya.
Limana giriyor ve sabahı da birlikte getiriyor ve nehirde
Denizcilere özgü bir canlanma başlıyor,
Yelkenler açılıyor, çatanalar yaklaşıyor,
Rıhtıma bağlı gemilerin gerisinde motorlar gidip geliyor
Hafif bir rüzgar çıkıyor.
Ama ruhumun gördüklerimle,
Limana giren vapurla ilgisi yok.
Çünkü o uzaklıkla, sabahla,
Bu Ân'ın denizle kaynaşan özüyle,
İçimde bir bulantı gibi kabaran tatlı hüzünle,
Düşsel bir deniz tutmasının başlamasıyla birlikte.
Ruhumun olanca özgürlüğüyle bakıyorum uzaktaki o vapura 
Ve yavaşça bir dümen dönmeye başlıyor içimde.
Sabahları gözümün önünde kumsala doğru
Yaklaşan gemiler varışların ve kalkışların
Acı ve tatlı gizini birlikte getiriyor lar.
Uzak rıhtımların ve başka zamanların, başka limanlardaki
Benzer insanların anılarını getiriyorlar.
Gemilerin bu gelişleri, bütün bu demir alışlar
Ve bunu kendi kanımın akışında hissediyorum
Bilinçdışı simgeler, korkunç doğaötesi imalar
Bir zamanlar ben olan o insanı diriltmeye çalışıyorlar bende...
Ah, bütün rıhtım taştan bir özlem kesiliyor
Ve gemi rıhtımdan ayrılıp
Gemiyle rıhtım arasında bir boşluk olduğu
Birden ortaya çıkınca,
Bilmem neden, yeni bir ürperti beliriyor içimde.
Doğan günün çarptığı ilk cam gibi
Kaygılarımın güneşinde ışıyan
Karanlık duygularla yoğun bir sis,
Ve bir başkasının anlaşılmaz bir biçimde
Benim olan anıları içinde buluyorum kendimi.
Ah, kim bilir, kim
Bir zamanlar, daha ben ben olmadan önce, benim de
Böyle bir limandan yola çıkıp çıkmadığımı, gün doğarken
Güneşin eğik ışınları altında bir gemiyle
Bir başka limandan ayrılıp ayrılmadığımı? 
Kim bilebilir, şimdi gördüğüm gibi
Benim için vaktinden önce aydınlanmış,
Tıpkı böyle, zaman'ın ve uzam'ın ötesinde,
Yarı uyuyan koca bir kentin,
Mantar gibi büyüyen felçli bir ticaret limanının
Üç beş kişi toplanmış rıhtımını geride bırakıp bırakmadığımı?
Evet, bir rıhtım, somutlaşmış bir rıhtım
Gerçek, rıhtım gibi görünen, gerçekten bir rıhtım,
Bilmeden örnek aldığımız o saltık rıhtım,
Farkında olmadan düşleyip
Gerçek bir su kıyısında gerçek taştan yaptığımız.
Kendi rıhtımlarımız
Ve yapıldıktan sonra hemen
Gerçek Şeyler, Ruhtan Şeyler, Taştan ve Ruhtan Varlıklar
Diye anılırlar kökten duygularımızın belli anılarında,
Dış dünyada sanki bir kapı açılır da,
Hiç br şey değişmeden
Her şeyin bambaşka olduğu zaman.
Ah, Ulus-Gemilerle ayrıldığımız o Büyük Rıhtım! 
O Büyük İlk Rıhtım, ölümsüz ve kutsal'
Hangi limandan? Hangi sularda? Ve neden bunları düşünüyorum ben? 
Öbür rıhtımlar gibi, ama Bir ve Tek o Büyük Rıhtım.
Onlar gibi şafağın sessizliğinin sabahları,
Vinçlerin gıcırtısı, yük trenlernin
Fabrika bacalarından tüten
Ve karanlık suların üzerinden geçen bir bulut gölgesi gibi
Parlayan kömür tozlarının kararttığı tabanı gizleyen
Kara bulut altında varışlarıyla patlayan.
Ah, sessizlik ve kaygıların renklendirdiği saatlerde
Nasıl bir giz ve anlamın özü gerili durur
Kutsal açıklanışını bulan esrikliğinde
Herhangi bir rıhtımdan o rıhtıma köprü kurmayan!
Uyuyan sularda kara kara yansıyan rıhtım,
Gemilerdeki koşuşma,
Ah, gemiye binen yolcuların huzursuz ruhları,
Gelip geçen ve onlarla hiçbir şeyin sürmediği simgesel kalabalık,
Çünkü gemi limana girdiğinde,
Gemide her zaman değişen bir şey vardır.
Ey sürekli kaçışlar, ayrılışlar ve esriklği Değişikliğin! 
Denizcilerin ve seferlerin ölümsüz ruhu! 
Sularda yavaşça yansıyan tekneler
Gemi limandan ayrılırken! 
Hayatın ruhu gibi yüzmek, ses gibi ayrılmak,
O anı titreyerek yaşamak üzerinde ölümsüz suların
Daha dolaysız günlere uyanmak Avrupa'daki günlerden,
Gizemli limanlar görmek denizlerin yalnızlığında,
Uzak burunları dönüp birden sınırsız manzaralardan
Sayısız şaşkın tepelere ulaşmak...
Ah, o uzak kıyılar, uzaktan görünen rıhtımlar,
Sonra yaklaşan kıyılar, yakından görünen rıhtımlar.
Her ayrılışın ve her varışın gizi,
Denizcinin yaşadığı her saatte biraz daha çok duyduğu
O hüzünlü kararsızlığı ve anlaşılmazlığı
Bu olanaksız evrenin! 
Uzak adaların nice engin denizlerinden geçerken
Geride bıraktığımız o uzak adaların kıyılarında,
Gemi yaklaştıkça evleri ve insanları büyüyüp
Belirginleşen o limanlarda
Boğazımıza takılan o saçma hıçkırık.
Ah, o sabah serinlği limana varıldığında
Ve o sabah solgunluğu yola çıkarken
Barsaklarımızı buran
Ve korkuya benzer belirsiz bir duygu
-Uzaklaşmanın ve ayrılmanın atadan kalma korkusu,
Yeni bir şeylerle karşılaşmanın o atadan kalma anlaşılmaz korkusu-
Hani tüylerimizi ürpertir ve bize acı çektirir
Ve bütün tedirgin gövdemiz
Ruhumuzmuş gibi,
Bütün bunları, başka bir şeymiş gibi, hissetmek için anlaşılmaz bir istek duyar:
Herhangi bir şeye bir özlem -
Şaşkın bir yakınlık, kim bilr hangi belirsiz yurda? 
Hangi kıyıya? Hangi gemiye? Hangi rıhtıma? 
O kadar ki, bu düşünce midemizi bulandırır
Ve yalnız büyük bir boşluk bırakır içimizde,
Denizde geçen zamanın boş doygunluğu,
Bıkkınlık ya da acı gibi belirsiz bir tedirginlik -
İnsan bir bilebilse bunun ne olduğunu...
Gene de biraz serin bu yaz sabahı.
Gecenin uyuşukluğu hala sürüyor çıkan meltemde.
Yavaş yavaş hızlanıyor içimdeki volan.
Ve gemi, ben uzaktan yaklaştığını gördüğüm için değil,
Girmesi gerektiği içn giriyor limana.
İmgelemimde şimdiden yakın ve görünebiliyor
Boydan boya, lombarlarının bütün çizgileriyle.
Ve her yanım titremeye başlıyor, bütün gövdem ve derim,
Hiçbir gemiden çıkmayan ve içimdeki bir sesin
Bugün rıhtımda kendisini beklememi söylediği o yaratık yüzünden.
Kıyıya yaklaşan gemiler,
Limandan ayrılan gemiler,
Uzaktan geçen gemiler,
(Sanki kimsesiz bir kıyıdan seyrediyorum onları)  -
Bütün bu nerdeyse soyut gemiler seyir halindeyken,
Gidip gelen gemiler değil de,
Başka şeylermiş gibi duygulandırıyor beni.
Ve bu gemiler, yakından baktığınızda, o yüksek demir duvarlar,
İçerden, kamaralara, salonlara, özel odalara bakarken,
Uçları göğe doğru yükselen direkleri seyredip
Halatların arasında sıçrarken, daracık merdivenlerden inerken
Denizle karışık o yağlı madeni kokuyu solumak -
Yakından baktığınızda, hem başka, hem de aynıdır gemiler,
Aynı özlemi, aynı susuzluğu duyururlar size, ama başka bir biçimde.
Bütün bu denizcilik hayatı, denizcilikle lgili her şey! 
Kanıma girer denizin bütün bu ince ayartıcılığı
Ve düşünü kurarım o anlatılmaz yolculukların.
Ah o uzak kıyılar ufukta alçalan! 
Ah o burunlar, adalar, o kumsal kıyılar!
Denize özgü o yalnızlıklar, hani bazen Pasifik'e nasılsa okuldan kalma bir bilgiyle
Bunun en büyük okyanus olduğu düşüncesi sinirlerimizi bozar.
Ve dünya da, her şeyin tadı da kupkuru bir çöle döner içimizde! 
Atlas Okyanusu'nun daha insanca, daha yumuşak uzanışı! 
Denizlerin en gizemlisi, Hint Okyanusu! 
Ey tatlı Akdeniz, kıyı bahçelerindeki beyaz heykellerin
Geniş caddelerine vuran dalgaları seyrettiği gizemsiz, bildik deniz! 
Bütün denizler, boğazlar, koylar, körfezler,
Bağrıma basmak isterdim hepinizi, kollarıma almak ve ölmek!
Ve siz, denizle ilgili her şey, düşlerimin eski oyuncakları! 
Bir düzen verin iç hayatıma benden habersiz!
Omurgalar, serenler ve yelkenler, dümenler ve halatlar,
Bacalar, pervaneler, flamalar ve gabya yelkenleri,
Dümen yelkesi ipleri, lombar ağızları, supaplar, yağ karterleri,
Yığın yığın, dağ gibi dökülüyor içimden, kapağı açılan
Bir dolabın içindeki nasıl dağılırsa yere! 
Azgın arsızlığımın yağması olun siz,
İmgelem ağacımın meyveleri olun,
Şarkılarımın konusu, aklımın damarlarının kanı.
Sizin güzelliğinizin bağlarıyla bağlanayım dışımdaki dünyaya
Metforlar, imgeler, edebiyatla donatın beni
Çünkü, gerçekte, tam anlamıyla
Omurgası rüzgarda bir gemi benim duyarlığım,
İmgelemim yarı batık bir demir,
Tedirginliğim kırık bir kürek
Ve kıyıda kuruyan bir ağ sinirlerimin dokusu!
Rastgele br siren sesi duyuluyor nehirden, tek bir siren,
Birden temelinden sarsılıyor ruhum
Ve giderek hızlanıyor içimdeki volan.
Ah, gemiler, yolculuklar bilinmeyen ülkesine,
Falanca gemicinin, o eski dostun! 
Az şey mi burada bizimle dolaşmış birinin
Pasifikte bir adanın açıklarında boğularak öldüğünü bilmek! 
Onunla dostluk eden bizler, haklı bir gururla
Ve belirsiz bir inançla, anlatacağız herkese
Daha derin bir anlamı olduğunu bütün bunların
Bulunduğu geminin kaybolmasından
Ve ciğerleri su aldığı için boğulmasından!
Ah vapurlar, şilepler ve yelkenli gemiler! 
Yazık ki sayıları denizlerde giderek azalan yelkenliler! 
Ben ki, çağdaş uygarlığa tutkunum ve bütün ruhumla bağlıyım makinalara,
Ben mühendis, ben uygar ben ki yabancı ülkelerde okudum,
Yelkenli ve ahşap gemilerden başka gemi görmek istemiyorum bir daha
Ve tanımak istemiyorum eski denzcilerin hayatından başka bir hayat!
Çünkü Salt Uzaklık'tır eski denizler
Güncelliğin yükünden kurtulmuş Salt Uzaklık! 
Ve ah, nasıl o daha güzel hayatı hatırlatıyor bana burada her şey,
Daha yavaş yol alındığı için daha engin olan bu denizler.
Daha az bilgimiz olduğu için daha da gizemliler.
Uzaktaki her vapur bir yelkenlidir yakından
Şimdi uzakta görünen her gemi, yakından görünen bir gemidir geçmişte.
Ufuktaki geminin tüm görünmeyen denizcileri
Görünen denizcileridir geçmişteki yelkenlilerin
Geçmişte yavaş giden yelkenlilerin tehlikeli yolculuklarının,
Yelkenli ve ahşap gemilerin aylarca süren yolculuklarının.
Yavaş yavaş büyüsüne kapılıyorum denizle ilgili her şeyin.
Tepeden tırnağa sarıyor beni rıhtımın havası,
Yükselen sularına gömülüyorum Tagus’un
Ve düş görmeye başlıyorum, suların düşü sarıyor dört bir yanımı,
Sımsıkı kavrıyor ruhumu dişlileri döndüren kayışlar
Ve şiddetle sarsıyor beni giderek hızlanan volan.
Sular çağırıyor beni,
Denizler çağırıyor,
Beni çağırıyor ete kemiğe bürünen tüm uzaklıklar
Ve denizlerin geçmişte yaşanmış bütün çağları beni çağırıyorlar.
Sen, İngiliz denizci dostum, Jim Barns, sendin
Bana öğreten o eski İngiliz haykırışını
Benimki gibi karmaşık ruhlaraSuların şaşkın çağrısını
Zehirli bir sesle özetleyen,
Denizle ilgili her şeyin – batıkların, o uzun,
Tehlikeli yolculukların duyulmamış, giz dolu sesi,
Kanımda evrenselleşti senin o çığlığa benzemeyen
İnsanca biçimden ve sesten uzak o İngiliz çığlığın,
Sanki kubbesi gök olan bir mağarada çınlayan
Ve Uzaklarda, Denizde, Geceleri
Olabilecek bütün o korkunç şeyleri anlatan…
(Her zaman sanki bir uskunayı çağırırmış gibi,
Bağırırken kocaman esmer ellerini
Ağzının iki yanına götürüp bir megafon yapardın:
Aho-o-o-o-o-o-o-o-o-o-o-o-yyyy…
Uskuna aho-o-o-o-o-o-o-o-o-o-o-o-o--yyy…)
Şimdi seni dinliyorum burada, kulağım kirişte.
Rüzgar çıkmak üzere, güneş yükseliyor, hava ısınıyor.
Yanaklarım kızarıyor.
Bilinçli gözlerim büyüyor.
İçimde büyüyen çoşku taşıp yayılıyor
Ey çınlayan çığlık
Ateşin ve öfken kızdırıp patlama noktasına getiriyor
İçimdeki bütün korkuları, dipdiri kesiliyor
Bütün bezginliğim, bütün hücrelerim! ...
Kanıma çarpıyor nereden geldiğini bilmediğim
Geçmiş bir aşkın çağrısı ve dönüp
Aynı güçle çekiyor ve itiyor beni,
Aynı güçle tiksindiriyor beni fiziksel ve ruhsal
Anlaşmazlıklarıyla aralarında yaşadığım
Bu gerçek insanların hayatından!
Ah, gidebilmek, nasıl olursa, nereye olursa! 
Gidebilmek o açık denizlere, dalgalar, tehlikeler içinden,
Yol almak açıklara, başka yerlere, Soyut Uzaklığa,
Belirsizlik içinde, gizemli gecelerin karanlığında,
Rüzgâra, kasırgaya kapılmış bir toz zerresi gibi sürüklenircesine!
Gitmek, gitmek, hiç durmadan gitmek! 
Kanatlanmak için tutuşuyor olanca kanım! 
İleri atılmak istiyor bütün bedenim! 
Sellere kapılmış gibi bütün imgelemim
Çırpınıyor, kükrüyor, kabıma sığamıyorum! ...
Köpük köpük oluyor kızışan isteklerim
Ve kayalarda patlayan bir dalga gibi tenim!
Bunu düşündükçe - Ey çılgınlık! Bunu düşündükçe- ey öfke! 
Düşündükçe sınırlılığını isteklere esrik hayatımın,
Birden, sarsılıp yörüngesinden çıkmışcasına
İmgelemimdeki o dipdiri volanım,
Acımasız, yoğun ve şiddetli dönüşüyle
Kabarıyor içimde uğultusu, sarsıntısı baş döndürücülüğüyle
Bu karanlık ve sadist kıskançlığı denizlerdeki belalı hayatın.
Hey denizciler, miçolar! Kılavuzlar, tayfalar! 
Gemiciler, çarkçılar, serüven arayanlar! 
Hey gemi kaptanları, dümende nöbet tutan, direğe tırmananlar! 
Kaba yataklarında mışıl mışıl uyuyan,
Tehlikeyle yatanlar, kalkıp nöbet tutanlar! 
Ölüme yastık diye baş koyup uyuyanlar! 
Dinelip güvertede ya da kaptan köprüsünde durup
Uçsuz bucaksız denizin sonsuzluğuna bakanlar! 
Hey sizler, vinçlerin başında yükleri yükleyenler! 
Yelkenleri saranlar, ateşçiler, kamarotluk edenler! 
Geminin yüklerini ambara dolduranlar! 
Güverteye çıkıp da halat roda edenler! 
Lombar ağızlarını yıkayıp temizleyenler! 
Dümen başındakiler, çarkçılar, direklerdekiler! 
Hey, hey, hey! 
Başları bereliler! Kaşkorse gömlekliler! 
Göğüslerine çapraz çapalarla bayraklar işletenler! 
Pazularında dövme, ağızlarında pipo
Onca güneşten esmerleşenler, onca yağmur yiyenler,
Önlerinde uzayıp giden boşluktan gözleri keskinleşen,
Göğüs gerdikleri bunca rüzgârdan daha da yiğitleşenler! 
Hey, hey, hey! 
Siz ey Patagonya’yı görenler! 
Sizler, Avustralya’dan geçenler!
Hiç görmeyeceğim yerlerle gözleri ışıyanlar! 
Hiç adım atmayacağım yerlere ayak basanlar! 
Savanalara sokulup yerlilerden incik boncuk alanlar! 
Ve bütün bunları sanki sıradan bir işmiş,
Doğal bir şeymiş,
Hayat böyleymiş gibi yapan,
Sanki bir yazgıyı yerine getiriyormuş gibi yaşayanlar
Hey, hey, hey! 
Bugünkü denizlerin insanları! Eski denizlerin insanları! 
Ey gemi saymanları! Kürek mahkûmları! Lepanto savaşçıları! 
Roma’dan kalma korsanlar! Eski Yunan’ın denizcileri! 
Fenikeliler! Kartacalılar! Saltık Deniz’de Olanaksız’ı gerçekleştirmek için
Sagres’ten sınırsız serüvenlere fırlatılan Portekizliler! 
Hey, hey, hey! 
Keşfettiğiniz kıyılara işaret diye taştan sütunlar diken
Ve o adsız burunlara adlarını verenler! 
Zencilerle ilk kez alış veriş edenler! 
Yeni kıtalardan ilk kez köle alıp satanlar! 
O şaşkın zenci kadınlara ilk Avrupalı orgazmı tattıranlar! 
Yeşil bitkiler fışkıran kıyılardan altın,
İncik boncuk, baharat ve oklar getirenler! 
O sakin Afrika köylerini yağmalayan
Ve top gümbürtüsüyle yerlileri şaşkına çevirenler! 
Siz can alan, çalıp çırpan, işkence eden, sonra da
Yeni denizlerin gizlerine koşmak için baş eğenlere
Vaad edilen Yeniliğin ödülüne el koyanlar! Hey, hey, hey! 
Hepinize birden, hepiniz bir kişiymiş gibi,
Birbirinize karışmış, kenetlenmiş gibi hepiniz,
Kanlı, acımasız, nefret edilen, korkulan, sayılan hepinize! 
Selam size, selam, hepinize selam! 
Hey, hey, hey! Hey, hey, hey! 
Merhaba! Merhaba! Merhaba!
Yola çıkmak istiyorum sizinle, sizinle yola çıkmak! 
Hepinizle birlikte,
Gittiğiniz her yere! 
Yüz yüze gelmek istiyorum karşılaştığınız tehlikelerle,
Yüzümde hissetmek yüzlerinizi buruşturan rüzgârı,
Dudaklarınızı öpen deniz tuzunu ufalamak,
El vermek çabanıza, fırtınalarınızı paylaşmak,
Sonunda sizin gibi o olağanüstü limanlara ulaşmak! 
Sizinle birlikte uygarlıktan kaçmak! 
Sizinle yitirmek her türlü ahlak kaygısını! 
İnsanlığımın artık değiştiğini hissetmek! 
Güney denizlerinde sizinle yeni vahşetler,
Yeni yürek sarsıntıları ve yanardağ ruhumdan
Yeni ateşler içmek! Sizinle yola çıkmak
Ve geride bırakmak – ah, haydi, düşün önüme! –
Uygar giysilerimi, kibar davranışlarımı,
Doğuştan içimde olan o zindan korkusunu,
O sakin hayatımı,
O elden günden uzak, durağan, düzenli hayatımı!
Denize, denize,
Denize, hey, rüzgâra, dalgalara
Atılmak ah hayatım! 
Rüzgârda köpüklerle
Tuzunu tatmak için o büyük yolculukların,
Boşanan sağanaklara tenimi kamçılamak yepyeni serüvenlere,
Daldırmak varoluşumun kemiklerini o soğuk denizlere,
Kırbaçlamak, kesmek, buruşturmak rüzgârla, güneşle, köpüklerle
Atlantik kasırgası varlığımı,
Kefen bağları gibi serili sinirlerim
Ses veren bir lir rüzgârın ellerinde!
Evet, evet… Çarmıha gerin beni denizde yol alırken,
Omuzlarımda o haçı taşıma mutluluğu! 
Bağlayıp götürün beni çıkarken her yolculuğa,
Omurgamı sızlatsın sırtımdaki o çarmıh,
Bu acıyı duyayım edilgin bir titreyişle! 
Bana istediğinizi yapın, yeter ki ben denizde olayım,
Güvertede, dalgaların üstünde,
Yaralayın, öldürün, gövdemi parçalayın! 
Denizin değiştirdiği bir ruh
Ölüme iletmek istediğim,
Denizle ilgili ne varsa onların sarhoş ettiği,
Derinler, burunlarla gemicilerle olduğu kadar,
Uzak yerler, limanlar, dipte yatan batıklar,
Hem her türlü ticaret,
Hem direkler, dalgalar
Başımı döndürmeli,
Acıyla ve şehvetle Ölüme götürmeli
Sülüklerin kanını emdiği bir cesedi,
O garip anlamsız yeşil deniz sülüklerinin!
Kefen sargısı yapın sinirlerimden,
Kaslarımdan palamar! 
Sonra derimizi yüzüp geminin omurgasına çakın,
Duyayım acısını çakılan çivilerin ve bu acı hiç dinmesin! 
Bir sancak yapın kalbimden
Eski kalyonların savaşlarındaki gibi durmadan dalgalanan! 
Oyup çıkarın gözlerimi, güvertede çiğneyin
Geminin teknesine çarpıp kırın kemiklerimi! 
Kırbaçlayın beni direklere bağlayıp, kırbaçlayın beni! 
Enlemlerle boylamlardan esen rüzgârlar
Sürüklesin kanımı azgın fırtınalarda
Geminin bordasına çarpıp
Kaptan köprüsüne yükselen sulara!
Rüzgârın çarptığı gergin yelkenler gibi korkusuz olmak!
Uğuldayan rüzgârda gabya yelkenleri gibi! 
Denizin tehlikelerini şakıyan fadoyla eski bir gitar,
Bir şarkı denizcilerin dinleyip hiç söylemedikleri! 
O asi gemiciler
Kaptanlarını serenin cundasına asan,
Bir başka kaptanı da ıssız bir adaya bırakan.
Marooned! 
O eski korsan ateşini yaktı tropik güneşi
Tutuşan damarlarımda.
Acıklı ve açık saçık dövmeler işledi imgelemime
Petagonya rüzgârı.
Ateş, ateş, içimdeki bu ateş! 
Kan! Kan! Kan! 
Beynim çatlayacak gibi! 
Kıpkızıl parçalara bölünüyor dünyam! 
Zincirlerin yankısıyla birbirine çarpıyor damarlarım’
Ve yırtıcı bir sesle çınlıyor içimde
Koca Korsan’ın şarkısı,
Koca Korsan’ın ölüm çanları gibi gürleyen şarkısı.
Korkuyu iliklerinde duyup ürperen adamları
Ve kıç güvertesinde ölüm çığlıkları atanlarla şarkı
Söyleyenler:
Ölünün sandukası üstünde on beş kişi
Yo-ho-ho bir de rom şişesi!
Sonra da o çığlık, havayı yırtan gerçek dışı bir ses
Darby M’Graw-aw-aw-aw-aw! 
Darby M’Graw-aw-aw-aw-aw-aw-aw! 
Fetch a-a-aft the ru-u-u, -u-u-u-u-u-um, Darby!
Hey anam, hey! Ne hayat bu, ne hayat! 
Hey anam, hey! 
He-he-hey! Hey anam, hey! 
He-he-hey!
Kırılmış omurgalar, batık gemiler, kanlı denizler! 
Kana bulanmış güverteler, parçalanmış cesetler! 
Filika küpeştelerinde koparılmış parmaklar! 
Dört bir yana saçılmış çocuk başları! 
Gözleri oyulmuş haykıran, inleyen insanlar! 
He-he-hey-hey-hey-he-he-hey! 
He-he-hey-hey-hey-he-he-hey! 
Beni soğuktan koruyan bir pelerin gibi sarınıyorum bütün bunlara! 
Sıcakta duvara sürtünen bir kedi gibi sürtünüyorum
Acıkmış bir aslan gibi kükrüyorum bunların arasında! 
Kızgın bir boğa gibi saldırıyorum hepsine! 
Tırnaklarımı geçiriyor, pençelerimle yırtıyorum, kana buluyorum dişlerimi bütün bunlarla! 
He-he-hey-hey-hey! -He-he-hey! 
Birden, kulağımın dibinde
Korkunç bir borazan sesi,
O eski haykırışla, ama daha metalik ve daha öfkeli,
Çağırıyor avını kendini göstermek için,
Ele geçirmek üzere olduğu tekneyi:
Aho-o-o-o-o-o-o-o-o-o-o-yyyy…
Uskuna aho-o-o-o-o-o-o-o-o-o-o-o-o-yyy…
Bütün dünya siliniyor gözümde artık! Mosmor kesiliyorum! 
Yanıp tutuşuyorum o tekneye sıçramak için! 
Ey Korsanlar Reisi! Korsanların Kralı! 
Yağmalıyor, öldürüyor, parçalıyorum her şeyi! 
Yalnız denizi hissediyorum, ele geçirmek, yağmalamak!
Bütün duyduğum damarlarımın güm güm atışı,
Şakaklarımın zonklayışı! 
Gözlerimi köreltiyor tutuşan kanım! 
He-he-hey-hey-hey! He-he-hey!
Ey korsanlar, korsanlar! 
Korsanlar, sevin beni ve benden nefret edin! 
Korsanlar, eriyip karışayım sizlere!
Öfkeniz, kabalığınız nasıl da sesleniyor kanına
Bir zamanlar ben olan ve artık yalnız şehvetli kalan kadının bedenine! 
Bütün davranışlarını benimseyen bir hayvan olmak isterdim,
Dişlerini küpeştelere, omurgalara geçiren,
Direkleri kemirip güvertedeki kanı ve katranı içen,
Yelkenlerle kürekleri, halatlarla vinçleri dişleyen bir hayvan,
Dişi bir deniz canavarı cinayetlerine doymayan! 
Birbiriyle uyumsuz ve benzeşen bir duygular senfonisi yükseliyor,
Kanımda uğuldayan fırtınalı cinayetlerin, denizin
Kanında çınlayan o çılgın cümbüşlerin orkestrası,
Ruhumda azıp yükselen kızgın bir kasırga,
Görüşümü karartan ve bütün bunları yalnız derim
Ve damarlarımla görüp düşlememe yol açan sıcak bir toz bulutu! 
Korsanlar, korsanlık, gemiler ve o saat,
Ganimetlerin yüklendiği o denizcilik anı,
Tutsakların korkudan nerdeyse çıldırdıkları
Bütün cinayetleri, ürkünçlüğü, gemileri, insanları, denizi, göğü, bulutları,
Rüzgârları, enlemleri, boylamları, çığlıklarıyla,
Nasıl isterdim bütün onlarla, onların hepsiyle bedenim acı çeksin,
Bedenim ve kanım, bütün varlığım tek kızıl bir topak olsun,
Kaşınan bir yara gibi çiçek açsın ruhumun düşsel etinde!
Ah, o suçların tümüyle özdeş olmak! Gemilerin saldırılarının,
Kan dökücülüğünün, ırza geçmelerin tüm öğeleri olmak! 
Bütün o yağmaların yaşandığı yerlerde bulunmuş olmak! 
Bütün o kanlı tragedyalarda yaşamış ya da yok olmuş herkes olmak! 
O korsanlığın doruğundaki korsan – özeti ve etiyle kemiğiyle
Dünyanın bütün korsanlarının kurban – bireşimi olmak! 
Edilgin bedenimle korsanların ırzına geçtikleri, öldürdükleri,
Yaralayıp parçaladıkları kadınlar kadını olmak! 
Varsın saldırılmış bedenim onların hepsine hizmet eden
Ve bütün bunları, bunların hepsini bir anda belkemiğinde hisseden kadının bedeni olsun!
Ah, benim tüylü kaba, serüvenci, eli kanlı kahramanlarım! 
Benim deniz canavarlarım, beynimin yarattığı kocalar! 
Sapık duygularımın gelgeç aşıkları! 
Biricik sevgiliniz olmak isterdim sizi her limanda bekleyen! 
Sizler, onun düşlerinde sevilen ve nefret edilen korsanlar! 
Çünkü o, yalnız ruhuyla da olsa, sizinle olacaktır, denizde
Irzına geçilen kurbanlarınızın çıplak bedenleriyle birlikte! 
Çünkü o suç ortağımız olacaktır denizlerdeki azgın cümbüşlerinizde,
Büyücü ruhu görünmeden dans edecektir karışarak gövdelerinizle
Kılıç çeken, boğazlayan ellerinizin devinimlerine! 
Ve karada dönüşünüzü bekleyerek, dönecek olursanız eğer,
Aşkınızdan çıldırmışcasına içecektir bütün o engin,
O sis ve karanlık kokularla dolu zaferlerinizin şerefine
Ve şehvetten ürperişleriniz boyunca kızıl sarı bir ayin havası çalacaktır ıslıkla!
Gövde parçalanmış, bağırsaklar deşilmiş, kanlar akarken,
Tam doruğundayken sizlerle ilgili düşlerimin,
Kendimi yitirmişim; artık size ait değilim, sizim ben
Ardınızdan gelen dişiliğim tümüyle sizin ruhunuz artık! 
Bütün o gözü dönmüş yırtıcılığınızı yaşarken içinizde olmak,
O heyecanlarınızı içimde duymak
Siz açık denizleri kana bularken,
Arada bir daha canı çıkmamış yaralılarla
Pembe tenli bebekleri köpek balıklarına atıp
Seyretsinler diye analarını küpeştelere sürüklerken!
O kıyımlarda, yağmalarda sizinle olmak! 
Kendimi talanlarınızın senfonisiyle uyum içinde bulmak! 
Ah, anlatamam size ne kadar sizinle birlikte olmak istediğimi! 
Orada yalnızca kadınınız, bütün kadınlarınız, bütün kurbanlarınız değil,
Bunların her biri ve hepsi olmak – erkeği, kadını, çocuğu, gemisi-
Ve yalnızca o an, gemiler ve dalgalar değil,
Yalnızca ruhlarınız, bedenleriniz, öfkeniz, ganimetleriniz değil,
Yalnızca soyut çılgınlıklarınızın somut eylemi değil,
Bunlar olmak değil istediğim, bunların hepsinden öte, Böyle olmanın Tanrısı olmak! 
Bir Tanrı olmak gerek, karşıt bir inancın Tanrısı olmak! 
Acımasız, şeytansı bir Tanrı, kanlı bir kamutanrıcılığının Tanrısı,
Düşsel çılgınlığımı tümüyle karşılayabilen
Ve zaferlerimizin her biri ve hepsiyle, hepsinden fazlasıyla
Özdeşleşme tutkumu hiç tüketmeyen!
Ah, iyileştirmek için işkence edin bana! 
Ve tenimi – kellelere ve omuzlara savurduğunuz kılıçlarınızın
Çıkardığı hışırtıya çevirin! 
Hançerlerinizin deldiği kumaşların ipliklerine döndürün damarlarımı! 
İmgelemimi ırzına geçtiğiniz kadınların bedenlerine! 
Aklımı, insan öldürdüğünüz kaptan köprüsüne! 
Ve bütün hayatım, sinirliliği, isterisi, saçmalığıyla,
Her hücresi korsanlık eylemlerinizin her biriyle duyarlı
Bir canlı varlık olsun – ve ben durmadan döneyim
Dalgalanan koca bir mezbele gibi ve bunların hepsi olayım! 
Sınır tanımaz düşlerimin ateşlenen çarkı
Öyle ölçüsüz ve ürkütücü bir hızla dönüyor ki,
Kanatlanan bilincim rüzgâra savrulmuş
Bir duman çemberinden başka bir şey değil şimdi!
Ölünün sandukası üstünde on beş kişi
Yo-ho-ho bir de rom şişesi!
He he hey, hey hey! Ho ho ho hoy, hoy!
Ah bu vahşetler vahşeti! Kahrolsun
Bunlarla ilgisi olmayan bizim hayatımız gibi bütün hayatlar! 
İşte ben, mühendis, enerji uzmanı, bu işten anlayan,
Ben ki, size gelince, yürürken bile duraklayan,
Hareket ederken bile ağır, kendimi öne sürdüğümde bile etkisiz! 
Başarılarınız karşısında tutuk, yıkık, ürkek,
O ateşli, kanlı, sınırsız canlılığınıza bakınca!
Yuh bana! çılgınlığımı yaşayamadığım için! 
Yuh bana! ayaklarım her zaman uygarlığın eteklerine dolandığı
Ve sırtıma bir çuval dantel yüklenmiş gibi inceliklerle davrandığım için! 
Biz hepimiz, çanak yalayıcıları çağdaş hayırseverliğin! 
Veremliler, sinir hastaları gibi bitik, içi geçmiş,
Vurup kırmaktan, erkekçe dövüşmekten kaçan,
Ruhlarını iplikle bağlı bir tavuk ayağı gibi sürükleyenler!
Ah, korsanlar! Korsanlar! 
Karanlık, acımasız bir şeyler yapma tutkusu,
Gözü dönmüşcesine tüyler ürpertici şeyler,
Nazik bedenlerimizi, kadınsı sinirlerimizi
Soyut bir şehvet gibi kemiren ve boş bakışlarımızı
Çılgın ateşlerle tutuşturan bir tutku!
Önünüzde diz çökmeye zorlayın beni! 
Dövün beni, aşağılayın! 
Kendinize kul köle edin! 
Nefretiniz beni hiç terk etmesin! 
Ey benim efendilerim, efendilerim!
Kanlı ve şehvetli çılgınlıklarınızda
Her zaman övünçle boyun eğeyim! 
Kalın duvarlar gibi yıkılın üstüme
Ey barbar korsanları eski denizin! 
Parçalayın, yaralayın beni! 
Bedenimin doğusundan batısından
Kanlı çizikler çizin! 
Kılıçla, baltayla, öfkeyle sarılın
Size ait olmamın sevinçli ürpertisine,
Acı çekmekten duyduğum zevke, kendimi size vermeme,
Doyumsuz vahşetinizin duygulu ve durağan nesnesi olmama,
Zorbalar, efendiler, imparatorlar, korsanlar! 
Ah, işkence edin bana,
Parçalayın beni, karnımı deşin! 
Canlı parçalarımı saçın,
Güvertelerde ters çevirin,
Denizlere fırlatın beni, adaların
Doyumsuz kumsallarına bırakın!
Sizde bulduğum gizemi benimle giderin,
Kanıma ulaşıncaya kadar deşin ruhumu,
Kesin, hırpalayın! 
Ey bedensel imgelemimin dövmecileri! 
Somut boyun eğişimin sevgili deri yüzücüleri! 
Bir köpek tekmeler gibi bana haddimi bildirin! 
Egemen nefretinizin lağımı yapın!
Bir bütün kurbanlarınıza dönüştürün beni! 
İnsanlık adına acı çeken Hazreti İsa gibi
Elinize düşen her kurbanınız için acı çekeyim,
O amansız borda bordaya çarpışmalarda
Sertleşmiş, parmakları kesin kanlı ellerinize düşen.
Sürüklenen bir şey yapın beni –Ah, o ne zevk, o ne acı öpücük – sürüklenmek
Kırbaçladığınız atların kuyruğunda…
Ama bütün bunlar denizde, de-niiz-dee,
DE-NİİZ-DEE! 
He-he-hey-hey-hey! He-he-hey! DE-NİİZ-DEE! 
He-he-hey, hey-hey! He-he-hey! He-he-hey! 
Her şey haykırıyor! Haykırıyor her şey! Rüzgârlar, dalgalar, gemiler! 
Denizler, gabya yelkenleri, korsanlar, ruhum, kan, hava, ah hava! 
He-he-hey, hey-hey! He-he-hey! He-he-hey! 
Şarkı söylüyor, haykırıyor her şey!
ÖLÜNÜN SANDUKSI ÜSTÜNDE ON BEŞ KİŞİ
YO-HO-HO BİR DE ROM ŞİŞESİ!
He-he-hey, hey-hey! He-he-hey! He-he-hey! 
Ho-ho-hoy-la-hoy-la-hoy-h-O-O-O-la-la-ha!
AHO-O-O-O-O-O-O-O-O-O-yyy! ...
USKUNA AHO-O-O-O-O-O-yyy! ...
Darby M’Graw-aw-aw-aw-aw-aw! 
DARBY M’GRAW-AW-AW-AW-AW-AW-AW! 
FETCH AFFFT THE RU-U-U-U-UM, DARBY!
Ho-ho-ho-ho-ho-ho-ho-ho-ho-ho-ho-ho-ho-ho! 
HO-HO-HO-HO-HO-HO-HO-HO-HO-HO-HO-HO-HO! 
HO-HO-HO-HO-HO-HO-HO-HO-HO-HO-HO! 
HO-HO-HO-HO-HO-HO-HO-HO-HO-HO-HO-HO! 
HO-HO-HO-HO-HO-HO-HO-HO-HO-HO-HO! 
İçimden bir şeyler parçalanıyor. Kızıllık kararıyor.
Artık hiçbir şey hissetmeyecek kadar çok şey hissettim,
Ruhum tükendi, kalan yalnızca bir yankı içimde.
Giderek azalıyor volanın hızı.
Gözlerimin üzerinden kaldırıyor ellerini düşlerim.
Yalnızca bir boşluk duyuyorum içimde, bir çöl,bir gece denizi
Ve o gece denizini duyar duymaz içimde,
O boşluğun ötesinden ve sessizliğinden
Bir kez daha, bir kez daha o uzun ve çok eski çığlık
Birden, ses değil sevecenlikle çakan bir ışık gibi çınlıyor
Ve hemen yayılıyor denizin ufkuna
O nemli, karanlık, insanca dalgalanma gecede,
Bir sirenin iniltili çağrısı duyuluyor uzaktan,
Uzaklığın derinliklerinden, Denizin dibinden,…
Uçurumun bağrından,
Suların üzerinde yosunlar gibi yüzerken parçalanmış düşlerim…
Aho-o-o-o-o-o-o-o-o-o-o-yy…
Uskuna aho-o-o-o-o-o-o-o-o-o-o-yy..
Ah, bu çiy tanesi nasıl da kaplıyor heyecanımı! 
İçimdeki denizin esen bu gece serinliği! 
İşte, birden önümde, gece dalgalarının
O engin insan gizemiyle dolu bir gece denizi.
Ay doğuyor ufukta ve bir damla gözyaşı gibi
Canlanıyor içimde mutlu çocukluğum.
Dalga dalga geri geliyor geçmişim ve o deniz çığlığı
Bir kokuya, bir sese, bir şarkının yankısına dönüşüyor
Çocukluğumu hatırlayıp
Bir daha hiç yaşayamayacağım o mutluluğu çağırırcasına.
Nehrin kıyısındaki o eski, sessiz evdeydi…
(Odamın pencereleri, yemek odasındakiler de
Alçak evlerin üzerinden yakındaki nehre bakıyordu,
Tejo’ya, bu aynı Tejo’ya, ama başka bir noktadan, daha aşağıdan…
Şimdi dönecek olsam aynı pencerelere, onları artık bulamam.
Uzak denizlerdeki bir geminin dumanı gibi uçup gitti o günler…)
Anlatılmaz bir yumuşaklık,
Neredeyse göz yaşartıcı bir pişmanlık,
Bütün o kurbanlar – özellikle de çocuklar – yüzünden,
Kendimi eski bir korsan sandığım,
Onları da kurbanlarım olarak düşlediğim için; 
Sarsıcı bir duygu, onların kurbanlarım olmaları; 
Sonra tatlı bir yumuşama, çünkü aslında
Kurbanlarım değildi onlar; 
Karışık bir duygu, mavileşen buğulu bir pencere camı gibi,
Yaralı ruhuma eski şarkılar söyleyen.
Ah, nasıl düşünüp düşleyebilmiştim böyle şeyleri? 
Ne kadar uzağım şimdi biraz önceki kendimden! 
Karmaşık duygular – bazen böyle, bazen tam tersi! 
Doğan günün soluk aydınlığında, bu duygularla uyumlu
Sesler geliyor kulağıma – suların şıpırtısı,
Nehrin rıhtımı yalayan dalgalarının yumuşak şıpırtısı…
Karşı kıyının önünden geçen yelkenler,
Japon mavisi uzak tepeler.
Almada’nın evleri,
Yumuşak ve çocukluktan kalma ne varsa sabahın bu erken saatlerinde…
Bir martı geçiyor
Ve artıyor içimdeki yumuşaklık.
Oysa bu süre içinde hiçbir şey çarpmadı gözüme.
Tenimde okşama gibi bir şeydi bütün duyduğum
Bütün bu süre içinde gözlerimi hiç ayırmadım uzaktaki düşümden,
Nehir kıyısındaki evim,
Nehir boyunda geçen çocukluğum,
Geceleyin odamın nehre bakan pencereleri
Ve sularda yansıyan dingin ay ışığı! ...
Oğlunu yitirdiği için beni çok seven teyzem…
Beni ninnilerle uyutan o yaşlı kadın
(Ninnilik çağım çoktan geçmiş olsa da) …
Bunları hatırlıyorum da gözyaşları boşanıyor kalbime ve yıkanıyor hayatım
Ve bir deniz meltemi esmeye başlıyor içimde.
Bazen “Nau Catrineta” yı söylerdi teyzem:
İşte Catrineta gidiyor
Denizin dalgalanan üstünde...
Ya da ortaçağdan kalma özlem dolu
Bela Infanta şarkısını… Şimdi hatırlıyorum da yankılanıyor içimde zavallı kadının yaşlı sesi,
O günlerden beri onu ne kadar az düşündüğümü, onunsa beni ne kadar çok sevdiğini hatırlatarak! 
Ve ona nasıl hayırsızlık ettiğimi – sonunda da hayatımı ne yaptığımı?
Bela Infanta'ydı bu… Gözlerimi kapayınca, teyzem de şarkıya başlardı:
Dünya güzeli Prenses
Oturmuş bahçesinde...
Gözlerimi aralardım, bakardım ayla aydınlanmış pencere,
Sonra gözlerimi kapar, mutlu bir düşe dalardım.
Dünya güzeli Prenses
Oturmuş bahçesinde...
Saçlarını tararken
Altın tarağı elinde
Ey benim çocukluğum, kırılmış oyuncağım! 
Dönememek o geçmişe, o eve, o sevgiye,
Orada kalamamak hep çocuk, her zaman mutlu!
Oysa bütün bir geçmişti o, bir köşede kalmış o sokak feneri.
Düşündükçe içimde bir ürperti, bir açlık kavuşamayacağım bir şeye.
Anlatılmaz, saçma bir acı veriyor bana bunu düşünmek.
Ah, her yana savrulan bir duygu kasırgası! 
Ruhumdaki bu ince, baş döndüren kargaşa! 
Tükenmiş kızgınlıklar, çocukların oyuncak makaralarına benzer sevgiler,
Duyuların gözleri karşısında parçalanan imgelem,
Gözyaşları, boşuna gözyaşları,
Ruhu yalayıp geçen aykırı rüzgârlar…
Kurtulmak için bu duygulardan, yardıma çağırıyorum
Bile bile, umutsuz, susamış, boş bir çabayla
Can çekişen Yaşlı Korsan’ın şarkısını:
Ölünün sandukası üstünde on beş kişi
Yo-ho-ho bir de rom şişesi!
Ama silinen bir çizgi gibi yavaş yavaş kayboluyor içimdeki bu şarkı…
Kendimi zorluyorum ve gözlerini dört açmış ruhumun karşısında,
Yarı okumuş bir imgelemin yardımıyla bir kez daha canlandırmayı başarıyorum
Korsanlığın ateşini, öldürme tutkusunu, yağmacılığın o doyumsuz zevkini…
Kadınlarla çocukları pisipisine öldürmelerini,
Zavallı yolculara eğlenmek için boşuna işkence etmelerini
Ve başkalarının değer verdiği şeyleri aşağılayıp parçalama şehvetini,
Ama soğuk terler döküyorum korkudan düşlerken bütün bunları.
Ne kadar ilginç olurdu diye düşünüyorum
O çocukları asmak analarının gözleri önünde
(Oysa analarının ben olduğumu hissediyorum kendime rağmen) 
Dört yaşındakileri ıssız adalara gömmek,
Babalarını kayıklarla götürüp onları göstermek
(Oysa evde mışıl mışıl uyuyan doğmamış çocuğumu düşününce tüylerim ürperiyor.)
Deniz cinayetleriyle ilgili soğuk bir istek kışkırtıyorum içimde,
İnanç özrü olmayan bir Engizisyon,
Nedeni olmayan cinayetler, kötülük ve öfke duymadan,
Soğukkanlılıkla işlenmiş, incitmeyi bile düşünmeden,
Şakadan değil, vakit öldürmek için,
Taşrada bir yemek odasında, masa örtüsünü bir köşeye itip fal açar gibi,
Sırf zevk için, hiç düşünmeden korkunç cinayetler işlemek,
Sırf birinin acı çektiği, çıldırdığını, acıdan ölecek gibi olduğunu görüp işi tam o noktaya    vardırmamak…
Ama düş gücüm reddediyor beni izlemeyi,
Ürpertiyle diken diken oluyor saçlarım
Ve birden, birdenbirelik daha önce, daha uzak, daha derinden,
Birden - Ah, o kanımı donduran korku! -
O Bilinmezlik kapısı açıldığında içimi kaplayan hava akımı, o soğuk! 
Tanrıyı hatırlıyorum, hayatın o Üstün gücünü ve birden
Bir zamanlar görüştüğüm İngiliz denizci Jim Barns’ın yaşlı sesi
İçimdeki anlaşılmaz yumuşaklıkların sesine dönüşüyor
   şimdi, anamın kucağındaki o küçük ayrıntılara,
      kızkardeşimin kurdelesine,
Görünen şeylerin ötesinden gelen olağanüstü bir ses,
Kulakları sağır eden bu uzak Ses, Saltık Ses oluyor, ağızsız Ses,
Denizin üstünden ve derinliklerinden gelen geceye özgü Yalnızlığın sesi
Çağırıyor, çağırıyor, çağırıyor beni…
Boğuk, kısık, gene de duyulabilir bir ses,
Çok uzaklardan, başka bir yerden yankılanan, burada anlaşılmayan,
Bastırılmış bir çığlık, kısık bir ışık, sessiz bir soluk,
Uzayın olmayan bir köşesinden, zamanın hiçbir yerinden
Sonsuzluğa yönelen bir gece çığlığı, derin ve düzensiz bir soluk:
Aho-o-o-o-o-o-o-o-o-o-o-yy…
Aho-o-o-o-o-o-o-o-o-o-o-o-o--yy…
Uskuna aho-o-o-o-o-o-o-o-o-o-o-o-o-o--yyy…
Ruhumun derinliklerinden gelen soğukla ürperiyor bedenim
Kapamadığım gözlerimi açıyorum birden.
Ah, ne büyük mutluluk sonunda düşlerden kurtulmak! 
İşte yeniden gerçek dünya, sinirleri rahatlatan! 
İşte erken saatleri sabahın ve limana ilk giren gemiler.
Hangi geminin gelmekte olduğu hiç önemli değil.
O hâlâ uzakta.
Ancak yakında olan beni heyecanlandırıyor.
Güçlü, sağlıklı, işlek düş gücüm
Çağdaş ve yararlı şeylerle ilgileniyor,
Şilepler, vapurlar, yolcularla,
Gündelik, çağdaş, ticaretle ilgili, somut şeylerle,
İçimde yavaşlıyor durmadan dönen volan.
Çağımızın olağanüstü denizcilik hayatı,
Her şey sağlıklı, temiz, makinalaşmış! 
Her şey yerli yerinde, kendi düzeni içinde,
Bütün çarklar, dişliler, denizlerde gemiler
Bütün alım satımlar, ithalat ve ihracat
Tıkır tıkır işleyen,
Doğal bir yasaya uyuyor sanki her şey,
Tek ses yok uyumu bozan!
Şiirin de yitirdiği bir şey yok. Üstelik
Kendine özgü şiiri olan makinalarımız var artık
Ve yeni bir yaşama biçimimiz,  ciddi ayağı yere basan, düşünsel ve duygusal
Bu makine çağının ruhlara bağışladığı.
Yolculuklar şimdi de eskiden olduğu gibi güzel
Ve bir gemi sırf gemi olduğu için her zaman güzel olacak.
Yolculuklar hala yolculuk ve uzaklar hala oldukları yerde -
Hiçbir yerde, Tanrıya şükür!
Limanlar türlü türlü vapurlarla dopdolu! 
Küçük büyük, renk renk, değişik nöbet çizelgeleriyle,
Her biri değişik bir denizcilik şirketine bağlı! 
Limandaki her vapur o kadar kendisi ki palamarla bağlı olduğu yerde! 
Öylesine hoşlar ki o dingin duruşlarıyla limanın telaşlı trafiğinde,
Her zaman Homeros’un o eski düzeninde, ey Ülis! 
Gecede, uzaktan insan gibi bakan o deniz fenerleri
Ya da gecenin karanlığında yakından bir fenerin birden göz kamaştırması
(“Kim bilir ne kadar yaklaştık karaya! ”
Ve suların şarkısı kulaklarımızda) ! ...
Bütün bunlar bugün de hiç değişmemiş, yalnız şimdi ticaret var fazladan
Ve bu büyük vapurların ticari yazgıları
Yaşadığım çağın bir övünç kaynağı bana! 
Yolcu vapurlarındaki çeşit çeşit insanlar,
Irkların karışmasının, uzaklara gitmenin, yeni şeyler görmenin
Bunca kolaylaştığı bir çağda yaşamanın o yeni övüncünü duyuruyor bana.
Böylece yaşarken gerçekleştiğini görmek nice eski düşlerin sevindiriyor beni.
Duygularım bugün gişelerinin kafesleri sarı metalden temiz, düzenli, modern bir büro gibi,
Bir centilmen gibi ölçülü ve doğal
Şaşkınlıktan uzak ve becerikli; içlerine çekiyorlar deniz havasını,
Deniz havası solumanın ne denli sağlıklı olduğunu bilen insanlar gibi.
Günün iş saatleri başlıyor artık.
Her şey harekete geçiyor kendi düzeni içinde.
Ben de büyük bir zevkle ve doğal bir sesle ezberden saymaya başlıyorum
Malların yüklenmesi için gerekli bütün ticari işlemleri.
Benim çağım bütün faturalara vurulan damgalar çağı
Ve bütün iş yerlerinde yazılan bütün mektuplar
Doğrudan benim adıma gönderilmeli.
Deniz taşımacılığı öyle bir uzmanlık,
Bir kaptanın imzası öyle güzel ve modern ki! 
İş mektuplarının o belli başlangıç ve sonları:
Dear Sirs – Messieurs – Amigos e Srs.,
Yours faithfully – nos salutations empressees…
Bütün bunlar yalnız insanca ve doğal değil aynı zamanda güzel de,
Sonra bunların hepsinin bir ilgisi var denizcilikte –
Şileplere yüklenen mallarla ilgili mektuplar ve faturalar.
Hayatın karmaşıklığını! Seven, nefret eden,
Siyasal tutkuları olan, bazen de suç işleyen insanlar hazırlıyor bu faturaları –
Ve öyle güzel yazıyorlar, öyle düzenli, öyle bağımsız ki bütün bu duygulardan! 
Bir faturaya bakıp bunları hiç hissetmeyenler de vardır.
Örneğin sen, Casario Verde, hissetmişsindir bunu elbet.
Ben de öyle içten yaşamışımdır ki bunu, gözlerim yaşarmıştır.
İş hayatında ve iş yerlerinde şiir yoktur, demeyin bana!
İşte bakın, giriyor bütün gözeneklerden… içime çekiyorum onu bu deniz havasında,
Çünkü bütün bunlar gemilerle, çağdaş denizcilikle ilgili,
Çünkü tarihin başlangıcıdır faturalar ve iş mektupları,
Sonsuz denizlerde yük taşıyan şilepler de tarihin sonu.
Ve ah, o yolculuklar, o tatil gezileri ve ötekiler,
Hepimizin arkadaş olduğu o deniz yolculukları
Denize özgü bir gizemle etkileyip ruhlarımızı
Bir an için bizi belirsiz bir ülkenin uçsuz bucaksız denizlerinde
Durmadan dolaşan yurttaşlarına dönüştüren! 
Sonsuzluğun Büyük Otelleri, ey benim transatlantiklerim! 
Hiçbir yerde hiç durmamanın o yetkin, eksiksiz dünya yurttaşlığı
Ve her töreyi, her kılığı, her yüzü ve ırkı kucaklama tutkusu!
Yolcular, yolculuklar – bunların her türlüsü! 
Nice ulusları yeryüzünün! Nice uğraşlar! Nice insanlar! 
İnsanın hayatını yöneltebileceği nice değişik yönler
Ve sonunda her zaman, her zaman aynı olan hayat.
Sayısız garip yüzler! Bütün yüzler biraz gariptir çünkü
Ve hiçbir şey insanları seyretmek kadar kutsallık duygusu vermez bize.
Kardeşlik devrimci bir kavram değildir ne de olsa.
Kardeşliği yaşamak öğretir bize, her şeyi hoş görmeyi öğrettiği gibi,
Ve insan şaşar ne kadar çok şeyi hoş görmek zorunda olduğuna,
Sonunda hoş gördüğü şeylere bakıp nerdeyse sevgiyle ağlamak gelir içinden!
Ah, ne kadar güzeldir bütün bunlar, ne kadar insanca
Ve duygularımıza sıkı sıkıya bağlı, ne kadar candan ve burjuva,
Öylesine karmaşık ve yalın, öylesine soyut ve hazin! 
Bir o yana bir bu yana savurarak insan olmayı öğretir bize hayat.
Zavallı insanlar! Hepimiz, her yerdeki biz zavallılar!
Şimdi veda ediyorum bu saatte yola çıkacak olan
Şu öbür geminin gövdesinde. Tarifesiz bir İngiliz yük vapuru bu,
Bir Fransız gemisi gibi çok pis,
Sevimli bir deniz emekçisi havasında,
Yola çıkacağı şüphesiz dünkü gazetenin son sayfasında ilan edilmiş.
Dokunuyor bana bu yoksul vapurun böyle doğal ve kendi halinde gidişi.
Bilmem neden, titizlenen bir havası var,
Görevini yerine getiren dürüst bir insan gibi.
İşte uzaklaşıyor bulunduğum rıhtımdan.
İşte yavaş yavaş ilerliyor eskiden, çok eskiden
Karavelaların geçtiği yerde…
Cardiff’e  mi?  Liverpool’a mı? Londra’ya mı? …
Ne önemi var? 
O işini yapıyor. Bizim de yaptığımız gibi.…
Yaşamak güzel! 
İyi yolculuklar! İyi yolculuklar! 
Yolun açık olsun, düşlerimin heyecanını
Ve acısını benimle paylaşma cömertliğini gösteren
Ve gidişini göreyim diye beni yeniden hayata bağlayan geçici dostum.
İyi yolculuklar! İyi yolculuklar! Hayat böyle işte…
Salınışın öyle doğal, öyle sabaha özgü ki,
Lizbon limanından çıkarken bugün,
Garip, bildik bir sevgiyle dolduruyor içimi…
Niçin mi? Nerden bileyim! ... Haydi… Git…
Hafif bir ürperişle
(T-t-t-t-t…) 
Duruyor içimdeki volan.
Geç git, yavaş gemi, geç git, durma sakın…
Bırak beni, uzaklaş, kaybol gözden,
Git, uzaklaş kalbimden,
Uzakta kaybol, uzaklarda, Tanrının sisi,
Gözden kaybol, yazgını izle, beni bırak…
Ben kim oluyorum ağlayıp sızlayacak? 
Ben kim oluyorum seninle konuşup seni sevecek? 
Ben kim oluyorum sana bakıp aklı başından gidecek? 
Gemi rıhtımdan ayrılıyor, güneş yükseliyor altın rengi,
Işımaya başlıyor rıhtımda damlar,
Kentin bütün bu yanı ışıl ışıl…
Git artık, bırak beni, nehrin ortasındaki
Gemi ol önce, orada açık seçik,
Sonra da sığ sulardan uzaklaşan küçük, siyah bir gemi,
Daha sonra ufukta belirsiz bir nokta (ah, çilem benim!) 
Ufukta giderek belirsizleşen küçük bir nokta…
Sonra hiç, yalnız ben ve yokluğunun acısı
Ve artık güneşle ışıyan koca bir kent
Ve gemileri olmayan bir rıhtım gibi gerçek ve çıplak bu saat
Ve bir pusula gibi ağır ağır dönen vinç
Kimbilir hangi duyguyu izlercesine yarım daire çizen
Tedirgin ruhumun sessizliğinde…
Uzaklıklar, Eski Denizler
Çeviri: Cevat Çapan
<end>

<start>
Bugün sık sık yaptığım gibi düş kurdum, hayatımın tinsel tarafı büyük oranda bu amaçsız ve değersiz düşlerden oluşur. Rua dos Douradores ten patronum Vasques'ten, muhasebeci Moreira'dan, jilet gibi takımlar giyen şirket çalışanlarından, ayak işlerine bakan çocuktan, üniformalı uşaktan ve kediden bir daha geri dönmemek üzere ayrıldığımı tahayyül ettim. Adeta zincirlerimi kırmıştım, sanki bütün güney denizleri keşfedilmek üzere büyülü adalarını sermişti önüme. Bundan böyle gönül rahatlığıyla kendimi sanata verebilir, varlığımı zihinsel açıdan tamama erdirebilirdim.
Ama birden, hatta daha düşüncelerimde yüzerken -kısacık öğle tatilinde, bir kafede oluyordu bu-, bir rahatsızlık duygusu düşüme saldırıverdi: Acı çekerdim, diye düşündüm. Evet fazla söze gerek yok: Acı çekerdim. Patron Vasques, muhasebeci Moreira, veznedar Borges, çevremdeki tüm o namuslu insanlar, mektupları postaya götüren neşe küpü çocuk, maharetli ortacı ve o dünya tatlısı kedi - hepsi hayatımın bir parçası haline gelmiş meğer; onlardan ayrılacak olsam gözyaşlarıma hâkim olamaz, o küçük dünyanın, gözüme ne kadar kötü görünmüş olursa olsun, benim de bir parçam olduğunu, bu parçanın da hep onlarla kalacağını düşünürmüşüm; kendimi onlardan koparmanın, yarı ölmekten, ölümün yüzünü görmekten farksız olduğunu anlarmışım.
Hem zaten, diyelim ki yarın onlardan ayrılıp Rua dos Douradores'in üniformasını sırtımdan attım; başka neye tutunurum (çünkü bir şeylere tutunacağım kesin) , hangi üniformayı giyerim (çünkü mutlaka bir başka üniforma giyeceğim) ?
***
Belki de sonsuza kadar muhasebeci olarak kalmak benim kaderimdir; şiir ve edebiyat ise alnıma konmuş bir kelebektir belki; parlak güzelliğiyle, gülünecek halimi iyice ortaya çıkaran bir kelebek.
***
Kalp düşünebilseydi, atmaktan vazgeçerdi.
Huzursuzluğun Kitabı
<end>

<start>
2 Eylül 1931
Hayatımın adım adım çöküşüne, olmaya özendiğim her şeyin ağır ağır sulara gömülüşüne tanıklık ettim gizlice. Diyebilirim ki, gönlüm neyi arzuladıysa ya da bir anımı, en azından bir anın düşünü neye vakfettiysem, en üst kattaki bir saksıdan düşmüş bir taş gibi kapımın önünde bin parçaya ayrılmıştır, lafı dolandırmadan söylenebilecek ölü gerçeklerdendir bu. Hatta Kader'in oldum olası en büyük eğlencesi, kendine ait şeylere karşı bende sevgi ya da istek uyandırmak olmuştur, sırf ertesi gün o şeye sahip olmadığımı, asla da olamayacağımı göreyim diye.
Kendi kendimi alaycı bakışlarla izlerken, ne olursa olsun hayatı seyretmekten de hiç vazgeçmedim. Ve artık, bütün muğlak umutların hüsranla sonuçlanacağını kabullenmiş biri olarak, umutla hayal kırıklığını aynı anda tatmanın özel zevkinin ıstırabı içindeyim, hem acı, hem tatlı bir yemeğe benziyor, bu acıyla tatlı arasındaki zıtlık, tatlıyı iyice bala çevirmiş. Bütün savaşlarda peşinen yenilmiş şimdi her yeni çarpışmadan önce son geri çekilme hareketini her ayrıntının tadını çıkararak kağıda döken karamsar bir generalim ben.
Kader muzip bir cin gibi hep peşimdeydi. Akıl fikri her neyi arzularsam arzulayayım elimin boş kalacağını zihnime kazımaktaydı. Yolda yürürken gözüm evlenme çağına gelmiş bir genç kızın siluetine ilişse, gayet kayıtsız bir edayla bir an için o benim olsa ne hissedeceğimi hayal etsem, hayalimin on adım ötesinde genç kız mutlaka bir adamla buluşur, o da ya kocası çıkar ya aşığı. Romantik biri bundan bir trajedi çıkarırdı; bir yabancı ise aynı olayı bir komedi gibi yaşardı; ben ise ikisini harmanlarım; çünkü benliğimin derinlerinde romantik, kendime karşı ise bir yabancıyım; sonra da yeni bir ironi sayfası açarım.
Kimileri, umutsuz yaşanmaz, der; kimine göreyse esas umut varken hayat bomboş kalırmış. Bugün ne umut besleyen, ne de umutları kırılan biri olarak bana göre hayat, benim de dahil olduğum basit bir çerçevedir, sırf göz zevkine hitap eden, belli bir konusu olmayan bir gösteri gibi izlerim onu- hep yarım kalan bir baledir o ya da rüzgarla kımıldayan yapraklar, gün ışığının sürekli renk değiştirdiği bulutlar, şehrin birbirine benzemez mahallelerinde rasgele çizilmiş eski sokaklardaki keşmekeş.
Aslında varlığımın büyük bir kısmını yazdığım metinler oluşturur; bölümler ve paragraflar halinde ilerlerim ben, kendime noktalama işaretleri serpiştirir, imgeler çılgınca kapışılırken çocuklar gibi gazete kağıdından kaftanımla kral olurum ya da kelime öbeklerini bestelerken, kupkuru, ama düşlerimde hep canlı kalan çiçeklerden deliler gibi taçlar takarım başıma. Ve hepsinden önemlisi varlığının bilincine varmış bir kukla kadar sakinimdir arada bir sivri külahının tepesinden sarkan ve zaten kafasının ayrılmaz bir parçası olan çıngırağı sallayan bunu da hiç olmazsa bir şeylerin yankısı duyulsun diye yapan bir kukla - bir ölünün hayatıdır şıngırdayan, Kader'e yapılan nazik bir uyarı.
Ne var ki kim bilir kaç kez, o keskin boşluk duygusunun ve bütün bunları düşünmenin sıkıntısının bu dingin tatminsizliğin içinden yavaş yavaş yükseldiğini, bilinçli bir coşkuya dönüştüğünü duymuşumdur! Bir susup bir başlayan seslerin ortasında konuşmaları yakalamaya çalışan bir adam gibi, bu insan hayatına yabancı hayatın -kendine dair bilincinin dışında hiçbir şeyin yaşanmadığı bu hayatın temelindeki acıyı kim bilir kaç kez tatmışımdır! Kaç kez kendimden uyanıp bir sürgün yeri olan benliğimin derinliklerinde en azından gerçek bir acıya sahip mutlu insan, sıkıntı yerine yorgunluk duyan mesut insan, ıstırap çektiğini farz edeceğine ıstırap çeken, ölmeye yatacağına, evet, kendini öldüren herkesin "insanı" olmanın katbekat daha iyi olacağını sezmedim mi!
Bir roman kahramanı, okunmuş bir hayat olup çıktım. Hissettiğim her şey, sadece ve sadece (bütün çabalarıma rağmen)  yazılmak üzere hissediliyor. Ne düşünürsem anında kelimelere dökülüyor, imgelere karışarak bozuluyor, belli ahenklere kavuşuyor, ne var ki o ahenkler de çoktan başka şeye dönüşmüş oluyor. Kendimi durmadan sil baştan kurgulamaktan mahvoldum. Kendimi düşünmekten düşüncelerim haline geldim ama artık ben değilim. Kendime iskandil salladım, sonra iskandili bırakıverdim elimden; ömrüm, derin miyim, değil miyim diye düşünmekle geçiyor, ama artık bakışlarımdan başka iskandilim yok, baş döndürücü bir kuyunun kara aynasında, kendi yüzümü gösteriyor bana bakışlarım, yüzü onu seyretmemi seyrediyor.
Bir tür iskambil kağıdıyım ben, eski, bilinmedik bir resim, kaybedilmiş bir oyunun biricik izi. Hiçbir anlamım yok, değerimi bilmiyorum, kendimi bulabilmem için nirengi noktalarım ya da kendimi tanımama yardım edebilecek bir işlevim yok. Ve böylece, özümden çok, kendimi tarif etmek için (tarifte doğruluk payı varsa da üç beş yalan da yok değil)  kullandığım art arda yağan imgelerde bulur oldum kendimi, kendimi öyle çok anlattım ki sonunda varlığım tükendi, mürekkep niyetine ruhumu kullandım ben de, hem zaten başka bir işe yaramıyor. Ama heyecan söndü bile, tekrar boyun eğiyorum. Kendimdeki bene geri dönüyorum, bir hiç olsa bile. Ve gözyaşsız yaşlara benzeyen bir şey donup kalmış gözlerimi yakıyor, var olmamış bir sıkıntıya benzeyen bir şey kupkuru boğazıma oturuyor. Ama ağlamış olsam, ne, ne uğruna ağlamış olacağımın farkındayım, ne de niye ağlamadığımı biliyorum. Düş evreni gölge gibi peşimde. Ve benim uyumaktan başka isteğim yok.
194
Yüreğimin tam ortasında büyük bir yorgunluk var. Asla olamadığım kişi beni üzüyor, ondan bana kalan anılardan neye olduğunu anlayamadığım bir özlem kabarıyor. Umutlara ve kesin inançlara çarpıp düştüm, benimle birlikte bütün batan güneşler de düştü.
Çeviri: Saadet Özen
<end>

<start>
Evimin en yüksek penceresinden
Beyaz bir mendille veda ediyorum
İnsanlığa armağan şiirlerime.
Ve ne mutluyum ne de üzgün.
Bu alın yazısı şiirlerimin.
Ondan yazdım ve göstermem gerekir herkese.
Çünkü başka bir şey yapamam.
Çiçek rengini nasıl gizleyemezse,
Nehir akışını nasıl gizleyemezse,
Ya da ağaç meyve vermesini.
İşte almış başını gidiyorlar, sanki bir arabayla
Ve elimde olmadan üzülüyorum,
Bir yerim ağrıyormuş gibi.
Kim bilir kim okuyacak onları? 
Kim bilir kimlerin ellerine geçecekler?
Çiçek, yazgım gözler için koparmıştı beni.
Ağaç, ağızlar için toplanmıştı meyvelerim.
Nehir, sularımın yazgısıydı benim içimde kalmamak.
Boyun eğiyorum ve neredeyse mutlu
Hissediyorum kendimi
Neredeyse mutlu, üzgün olmaktan yorulmuş
Biri gibi.
Gidin, gidin benden! 
Ağaç geçip gidiyor, doğa her yana saçıyor
Ondan kalanları
Çiçek soluyor, tozu sonsuza kadar kalıyor.
Nehir akıyor, denize ulaşıyor, sularında her zaman
Kendi suları.
Ben de geçip gidiyorum ve kalıyorum, Evren gibi.
<end>

<start>
I
Bir kaçağım ben.
Doğduğum günden başlayıp
el etek çektim kendimden,
kıldım beni bana dönek.
Gerekliyken yorgun düşmek
aynı yerde olmaktan
neden yorgun düşmemek
kendine eşit olmaktan?
Ruhum bende kendini arar
uzaklarda gezerim,
Tanrı yardımcım olsun
ruhum beni asla bulamasın.
Kafeste yaşamaktır biricik olmak,
ben olmaksa hiç olmamak.
Kaçarak yaşayacağım hep - 
İyi ya da kötü böyleyim çünkü ben.
II
Sayısız insan yaşar içimizde,
hissetsem de düşünsem de bilemem
kim düşünür içimde kim hisseder.
Düşünceler ya da hisler için
yalnızca sahneyim ben.
Ruhsa, birden fazla var bende.
B e n' se benden daha fazlası.
Herkes kayıtsız oysa
yaşadığım hayata:
Susturuyorum onları,
kendim konuşurken.
Hislerim, hissetmediklerim -
onlardan doğup da birbiriyle
çelişenler. Farkına varmıyorum
hiçbir şeyin - yalnızca yaşıyorum ben,
olmak istediğime kimsenin bir sözü yok.
<end>

<start>
Burada kal. 
Öğlen avlusunda.
Zamanın yalın diline yerleş.
Ufka bakmanın meraklısı ol.
Maviye, beyaza, gündüze çalış.
Zakkumu anla! 
Ağusu,tenime....................
<end>

<start>
İnce sordum, 
kalın anladım.
<end>

<start>
-I-
Çıkıp gittin...
Sokak
ve rüzgar
sevinmiştir.
-II-
Dönüp gel... Gelirken, 
sevin....................
<end>

<start>
-Sabahla! Sabahın serin
testisiyle başlarım-
Böyle deyip eskittim
yetmiş a....................
<end>

<start>
Ayacığın kasıldıkça
ayağımı buluyor.
Benim de zaten
gözüm....................
<end>

<start>
Bana güzel haberler ulaştırsaydın, içimin rengine aldırmazdım.
Sevinç elbisemi giyerdim.....................
<end>

<start>
Dokunsam incinir misin?
Tüfeğini
ke....................
<end>

<start>
Yaz bahçesi!Sefalı vakitler!
Rüzgar narin! Hayat ince!
Zamanın re....................
<end>

<start>
Cancağ'zım, otursaydık
kavun lezzetiyle!
Söz ki derindeydi, 
eridi, hamur oldu; 
işte onu....................
<end>

<start>
Ben seninle
uykular, uykular, 
uykular....................
<end>

<start>
Kargaları ürküten ezan sesi
sabaha değiyor.
Sabah bana değiyor.
İçim acıyor.....................
<end>

<start>
Onlar, erkenci güvercinler, 
sevişmenin kuytusuna, argın
....................
<end>

<start>
<end>

<start>
Şöyle ki. Nisan toprağına
cemresiz ve salasız
ve gizli gömüldüler.
Olsun, süren filizlerine
ruhlarını verdik. Mesela: 
bendeniz oğlu Mahir. Şadiye'den doğma.
İm....................
<end>

<start>
-I-
Sabahın serinliğiyle yazıyordum; güneş
hınzır bulutla çekişiyordu.
-II-....................
<end>

<start>
Dokunsam, diyordum
kadim sesli rüzgara.
<end>

<start>
Geceleyin orman, çalar borazan.
Uyanır asker, tüfengine sarılır.
Boşa gayreti! Üç beş Köstebek
namluları delmiştir.
***
Geceleyin orman, çalar borusun.
Toplaşır manga, hüda korusun.....................
<end>

<start>
<end>

<start>
Her şey değişecek her şey
Asıl olana doğru, büyük olana,
çocukların uykusunu bölenler
Bağışlanmayacak asla.
Unutulmayacak, unutulur mu hiç
Şu minik yüzlere işlenmiş gam, tasa,
Düşman saldığı bu dehşeti
Ödeyecek bir gün mutlaka.
Gün gelecek yolu onun da
Tüyler ürpertici bir öyküden geçecek,
Alınacak yüzlerce yüzlerce defa
Yetimin, sakatın, dulun öcü.
Aklına getir bir o bombaları
O astığı astık dönem
O cinayetler, o yıkıntılar,
Hérode'un Bethléem'de yaptığı gibi.
Eli kulağında daha iyi bir çağın,
Değişecek her şey, besbelli,
Ama şu sakatlanmış küçükleri
Unutabilir mi insan unutabilir mi?
Çeviren: Cemal SÜREYA
<end>

<start>
İnsan iki yaşında da öyle başlar işte 
Ezgilerin karanlığına sıyrılır kucaklardan, 
Cıvıl cıvıl cıvıldar, mırıldar bir süre, 
Derken, üçüne doğru, sözler dökülür ağzından.
Öyledir işte, yavaşça başlarsın anlamaya, 
Kapılıp bir türbinin büyük gürültüsüne, 
Sen misin bu, bir başkası mı yoksa, 
Yabancılaşmıştır evin, bir gölgedir annen de
Bu zalim leylâk parıltısının nedir derdi? 
bu dökülen, bu inen bir park kanepesine, 
Nedir? çocukları kaçırmak gibi bir şey mi? 
Öyledir işte, kuşlar öyle doluşur içine.
Arttıkça artan kıvamını bulan acılardan: 
Yüreğinde ulaşılamayanın özlemi, uzak yıldızlar, 
Faust gibi olduğun, kafan bulandığı zaman 
Öyledir, öyle başlar çingene çalgıcılar.
Uçaraktan yüce yüce gök katlarından 
Çevrili alanlar görürsün, evsiz topraklar, 
ve denizler bir iççekiş kadar ansızın, 
İşte tıpkı öyle doğar heceler ve uyaklar.
Yulafların üstünde, sırtüstü,yaz geceleri, 
yakarır durur: her şey yerini alsın diye, 
Sakınarak gözünden şafağı ve evreni 
Öyle olacaktır, öyledir dalaşımız güneşle.
Öyledir, öyle başlar yaşamak, dizelerle.
Çeviren: Cemal SÜREYA
<end>

<start>
Bitkinim, izlenen bir hayvan gibi
Gürültü, şamata ardımsıra.
Bir yerlerde insanlar, özgürlük, aydınlık
Bir çıkış yolum yok dışarıya.
Kara bir orman ve göl kıyısı
Devrik bir köknar kütüğü karşımda
Yolum kesilmiş dört bir yandan
Olsun artık ne olacaksa.
Ne yaptım, işlediğim suç ne,
Katil miyim, mücrim miyim ben? 
Ülkemin güzelliği üstüne şiirlerimle
Ben değil miyim dünyaya göz yaşı döktüren.
Yine de, çok az kala ölümüme
Gelecek bir zamana inanıyorum.
Alçaklığı ve kötülüğü
Aşacağına iyilik ruhunun.
<end>

<start>
Hava, gelip geçen fırtınayla dolu.
Canlandı her şey, ve bir cennet ferahlığında solmakta
Leylak, bir tazelik akımını çekmede içine
Her yana dağılmış mor salkımlarıyla
Hava değişimi diriltti her şeyi,
Doldurmada çatı oluklarını yağmur; 
Fakat gitgide aydınlığa doğru değişmede gök
Kara bulutların ötesi masmavi
Sanatçının eli daha bir güvenle
Arındırmada her şeyi tozundan, kirinden; 
Yaşam, gerçeklik ve olup bitenler
Yepyeni çıkmada onun atölyesinden
Yaşanmış yarım yüzyılın anıları
Gelip geçen fırtınayla tersine dönmede şimdi,
Yüzyılımız çıktı vesayetinden onun
Geleceğe yol açmanın zamanı geldi
Yeni yaşamın yolunu arındıracak olan
Artık sarsıntılar ve dönüşümler değildir; 
Bir şeylerle alevlenmiş ruhun
İçtenliği, fırtınaları ve cömertliğidir...
<end>

<start>
Tam söz verdiği üzre
İlk sabah güneşi perdeler arasından içeri girdi
Ve safran renginde, meyilli bir çizgi
Sedire ulaşıverdi.
Güneşin sıcak cilası
Kapladı yakın ormanı, köy evlerini
Yatağımı, ıslak yastığımı
Ve kitaplarımın arkasındaki duvarı.
Yastığımın niçin ıslak olduğunu hatırlarım
Geleceğinizi görmüştüm düşümde
Birbiri ardısıra, ormanın içinden
Beni uğurlamaya.
Dağınık bir kalabalığın içinden yürüyordunuz
Sonra biriniz hatırlamıştı
Eski takvime göre
Bugün Ağustos'un altısı, Tecelli Yortusu'ydu.
Her zaman böyle bir gün Tabor dağından
Alevsiz bir ışık gelir
Ve sonbahar, bir levha gibi temiz
Tüm bakışlar ona yönelir.
Yürümüştünüz, küçük, dilenci çıplaklığında
Titreyen kızılağaç korusu içinden
Mezarlığın zencefil kızılı çalılığına
Ballı bir petek gibi parlayıp birden.
Gökyüzü ulu komşusuydu
Susmuş ağaç doruklarının
Ve uzaklık çağırıyordu uzaklıkları
Çoktan uyuklamış ötüşlerinde horozların.
Ağaçların arasında, kilise avlusunda
Mezbaha memuru gibi durmuştu ölüm
Ve bakmıştı solgun donuk yüzüme
Ölçmek için mezarım, büyüklüğüm.
Hepiniz işitebiliyordunuz net
Yakınınızdaki bitkin sesi
Benim yiten sesimdi o, peygamberane
Yok olmanın henüz el değmediği.
"Elveda gök mavisi ve altını
Tecelli Yortusu'nun
Bir kadının son okşayışlarıyla yumuşak
Ölüm saatimin acılığı.
Elveda süresiz yıllar
Ve alçalış uçurumlarına
Meydan okuyan kadın
Ben alanıydım savaşınızın.
Elveda gerilmiş kanatların köprüsü
Özgür inatçılığı uçuşun
Şekli dilde açıklanan dünya
Yaratıcılık, mucizelerin çalışma gücü."
<end>

<start>
Kapı açıldı, buharla doldu mutfak,
Soğuk, yuvarlana yuvarlana daldı içeri.
Her şey eskisi gibi oluverdi bir anda
Çocuk yıllarındaki o akşamlar gibi
Hava kupkuru ve tertemiz
Ve dışarda, beş adım ötede
Süklüm püklüm duruyor kış
Yüzü tutmuyor içeri girmeye
Kış. Ve işte her şey ilk kez başlıyor sanki.
Ağarmış uzaklıklarına doğru kasımın
Uzaklaşıyor aksöğütler
Değneksiz ve rehbersiz körler gibi....
Nehir buz tutmuş, donmuş sepetçi söğütü.
Ve konsol üstünde bir ayna gibi
Bir buz tabakasına, enlemesine
Yerleşmiş kara gök kubbesi.
Ve karşısında onun, yol kavşağında,
-yarı yarıya kara gömülmüş kavşakta-
Seyrediyor bu aynada kendini
Kayın ağacı, saçında bir yıldızla.
Ve gizlice sezmektedir ki o
Kış, harikalarla doldurmuştur her yeri; 
Kır evini, uzakta görülen,
Ve kendi tepelerini...
<end>

<start>
yenilmek mesele değil
ilham eder bir daha denemeyi
balta yemiş bir....................
<end>

<start>
bu toprağı boş kalır sanma 
eksilmez arzuyla iz sürenlerin 
kimi gitti kimi gelecek
yol bilmese yordam bilmese 
saf yürekle kapıya erenlerin 
kimi gitti kimi gelecek
yerleşip otele pencereden bakınca 
gördüğünden iğrenenlerin 
....................
<end>

<start>
başa çıkması çetin, bağlı olanın
gücü de yetmez ki çözülüp ayrılmaya
sen, düşünü kurduğum sıcak buluşma! 
bir de düşte kalmayan, yürek inciten
soğukluk verici fikir olmasa!
çekip gitmeyenden bir türlü....................
<end>

<start>
gizli besiler avını 
dalgaların gri yüzünden okuduk 
çarpa çarpa büyüdük teknelere 
dalgaların en gri yanı 
insanlarda 
denizin ötesinde okunur 
bir an geçmez biz de içinden geçmeyiz 
hafız bir aynanın ardında durur 
önüne ben sığmam ne söylese 
ezel üstadını çağırır 
bak o zaman aydınlık ....................
<end>

<start>
tut ki bir yalnızım ben 
tut da kurtulayım bu soğuk bahçeden 
hızla geçti günün arzuları 
hızla geçti gecenin dinmeyen anıları 
sabır taşını ikiye böldüm 
geçtim binbir acıdan umuttan
ayı....................
<end>

<start>
son başlangıcı düşündürür
başlangıç gidişi getirir akla
başlıyor olmak her an mümkün
sona kalmış ağrılar ....................
<end>

<start>
Kaygıyı ben hapsetmedim 
Belirli bir yere belirsiz duvarlara
Terk etmiyor ama tutan yok onu orada
Rüzgar meşaleye yaklaşırken
Işıktan sonrasına hükmediyor
Rahat vermiyorsa suç ortağı değilim 
Sahiplenirken ben, hükmünü sürdürürken o
Meşaleyi tutan el bile titriyor
Yapacak ne vardır; göstermek için....................
<end>

<start>
kimse yakıştırmadı yakıştıramaz
yoksullaşmayı hayata
onca tükenişe kıtlığa rağmen
düşten ve umuttan yana
şehirdeyken her taraf korunmuşken
güç mü yeter kuşatılmışlığı yarmaya
düşler kafaca alışverişimizdir
ağırlık merkezi tehlike olan hay....................
<end>

<start>
1
şarkı ne kadar bana aitse
dilime inmeden önce
ondan daha fazla yer buluyor
dünyanın dile gelip
söylendiği köşesinde
telden çıkan ses bana ait
nağmesi duyulmadan daha
suçsuzluğun bekçisidir
       yaşadığım serüvende
toprağın kanı gibi, öyle ki
buz, su halini gözlemede
kaçırmayacağı ilk fırsatın peşinde
yağmurdu doluydu demeden
iklimleri dolaşıyor buharı düşlemekle
topraktaki buzun özlemi su olmaya
kaderine razıdır dondurucu havada
kızarmış dudaklarla konuşurken
hayatdoluluğa niyet tutan
bizlere düşense duyabilmektir
bulutlar arkasından güneşi
tomurcuklanırken su, buz saçaklarında
böyle böyle giderir toprağa özlemini
tamamlar elimizden tutarak
bize öğretir toprağın kanı
hayat vermek için girdiği
bitkilerde ve insanda tükenmesi imkânsız
kelimeler halindeki büyük çevrimi
kışın tatlı deminde kalıyor su
baharda besliyor ağaçları, cinsin....................
<end>

<start>
söylenmesi gerekeni
söylemeye değmiyor,
kulaklar kalbe uzaksa
konuşalım diyorum, gel
kendi aramızda,
kız kulesini alarak arkamıza
kuvvetli lodos çıkıyor
ağzımdan çıka....................
<end>

<start>
Gelecek günlerdir beni yoran
Dinginliğin bir yalan oduğu yerde
Herkes alışıyor çünkü sükûnun
Usul usul emilmesine
Altındaki konsolu güngörmüş kılan
Fotoğ....................
<end>

<start>
baktım dünya sahnesine
metnindeki cümlelere
dizgisi yanlış
acısı gerçek insanların
üstelik az da anlatılmamış
ama "biri birşey yapsa" diyen temenniler
çözümsüz simgeler olarak kalmış
büyük acılar tel tel çözülmekteyken
doğru nüktelere giren büyük üzüntülerin
d....................
<end>

<start>
yoğun sisiyle boğulmadan düşüncenin
ince bir ışık aralığı açayım dedim
sevdiğime, düşler içinde
unutulsa yeridir; benliğim
ne olabilirdi ki zaten düşten ötede
düş içinde bile dokunmanın şevkiyle
belirmiş....................
<end>

<start>
sarhoşluğu çeker; borçlu kalma
gölgeler zincirinde bir halka olmanın
direnecek ne çok şey var
bu dediğim onlardan değil
ister teslim ol ister olmazmış gibi dur
her zerresine bir tat gizlenmiş
coşkunun ağır ba....................
<end>

<start>
med ve cezir denizlerini ikiye böldü
kırlangıçlar çığlık savurdular
bense sevmek suçlarını bir yana ittim
ummadığım anlaşamadığım noktalara seğirttim....................
<end>

<start>
Koklanabilen
Nice keskinlik halinde
Geliyor şiir
Eski anılara yükle
Biraz dayanılır olsun
İçine yerleşeceği bir gergef
Akıp gidebileceği kanallar bulunsun....................
<end>

<start>
Kutlarım; başardın
Doğum sancılı oldu
Doğurdun yokluğumu
Kutla, uzak bir odada
beni unutuşunu
Kutla beni: elimden geleni yaptım
Yıpranma diye; baktım
Uzaklaşıyordu sesin; bıraktım
Kutlayalım birbirimizi; başardık
İşte her şey normal şimdi
Yağmurda belirsiz bir yara izi
<end>

<start>
topuklu ayakkabı almış, fön çektirmiş tatlım
en büyük hayranıyım en büyük hayranıyım
ilk tebessümünü hatırlamak yanlış olur şimdi
on günlükken kucağımda, sohbetimizi
mama verişimi
altbezlerinin yumuşak kokusunu
ilk adımlarını düşünmek yanlış olur tabii
dönüşüne çok zaman var daha
altı yaşında 'possibility of life is not life' demesi
sekizinde yazdığı senaryo
ilkokulu bitirirken aşklarının listesi
(kimi ne kadar % kaç şiddetinde sevdiği)
gelmemeli şimdi aklıma
vakti değil daha
on üç yaşında yazdığı ilk romanı
on dördünde Jane Austen külliyatını bitirince
cehaletimle tatlı tatlı dalga geçmesini
keyifle düşünmenin vakti değil şimdi
daha sekiz ay var bunları hatırlamaya
kavuşma anfisine saklamalı hepsini
o beşinde yaşadığı umutsuz aşkın gözyaşları
şimdi gözyaşı getirmemeli
gitmeden yazdığı ingilizce roman
nasıl olsa başucumda
676 sayfa
alt dudağını ışırışı
hoş bir delikanlıdan bahsettikten sonra
yumuşacık mavi filine sarılıp uyuması
oyunlarımız
'beni dinlemiyorsun baba! ' diye çıkışmaları
dört yaşında poposuna şaplak yiyince ağlayışı falan
gelmemeli şimdi aklıma
'beni dinlemiyorsun baba! '
'efendim? '
'gördün mü! '
anneciğiyle boşandığımızda ikiye bölünmesi
tekrar evlenince yaşadığı keyif sonra da
yanıma uzanıp başını bağrıma yaslayışı
bütün bunlar gelmemeli şimdi aklıma
hepsinin sırası var daha
tam sekiz ay, sadece sekiz ay var
olgunum, olgunuz, olgun
kızım artık on altısında, e ben kırk üç yaşındayım
küçücük dünyamızın hemen öbür ucunda
yarın fön çektirecekmiş tatlım
<end>

<start>
beliriş, kayboluş-arada sadece
virgül
var. sıradan, iddiasız. sarsıcı bir beliriş.
usul usul bir kayboluş. arada sonsuzluklar
yaşanmış olabilir. virgül yeter, 
yine de: beliriş, kayboluş. hafızanın mezarlığı
cömerttir. sakin bir ikindi vakti
uzak bir virgülde
alemler patlak verir-geçmişin
yepyeni imkanlarına yollar
kalbi. beliriş, 
kayboluş. arada sadece
virgül. ilişkilerin mezartaşlarında
sadece virgül bulunur. ansızın cinleşip
savurmak üzere.
<end>

<start>
Ciğerlerimde Chicago'nun kara endüstri tozları hâlâ, 
yolun sonuna doğru otobüsün dinç bir mart sonu 
buğulu penceresinde kırmızı kanaryalar gördüm; 
ufukta oynaşarak yitiyorlardı. 
Dudaklarında ilkyaz tohumlarıyla delikanlı bir yel. Yorulan kanatlar, durulan gökyüzü.
bu günbatımında bir İstanbul eksikti.
ne demek istanbul eksik olur mu öyle şey 
olur mu siz söyleyin serseri yağmurlar zehir 
yağmurları umut açları ikiyüzlü topraklar siz 
söyleyin biç eksik olsun olur mu İstanbul
gitmeli gidip getirmeli
gidip görmeli işitmeli dokunmalı tatmalı
koklamalı duymamalı
gidip sarmalı uzanan dost kollar ve
minareleri ve yoksul tepeleri
boğaza karşı ayılıp
bağıra bağıra ağlamalıyım
gözaltlarımda Chicago'nun korkak intihar rengi.
gitmek istiyorum.
anamın bereketli ellerinden öpmek istiyorum.
ilkyaz Sheboygarı'a nazlandı bu yıl; 
Hasret beni bağlamadı hiç bu kadar.
<end>

<start>
iki yıldız var bana bakan
gölgeleri
bendeki gözbebekleri
iki gökyüzü bana açılan
gölgeleri
dirim doğuran düşler
iki göz ucu beni süzen
gölgeleri
içimdeki uçsuzluk
sunuşan iki ten
gölgeler
ter
<end>

<start>
herşey çok berrak şimdi! 
herşey çok berrak şimdi! 
herşey çok berrak şimdi! 
herşey az, ve bitti!
herşey ne kadar berrak! 
herşey ne kadar berrak! 
şeyler ne kadar az! 
bütün azlar her! 
her hep az azlardan! 
hepler çok berrak şimdi! 
herşey her, ve bitti!
Herşey ne kadar bitti! 
herler ne berrak şimdi! 
                     rak şimdi! 
herşey ne kadar şimdi! 
herşey az, ve bitti!
<end>

<start>
Gece bir geyik bahçesidir bazan
ürkek, korkulu, nefes nefese, 
çünki hep birileri gelecektir
hep birilerine gidecektir
düşlerin ve şarapların üstüne.
İşte düş de, şarap da bozgunda, 
tatsızdır camın önündeki deniz
süzülen martılardan ne çıkar? 
Geldiler gürültüleriyle
beşli, onlu bir cansıkıntısı.
Hiç kıpırdamaz, hiç anlamaz
çünki biz demek ben değiliz
kuşun nasıl uçtuğunu bilmeyiz
bir yeşilin ne olduğunu da.
Bir geceye mi çıkıldı? Onlar da var
yürekleri ve elleri nasırlı, 
kimseler bir şey anlatmıyor
çiçeğe, suya, göğe ait
nasılsa bir aradalar.
Saatler ölümle bitişik ama bilinmez
işte gidiyorlar mı? Gitsinler....................
<end>

<start>
Bir cigligin icinde yakaliyorum seni
Kac kez Istanbulsu,
Parildayan, isitan, yakan bir alev gibi.
Ustunde uzun, pis, yalniz sokaklarin yagmuru..
Odalarin, merhabalarin, gulucuklerin sikintisi
Tramvaylarin, vapurlarin sikintisi
Yitmis asklarin, yitecek asklarin
Ayni vazolarin, ayni ogutlerin, ayni yasaklarin sikintisi.
Yakaliyorum, opuyo....................
<end>

<start>
Uzat saçlarını gecenin balkonundan 
isteğimin çok tüylü suyuna. 
Bir orman gecesinde 
bir kar gündüzünde, 
gördüm nasıl süzüldüğünü 
yırtıcı ölüm kuşlarının. 
Hadi uçsun memelerindeki güvercinler 
hadi cennet ülkeni su....................
<end>

<start>
İşte bir ses geçiyor sıkıntıdan 
baksam pencerede yağmur da var, 
hani saçlarını ya da göğsünü 
çok ince bir hüzünle bezeyen. 
Oyuncaklar da var yalnızlıktan 
bir parkta ölümü güzel kılar, 
hani sarmaşıkça uzandığın yatakta 
durmadan aşıladığım sana.
Hayır yaşamıyor suda o balık, 
bir yanıltı daha çiçek aldığım. 
Herkesin b....................
<end>

<start>
Çok az sey saklamisim yasamimda ; 
ne bir fotograf var ilk asklardan 
ne bir mektup, 
dostlardan bes on tane ; 
sunlari yazmis Stockholm'den 
Demir Özlü 1983'te : 
'rahmetli Çigiltepe'nin oglunu gördüm 
geçenlerde Helsinki'de, 
sürüyorum geçmisin izlerini'. 
Hangi izlerin pesinden gittim ben 
içimde bir mahser beklentisi ?
Çok az sey biriktirmisim yasamimda ; 
hiçbir andaç yok babamdan, 
verd....................
<end>

<start>
Dolaşıyorum ne zamandır
kalbimde bir gül kesiği;
ıslak....................
<end>

<start>
Bir balıkçının yüzü vapurdan inince
gözümü alıyor öğle güneşi gibi, 
dokunup geçse bir serseri kuş
ikindi vaktince incelmiş hüznüne
anlatacak avsız mevsimlerin
ve Çengelköy'ün tarihini.
Sarhoşluğundan aymaz hangi ozan
gücü tükenmez hangi taş işçisi
derin bir solukla daha sağlığında
yazıp bitirecek her şeylerin tarihini?
Çok intihar kullanıldı tarihinde
darağacına gitti ....................
<end>

<start>
Yağmur çiseliyor! Akıp gitsin üstümdeki küf! Yakam bağrım fora. Üç duble votkanın beklentisindeyim; dört şiddetinde bir deprem! 'Mal ve can kaybı: dokuz gökdelen çökmesi ve üç kalp krizi'.
Gündelik ne....................
<end>

<start>
Düşümde gördüm Özcan Tekgül'ü.
SIrtında kızıl bir pelerin.
Ey Aşk ve Ölüm Meleği! 
			Kentler
senindi. Çamurda açtın yitik zakkum; Hûlyânla dirildi kışlalardaki ölü ruhlar. İnzibatlar kuşattı dansettiğin salonları. Yıkıcı....................
<end>

<start>
Bir yalnızlık büyütürdüm saksıda
kalandı çok eski günlerden
bir bana yetsin, hıncımı arttırsın
aşkımı pekiştirsin diye sevince.
Günüydü, gelip durdu hüznümün önünde
gidilmemiş bir saklı deniz sandım.
Kıpırdamazdı yapraklar geceyle
tüketirdi çiçeği, kuşu sevdiremeyen konyak
bana neydi gülmeler, şarkılar
otobüs durakları, alandaki kalabalık
geldi durdu, alana merhaba dedim.
Bir göz bozgundur yerine göre
vururdu pence....................
<end>

<start>
Yazdı gözlerimi yumduğumda, öğle sonrası; 
dayımdı dutu silkeleyen, çarşafın dört ucunda....................
<end>

<start>
Kaçıp sana saklanıyorum akşam oldu mu
Sana dokununca mı denizleniyor masa
Senin avcıların mı çok hayvanları kovalay....................
<end>

<start>
İki kez göründün Beyazlar içinde: Erdenliğinin Giysisinde ve Kefeninde.
Erdenliği sevmedim.
Kısırdır erdenlik! Tohumlanmaz İmgelem ve Rahim. Tabuttaki gövdene baktım: Hülyâ gibi derindi. Suçu keşfettim birden: Etin tâ içini. Malgamamsı. Etin tâ içi: Haykıran! Haykıran!
Yoktur 'yıldırım aşkı'....................
<end>

<start>
Yorgundu. Düş görürken
-ölmüş müydü ölüyor muydu? 
fidana ....................
<end>

<start>
Pancurları dövdü tüm gece yağmur, 
şafakla açtım: dupduruydu gök.
Çektim içime güllerin kokusunu, 
çoktan kesilmişti karşı koruluk
yine de bekledim bülbül sesini.
Kim bildi ki sözlerin imlemimi? 
Gözaltında oldu....................
<end>

<start>
Sonbahardan sonra ağaçlar
Hep duman açar Ankara'da
Saksılarda yeşil bir yalnızlık
Uzayıp gider ev tutsaklığında
Kış boyu rüzgârsız ve çiçeksiz
Ne gün kalır güneşin yüreğinde
Ne şafak ne sabah
Kar altında dilsiz ve sessi....................
<end>

<start>
Usanım taş basması günler yaşamaktan
yalnızlığımı büyütüyorum korkunç
yani bağırmak sana sulardan.
Her gün yeniden ölmek
elinden karanlık adamların....................
<end>

<start>
Bir kahkahayla silkindim
dalıp gittiğim mektuptan; 
yaşam hep böyle uyarır bizi, 
katıksız neşeye dönüşür
altuni bir sesle
en derin kederler; 
mutlu bir düşteymiş gibi
zamanın dibinden gülümser, 
artık yanaklarından öpemeyeceğimiz....................
<end>

<start>
Ey kalp! 
gece olsun,
vehmi ve cinneti emziren -Avcundadır
çocuğun ve delinin,
Allahın eli-
layemut gece -Gezginin saatidir ki
titreyen kandilin nurunda
arar kendi yazısız taşını
her mezarlıkta
Derunumda
ağır ağır kurudu kırmızı zakkum,
karardı sebilin mermeri
ve gizlendi bu belleksiz zamandan
sönen bir yangın gibi
kûfi.
Ezelden beri mi göçüyorum ben? 
Her hayal
kalbe döner
ve vurur bir eski
saatin sesiyle:
-Bana gel.
Kimdir ki o ben,....................
<end>

<start>
Gecesel bir yer altı sesiydi,
kehanet fısıldaşmasındaydı kökler, kemikler; 
açıkta lüfercilerin parıldayan
lüks’leri. Av vakti, o tedirgin
karşılıklı bekleyiş; gövdemdi sanki
oltadaki ışığın yalımına kapılan.
Yanılsamalar ve aldanışlar.
Beklediğim inmedi trenden,
bir söylen olacaktı dönüşü; 
kara büyülere çarpılmaya hazırdım
dönsündü yeter ki.
Oysa kıpırtısızdı istasyon; 
öyleyse kırmızı bir mendille
kimdi el sallayan geçen akşam?
İnsanın gurb....................
<end>

<start>
Çünkü gök sıkıntıyla ağar
rüzgâr buruşur, bir yaprak düşer
ve kaçıyordur solgun mavilikte
maviler ve al geyikler.
İşte altın ve kara akıntılar:
analar, yitirilmiş resimlik
yoksulluk, o korkunç kadın.
Susun, tümünün anıldığı gündür,
kara yağmur ve ebem kuşağı
usulca bütün erkekler ölür.
Kıpırdamasın insandan gelen sesler
kamyonlar devrilir dağ yolunda.
Rehincide kalan bir gümüş saat
emanetçide unutulan bavul,
geçip giden gök taşlarıdır
havadan ve selüloit mavilikten.
Ey mermeri bozuk yalnızlık,
sanki kutsal bir avdır suskuda
ve bir yakut parıltısıdır artık.
Çünkü gök kanla ağıyordur,
soluk soluğa atan bir dama....................
<end>

<start>
Saat beş. Yoğurt vuruyor analar, 
akşam 
kaçak tütün gibi koyu, yumuşak, 
alev almış göçebe bir kurt sesi 
kalaysız bakraca, buzlayan ovaya yansıyan, 
yok tipiye gem vuran 
ve narayı hançer gibi kullanan atlılar, 
toprak suskun 
anaların güz bahçesi kesilmiş gözleri 
zehrini içine akıtıyor çıkrıklar.
Saat beş. Zonkluyor belleğimde....................
<end>

<start>
Küt küt toslayarak
şuramda bir delik açtıkça
yaşamak denen bocurgat
ne rakının tadı kalıyor
ne çingene pembeleri içinde
önüne gelenle fingirdeşen
at kestanelerinin.
Yeni zamlar
sökün etti az önce radyodan,
bir yanda....................
<end>

<start>
Ey o yitik ülkenin evladı
duruyor hâlâ denizin üstünde
toprakçıl bir kelebeği
olduğu yere mıhlayan kahkahan
ayaklanacak neredeyse tören yerinin kalabalığı
bir silkinişle küllerin altından.
Aynı loncadanız ey taş ustası
tomurcuk gibi çatlıyor ağzım
su içerken yaptığın kurnadan.
Ey denizin kopkoyu tuzundan
bir aşk gibi söz eden kılavuz
elimden tutup gezdir bana
soylu bir halkın kıyılarını
dayanıklıyım bin yılların gizine
üstelik gerçek yaparım sanrıyı.
Herhal kendim de bir sanrıydım
Baharat ve köle tica....................
<end>

<start>
her insan
aklında en az bir kez
öldürür kendini
çünkü biliniyor artık
tek içgüdü değil
yaşam içgüdüsü
sözcükleri seçen kişi
zamanı sorgular durmadan
ve bu güncel zorunluluk
isteyelim ....................
<end>

<start>
sadece bir rüya arar insan
gecenin ve alkolün göğsünde
mazi ürkütür çünkü ve bir uçurumdur
her otel odası
yatıyor binlerce cesedim diplerinde
belki son dubleye bakarken düştüm
belki fasıl dinlerken radyoda
ey sesin muamması
inliyordu yaylı tambur
yatalak bir hasta ya da dövülmüş bir çocuk
zaman ve hayal
tükettiler beni
her hatıra korkunç: ayak seslerim
yankılanıyor koridorlarında
ışıklar askeri lisesi'nin
peşimde abl....................
<end>

<start>
Beş metre ötemdeki yapıya bakıyorum; 
Kaç TNT'lik imgelemi vardı acaba
şirket mimarlarının, Berhava edildi
kokular, renkler. Koruluğun
kaçışan hayalleri. Yüzlerce fısıltı:
yani sır v....................
<end>

<start>
Akşam yine toplandı derinde...
Cânân gülüyor eski yerinde 
....................
<end>

<start>
Gün doğmadan, 
Deniz daha bembeyazken çıkacaksın yola. 
Kürekleri tutmanın şehveti avuçlarında, 
İçinde bir iş görmenin saadeti, 
Gideceksin 
Gideceksin ırıpların çalkantısında. 
Balıklar çıkacak yoluna, karşıcı; 
Sevin....................
<end>

<start>
Intiharla bir söyleşi
bu kitap.
Edemediğim
ve edebileceğim
intiharlarla.
Her insan
aklında en az bir kez
öldürür kendini.
Çünkü biliniyor artık; 
tek içgüdü değil
yaşam içgüdüsü.
Sözcükleri seçen kişi,
zamanı sorgular durmadan
ve bu güncel zorunluluk,
isteyelim istemeyelim; 
tarihsel bir an’da
ontolojik bir sorun olarak da
belirir.
Galiba şu
intiharın kökenindeki soru:
Onaylıyor muyum? 
Buradan bakıldığında,
bir “öteye geçiş“
sorunu değildir intihar.
Tam tersine:
bir “burada oluş“sorunudur.
Sartre’ı anımsayalım:“İntihar
bir başka yoludur
dünyada varolmanın.“
Camus’den yüzyıl önce
Novalis y....................
<end>

<start>
Bir deniz gecesinde unuttuğun şarkıyı
Kıyı kıyı topluyor hafızan
Masmavi göğün altında
Yıldız mahşeri
Dalga dalga açılan
Bulut bulut toplanan
Davut peygamberin olmalı
Şu duyduğun mezamir
Şu beyaz çıplak
Ölümü unutturan kadın
Aşkı bölüştüğümüz sofrada
Zeliha olmalı
Ben sevdiğim kitapları bitirdim
Her satırda seni görerek
Her yıldız bir şarkı söyledi
Her şarkıdan bir kalp ağrısı kaldı
Karanlıkta geçen gemiler gibi
<end>

<start>
Aydınlık bir ölüm arayıp durur
İçimde alevden pençeli bir pars
Gündüzün sesiyle göğsü kudurur.
Geceler onunçün kevserden bir tas
Durmadan arıyor yüreği üzgün,
Sesinden dağlara kaçan gazalı.
Durmadan rüzgârla koşuyor ölgün,
Gözleri dumanlı, kalbi yaralı.
Bir mavi kuş olur, düşer sulara,
İpekten kanadı okşar engini
Kalbinden akşama açılan yara,
Geceyle yükselir, aşar bendini.
Boşluğu seyreder bakışı durgun
Ve uçar ruhunun çılgın azabı; 
Dökülür kalbine mavi bir sükûn,
Durulur gözünün dönen girdabı..
<end>

<start>
Nerdesin ey aradığım şehir? 
O merhamet dolu evim ve kuşlar? 
Gürlüyor içimde koca bir nehir,
Ses vermez oldu artık deli rüzgâr...
Sarhoş kalbim eski bahçelerde
Antalya, sonbahar ve portakallar...
Muhacir kuşlarla cenuba hicret
Cenupta çiçekler ve yeşil dallar.
Yorgun gözlerimde altından bir gün,
Her an içerimde mavi dalgalar...
Renkler cennetinden bir rüzgâr esse
Cenup ışıkları ruhumu sarar.
<end>

<start>
<end>

<start>
Nerede bitiyor bu sonsuz sefer,
Bu güller, bu havuz ve bu akşamlar? 
Açmıyor sırrını bana çiçekler,
Akıyor Allah’a doğru bir rüzgâr...
Emiyor beynimi bin türlü heves,
Sarsıyor omzumu gizli bir merak,
İstiyor benimle istiyor her ses,
O güne, o yere, o sırra çıkmak.
<end>

<start>
Bir şarkı öğretmiştin
Yağmur yağarken hatırıma gelir
Unuturum gün güneşlik olunca
Yalvarışlar karanlık sokaklarda
Bir daha bir daha söyle! 
Kırılmış şişelerin ardında
Unutuluş alkol zehir.
<end>

<start>
Sizin gibi 
Ölümü düşündüğüm çok olur 
Hattâ düşlerimde öldüğüm bile 
Bütün yürekler taş kesilmiş 
Kendim ağlarım öldüğüme.
Şöyle iki yanı ağaçlı loş 
Uzun bir yol 
Gide gide tükenmez 
Gide gide tükenmez 
Sonu deniz.
Sular birden görününce 
Nasıl koşarım bilmezsiniz.
Kaçak ruhum denizde başı boş 
Gövdem karanlık bir ormanda 
Darağacında sallanır.
Kardeş balıklar acır halime 
Uzaktan geçen gemilere seslenirim 
Beni de alın, beni de alın 
Düş içinde düş görürüm 
Çoğu zaman sabahı beklemeden 
Gerçektir öldüğüm.
<end>

<start>
Dün akşam gün batmadan, 
Yaşlı ölülerin arasına 
Bir küçük misafir geldi. 
Çocuk bahçesinde kovası kalmış, 
Kumların üstünde küçük küreği. 
Besbelli çok yorgun, hemen uyudu. 
Doğruldu yerinden yaşlı bir ölü 
Örttü örtüsünü; 
Madem ki burda annesi yok, 
Bu küçük kız bize emanet. 
İlerde yatan başka bir ölü 
Yavaşça seslendi: 
Başındaki kurdelâyı çözüp katlayın 
Ütüsü bozulmasın.
<end>

<start>
Akdeniz kıyıları, portakal bahçeleri.. 
Uzakta balıkçılar, yelken yelken üstüne 
Seni düşünüyorum seni, beyaz ellerin 
Gözlerini kapıyor ıslak melteme karşı
Bir harap tekne gibi rüzgarların elinde 
kayalara çarpıyor başımı hatıralar, 
Kumların üzerinde unuttuğum günleri 
Yırtık bir yelken gibi parçalıyor dalgalar.
Liman çiçeklerinden daha aydınlık göğsün 
Körfez suları gibi kabarıp alçalıyor; 
Seslen bana dağların ardında kalan çocuk; 
Antalya'da saatler şimdi kaçı çalıyor?
<end>

<start>
Pırıl pırıl
Güneşlerin içinde,
Kırmızı al yeşil sarı,
Düşlerini alt üst eden
Eski bahçeler..
Güneyde yaz bitince,
Bilirim yağmurlar hep iri yağar.
Gün batısına,
Yıldız rüzgarına karşı..
Güneyde yaz bitince; 
Kırlangıç sürüleri,
Dişbudak ormanlarını üstünden
Ok gibi hızla geçer..
Bu rüzgar her zaman esmez,
Doldur eteklerini,
Limon çiçekleriyle…
<end>

<start>
Bahçeler meltemlerle konuşuyor; 
Üç bin yıl evvele dair,
Masal cennetlerinin kapısı açılmış,
Ağır ağır geçiyor taş kapılardan
Omuz başları kopmuş genç heykeller,
Yarım kalmış rüyalar içinde.
Portakal bahçelerinin ışık denizinde..
Beyaz elleri gecelere uzanmış
Otları nergis yapıyor zaman,
Toprakları ışıl ışıl yakut kaya
Limon bahçelerinden sarhoş
Olmuş,  A n t a l y a..
Bitip tükenmez rakısında sular,
Eski köprüler,
Kadırga ışıklarıyla yıkanan,
Çağlayanlar boyunca..
Eski köprüler.. Zamanın dışından gülen
Kader.. Güzel kader, mahzun kader nerdesin? 
Deniz zamanlarının maviliğinde açsın şafak gülü
N e r d e s i n..?
Sabahın derinliğinde aydınlık, aydınlık,
Yeşil aydınlık,
Yelken yelken dağılan,
Bahçe bahçe toplanan,
Mor aydınlık, beyaz aydınlık…
Mermerler dünyasında başlayan yolculuk
Kara sevdalı heykeller ömrünce,
Eski yunan kızlarının sönen gözlerinde,
Susan dudaklarında, eski şairlerin..
<end>

<start>
Havuza düşen güz yaprağı; 
Neler anlattı bilinmez,
Yaz gecelerine dair..
Bir mevsimlik serüvenler,
Yıldızlar, aylar, güneşler
Çöktü suların dibine
<end>

<start>
Kırlangıç, yuvasından
Yeni yavrular saldı,
Gözlerimi avutan,
Renkler mayısta kaldı..
Ne olur ağarsın tan,
Susun kuşlarım bir an,
Bahçelerde haziran
Yeni uykuya daldı..
<end>

<start>
İçmiş gibi geceyi bir yudumda,
Göğün mağrur bakışlı bulutları.
Bense bu sabah üşüyen ufkumda,
Gölüyorum o sarhoş haydutları.
Nerede görünmiyen o ince renk? 
Bir kadehe boşalmış ıslak sesi-
Ömrümü dolduran hava,su çiçek
Nerede, N’oldu o sükûtun annesi…
<end>

<start>
Cehennemin kucağında gizlenir
Çıkıp yücelerden seyran eder aşk
Yarası görünmez fakat sızlatır
Girdiği vücudu hayran eder aşk
Tanımaz korkuyu bilmez imanı
Sarı gazel yapar sümbül çimeni
Parçalar sultanı yırtar fermanı
Tac-ı devletini viran eder aşk
Kula ruhsat verir padişah kılar
Şahı mecnun eder çöllere salar
Aşkın bir zerresi bin dağı deler
Güneşe pas çeker duman eder aşk
Aşk önünde ay ve güneş kör olur
Aşk yanına hayat ile varılır
Akarsu'lar akar gönül durulur
Bir daldan bin dala cevlan eder aşk
<end>

<start>
Tüm vücudum parça parça bölünse
İnsan olamadım az gelir bana
Kesilse bu başım gözüm kör olsa
Bu kadarcık ceza az gelir bana
Arif olamadım meclis almıyor
Kıymet bilemedim veren olmuyor
Haddimi bilip de dilim durmuyor
Nasihatler yağdı saz gelir bana
Tövbe ettim hayat bağım değişe
Akarsu sen düşme böyle bir işe
Son versin gidenler böyle gidişe
Herkesin ettiği naz gelir bana
<end>

<start>
Dostlar bizim inancımız bellidir
Demokrasi nerde ise ordayız
Softaların sözlerine kanmayız
Demokrasi nerde ise ordayız
        * * *  *
Bizim ölenimiz geri dirilmez
İnsanlara boş fetvalar verilmez
Bizde sınıf, bölücülük bilinmez
Demokrasi nerde ise ordayız
* * * * 
Yollarımız ikilikle barışmaz
İnsanları inancına karışmaz
Benlik yoktur, kimse ile yarışmaz
Demokrasi nerde ise ordayız
* * * * 
İnsan haktır, hak insandır biliriz
Gönüllerde açar bizim gülümüz
AKARSU’yum bacı kardeş hepimiz
Demokrasi nerde ise ordayız
<end>

<start>
Seni benden ayırırlar
Demedim mi yar ben sana
Elaleme duyururlar
Demedim mi yar ben sana
Bir kuş gibi kafesteyim
Ya ben kimden ne isteyim
Yaralandım çok hastayım
Demedim mi yar ben sana
İkrarımız yolda kalır
Dağlarımız duman olur
Başımıza neler gelir
Demedim mi yar ben sana
Bahar gelir güller açar
Kimi konar kimi göçer
Akarsu'yum bu da geçer
Demedim mi yar ben sana
<end>

<start>
Bugün dost yaralanmış
Yine gönlüm hoş değil
Her yanı pârelenmiş
Yine gönlüm hoş değil
Dost hasreti zor imiş
Her dem ah u zâr imiş
Dert adamı yer imiş
Yine gönlüm hoş değil
Akarsuyum yansam da
Kül olup savrulsam da
Bazı bazı gülsem de
Yine gönlüm hoş değil
<end>

<start>
Gönül eliyle dikilen
Sevgi insana yakışır
Aşkın oduyla tutuşan
Sevgi insana yakışır
Seherde ağlayıp öten
Burcu burcu hasret tüten
Yusuf'u zindana atan
Sevgi insana yakışır
Sevgi haktan ibarettir
Gönüllerde işarettir
En büyük bir ibadettir
Sevgi insana yakışır
Akarsu'yum sevgi güzel
Dilde güzel telde güzel
Dosta giden yolda güzel
Sevgi insana yakışır
<end>

<start>
Koca dünya dar mı geldi ne oldu
Küstürdüm yarimi barışamadım
Ne beni güldürdü ne kendi güldü
Bir türlü sırrına erişemedim
Ne söylesem diken oldu sözlerim
Yaralıyım oldum için sızlarım
Derdim çoktur soranlardan gizlerim
Dert ehli bulup da konuşamadım
Akarsu bir ömür verdiler bana
Talihim yok imiş o yardan yana
Hangi can dayanır sevdiğim buna
Bir türlü ellere karışamadım
<end>

<start>
Kul kusursuz olmaz imiş efendim
Düşürme elin diline dost beni
Ölürsem de dost kapında öleyim
Koyma zalimin eline dost beni
Aşam gelem ovalardan yazıdan
Bal alayım peteğinden özünden
Koyun ayrılır mı körpe kuzudan
Kurban et senin yoluna dost beni
Akarsu'yum yağmurumsun yaşımsın
Acıkırsam ekmeğimsin aşımsın
Ben ölürsem mezarımsın taşımsın
Toz et karıştır külüne dost beni
<end>

<start>
Ben o yardan ayrı kaldım ağlarım
Bahar seli gibi coşar çağlarım
Sen olmazsan nasıl gönül eylerim
Ayrı kaldım hasret çeker giderim
Belki bir daha göremem seni
Boş yere ağlatıp üzme sen beni
İkrar verdim sana dönemem geri
Gözlerimden yaşlar döker giderim
Ayrılık başladı daha bugünden
Ömrüm sanki bitti dertliyim dünden
Beni ayırdılar nazlı yarimden
Yıkılmış yurduma bakar giderim
Muhlis Akarsu'yum gurbet ellerde
Ahu zar ederim gözüm yollarda
Ben seni sorarım esen yellerde
Dertli pınar gibi akar giderim
<end>

<start>
Gördüğün yarayı sen açtın zalim
Daha gelmem hain gözlüm bekleme
Sevda deyip sardın başıma bela
Daha gelmem hain gözlüm bekleme
Doymadın ki yardan muradım alam
Doyasıya şu dünyada bir gülem
Sağlam iken şimdi oldum bir verem
Daha gelmem hain gözlüm bekleme
Efkarından gece gündüz içerim
İçip içip ben kendimden geçerim
İnkar etme sensin benim sebebim
Daha gelmem hain gözlüm bekleme
Akarsu'yum böyle imiş kaderim
Yıllar oldu bitmez imiş kederim
Usandım yar elinizden göçerim
Daha gelmem hain gözlüm bekleme
<end>

<start>
Aşık olan gülemezmiş
Bilemedim kara gözlüm
Senden başkasına gönül
Veremedim kara gözlüm
Gitmek isterim o yara
Bülbül gibi düştüm zara
Açıldı sinemde yara
Saramadım kara gözlüm
Akarsu'nun dertli başı
Bitmiyor hayatın kışı
Aktı gözlerimin yaşı
Silemedim kara gözlüm
<end>

<start>
Vallahi usandım yalan dünyadan
Dünyada kimseye güven kalmadı
Bir ümidim vardı nazlı yarimden
Perişan halimi bir gün sormadı
Yar gelip derdime derman olmadı
Kalmadı güvenim inanabilsem
Üç günlük ömrümü yar sana versem
Dünya beni olur cemalin görsem
İnan bekleyecek halim kalmadı
Dünyada kimseye güven kalmadı
Akarsu'yum ömrüm boşa geçiyor
Ne kapalı kalıp ne de açıyor
Aşkın ateş oldu bağrım yakıyor
Çok tabip dolaştım derman olmadı
Dünyada kimseye güven kalmadı
<end>

<start>
Niye felek beni yardan ayırdın
Şu alemin güzelinden banane
Gönlüm kan ağlıyor,sinem yaralı
Eller gülüp eğleniyor banane
Kolay mıdır bir güzelin sevdası
Ondan ayrı gurbet elde kalması
Tükenmiyor şu gönlümün yarası
Eller gülüp eğleniyor banane
Akarsu'yum anlamazlar derdini
Nasıl tarif edem kendi kendimi
Güldür dedim felek yıktı bendimi
Ben ağladım felek gülmüş banane
<end>

<start>
Vefasız senin elinden
Süründüğüm az mı geldi
Senin için şu ömrümü
Çürüttüğüm az mı geldi
İlacım yok yaralara
Derdimi dökem nerelere
Her bayramda karalara
Büründüğüm az mı geldi
Akarsu'yum sonumuz boş
Gözlerimden dinmiyor yaş
Hasretinle her gün sarhoş
Göründüğüm az mı geldi
<end>

<start>
Yaralı gönlüme tabip olsana
Senin için ağlar nemli gözlerim
Nolur bu derdime çare bulsana
Senin için ağlar nemli gözlerim
Türlü türlü dertlerim var başımda
Tad kalmadı ekmeğimde aşımda
Usandım canımdan bu genç yaşımda
Senin için ağlar nemli gözlerim
Arada kalmışım nere gideyim
Bir zalıma düştüm nasıl edeyim
Akarsu'yum ben feleğe ne deyim
Senin için ağlar nemli gözlerim
<end>

<start>
Lemi Lemi deli Lemi
Yine mi aldattın beni
Vallahi döverim seni
Lemi Lemi deli Lemi
Bendine bağla arkını
Bozma değirmen çarkını
Unuttun evi barkını
Lemi Lemi deli Lemi
Dur değirmenin başında
Müşteri buğda peşinde
Bizim Lemi kırk yaşında
Lemi Lemi deli Lemi
Küstürürsen bütün köyü
Kesilir değirmen suyu
Hatırlarsın Akarsu’yu
Lemi Lemi deli Lemi
<end>

<start>
Gidiyorum yar muradın oldu mu
Bundan sonra bensiz kal deli deli
Ben gidince bilmem yüzün güldü mü
Perişan halıma gül deli deli
Sen beni düşürdün aşka sevdaya
Cemalin benzettim güneşe aya
Bana ettiğini yaradan duya
Sararsın yaprağın sol deli deli
Akarsu'ya sen mi verdin bu canı
Vefasız sevdiğim anladım seni
Ben alıştım gayrı düşünme beni
Hatırdan gönülden sil deli deli
<end>

<start>
Lemi Lemi deli Lemi
Yine mi aldattın beni
Vallahi döverim seni
Lemi Lemi deli Lemi
Bendine bağla arkını
Bozma değirmen çarkını
Unuttun evin barkını
Lemi Lemi deli Lemi
Dur değirmenin başında
Müşteri buğda peşinde
Bizim Lemi kırk yaşında
Lemi Lemi deli Lemi
Küstürürsen bütün köyü
Kesilir değirmen suyu
Hatırlarsın Akarsu'yu
Lemi Lemi deli Lemi
<end>

<start>
Gel gardaşım ayrı gezme
Kula kulluk yakışır mı
Zalıma boynunu eğme
Kula kulluk yakışır mı (dost)
Fırsat sizde bile bile
Dura dura döndük sele
Yirminci asırda hele
Kula kulluk yakışır mı (dost)
Akarsu darda kalsa da
Dünya halkı hep ölse de
Bunun sonu ip olsa da
Kula kulluk yakışır mı (dost)
<end>

<start>
Ölse kimin umurunda
Kimsesi yok garip garip
Aynı benim durumumda
Kimsesi yok garip garip
Yüzünde yaş izleri var
Hayal dolu yüzleri var
Ne karanlık gözleri var
Kimsesi yok garip garip
Dünyası yok ahreti yok
Hiçbir yerde kısmeti yok
Yüreğinde dertleri çok
Kimsesi yok garip garip
<end>

<start>
Karnı büyük koca dünya
Keder dolu acı dünya
Ne gül koydun ne de gonca
Yedin yine doymadın mı
Dünya dünya yalan dünya
Beni benden alan dünya
Haksızlara kalan dünya
Zalımlara kalan dünya
Seni okuyup yazanı
Yunus gibi bir ozanı
Koskocaman Pir Sultan'ı
Yedin yine doymadın mı
Dünya dünya yalan dünya
Beni benden alan dünya
Haksızlara kalan dünya
Zalımlara kalan dünya
Fani kurmuşsun temeli
Bilmem sana ne demeli
Koca Mustafa Kemal'i
Yedin yine doymadın mı
Dünya dünya yalan dünya
Beni benden alan dünya
Haksızlara kalan dünya
Zalımlara kalan dünya
Tatlıdır içilir suyu
Kimseye benzemez huyu
Nice Muhlis Akarsu'yu
Yedin yine doymadın mı
Dünya dünya yalan dünya
Beni benden alan dünya
Haksızlara kalan dünya
Zalımlara kalan dünya
<end>

<start>
Karlı dağlar karın almış karınan cananım benim
Kaç gündür de küsülüyüm yarınan
Dağlar yaz gelsin söylen tez gelsin
Hiç bir merhametli komşu yoğumuş cananım benim
Bizi barıştıra nazlı yarınan
Dağlar yaz gelsin söylen tez gelsin
Dedim yare gidem tutmaz dizlerim cananım benim
Ayrıldım da yar yolunu gözlerim
Dağlar yaz gelsin söylen tez gelsin
Ağlasana oy muhannet gözlerim cananım benim
Sağ olup yarimi görecek miyim
Dağlar yaz gelsin söylen tez gelsin
<end>

<start>
Ne deyim ki dünya senin halına
Gayrı bakılacak yüzün kalmamış
Bölüşmüşler servetini malını
Bir yara saracak bezin kalmamış
Yalancılar sarmış dört bir yanını
Fakirler görmedi bir tek gününü
Kimse kurtaramaz senden canını
Ne bir tadın ne de tuzun kalmamış
Bu günlerde zalımların çoğaldı
Dolu vurdu dört bir yana dağıldı
Dalgıçların kuru çayda boğuldu
Yorulmuşsun eski hızın kalmamış
Akarsu dünyada bir tek bir kişi
Gün gelir ki birden batar güneşi
Beğendin mi dünya yaptığın işi
İnsanlara karşı hazzın kalmamış
<end>

<start>
Kalk gidelim deli gönül
Bizi burda bilen yoktur
Halımızı arzetmeye
Yanımıza gelen yoktur
Bir su içtim derin gölden
Hiç ayrılmam doğru yoldan
Arif olan anlar telden
Cahillerden bilen yoktur
Pir Sultan'ım konan göçer
Malını alana açar
Misafirler gelir geçer
Eğlenip de kalan yoktur
<end>

<start>
İşte geldim gidiyorum dünyadan
Ne yazık ki çözemedim ben beni
Haksızlık dünyada sürüp giderken
Şekil verip çizemedim ben beni
Yalan riyakarın meşrebi şahı
Gider gariplere yükler günahı
Güzel olur erenlerin dergahı
Bir mürşide yazamadım ben beni
Akarsu'yum halden hale büründüm
Cahilin gözüne nokta göründüm
Derya idim damlalara bölündüm
Çok bulandım süzemedim ben beni
<end>

<start>
Zalım felek onu çok görme bana
Ayrılamam ben o gül yüzlü yardan
Sıtk ile bağlıdır canım canana 
Ayrılamam ben o gül yüzlü yardan
Engindir duyulmaz figanım sesim
Açıktır o yare gönül kafesi
Yaşarken aldığım havam nefesin 
Ayrılamam ben o gül yüzlü yardan
Akarsu ateşim yanar tüterse
Aşkın gülü yüreğimde biterse
Ayırsın feleğin gücü yeterse
Ayrılamam ben o gül yüzlü yardan
<end>

<start>
Yüzümüze gülen maskeli dostlar
Dışı nurdan içi çöplük görünür
Yüküm atlas libas ipek diyenler
Götürdük pazara iplik görünür
Yalan söylenir mi Hakk'ın önünde
Melek barınır mı şeytan bağrında
Gidip yargılansa hak divanında
Bütün işlerinde terslik görünür
Herkes sevdiğini almış yanına
Kuvvetli zayıfın okur canına
Bir telaştır düşmüş dünya malına
Akarsu bizlere yokluk görünür
<end>

<start>
Yoruldum güzelim fazla gidemem
Artık çilem bitti ise ona dön
Söylemiştim ben bu yükü çekemem
Çektiklerim yetti ise ona dön
Bu sevda denizin bitmez sanırdım
Sana ne dil döksem yetmez sanırdım
Gölgen üzerimden gitmez sanırdım
Şimdi güneş battı ise ona dön
Akarsu gönlümün sendin gelini
Hep doğru sanırdım her dediğini
Ben tutmaya kıyamazken elini
Başka bir el tuttu ise ona dön
<end>

<start>
Yol ver bana yol ver ey yüce dağlar
Yol ver artık ben sılama gideyim
Şimdi çiçek açtı bizim yaylalar
Yol ver artık ben sılama gideyim
Etme dağlar şu hasretliği kaldır
Bunca gurbet bir ömüre zarardır
O yar ile aramızda söz vardır
Yol ver artık ben sılama gideyim
Akarsu'yum kaldım zalim gurbette
Vefasız yari olan gülmez elbette
Gözüm yoktur benim malda servette
Yol ver artık ben sılama gideyim
<end>

<start>
Aşkın divanesi Mecnunum amma
O dosttan bir haber verenim yoktur
Can ile canana vurgunum amma
Rahmedip halımı görenim yoktur
Cahil değil hakikatı bilirim
Ölü gider sağ olarak gelirim
Anlayana doğru haber veririm
Lakin cevherimi bilenim yoktur
İnsanlık yoluna kılmışım karar
Ali evladına vermişim ikrar
Vara yok deyip de edemem inkar
Akarsu'yum bunu bilenim yoktur
<end>

<start>
sarı bir ormanda ikiye ayrıldı yolum,
ikisinden birden gidemediğim ve yoldaki
tek yolcu olduğum için üzgün, uzun uzun
baktım görene kadar birinci yolun
otlar çalılar arasında kıvrıldığı yeri; 
sonra öbürüne gittim, o kadar iyiydi o da,
ve belki çimenlik olduğu, aşınmak istediğinden
gidilmeye daha çok hakkı vardı; oysa
ordan gelip geçenler iki yolu da
eş ölçüde aşındırmıştı hemen hemen,
ve o sabah ikisi de uzanıyordu birbiri gibi
hiçbir adımın karartmadığı yapraklar içinde,
ah, başka bir güne sakladım yolların ilkini! 
ama bilerek her yolun yeni bir yol getirdiğini,
merak ettim geri gelecek miyim diye.
iç geçirerek anlatacağım bunu ben,
nice yaşlar nice çağlar sonra bir yerde:
bir ormanda yol ikiye ayrıldı, ve ben –
ben gittim daha az geçilmişinden,
ve bütün farkı yaratan bu oldu işte.
Çeviri: Selahattin Özpalabıyıklar
<end>

<start>
Kimin ormanı bu,sanırım bilirim
Evi köyde onun,görsem sevinirim
O benim burada durduğumu bilmeyecek
Karlar altındaki ormanını görmeyecek.
Küçük atım belli ki şaşkın
Bir çiftlik evi bile olmayan yerde
Ormanlarla donmuş gölün berisinde
Durmak,yılın bu en karanlık gecesinde.
Koşumlarını şöylece bir silkti
Bir yanlışlık var mı diye sanki
Diğer sesler ise yalnızca esen rüzgarın
Gökten inen ince ince karın.
Orman güzel, karanlık ve derin
Fakat sözüm var tutulacak ötelerin
Gidilecek yollar var nice, uyumadan önce
Gidilecek yollar var nice,uyumadan once.
<end>

<start>
Kadına o yer çok ıssız,
Çok yaban gelirdi.
Çocuksuz,
Bir kendi bir erkeği.
Evin ufak tefek uğraşı,
Başka işi yoktu kadının.
Çift sürerken tarlada, ağaç keserken
Ardında kocasının.
Yorulup dinlenerek....................
<end>

<start>
Bir garip çöktü kapıya akşam 
Senli benli konuştu taze gelinle 
Elinde yeşilli aklı bir deynek 
Dayanağı korunağı olacak 
Sordu dudaklarından çok gözleriyle 
"Bu gecelik sığınabilir miyim evinize? " 
Döndü ardına baktı 
Karanlık pencerenin dibinde 
Yürüdü sundurmaya çıktı gelin 
Gel dedi göğe bakalım birlikte 
Görelim nasıl başlıyor gece 
Gel yabancı ikimiz 
Yapraklar hışırdadı bahçede 
Mavi yaprakları ağaçların 
Güz bu doğru kış rüzgarı bu 
Yabancı anlayasın isterdim bunu 
Karanlık odasında taze gelin yalnız 
Eğildi ocağın ateşine 
Al güllerce ışıdı yüzü 
Yüreğinde bir yanma 
Görüverdi sanki içini 
Baktı ıraklara o eski yola 
Ah altın bir kutuda gümüş iğneyle 
Tutturulmuş olsaydı yüreği şimdi 
Düşündü gelincik az daha 
Bir dilim ekmek bir güzel çanta 
Acıdı Tanrı'nın fakirliğine 
Ya da şu zenginliğine 
Ne o ne de yabancı 
Bir çift söz edememişti sevileri üstüne 
Anlamak istiyordu ne olduğunu içindekinin 
Odasında hala taze gelin
<end>

<start>
Kimi ateştir diyor dünyanın sonu,
Kimi buz.
Tattığım kadarıyla istekleri
Ateşi tutanlardan yanayım ben.
Ama iki kez yok olacaksa dünya,
Bilirim nefretin ne olduğun
Buzla da yok olur bu dünya,
Hem de nasıl yok olur,
Diyecek kadar.
<end>

<start>
Yol ikiye ayrıldı güze batık ormanda,
Gezemediğim için üzgünüm ikisini de
Bir gezgin gibi tek başına, uzun süre
Durdum, baktım en uzaktaki yola
Bükülüyordu çalılıkların arasında;
Ardından ötekine saptım güzellikten nasipli,
Kim olsa onu seçmez miydi zaten,
Çimenlerle kaplıydı fethedilmekti niyeti; 
İşin doğrusu yolların her ikisi de
Gerçekte eşit ölçüde aşınmıştı,
Ve ikisinde de seher eşit uzanırdı
Yapraklara, ayak altında kararmamıştı renkleri
Âh, ilkini bir başka güne bıraktım! 
Anlamadan bir yolun başka bir yola kavuştuğunu,
Kararsızdım gidersem dönemem asla geri.
Anlatacağım derin bir âh ile bu durumu
Yıllar yılı her yerde her zaman:
Yol ikiye ayrılmıştı ormanda ve ben-
Daha az katedilmiş olanı seçtim,
Ve bütün ayrımı yaratan da buydu.
<end>

<start>
Bir dost kişi gecede 
Uzakta bir tek ışık görünene değin 
Yağmurla bir yollara düşüyor yağmurla bir dönüyor 
Bu sokak sokakların en yaslısı 
Hızla geçiyor utancı bekçiden yana 
Gözleri gözlerine değsin istemiyor 
Durup dinliyor bir ayak sesi 
Bir mutlu yüz sokaklardan 
Çıkageliyor çığlık çığlığa bir yalnızlık 
Ayrılık değil çağrı değil 
Yalınkat yüceliğinde dünyamızın 
Gök karanlığında bir fosforlu saat salınıyor 
Ben vaktin eğrisi doğrusu yoktur derim 
Bir dost kişi varsa gecede benim.
<end>

<start>
Uzun müddet haber yoktur sılamdan 
Her posta geldikçe gönlüm yerinir 
Haber yok evlad ü ayal, anamdan 
Can postanelere varır sürünür
Kör olsun gurbetin kahrı bitmedi 
Gidemem vatana çilem yetmedi 
Gül de taksam bülbülümüz ötmedi 
Altın kafes olsa viran görünür
Bahar geldi seyran için iline 
Herkes sevdiğim takmış koluna 
Zihniya gurbetin gider yoluna 
Hasretli sîneme hicran sarınır
<end>

<start>
Vardım ki yurdundan ayağ göçürmüş
Yavru gitmiş ıssız kalmış otağı
Camlar şikest olmuş meyler dökülmüş
Sakiler meclisten çekmiş ayağı
Hangi dağda bulsam ben o maralı
Hangi yerde görsem çeşm-i gazali
Avcılardan kaçmış ceylan misali
Göçmüş dağdan dağa yoktur durağı
Laleyi sümbülü gülü har almış
Zevk u şevk ehlini ah u zar almış
Süleyman tahtını sanki mar almış
Gama tebdil olmuş ülfetin çağı
Zihni dert elinden her zaman ağlar
Sordum ki bağ ağlar bağ u ban ağlar
Sümbüller perişan güller kan ağlar
Şeyda bülbül terk edeli bu bağı
<end>

<start>
Bâd-ı sabâ selâm söyle o yâra 
Ya gelsin ya gidek o diyara biz 
Kâtip, arzıhâlim yaz ki canana 
Ayrılalı düştük ah ü zâra biz
Kâtip, arzıhâlim arşa dayandı 
Can gurbette hasret nârına yandı 
Herkes sevdiğinden doydu, usandı 
Neden kaldık böyle bahtı kara biz
Namem hem okusun hem yâr ağlasın 
Aşk oduna düşsün nâçar ağlasın 
Sînesini dövsün her bâr ağlasın 
Desin ki zulmettik Zihnî'zâra biz
<end>

<start>
Katip sen yaz saba sen de kerem kıl 
Götür arzıhalim yare tez elden 
Naziktir efendim nezahetli bil 
Gönderelim o dildara tez elden
Katip çok uzatma sarfı imlayı 
Hemen yaz derdime iste davayı 
Kerem et bekletme bad-ı sabayı 
Azmeylesin o diyara tez elden
Hasretli dideme nem mi gönderir 
Hicran mı gönderir gam mı gönderir 
Kendi mi gelir merhem mi gönderir 
Zahm-ı dil-i Zihni'zara tez elden
<end>

<start>
Saba gider isen bizim diyare 
Benim vasfı halim o yare söyle 
Lalenin bağrında bir ise yare 
Benimki erişti hezara söyle
Bülbül bir gül için çekerse zarı 
Halini arzeder yüz yüze bari 
Ya ben görmemişim o şuh didarı 
Bıraktı bu garip diyare söyle
Pervane perrini yaktıysa nare 
Ya ben yaktım vücudumu yekpare 
Zihniya Mansur'u çektiyse dare 
Ben esirim zülfü nigare söyle
<end>

<start>
Seni bağı iremden mi kaçırmış 
Melek misin asumandan mı geliş 
Gittikçe şevketin şanın yücelmiş 
Bilmem tahtı Süleyman'dan mı geliş
Hüsn ile bugün Yusufi devransın 
Ne incisin ne mercansın ne cansın 
Korkarım fitneli ahır zamansın 
Mehdi misin Isfahandan mı geliş
Güzel sevmek olmuş Zihni'ye adet 
Ne bağda ser çektin ey servi kamet 
Sormak ayıp olmasın a çeşmi afet 
Mülki lali Bedahşandan mı geliş
<end>

<start>
Yıkmış çadırların göç etmiş Leyla 
Vardım ki boş kalmış yar otakları 
Dağı mesken etmiş biçare Mecnun 
Akıtmış gözünden kan ırmakları
Zeyd ile göndermiş Leyla'ya name 
Dedi iyi getirdim ağyarı kama 
Akıbet yar oldun İbniselama 
Neyledin ettiğin o misakları
Zihni'yim akıttım didem yaşların 
Yedi yıl bekledim bulak başların 
Dağıt bu derneği sav savaşların 
Bozuldu kabail ittifakları.
<end>

<start>
Katip sen yaz yare tez elden
Götür arz-ı halim yare tez elden
Naziktir efendim nezahetli bil
Gönderelim o didara tez elden
Katip çok uzatma harfi imlayı
Hemen yaz derdime iste devayı
Kerem et bekletme bad-ı sabayı
Azmeylesin o diyara tez elden
Hasretli dideme nem mi gönderir
Hicran mı gönderir gam mı gönderir
Kendi mi gelir merhem mi gönderir
Zahm-ı Zihni-i zare tez elden
<end>

<start>
Saba mülkün verir bade
Dağıttıkça saba zülfün
Yıkar Çin mülkünü ahır
Harap eyler hata zülfün
Olanı olmasa asker
Çekildi şamahan asker
Habeş'te kesti çok serler
O Mehdi zamanda zülfün
Boyun selvi revan ettin
Duhanın enduha ettin
Acem mülkün yağma ettin
İran üzre Huıda zülfün
Diyar-ı zulmette seyran
Eder İskederi devran
Nebildir çeşme-i hayran
Hızırdır rahmına zülfün
Gence ile Karabağ'ı
Semerkant Buhara Dağı
Kurup Keşmir'de otağı
Horasan'dan yağa zülfün
Erişti hükmü şevkanı
Kızıl elmayı fermenı
Çekip bende Tatar Hanı
Şahı Rüstem Şam'a zülfün
Şeyda bülbül garip bülbül
Şeyda bülbül deli bülbül
Gel bizim ellere de bülbül
Buhara ile Kerman'a
Haber gitti Horasan'a
Düşüp pazar-ı büyrana
Senin ile baha zülfün
Giden aşıkların dadı
Elinde Zihni feryadı
Yeniden sahnı Bağdad'ı
Vuruptur Kerbela zülfün
<end>

<start>
Karşı dağlar kar dolu
Kilitlenmiş yar dolu
İçim yasla burkulur
Senden ayrı düşeli
Durmadan bakıyorum
Boşluğa akıyorum
Kız her yanım uçurum
Senden ayrı düşeli
Baktılar bür yüzüme
Mil çektiler gözüme
Kıydılar gündüzüme
Senden ayrı düşeli
<end>

<start>
Kakülün ser bölük zülfün yüzbaşı
Çin mülkünün hükümranı gözlerin
Perçemin Hıtayi halin Habeşi
Değer taht-ı Süleyman'ı gözlerin
Karabağ'ı bir kıl ile bağladı
Hışma gelip Dağıstan'ı dağladı
Hançerini su kasdına zağladı
Oka tuttu Horasan'ı gözlerin
Zihni'yim ey kaşı keman sevdiğim
Kirpikleri oktur yaman sevdiğim
Koy etsin sinemi nişan sevdiğim
Alsın sayemizde Şam'ı gözlerin
<end>

<start>
Bad-ı saba selam söyle o yare
Ya gelsin ya gidek o diyara biz
Katip arzuhalim yaz ki canana
Ayrılalı düştük ah ü zara biz
Katip arz-ı halim arşa dayandı
Can gurbette hasret narına yandı
Herkes sevdiğinden doydu usandı
Neden kaldık böyle bahtı kara biz
Namem hem okusun hem yar ağlasın
Aşk oduna düşsün naçar ağlasın
Sinesini dövsün her bar ağlasın
Desin ki zulm ettik Zihni zara biz
<end>

<start>
Ah elinden zülfü kemendim benim
Müjgan değdi sinem yaralandı gel
Gün begün artmakta derd ile gamım
Uç verdi yaralar sıralandı gel
Gamdan hisar oldu meskenim yurdum
Tükenmez avazım okunmaz virdim
Üç değil beş değil yüz oldu derdim
Yüklendi gam yükün kiralandı gel
Zihniya yolundur haftada ayda
Sevip ayrılmada ne buldun fayda
Azrail göğsünde canın ne heyde
Gözlerimin akı karalandı gel
<end>

<start>
Gam diyarında kodu gittiyse cananın garib,
Nale-i cangahdan olmaz dil ü can garib.
Şahsar-ı gülde hoş tut bülbül-i şeydaları.
Kalmasın ey bağban, gülberk-i handanın garib.
Evvela gör küfr-i zülfün sonra inkarın yetür:
Bari sufi, durmasın göğsünde imanın garib.
Su dök ey saka-yı dü çeşmim hemişe payına,
Bağ-ı dilde saye-i servi-yi hiramanın garib.
Sorma zahm-ı gamze-i huban-ı asrı Zihni'den
Kes ilâcımdan tabîb, destin dermânın garîb.
<end>

<start>
Geçti sensiz güzelim hicr ile eyyamım, gel,
Fark olunmaz gam ile sabahtan akşamım gel.
Şamdan zülf-i hayalinle seher-bidarım,
Şeb-i zulmetteyim ey şem-i şeb-i aramım gel.
Geldi gam padişahı mahkeme-i hicrane,
Yazdılar kayd-ı ebed hicrine eyyamım gel.
İki kat etti beni hasretin ey kaşı keman,
Uzadı servi kaddin tek bu serencamım gel.
Zihni sayen gibi bir âşık-ı üftadendir,
Vakt-i nev-ruzdur ey serv-i gül-endamım gel.
<end>

<start>
Daldım gözünde vehm uyuyan, susmuş ufkuna; 
Ey şark, kanmadın mı asırlarca uykuna?
Hâlâ huşûa, kubbeler en hisli bir penâh,
Hâlâ minarelerde tevekkül denen bir âh.
Hâlâ saçaklarında güler baykuş evlerin,
Hâlâ köpek eninleri serper sokakta kin.
Hâlâ hurafeler yaşatır her çürük kafes; 
Hâlâ beşik gıcırtısı, hâlâ o tozlu ses...
Yükselmeyen tazarru'un ey Şark bitmiyor; 
“Hayye âlel felâh”ını gökler işitmiyor.
Sönsün fezalarında sükûn işleyen seher
Dönsün zeminlerinde de isyana secdeler...
Diz çökmesin sağır göğe öksüz duaların! 
Yaksın bütün ufukları artık belâların.
Her zulmü, kahrı boğmaya bir parça kan yeter; 
Ey Şark uyan, yeter yeter artık, uyan, yeter! ...
(Geçtiğim Yol / 1918)
<end>

<start>
Ölü bir camdan ağlayan korku 
İnliyor serserî ve boş geceye; 
Kaldırımlar bütün sükût, uyku...
Her duvar, her kovukta şimdi niye 
Bir büyük göz niyâz eder, ağlar 
"Bitsin artık bu gizli şüphe! " diye?
Korkarım...Saklanır heyulâlar... 
Bana der: "İşte bir sahîfe oku, 
Sarı gölgemde hasta kalbin var! " 
Ölü bir camdan ağlayan korku...
<end>

<start>
Anıyordum baharı çırpınarak
Düştü bir gölge şey avuçlarıma
Baktım,zavallı ölmüş bir yaprak…
Ey hazan artık intikam alma
Şimdi zulmetleriyle haykıracak
Sana hüsran bakışlı mavi sema…
Bu hazan belli,çok fidan kıracak
Örtecek dallarıyla yollarımı…
Sen,fakat söyle ey güzel yaprak
Söyle çehren kadar ölüm sarı mı?
<end>

<start>
Ayâğ-ı bade elimde o yâr gönlümde
Çerâğ-ı hecr yanar gam-nisâr gönlümde
O zülf-i târ u perîşân-ı ham-be-ham işte
Takıldı kaldı niçin tarumar gönlümde
Yetiş a muğ-beçe sen bari bir kadeh doldur,
Bu şeb bir âteş ü büzn aşikâr gönlümde
Şarâb dîdeme bir lücce-i serâb-ı firak
Muzîk-ı ye's ü keder lâlezâr gönlümde
Abâ-be-dûş-ı ser-âzâdeyim taşır dururum
Melâl-i aşkı diyar u diyar gönlümde
Yazık garâm-ı şebâbım bugün tebâh oldu
Defin olunduğu lâkin mezar gönlümde
Yazıldı safha-i dîvâna Cânibâ bu gazel
Ayâğ-ı bade elimde, o yâr gönlümde
<end>

<start>
Yeni bir muğ-beçe gelmiş yine meyhanemize
Yeni bir zülf takılmış hele bak şânemize
Kâfirin başka cihetlerde mi bilmem gönlü
Kulak asmaz niye bir an bile efsânemize
Hele sabreyleyelim bir dem o şâhin-i fu'âd
Tutulur damımıza aldanarak dânemize
B ir mey-i gabgab ile bir meze-i leb verse
Yeni bir neş'e doğar meclis-i mestânemize
Cânibâ işte bugün de yine bir fer verdin
Bir gazelcik ile dîvânçe-i kâşanemize
<end>

<start>
Âlemde fikret-i beşerin reh-nümâsı yok
Efsûs ki bu illetinin bir devası yok
Dolmuş müdâm kan ile târîh-i kâ'inât
Hangi sahîfesinde aceb Kerbelâ'sı yok
Yâ Rab yetişmiyor mu ezâ-yı cihan bize
Bence cebennenıin beşere iktizâsı yok
Nâbî gibi dalıp da derim bahr-ı hayretin
Keştîsi yok kenâresi yok nâhudâsı yok
Aldanma ey gönül feleğin ihtişamına
B ir dem gelir kıyar sana zîrâ hayası yok
Teslim eder bu sözlerini Cânib ehl-i dil
Zanneylerim ki hikmetinin bir hatâsı yok
<end>

<start>
Benim aşkım; zavallı bir çocuğun
Ba'zı çilgın, hayâtı müstahkır,
Ba'zı pek hasta, pek hazîn, yorgun
Ruhunun hisli bir temâsilidir.
Benim, aşkım, bu bir çiçek ki uzun
Ömrü yoktur; hemen solar ve erir;
Kır, kopar; her yerinde bir solgun
Tazelik var ki bak ne hoş ezilir.
Kır, kopar; lâkin atma sakla onu; 
Bir zaman sonra bir hediyyem olur
Sana öksüz, hazin, bükük boynu.
Kır, kopar... Âh kaçma zâlim, dur;
Beni âsî eder bu kirli firar; 
Çünkü gencim, büyük gururum var.
<end>

<start>
K arşımda nûr-ı sâf u sefîdiyle mübtesim
Titrerdi Zühre; her taraf âlûde-i sükûn,
Deryada bir tefekkür-i mühim, keder-nümûn; 
Çamlıkta bir nigâh-ı garîbâne mürtesim...
Yalnız, garîk-ı fikr idim; sahilin harâb,
Öksüzce sâkitiyyeti a'sârdan müdâm
İtha f ederdi ruhuma bin nuhbe-i peyâm,
B i n nuhbe-i peyâm ki meşhûn-ı iktirâb..
Âfâk şimdi reng-i remâdıyla büsbütün
Ağlar gibiydi nekbet-i ömr-i beşer için; 
Nâgâh uzakta bir keman efgâna başladı;
Geldi udum hayâlime pür-âlem-i tebâh:
Birden bütün sirişk-i gamînim boşandı, âh
Ben ağladım, o nağme-i dil-haste ağladı! ..
<end>

<start>
O izdihâm-ı tetabbu'la önce bir mikdâr
"Budu resâs u hakikat" yolunda söylenmek
Ve sonra bir küçücük i'tirâzı istihkar
Edip de dinlemeden gizli gizli eğlenmek
Budu r muhassala-i felsefât-ı idrâkin! .
Cihân- ı fennimizi n ey güzide üstadı
Bütü n b u nükteleri n belk i doğrudur; lâki n
Şu mektebi n yine bir şeyler anlar evlâdı
-Deği l huzûr- ı kemâlinde arz-ı ma'lûmât; -
Bire r su'âl-i mukadderl e ister öğrenmek
Uçurduğu n o balonla r nedir aceb? .. Heyhat,
Zavall ı genç il e mu'tâd m üzre eğlenerek
Sükût eder, eser-i san'atın gibi her an
Fezâ-yı târ-ı hayâlâta yükselirsin.. Gel
Biraz suâle cevâb ver a hâce-i devrân
Uçurduğun o balonlar nedir, garîk-ı emel? ..
O izdihâm-ı tetabbu'la önce bir mikdâr
"Budur esâs u hakikat" yolunda söylenmek
Ve sonra bir küçücük i'tirâz ı istihkar
Edip de dinlemeden gizli gizli eğlenmek,
Hemen hemen bu mu öğrendiğin aceb (Ten) 'den? ,
Değil azız filosof, gâye-i fünûn bu değil; 
ilâve et o kitaba bu sözleri benden:
Biraz da kendim öğren, biraz da kendini bil! ..
<end>

<start>
Eylülün denizi, niçin gözlerin, 
Kapanmış ru'yâsız, boş bir kuyuya? 
Daha dün her dalgan gürlerdi derin. 
Coşkun bir belâ en gizil kuytuya.
Eylülün denizi, sen şair misin? 
Şimdi bir afacan çocuk,bir deli, 
Sonra bir kötürüm, sonra bir miskin 
İhtiyâr ki bıkmış hayattan belli.
Hani ba'zan senin "Hicrânı unut! " 
Diyen mâvi, baygın bakışın vardı. 
Hani sis ufuklarca uzakta,yâkut 
Bir cennetten sana nurlar yollardı.
Dalgalar, ey büyük deniz, dalgalar 
Duâlar indirsin sana göklerden. 
Benim dalgalarda çarpan kalbim var, 
Bir şeyler haykırır uzak bir yerden.
İstersen, öyle pek çılgın olmasın, 
Bûseden hayâldan olsun gözleri. 
Yüksek kayalarda irkilen dalgın 
Gençlere koynunda aratsın şi'ri.
İstersen, kapansın gökler üstüne; 
İstersen, bir tekne parçalanmasın. 
Haykırsın kıyıdan bir hasta nine, 
Yalnız gözlerini böyle yummasın!
<end>

<start>
muslukta su var, akar.. biliyorum
kalemde mürekkep.. yazar
benim aklımda ne var ki Necati
akşam cümle cümle iniyor kalbime
doyumsuz her ben bir rakip ötekine
ceza gününün sahibi gibi gülerler
sonra dolanırlar etrafımda Necati
ama neden geç vardım ben bunun farkına
bulutlar yer arar yağmak için kendine
kime yaklaştıysam dinmedi içimdeki fırtına
ancak uzaklaşarak katlandım insanlara Necati
ama kalbim aktı hep neden esrara
köpeklerin halinde bir tuhaflık var
bakıyorlar öyle aldırmadan gülenlerin yaşamına
baktıkça daha çok kuşkulanıyorum ben Necati
ama neden köpüklendi aklım hep böyle kendine döne döne
Bu cıvayı kim koydu kalbimize Necati!
<end>

<start>
Yağmur yağıyordu, sonra eve döndüm 
kendimi dışarıya bırakmakla perişan 
zamanın harf harf düşmesine baktım 
göğün morarmış yüzüyle bel vermesine
Kızılordu Korosu, Mahzuni Şerif, Kitaro 
dönemiyorum yüksek volümden kendime 
bir duvar ördüm sesin içindeki büyüden 
bir fanus, dokunmak için kendi elime
yatıp uyudum, uyumak böyle bir şey 
açılmak gövdeden kayıkla rüyadan sulara 
ama uyanmak yok mu? aydınlığa bulanmak 
çarpa çarpa o etten duvara
gidip su içtim bakarak bardağın dibine 
bir suret çizdim sonra yapıştırdım tenime 
biçe biçe hafızadaki kumaştan 
bir yazgı kuruyor her insan kendine
Galiba yüzümü yıkıyordum, elim suda 
eve dönmüş olmakla perişan 
pencereden kendime baktım: nefes! 
göğsümde cereyan yapan bir fırtına
<end>

<start>
yüzümdeki leke arzu güneşinden hatıra 
sesimdeki girdap 
içimden sökülen kökdala
uzun geceler bazen böyle 
gövdeme vura vura içerden 
uyandırıyorum ya kendimi Necati! 
rüyada bana görünenler olmasa 
beni uykuya götürenler olmasa 
tekrar nasıl dönerim ben kendime Necati!
suçluluk izin vermiyor özgürlük duygusuna 
günışığına çıkınca kamaşıyor göz 
bakarken güneşin utkusuna
akın var akın, içimden akın 
beni güneşe götürüp yakın 
güneşe varamayanlar 
güneşin uykusuna yakın
sökülerek gidiyor insan 
boşluk halinde her durak düşerken benzine 
kökleri iç açılarının toplamında 
biriken bir krizle gidiyor 
öyle akarak dipten dalın benzine 
baksalar alevalır, ağır alev 
baksalar güneşini yitirmişin benzine
doluluk yok bizim gecemizde 
içimizde büyürdü güneş 
sayrılık hatırlamadı uykusunu sesimizde 
çok seneler geçti, geçmedi 
öyle memnun ki yerinden 
sadece "keşke"lerdi beliren gönümüzde
böyle çıktıkça dünyadaki yerimden 
gölgeler neden kısalıyor içimde 
bilen yok ne yapacağımı kaygı belirdiğinde 
kefilim yok! yok kelimelerden başka 
yok olan bu güneş tutulmasında 
şimdi tekrar nasıl dönerim ben kendime
Bu cıvayı kim koydu kalbimize Necati?
Varlık, Ocak 2004
<end>

<start>
Yetmiyor artık o kimyasal büyü içimdeki buzula
yapışıp kalmış ruhumu yeniden uçurmaya
Sokaklara çıkınca kalbimin titreyişine
bir kılıf gibi geçirdiğim yüzümün cesaretine
aldanmıyor artık ilkel ruhlar yabani rüzgar
bırakmıyor peşimi hangi sokağa sapsam
kırılıyor yüzümdeki o buzlu cam
kurtaramıyorum kendimi içimdeki oyuktan
düşerken bulaşıyor dudağıma, ürküyorum
cisimleşmemiş her ben bir muamma
şarkısız ruh annesiz kalmış çocuk
dayanamıyor artık aklımın varlığına
çarpınca dağılıyor bütün duygular
çocukluğumun yurtsuz rüyalarına
dokununca, içimdeki uysal nehir
buluyor giden yolu gözlerimin kıyısına
Hangimiz hangimize huzursuz bir elveda
gibi duruyoruz şimdi bu gölgenin içinde
'İşte çıkış! İşte vaha! ' diye koşarak
her yırtılan yerimize!
<end>

<start>
Tanrılardan pek anlamam: ama sanırım ırmak 
Güçlü boz bir tanrıdır-somurtkan, ele geçmez ve serkeş, 
Bir yere kadar sabırlı, sınırdır diye bilindi önceleri; 
Yararlıydı bir ticaret yolu olarak, güven vermezdi; 
Sonra köprü mimarları önündeki mesele oldu yalnız.
Bir kez çözüldü mü mesele, unuttular boz tanrıyı 
Kentlerde oturanlar- o yine de aman vermez kaldı, daima, 
Terketmedi kendi mevsimlerini, taşkınlığını, yıkıcı, 
İnsanların unutmayı seçtiğinin hatırlatıcısı. 
Makinaya tapanların gönlünden, gözünden düşmüş, 
ama bekliyor, 
Gözetliyor ve bekliyor.
<end>

<start>
Bizi yıldıran bir soğuk geliyor,
Bir yolculuk, böylesine uzun bir yolculuk için
Yılın en berbat vakti tam da:
Yollar çetin ve hava haşin,
Tam ortası kışın.'
Ve eriyen karda yatan,
Yükten yağrılanmış, ayakları yaralanmış, inatçı develer.
Yamaçlardaki kasırları, sıra sıra evleri
Ve şerbet sunan ipekli kızları
Aradığımız vakitler oldu.
Sonra ah çeken ve homurdanan ve firar eden,
İçkilerini ve kadınlarını arzulamış deveciler,
Ve sönen kamp ateşi ve barınak ihtiyacı,
Ve hasmane şehirler, dost olmayan kasabalar,
Ve pis köyler ve yüksek fiyat talepleri:
Bizi yıldıran zor bir vakit.
Sonunda, bölük pörçük uyuyarak,
Bütün gece yolculuk yapmayı yeğledik,
Kulaklarımızda şakıyan,
Bütün bunların çılgınlık olduğunu söyleyen seslerle.
Sonra ıslak, kar hattının altında, bitki kokan
Ilıman bir vadiye indik şafak vakti.
Akan bir dere ve karanlığı döven bir su değirmeni,
Alçalmış gökte üç ağaç,
Çayırda dört nala kalkmış yaşlı, beyaz bir at.
Sonra asma yaprakları kapı boyunduruğunu aşan bir hana vardık,
Açık bir kapıda gümüş parasına zar atıyordu altı el,
Ve ayaklar boş şarap tulumlarını tekmeliyorlardı.
Malumat yoktu fakat, devam ettik bu yüzden
Bir an daha er değil, geceye olduk vasıl
Bulduk yeri; memnuniyet vericiydi (diyebilirsiniz)    bu.
Bütün bunlar uzun bir zaman önceydi, hatırlıyorum,
Ve yine yapardım, fakat kaydettim
Bunu kaydettim
Bunu:götürüldüğümüz bütün o yol
Doğum mu yoksa Ölüm mü içindi? Bir Doğum vardı,muhakkak,
Delilimiz vardı ve yoktu şüphemiz.Doğumu ve ölümü görmüştüm,
Fakat faklı olduklarını düşünmüştüm; bu Doğum
Zor ve acı can vermeydi bizim için, Ölüm gibi, ölümümüz gibi.
Döndük yerlerimize, bu Krallıklara,
Fakat huzur yok artık burada, eski Dünyada,
Tanrılarına bağlı yabancı bir halkla beraber.
Bir başka ölümden memnuniyet duyardım.
Çeviri: Osman TUĞLU
<end>

<start>
S'io credesse che mia risposta fosse
a persone che mai tornasse al mondo,
questa fiamma staria senza píù scosse.
Ma per cio che giammai di questo fondo
Mon torno viva alcun, s'ioda il vero,
senza tema d'infamia ti rispondo.
Gidelim öyleyse, sen ve ben,
Akşam gökyüzüne baştanbaşa yayılınca
Bir masa üstünde eterlenmiş hasta gibi; 
Gidelim, belirli yarı-terkedilmiş sokaklardan
Mırıltılı yalnızlıklarına
Bir gecelik ucuz otellerdeki tedirgin akşamların
Ve bıçkı tozu serpilmiş, istiridye kabuklu lokantaların:
Sokaklar ki sinsi amaçların yarattığı
Sıkıcı bir tartışma gibi arkadan gelir
Götürmek için ezici bir soruya sizi…
Ah, sorma 'o nedir? ' diye
Gidelim haydi ziyarete.
Kadınlar odada gidip gelmede
Konuşaraktan Michelangelo üstüne.
Sarı sis ki sırtını vermededir pencere camlarına,
Sarı duman ki gemini sürmededir pencere camlarına
Gecenin dört bucağına diliyle yalanmış,
Lâğımlar içindeki gölcükler üstünde oyalanmış,
Boşvermiş bacalardan düşen kurumların üstüne düşmesine
Taraça yanından kaymış, ansızın bir sıçrayış yapmış
Ve yumuşak bir ekim akşamı olduğunu görüp
Bir zamanlar evin etrafına kıvrılmış, uykuya dalmıştı.
Ve gerçekten bir zamanı olacaktır
Sokak boyunca akıp giden o sarı dumanın
Pencere camlarına sırtını sürerekten; 
Bir zamanı olacaktır, bir zamanı
Karşılaştığın yüzleri karşılayacak bir yüz hatırlasın; 
Bir zamanı öldürmek ve yaratmak için,
Bir zamanı tüm işlerine ve günlerine ellerin
O eller ki bir sorun uzatıyor önündeki tabağa; 
Bir zamanı senin, bir zamanı benim
Bir zamanı yüz türlü düş ile düşüncenin
Kızarmış bir dilim ekmek gibi, bir çay almadan önce.
Kadınlar odada gidip gelmede
Konuşaraktan Michelangelo üstüne.
Ve gerçekten bir zamanı olacaktır
Meraklanmanın, 'Yeltenir miyim? ', 'Yeltenir miyim hiç? '
Bir zamanı dönmenin, merdivenleri inmenin,
Saçlarımın ortasında kel bir nokta ile-
(Diyecekler ki: 'Saçları nasıl da incelmede! ') 
Sabahlık ceketim, yakam çeneme uzanmış direngen
Kıravatım zengin ve sade, gelişigüzel bir iğnenin tuttuğu-
(Diyecekler ki: 'Kolları ve bacakları ne kadar cılız! ') 
Yeltenir miyim
Altüst etmeye evreni? 
Bir dakikanın terslediği
Kararlar ve yeniden gözden geçirmeler için
O dakikada bir zaman var.
Çünkü bilmişimdir onları, bilmişimdir hepsini-
Bilmişimdir akşamları, sabahları, öğleden sonraları.
Ölçmüşümdür hayatımı kahve kaşıklarıyla:
Bilirim ölümcül düşüşlerle ölen sesleri
Öteki odadaki müziğin etkisiyle
Öyleyse nasıl farzetmeliyim?
Gözleri de bilmişimdir, bilmişimdir hepsini-
Gözler ki biçimsel bir deyim içine mıhlarlar sizi,
Biçimleştirilip mıhlanırsam ben de bir toplu iğne ucunda,
İğnelenirsem ve solucan gibi kıvrılırsam duvarda
O zaman nasıl başlayabilirim
Tükürmeye kırıntılarını günlerimin ve yönlerimin? 
Ve nasıl farzedebilirim?
Kolları da bilmişimdir, bilmişimdir hepsini-
Kollar ki bilezikli, ak ve çıplak
(Ama lâmba ışığı altında, açık kahverengi saçlarla örtülü!) 
Lâvanta mı dersin bir tuvaletten
Beni bu kadar konu-dışı söyleten
Kollar ki masaya yaslanan, üstüne şal örtünen.
Öyleyse nasıl girişmeliyim? 
Nasıl başlamalıyım?
* * *
Diyeyim mi ki alaca karanlıkta dar yollardan geçtim de
Pipolarından yükselen dumanı seyrettim
Gömlekli yalnız insanların pencerelerden sarkan? ..
Âdi bir istakoz kıskaçı olmalıydım
Durgun denizlerin katlarına sığınan.
* * * 
Öğle sonu, akşam, öyle rahat uyuklamaktadır! 
Uzun parmaklarla okşanmış, pürüzsüz
Uykuda… yorgun… ya da yapmacıksız hasta,
Uzanmış döşemeye yanıbaşımızda sayıklamaktadır.
Çaydan pastadan, dondurmadan sonra asıl
Zamanı kriz noktasına zorlıyacak takati bulursam nasıl? 
Ağladımsa, oruç tuttumsa, ağlayıp dua ettimse de
Gördümse de kafamın (hafifçe kelleşen)  bir ceviz tepside taşındığını içeri:
Peygamber değilim ben -bunda büyük bir dâva da yoktur
Gördüm büyüklük anımın yanıp söndüğünü esnediğini
Gördüm öncesiz uşağın paltomu tuttuğunu kişnediğini
Ve kısacası korkmuştum.
Bir değeri olacak mıydı, her şeye karşın
Fincanlar, reçeller, çaylar sonunda,
Porselenler arasında, söyleyişler arasında,
Bir değeri olacak mıydı
Bir gülüşle meseleyi ısırıp koparmanın
Dünyayı bir top gibi sıkıştırmanın
Onu ağır meselelere yuvarlamanın:
"Ben Lazarus'um, ölümden döndüm
Gördüklerimi anlatmaya, her şeyi anlatacağım" demenin
Bir değeri olacak mıydı
Eğer biri, başucuna bir yastık uzatıp
Demiş olsaydı; "Amacım o değildir aslâ.
Amacım o değildir aslâ."
Bir değeri olacak mıydı, her şeye karşın,
Bir değeri olacak mıydı,
Günbatımından, kapı önlerinden, dağınık sokaklardan sonra,
Okunan romanlardan, sürünen eteklerden, fincan ve tabaklardan sonra-
Bu ve daha ne kadar fazlası? -
İstediklerimi söyliyebilmek imkânsız
Ama sihirli bir fener sinirleri perdeye yansıtıyor apansız:
Bir değeri olacak mıydı
Eğer biri, bir yastık uzatarak ya da bir şal atarak
Ve pencereye doğru bakarak, demiş olsaydı:
"Hayır o değildir aslâ,
Amacım o değildir aslâ."
Yooo! Prens Hamlet değilim ben, olmak da istemem; 
Ben bir saray mabeyincisiyim, öyle ki görevim,
Bir olayı şişirmek, birkaç sahne yaratmak
Kuşkusuz prense kolay bir yol bulup anlatmak,
Saygılı, basiretli, titiz,
Belâgatlı, ama birazcık kalın kafalı; 
Bazan, gerçekten gülünç
Bazan, basbayağı zırdeli.
Yaşlanıyorum… Yaşlanıyorum…
Pantolonu paçalarını katlanmış giyeceğim, sanıyorum.
Saçlarımı arkadan mı tarayıp açacağım? Yiyebilir miyim şeftaliyi? 
Beyaz fanilâ pantolon giyip dolaşacağım sahili iyi
Denizkızları şarkılarla döküyorlar içlerindeki sevgiyi.
Bana da şarkılar söyliyeceklerini ummasam da
Dalgaların sırtında dolaştıklarını gördüm ummanda
Dalgaların ak saçlarını tarayaraktan
Rüzgârla suların ağarıp karardığı an
Oyalandık sarayında denizin
Kendimizi yosun duvaklı su perileri dünyasında bulduk
Uyandırıncaya dek insan sesleri bizi, ve boğulduk.
Çeviri: Osman TÜRKAY
<end>

<start>
Kedileri Adlandırmak zor meseledir, 
Tatil oyunlarınızdan biri kesinlikle değildir; 
Bir kedinin ÜÇ DEĞİŞİK ADI olmalı dediğimde 
Bir zırdeli olduğumu düşünebilirsiniz önce. 
Aile arasında günlük kullanılan adlar vardır öncelikle, 
Peter, Augustus, Alonzo ya da James gibi, 
Victor ya da Jonathan, George ya da Bill Bailey gibi – 
Bütün bunlar makul gündelik adlardır. 
Eğer kulağınıza şirin gelirse daha göz alıcı adlar da vardır, 
Bazıları centilmenler, bazıları da hanımefendiler için adlardır: 
Plato, Admetus, Electra, Demeter gibi – 
Fakat bütün bunlar makul gündelik adlardır. 
Ancak demem o ki, bir kedinin hususi bir adı olması gerektiğidir, 
Kendine has ve daha kellifelli bir adı olmalıdır,
Yoksa nasıl dik tutabilir kuyruğunu, 
Ya da yayabilir mi bıyığını, ya da okşayabilir mi gururunu? 
Bu tür isimler arasında şunları yeterlice sayıyorum, 
Munkustrap, Quaxo, ya da Coricopat gibi, 
Bombalurina, ya da olmazsa Jellylorum – 
Bu adları asla taşıyamaz bir tane kediden başkası. 
Fakat bunların haricinde hâlâ bir ad daha vardır ki, 
Asla tahmin edemezsiniz bu adı; 
Bu adı hiçbir insan araştırması keşfedemez – 
Ancak KEDİNİN KENDİSİ BİLİR, ve bunu hiç ifşa etmez. 
Engin bir tefekkür içinde görürseniz bir kediyi, 
Hep aynıdır, efendime söyleyeyim, bunun nedeni: 
Aklı meşguldür esrimeli bir dalgınlıkla 
Düşünmekten, düşünmekten, düşünmekten kendi adını: 
Tarifsiz tarifli 
Tarifi imkansız 
Derin ve esrarlı tekil Adı'nı.
<end>

<start>
Garip bir kedidir Rum Tum Tugger: 
Kendisine bir sülün sunsanız, orman tavuğu ister. 
Bir eve koysanız onu, bir daireyi tercih eder, 
Bir daireye koysanız onu, o zaman da ev ister. 
Fare yakalasın istersiniz, kendisi sadece sıçanları ister, 
Sıçan yakalasın istersiniz, o zaman da bir farenin peşine düşer. 
Evet, garip bir kedidir Rum Tum Tugger – 
Ve bencileyin bunun yaygarasını koparmak da gerekli değildir: 
Değil mi ki yaptığı şeyler 
Yapmak istediği şeylerdir 
Ve bu konuda yapılacak bir şey yoktur!
Yaman bir baş belasıdır Rum Tum Tugger: 
İçeri alırsanız, dışarıda olmayı ister; 
Her zaman her kapının yanlış tarafındadır, 
Ve daha oturur oturmaz, hemen kalkıp dolaşmak ister. 
Yazı masasının çekmecesinde uzanmaktan hoşlanır, 
Fakat oradan dışarı çıkamazsa büyük bir şamata çıkarır.
Evet, garip bir kedidir Rum Tum Tugger – 
Ve bu konuda şüphe duymanızın yararı yoktur: 
Değil mi ki yaptığı şeyler 
Yapmak istediği şeylerdir 
Ve bu konuda yapılacak bir şey yoktur!
Garip bir hayvandır Rum Tum Tugger: 
Onun söz dinlememesi sadece alışkanlık meselesidir. 
Kendisine balık sunsanız, her daim ziyafet ister; 
Hiç balık kalmamışsa, o zaman da tavşan yemek istemez. 
Kendisine krema sunsanız burun kıvırır ve küçümser, 
Çünkü sadece kendisi için uygun gördüğünden hoşlanır;
Kulaklarına kadar kremanın içinde görmek isterseniz onu, 
Kremayı kiler rafına koyun. 
Rum Tum Tugger kurnazdır ve işini bilir, 
Rum Tum Tugger aldırmaz kucaklanmaya; 
Fakat elinizde bir örgü varken atlar kucağınıza, 
Çünkü en çok hoşlandığı şey korkunç bir karışıklıktır. 
Evet, garip bir kedidir Rum Tum Tugger – 
Ve daha fazla nutuk atmam da gerekmemektedir: 
Değil mi ki yaptığı şeyler 
Yapmak istediği şeylerdir 
Ve bu konuda yapılacak bir şey yoktur!
<end>

<start>
"Bir soğuk varıştı aldığımız sonuç 
Yolculuk için yılın en kötü zaman 
Hem yollar da öyle uzun, hava öyle keskin 
Kışın tam ortasıydı."
Develer yağırlı, develerin ayakları ağırlı 
Eriyen karlar üstüne uzanıp yatıyorlardı serkeş 
Zaman oldu, özlemle aradık 
Bayırlardaki yazlık köşkleri, taraçaları 
Ve bize şerbet ikram eden ipek giyinmiş kızları. 
Sonra devecilerin sövmeleri, dırlanmaları 
Ve kaçmaları, içki ve kadın istemeleri 
Ve akşam ateşlerinin sönmeleri, barınacak yer yokluğu 
Ve düşman şehirler ve dost olmayan kasabalar 
Ve pis köyler ki her şey ateş pahasına: 
Kısaca yolculuk burnumuzdan geldi. 
İyisi mi geceleri yola devam edelim dedik 
Zaman zaman aralıklarla uykuyu kestirerek 
Yolculuğumuzun çılgınlık olduğunu söyleyen 
Kulaklarımızda çınlayan bir tuhaf sesle. 
Sonra tan yeri ağarırken ılık bir vadiye geldik 
Kar çizgisinin aşağısında ıslak kokusu bitkilerin;
Çağlayan bir ırmak ve karanlığa vuran bir su değirmeni 
Alçalan gökyüzünde üç ağaç 
Yaşlı bir beyaz at kırlarda dörtnala koşup gitti. 
Sonra lintonun üstünde asma yaprakları duran bir meyhaneye geldik. 
Açık bir kapıda altı el zar atıyordu gümüşüne 
Va ayaklar tekmeliyordu boş şarap tulumlarını. 
Ne gelen vardı görünürde, ne haber, yola koyulduk 
Geceleyin gide gide bir yere ulaştık 
Sanımca kötü değildi. 
Bütün bunlar çok zaman öncesiydi hâlâ hatırlarım 
Bu yolculuğu tekrar yapmaya razıyım. 
Ama şunu iyi belle, şunu iyi belle 
Yolculuk bizi Doğuşun ve Ölümün 
Ülkesine yönetmemiş miydi? Bir Doğum vardı, elbette 
Kuşkumuz yoktu bunda ama, kanıtımız çoktu. 
Görmüştüm doğumu ve ölümü 
Onların ayrı şeyler olduğunu sanmıştım. 
Bu Doğuş, Ölüm gibi, Ölümümüz gibi 
Katı ve acı bir coşkuydu bize. 
Geri döndük bu ilkelerle eski yerlerimize 
Artık rahat değildik ama alınyazımızla. 
Tanrılarına sımsıkı bağlanmış yabancı bir halkla 
Bir başka ölüm de tatlıydı bana.
<end>

<start>
A penny for the Old Guy*
I
Bizler içi oyuk adamlarız
Bizler içi doluk adamlarız
Birlikte eğilen
Kafaları saman tıkılı. Yazık! 
Kurutulmuş seslerimiz
Birlikte fısıldaşınca
Sessizdir, anlamsızdır
Yel nasılsa kuru otlarda
Ya da sıçan ayakları cam kırımlarında
Kuru kilerimizde
Görünüş biçimsiz, gölge renksiz,
	Kötürüm güç, jest kımıltısız; 

	Onlar ki göçüp gittiler
Göz kırpmadan ölümün öbür Ülkesine
Anarlar bizi, anarlarsa, derler ki
Yitik azılı canlar değillerdi, ama
İçi oyuk adamlardı
İçi doluk adamlardı.
II
Düşlerde bakamadığım gözler
Ölümün düşsel ülkesinde
Bunlar görünmez:
Orada, bu gözler
Günışığıdır kırık bir sütun üzre,
Orada, bir ağaçtır salınır
Ve sesler
Yelin türküsündedir
Daha uzak ve daha ağırbaşlı
Solan bir yıldızdan.
Daha yakına yaklaşmıyayım
Ölümün düşsel ülkesinde
Ben de kılık değiştireyim
Şöyle seçme giysilerle
Sıçan kürkü, karga tüyü, çapraz çomaklar
Bir tarlada
Ne yöne eserse yel, o yöne
Daha yakına değil -
İstemez o son karşılama
Alacakaranlık ülkesinde
III
Bu ölü ülkedir
Bu kaktüs ülkesidir
Burada taştan putlar
Yükselir, burada onlar kabullenir
Bir ölü elinin yakarışlarını
Solan bir yıldızın pırıltısında.
Hep böyle midir
Ölümün öbür ülkesinde
Yalnız uyanış
O saatte, biz tam
Titrerken sevecenlikle
Dudaklar ki öpüş içindir
Yakarışlar sunar kırık taşlara.
IV
Burada değil gözler
Burada göz ne gezer
Bu ölen yıldızlar vadisinde
Bu oyuk vadide
Bu kırık çenesinde yitik ülkelerimizin
Bu sonuncusunda buluşma yerlerinin
El yordamıyla aranıyor
Ve kaçınıyoruz konuşmaktan
Yığılmış kıyısına bu kabarmış nehrin
Görmeyeceğiz belirmezse
Gözlerimiz yerlerinde
Sonrasız yıldızı
Katmerli gülü gibi
Alacakaranlık ölüm ülkesinin
İşte tek umudu
Boş adamların.
Çevresinde döndüğümüz frenkinciri
Frenkinciri frenkinciri
Çevresinde döndüğümüz frenkinciri
Saat beşte sabahleyin.
Düşünceyle
Gerçek arasına
Devinimle
Eylem arasına
Düşer o Gölge
		Çünkü Senindir Ülke
Kavrayışla
Yaratma arasına
Coşkuyla
Yanıt arasına
Düşer o Gölge
Hayat uzun mu uzun
Kösnü ile
Kasılma arasına
Cinsel güçle
Varlık arasına
Kök ile
Soy sop arasına
Düşer o Gölge
		Çünkü Senindir Ülke
Çünkü Senindir
Hayattır
Çünkü Senindir o
İşte böyle kopar kıyamet
İşte böyle kopar kıyamet
İşte böyle kopar kıyamet
Gümbürtüyle değil iniltiyle
*Old Guy için bir penny
(5 kasımda Guy Fawkes'in yakalanışını kutlamak üzere donanma fişeği almak için çocukların para isteme yolu)
Çeviri: Suphi AYTİMUR
<end>

<start>
Irmağın tentesi çökmüş: damar parmaklarıyla 
Son yapraklar kavrayıp gömülür ıslak setlere. Yel 
Arşınlar kavruk ülkeyi duyulmadan. Su perileri gitmiş. 
Nazlı Thames, usulca ak, bitinceye kadar türküm. 
Üstünde ne boş şişeler, sandviç kağıtları, 
Ne ipek mendiller, karton kutular, izmaritler, 
Ne de başka izi yaz gecelerinin. Su perileri gitmiş. 
Ve dostları, kent kodamanlarının aylak mirasçıları, 
Gitmişler, adres filan bırakmadan. 
Leman gölünün kıyısında oturdum da ağladım. 
Nazlı Thames, usulca ak, bitinceye kadar türküm,
Nazlı Thames, usulca ak, sessiz ve kısadır sözüm. 
Ama ansızın soğuk bir yel ve duyarım ardımda 
Kemik takırtıları ve kikirdemeler, kulaktan kulağa. 
Bir sıçan otların arasından usulca süzüldü 
Yapış yapış karnını toprağa sürterek, 
Avlanırken ben durgun sularında kanalın 
Havagazı fabrikasının ardında, bir kış akşamı, 
Aklımda kral kardeşimin uğradığı deniz kazası 
Ve kral babamın ölümü, ondan önce. 
Aşağıda ıslak toprakta çıplanmış ak gövdeler 
Ve basık ve kuru tavanarasındaki kemikleri 
Yıllardır takırdatan ayaklarıydı sıçanların. 
Ama ben ardımdan, zaman zaman, duyarım 
Korno-motor seslerini ki getirirler nasılsa 
Sweeney'i Mrs. Porter'a baharda.
<end>

<start>
Kadının koltuğu, yaldızlı bir taht gibi, 
Çil Çil yansıdı mermerde ve ayna 
- Destekleri salkımlı asmalarla bezenmiş 
Birisinden bir altın Küpidon baka kalmış, 
(Biri de gizlemiş gözlerini kanadıyla)  - 
Çiftleyip alevlerini yedi kollu şamdanın 
Yansıttı ışığı masanın üzerine, tam da 
Yükselirken mücevherlerinin parıltısı 
Öbek öbek atlas döşeli kutulardan; 
Fildişi ve renkli camdan şişeciklere, 
Tapasız, sinmiş acayip, sentetik parfümleri, 
Macun, toz ya da sıvı - bunalttı, şaşırttı 
Ve boğdu duyuları kokularla; tedirgin olup 
Pencereden gelen esinle, kokular yükseldi 
Besleyerek upuzun alevlerini şamdanın 
Ve savurdu dumanları bölmeli tavana, 
Tedirgin edip desenlerini oymalı tavanın. 
Geniş kızılağaç kaplama, renkli taşlarla çevrili, 
Bakır kakmalı, bir yeşil, bir turuncu yanıyor 
Ve bu içli ışıltıda oyma bir yunus yüzüyordu. 
Antik şömine üstündeki tabloda anlatılan, 
Sanki bir pencereydi ormana açılan, 
Değişimiydi Philomel'in, o barbar kralın 
Onca zorladığı; ama bülbül kesilmiş orda, 
Sarmıştı tüm çölü kirletilemez bir sesle, 
Ve hala ağlıyordu ve dünya hala o yolda, 
"Cik cik! " kös dinlemiş kulaklara. 
Ve zamanın öbür solgun artıkları da 
Anlatılmıştı duvarlarda; ısrarla bakan biçimler 
Dört yönden sarkmış, eğilip susturuyordu odayı. 
Sürüklendi merdivende adımlar. 
Ocağın ışığında, fırçanın altında, saçları 
Alevli oklar gibi dağılmış 
Işıl ışıl konuşurken, artık zalimce susacaktı.
"Sinirlerim bozuk bu gece. Çok bozuk. Gitme kal. 
"Bir şeyler anlat. Neden konuşmazsın hiç. Konuş. 
"Ne düşünüyorsun? Ne düşüncesi bu? Ne? 
"Ne düşünürsün böyle bilmem ki hiç. Düşün bakalım."
Sanırım biz dönekler geçidindeyiz, 
Ölü adamlar orda yitirmişti kemiklerini.
"Nedir bu gürültü? " 
Eşikten esen yel. 
"Peki ya bu gürültü? Zoru nedir bu yelin? " 
Hiçbişey gene hiçbişey. 
"Bilmez
"misin hiçbişey? Görmez misin hiçbişey? Hatırlamaz mısın 
"Hiçbişey? " 
Hatırlarım 
Şu incilerdi adamın gözleri bir zamanlar. 
"Diri misin, değil misin? Hiçbişey yok mu kafanda? " 
Ama 
O O O O şu Şekispiyerimsi cümbüş- 
Hem ne incelik 
Ne yetkinlik 
"Ne yaparım şimdi ben? Ne yaparım ben? 
"Öyleyse hemen fırlayıp sürterim sokaklarda, 
"Saç baş darmadağın. Peki ne yaparız yarın? 
"Ve her günü Tanrının? " 
Sıcak su saat onda. 
Yağmur varsa, kapalı bir araba saat dörtte. 
Sonra bir el satranç oynayacağız, 
Kapaksız gözlerimiz kısılmış, kulağımız kapıda.
Kocası terhis edildiğinde Lil'e dedim ki - 
Esirgemedim sözümü, hem yüzüne söyledim, 
Vakit tamam beyler, kapatıyoruz.
Bak Albert dönüyor, çekidüzen ver kendine biraz. 
Bilmek ister n'aptın sana verdiği parayı, 
Dişlerini yaptırman için. Verdi, hem de yanımda. 
Gel çektir tümünü, Lil, güzel bir takım yaptır, 
İnan ki, demişti, yüzüne bakasım gelmiyor. 
Al benden de o kadar, dedim, Albert'ciği düşün bir, 
Dört yıldır askerdeydi, gününü gün etmek ister, 
Bunu sende bulamazsa, başkaları var, dedim. 
Ya, öyle mi dedi. Olabilir a, dedim. 
O zaman bir kapı bulurum, dedi, ama açık konuşsana. 
Vakit tamam beyler, kapatıyoruz. 
O işten hoşlanmasan da dayanmalısın, dedim. 
Yok, yapamam, dersen, başkaları seçip kapar. 
Albert çekip giderse, bilir miydim? deme sakın. 
Utanmalısın, dedim, böyle yaşlı görünmekten. 
(Oysa ancak otuz birinde.)
Elimden ne gelir, dedi, suratını asarak, 
Hep aldığım o haplar, düşürmek için, dedi. 
(Beş tane vardı, minik George'da az kalsın ölüyordu.)
Ezzacı her şey düzelir, dedi, ama nerde eski halim. 
Sen eni konu aptalmışsın, dedim, 
Ya Albert rahat bırakmazsa, sil baştan, dedim. 
Çocuk istemiyordun da niye evlendin? 
Vakit tamam beyler, kapatıyoruz. 
Neyse, Albert geldi o pazar, sofrada sıcak domuz budu, 
Yemeğe bırakmadılar beni, tatmalıymışım sıcacık - 
Vakit tamam beyler, kapatıyoruz. 
Vakit tamam beyler, kapatıyoruz. 
İyi geceler Bill. İyi geceler Lou. İyi geceler May. İyi geceler. 
Haydi eyvallah. İyi geceler. İyi geceler. 
İyi geceler leydiler, iyi geceler sevimli leydiler, 
iyi geceler, iyi geceler.
<end>

<start>
‘omoi peplegmai kairian plegen eso' (*)
Maymun boyunlu Sweeney yayar dizlerini 
Kahkahaya düşsün diye bırakır kollarını, 
Çenesi etrafındaki zebra çizgileri 
Kabararak lekeler zürafayı.
Fırtına ayının çemberleri 
Plate Nehri'ne doğru kayar batıya, 
Ölüm ve Kuzgun sürüklenir üstünde 
Ve Sweeney nöbet tutar boynuzlu kapıda.
Kasvetli Orion ve Köpek 
Peçelidir; ve susturmuşlar çekilmiş denizleri; 
Oturmaya çalışır Sweeney'in dizlerine 
İspanyol pelerinli kişi
Kayar ve sürükler masa örtüsünü 
Devirir bir kahve fincanını, 
Çeki düzen verir kendisine yerde 
Esner kadın ve çeker çorabını yukarı; 
Uzanır pencere denizliğinde ve şaşar 
Sessiz adam moka kahverengi giyimli; 
Garson getirir incirleri 
Portakalları muzları ve sera üzümlerini;
Suskun omurgalı hayvan kahverengide 
Geri çeker, kasar ve toplar; 
Rabinovitch kızlık soyadlı Rachel 
Üzümleri katil pençeleriyle parçalar;
O ve pelerinli kadının 
Bir şebeke oldukları düşünülür, şüpheli; 
Bundandır ağır gözlü adamın 
Reddetmiş olması manevrayı, bitkin düşmesi,
Terk eder odayı ve yeniden belirir 
Pencerenin dışında, yaslanmakta 
Bir altın sırıtışı çevreleyen 
Mor salkımların dallarına;
Ayrı taraftaki kapıda sohbet eder 
Belli belirsiz biriyle ev sahibi, 
Kutsal Yürek Kadınlar Manastırı 
Yakınlarında şakır bülbüller,
Ve şakıdı o kanlı ormanda 
Agamemnon feryat figan içinde, 
Ve onların akışkan fışkıları düştü 
Şerefi lekelenmiş katı kefeni lekelemeye.
<end>

<start>
Kahkaha attığında, kahkahasına karıştığımın ve onun bir parçası olduğumun farkına vardım, bir manga talimi yeteneğiyle sadece tesadüfi yıldızlar gibi olana dek dişleri. Kısa solumalarla içe çekildim, solundum her bir anlık iyileştirmede, nihayet kayboldum en sonunda gırtlağının karanlık yarıklarında, ezildim görünmeyen kasların dalgacığıyla. Ve titreyen elleriyle hayli yaşlı bir garson aceleyle seriyordu pembe ve beyazlı örtüyü paslı yeşil demir masanın üstüne, diyerek: “Eğer hanımefendi ve beyefendi çaylarını bahçede almak isterlerse, eğer hanımefendi ve beyefendi çaylarını bahçede almak isterlerse…” Eğer memelerinin sallanması durdurulursa, öğleden sonraki parçaların bazılarının toparlanabileceğine hükmettim, ve bu amaca dikkatimi yoğunlaştırdım özenli bir incelikle.
<end>

<start>
Nisan en zalim aydır, gövertir 
Leylakları ölü toprakta, yoğurur 
Anılarla istekleri, uyarır 
Uyuşuk kökleri bahar yağmuruyla. 
Kış, sıcacık tuttu bizi, örter 
Toprağı unutkan karla, sürdürür 
Kısır bir hayatı kuru köklerle.i 
Yaz şaşırttı bizi, Starnbersee'ye gelince 
Deli bir sağnakla; sığındık sıra kolonlara, 
Derken yeniden güneş, uzandık Hofgarten'a, 
Birer kahve içip konuştuk bir saat kadar. 
Bin gar keine Russin, stamm' aus Litauen, echt deutsch. 
Ve çocukluğumuzda, arşidüklerde kalırken, 
Yeğenimgillerde, kızakla gezdirirdi beni, 
Ve ben korkardım. Ama o, Marie, derdi, 
Sıkı tutun Marie! Ve yamaçtan kayardık. 
Dağlardaysan, orada özgür bulursun kendini. 
Çoğu geceler okurum, kışın da güneye giderim.
Hangi kökler kavrar, hangi dallar bezer 
Buradaki taş yığınını? Ey insanoğlu 
Bunu bilemez, sezemezsin, çünkü bildiğin yalnız 
Bir kırık putlar yığınıdır ki güneşte kavrulur 
Ve ona ne ölü ağaç gölge, ne cırcırböceği erinç, 
Ne de kuru taş su sesi verir. Yalnız 
Burası gölge, altı bu kızıl kayanın, 
(Sığın gölgesine bu kızıl kayanın) , 
Ve ben öyle bir şey göstereceğim ki sana, 
Ne seni durmadan izleyen sabahki gölgendir, 
Ne kalkıp seni karşılayan akşamki gölgendir, 
Sana korkuyu göstereceğim bir avuç tozda.
Frisch weth der Wind 
Der Heimat zu 
Mein Irisch Kind, 
Wo weilest du?
"Bana sümbülleri ilk verişin bir yıl önceydi, 
Sonra sümbül kız koydular adımı." 
- Ama döndüğümüzde, gün sonu, sümbül bahçesinden, 
Kolların dolu, saçların ıslak, bir türlü 
Konuşamadım, gözlerim de seçmedi, sanki 
Ne diriydim, ne ölü, ne de bir şey biliyorum, 
Sırf bakıyordum ışığın gözüne, sessizlik. 
Oed' und leer das Meer.
Madam Sosostris, şu ünlü falcı, 
İyice üşütmüştü kendini ama 
En akıllı kadın diye bilinir Avrupa'da 
Elinde bir deste hayın kağıtla. İşte, dedi, 
Senin kağıdın, boğulmuş Finikeli gemici, 
(Şu inciler onun gözleriydi bir zamanlar, Bak!)
İşte Belladonna, Kayalıkların Ecesi, 
Durumların ecesi. 
İşte üç değnekli adam, işte Çarkıfelek, 
Ve işte tek gözlü tüccar, bu kağıda gelince, 
Bu boş kağıt, tüccarın sırtındaki şeydir, 
Onu da görmem yasaktır. Peki nerede 
Asılmış Adam! Suda ölümden sakın. 
Kalabalıklar görüyorum halka olmuş yürüyor. 
Falınız tamam. Sayın Mrs. Equitone'u görürseniz, 
Deyin ki yıldız falını kendim getiririm: 
Öyle zamandayız ki su uyur düşman uyumaz.
Düşçül Kent, 
Kirli sisi altında bir kış sabahının, 
Bir kalabalık aktı Londra Köprüsünden, sürüyle, 
Ummazdım, ölüm çökertsin insanları sürüyle. 
Duyulan, kesik ve seyrek, iç çekişlerdi, 
Ve gözleri kendi adımlarındaydı her adamın. 
Aşıp tepeyi aktılar King William Caddesinden 
Saint Mary Woolnoth Kilisesine, kulede çan 
Ölü bir sesle tınlarken son vuruşunda dokuzun. 
Bir tanış görüp durdurdum haykırarak, "Stetson! 
"Sen ha! Gemilerdeki yoldaşım benim, Mylae'de! 
"Şu ceset, bıldır diktiydin ya bahçene, 
"Filiz verdi mi? Bu yıl durur mu çiçeğe? 
"Yoksa o beklenmedik don bozdu mu tarhını? 
"Öyleyse uzak tut köpeği, insanların dostudur, 
"Yoksa tırnaklarıyla kazıp çıkarır gene! 
"Sen! hypocrite lecteur! - mon semblable, - mon frère! "
<end>

<start>
Efendim, Roma sümbülleri çiçeklenir kâsede 
Ve kış güneşi emekler karlı tepelerde; 
İnatçı mevsim sürmekte. 
Hayatım hafiftir, bekler ölü rüzgârı, 
Elimin sırtındaki bir tüy misali. 
Güneş ışığında toz ve köşelerde hatıra 
Bekler ölü ülkeye doğru soğuk esen rüzgârı.
Bahşet bize barışını. 
Dolandım uzun yıllar bu şehirde, 
Tuttum inancımı ve orucumu, kol kanat gerdim yoksula, 
Onuru ve rahatlığı hem verdim hem de aldım. 
Asla reddedilmedi kimse benim kapımdan.
Gelip çattığında kederin zamanı 
Kim anımsayacak çocuklarımın çocuklarının yaşayacağı evimi? 
Keçi patikasından gidecekler, ve tilkinin evine, 
Firar edecekler yabancı yüzlerden ve yabancı kılıçlardan.
İplerin ve kırbaçların ve dövünmelerin zamanından önce 
Bahşet bize barışını. 
Issız dağın duraklarından önce, 
Anaç kederlerin muayyen saatinden önce, 
Ölümün bu doğum mevsiminde şimdi, 
Çocuk, henüz söylenmemiş ve zımni Söz, 
Bahşetsin İsrail'in tesellisini 
Yarını olmayan seksen yaşındaki birine.
Sözüne göre, 
Methedecekler seni ve ıstırap çekecekler her nesilde 
Şanla ve alayla, 
Işık üstüne ışık, tırmanır azizin merdivenine. 
Bana göre değil şehitlik, düşüncenin ve duanın vecdi, 
Bana göre değil nihai önsezi. 
Bahşet bana barışını.
(Ve bir kılıç delip geçecek yüreğini, 
Seninkini de) .
Usandım kendi hayatımdan ve benden sonrakilerin hayatlarından, 
Ölüyorum kendi ölümümde ve benden sonrakilerin ölümlerinde. 
Bırak gitsin 
Kurtuluşunu görmüş uşağın.
<end>

<start>
Ezra Pound için
I. ÖLÜLERİN GÖMÜLÜŞÜ
Nisan en zalim aydır, gövertir
Leylakları ölü toprakta, yoğurur
Anılarla istekleri, uyarır
Uyuşuk kökleri bahar yağmuruyla.
Kış, sıcacık tuttu bizi, örter
Toprağı unutkan karla, sürdürür
Kısır bir hayatı kuru köklerle.i
Yaz şaşırttı bizi, Starnbersee'ye gelince
Deli bir sağnakla; sığındık sıra kolonlara,
Derken yeniden güneş, uzandık Hofgarten'a,
Birer kahve içip konuştuk bir saat kadar.
Bin gar keine Russin, stamm' aus Litauen, echt deutsch. 
Ve çocukluğumuzda, arşidüklerde kalırken,
Yeğenimgillerde, kızakla gezdirirdi beni,
Ve ben korkardım. Ama o, Marie, derdi,
Sıkı tutun Marie! Ve yamaçtan kayardık.
Dağlardaysan, orada özgür bulursun kendini.
Çoğu geceler okurum, kışın da güneye giderim.
Hangi kökler kavrar, hangi dallar bezer
Buradaki taş yığınını? Ey insanoğlu
Bunu bilemez, sezemezsin, çünkü bildiğin yalnız
Bir kırık putlar yığınıdır ki güneşte kavrulur
Ve ona ne ölü ağaç gölge, ne cırcırböceği erinç,
Ne de kuru taş su sesi verir. Yalnız
Burası gölge, altı bu kızıl kayanın,
(Sığın gölgesine bu kızıl kayanın) ,
Ve ben öyle bir şey göstereceğim ki sana,
Ne seni durmadan izleyen sabahki gölgendir,
Ne kalkıp seni karşılayan akşamki gölgendir,
Sana korkuyu göstereceğim bir avuç tozda.
"Bana sümbülleri ilk verişin bir yıl önceydi,
Sonra sümbül kız koydular adımı."
- Ama döndüğümüzde, gün sonu, sümbül bahçesinden,
Kolların dolu, saçların ıslak, bir türlü
Konuşamadım, gözlerim de seçmedi, sanki
Ne diriydim, ne ölü, ne de bir şey biliyorum,
Sırf bakıyordum ışığın gözüne, sessizlik.
Oed' und leer das Meer.
Madam Sosostris, şu ünlü falcı,
İyice üşütmüştü kendini ama
En akıllı kadın diye bilinir Avrupa'da
Elinde bir deste hayın kağıtla. İşte, dedi,
Senin kağıdın, boğulmuş Finikeli gemici,
(Şu inciler onun gözleriydi bir zamanlar, Bak!) 
İşte Belladonna, Kayalıkların Ecesi,
Durumların ecesi.
İşte üç değnekli adam, işte Çarkıfelek,
Ve işte tek gözlü tüccar, bu kağıda gelince,
Bu boş kağıt, tüccarın sırtındaki şeydir,
Onu da görmem yasaktır. Peki nerede
Asılmış Adam! Suda ölümden sakın.
Kalabalıklar görüyorum halka olmuş yürüyor.
Falınız tamam. Sayın Mrs. Equitone'u görürseniz,
Deyin ki yıldız falını kendim getiririm:
Öyle zamandayız ki su uyur düşman uyumaz.
Düşçül Kent,
Kirli sisi altında bir kış sabahının,
Bir kalabalık aktı Londra Köprüsünden, sürüyle,
Ummazdım, ölüm çökertsin insanları sürüyle.
Duyulan, kesik ve seyrek, iç çekişlerdi,
Ve gözleri kendi adımlarındaydı her adamın.
Aşıp tepeyi aktılar King William Caddesinden
Saint Mary Woolnoth Kilisesine, kulede çan
Ölü bir sesle tınlarken son vuruşunda dokuzun.
Bir tanış görüp durdurdum haykırarak, "Stetson! 
"Sen ha! Gemilerdeki yoldaşım benim, Mylae'de! 
"Şu ceset, bıldır diktiydin ya bahçene,
"Filiz verdi mi? Bu yıl durur mu çiçeğe? 
"Yoksa o beklenmedik don bozdu mu tarhını? 
"Öyleyse uzak tut köpeği, insanların dostudur,
"Yoksa tırnaklarıyla kazıp çıkarır gene! 
"Sen! hypocrite lecteur! - mon semblable, - mon frère! "
II. BİR SATRANÇ PARTİSİ
Kadının koltuğu, yaldızlı bir taht gibi,
Çil Çil yansıdı mermerde ve ayna
- Destekleri salkımlı asmalarla bezenmiş
Birisinden bir altın Küpidon baka kalmış,
(Biri de gizlemiş gözlerini kanadıyla)  -
Çiftleyip alevlerini yedi kollu şamdanın
Yansıttı ışığı masanın üzerine, tam da
Yükselirken mücevherlerinin parıltısı
Öbek öbek atlas döşeli kutulardan; 
Fildişi ve renkli camdan şişeciklere,
Tapasız, sinmiş acayip, sentetik parfümleri,
Macun, toz ya da sıvı - bunalttı, şaşırttı
Ve boğdu duyuları kokularla; tedirgin olup
Pencereden gelen esinle, kokular yükseldi
Besleyerek upuzun alevlerini şamdanın
Ve savurdu dumanları bölmeli tavana,
Tedirgin edip desenlerini oymalı tavanın.
Geniş kızılağaç kaplama, renkli taşlarla çevrili,
Bakır kakmalı, bir yeşil, bir turuncu yanıyor
Ve bu içli ışıltıda oyma bir yunus yüzüyordu.
Antik şömine üstündeki tabloda anlatılan,
Sanki bir pencereydi ormana açılan,
Değişimiydi Philomel'in, o barbar kralın
Onca zorladığı; ama bülbül kesilmiş orda,
Sarmıştı tüm çölü kirletilemez bir sesle,
Ve hala ağlıyordu ve dünya hala o yolda,
"Cik cik! " kös dinlemiş kulaklara.
Ve zamanın öbür solgun artıkları da
Anlatılmıştı duvarlarda; ısrarla bakan biçimler
Dört yönden sarkmış, eğilip susturuyordu odayı.
Sürüklendi merdivende adımlar.
Ocağın ışığında, fırçanın altında, saçları
Alevli oklar gibi dağılmış
Işıl ışıl konuşurken, artık zalimce susacaktı.
"Sinirlerim bozuk bu gece. Çok bozuk. Gitme kal.
"Bir şeyler anlat. Neden konuşmazsın hiç. Konuş.
"Ne düşünüyorsun? Ne düşüncesi bu? Ne? 
"Ne düşünürsün böyle bilmem ki hiç. Düşün bakalım."
Sanırım biz dönekler geçidindeyiz,
Ölü adamlar orda yitirmişti kemiklerini.
"Nedir bu gürültü? "
Eşikten esen yel.
"Peki ya bu gürültü? Zoru nedir bu yelin? "
Hiçbişey gene hiçbişey.
"Bilmez
"misin hiçbişey? Görmez misin hiçbişey? Hatırlamaz mısın
"Hiçbişey? "
Hatırlarım
Şu incilerdi adamın gözleri bir zamanlar.
"Diri misin, değil misin? Hiçbişey yok mu kafanda? "
Ama
O O O O şu Şekispiyerimsi cümbüş-
Hem ne incelik
Ne yetkinlik
"Ne yaparım şimdi ben? Ne yaparım ben? 
"Öyleyse hemen fırlayıp sürterim sokaklarda,
"Saç baş darmadağın. Peki ne yaparız yarın? 
"Ve her günü Tanrının? "
Sıcak su saat onda.
Yağmur varsa, kapalı bir araba saat dörtte.
Sonra bir el satranç oynayacağız,
Kapaksız gözlerimiz kısılmış, kulağımız kapıda.
Kocası terhis edildiğinde Lil'e dedim ki -
Esirgemedim sözümü, hem yüzüne söyledim,
VAKİT TAMAM, BEYLER, KAPATIYORUZ
Bak Albert dönüyor, çekidüzen ver kendine biraz.
Bilmek ister n'aptın sana verdiği parayı,
Dişlerini yaptırman için. Verdi, hem de yanımda.
Gel çektir tümünü, Lil, güzel bir takım yaptır,
İnan ki, demişti, yüzüne bakasım gelmiyor.
Al benden de o kadar, dedim, Albert'ciği düşün bir,
Dört yıldır askerdeydi, gününü gün etmek ister,
Bunu sende bulamazsa, başkaları var, dedim.
Ya, öyle mi dedi. Olabilir a, dedim.
O zaman bir kapı bulurum, dedi, ama açık konuşsana.
VAKİT TAMAM, BEYLER, KAPATIYORUZ
O işten hoşlanmasan da dayanmalısın, dedim.
Yok, yapamam, dersen, başkaları seçip kapar.
Albert çekip giderse, bilir miydim? deme sakın.
Utanmalısın, dedim, böyle yaşlı görünmekten.
(Oysa ancak otuz birinde.) 
Elimden ne gelir, dedi, suratını asarak,
Hep aldığım o haplar, düşürmek için, dedi.
(Beş tane vardı, minik George'da az kalsın ölüyordu.) 
Ezzacı her şey düzelir, dedi, ama nerde eski halim.
Sen eni konu aptalmışsın, dedim,
Ya Albert rahat bırakmazsa, sil baştan, dedim.
Çocuk istemiyordun da niye evlendin? 
VAKİT TAMAM, BEYLER, KAPATIYORUZ
Neyse, Albert geldi o pazar, sofrada sıcak domuz budu,
Yemeğe bırakmadılar beni, tatmalıymışım sıcacık -
VAKİT TAMAM, BEYLER, KAPATIYORUZ
VAKİT TAMAM, BEYLER, KAPATIYORUZ
İğgeceler Bill. İğgeceler Lou. İğgeceler May. İğgeceler.
Haydi eyvallah. İğgeceler. İğgeceler.
İyi geceler leydiler, iyi geceler sevimli leydiler,
iyi geceler, iyi geceler.
III. ATEŞ TÖRENİ
Irmağın tentesi çökmüş: damar parmaklarıyla
Son yapraklar kavrayıp gömülür ıslak setlere. Yel
Arşınlar kavruk ülkeyi duyulmadan. Su perileri gitmiş.
Nazlı Thames, usulca ak, bitinceye kadar türküm.
Üstünde ne boş şişeler, sandviç kağıtları,
Ne ipek mendiller, karton kutular, izmaritler,
Ne de başka izi yaz gecelerinin. Su perileri gitmiş.
Ve dostları, kent kodamanlarının aylak mirasçıları,
Gitmişler, adres filan bırakmadan.
Leman gölünün kıyısında oturdum da ağladım.
Nazlı Thames, usulca ak, bitinceye kadar türküm,
Nazlı Thames, usulca ak, sessiz ve kısadır sözüm.
Ama ansızın soğuk bir yel ve duyarım ardımda
Kemik takırtıları ve kikirdemeler, kulaktan kulağa.
Bir sıçan otların arasından usulca süzüldü
Yapış yapış karnını toprağa sürterek,
Avlanırken ben durgun sularında kanalın
Havagazı fabrikasının ardında, bir kış akşamı,
Aklımda kral kardeşimin uğradığı deniz kazası
Ve kral babamın ölümü, ondan önce.
Aşağıda ıslak toprakta çıplanmış ak gövdeler
Ve basık ve kuru tavanarasındaki kemikleri
Yıllardır takırdatan ayaklarıydı sıçanların.
Ama ben ardımdan, zaman zaman, duyarım
Korno-motor seslerini ki getirirler nasılsa
Sweeney'i Mrs. Porter'a baharda.
Ooo! Dolunay doğup üstüne parlasın
Mrs. Porter'la kızının
Onlar sodalı suda yıkar ayakların'
Cik cik cik
Cık cık cık cık cık cık
Onca zorlanmış
Tereu
Düşçül Kent
Boz sisi altında bir kış öğlesinin
Mr. Eugenides, İzmirli tüccar,
Tıraşsız, bir cebi kuşüzümü dolu,
CIF Londra: Belgeler para ödenince,
Kaba bir Fransızcayla, ne dersin, dedi,
Canon Street Otelinde öğle yemeğine,
Sonra hafta sonu tatiline Metropole'de.
Erguvanımsı saatte ki bakışlar ve sırt
Doğrulur masadan ve insan makinesi bekler
Avara çalışan, bekleyen bir taksi gibi,
Ben Tiresias, iki hayat arası bocalayan, kör,
Pörsük dişi memeli yaşlı adam, nasıl sezmem,
Erguvanımsı saatte, akşam saatinde ki çırpınır
Yuvaya doğru, gemicileri yuvaya getirir denizden,
Daktilo kız çay zamanı yuvada, sabah sofrasını tpolar,
Sobasını yakar, düzenler hazır yiyecekleri masada.
Pencerenin dışına korkusuzca astığı
İç çamaşırları güneşin son ışınlarıyla yanar,
Ve yığılmış üstüne divanın (geceleri yatağı) 
Çoraplar, terlikler, kombinezonlar, korseler.
Ben Tiresias, pörsük hayvan memeli kocamışa yeter
Yeter de artardı bu sahne, gerisine gelince -
Yolu gözlenen konuğu bekledim ben de.
Adam, iğrenç suratlı bir gençtir, gelir,
Sıradan bir emlakçı katibi, küstah bakışlı,
Aşağı kesimden biri ki kurumlu hali sırıtır
Bir Bradford milyonerinin ipek şapkası gibi.
Umduğu gibi, zaman en uygun zamandır,
Yemek bitmiş, kadın oyalamaya çalışır,
İstemese bile engel de olmaz kadın.
Ateşlenmiş ve kararlı, adam hemen saldırır; 
Hiçbir engele rastlamaz yoklayan eller; 
Karşılık mı bekler adamdaki kör gurur,
Kayıtsızlığı da hoş karşılar.
(Ve ben, Tiresias, önceden acısını çekmiş
Aynı yatak-divanda oynanan oyunların,
Ben ki Thebai surlarına sırtımı dayamış,
Yürümüşüm safında en aşağılık ölülerin.) 
Adam son bir öpücüğe daha kıyar,
El yordamıyla iner ışıksız merdiveni.
Kadın döner, bir an pencerede görünür,
Sanki habersizdir aşığının gittiğinden,
Kafasından puslu bir düşünce geçer:
"Neyse bu da bitti, iyi ki bitti hem."
Bir gün gelir düşer de yosma kadın
Yalnızken gene dolanırsa odasında,
Eli saçlarına gider kendiliğinden
Ve bir plak koyar gramafona.
"Sulardaydım, bu ezgi çalındı kulağıma"
Ve Strand boyunca, Queen Victoria Caddesine dek.
Kent, ey Kent! arasıra duyarım
Lower Thames Caddesinde bir meyhaneden
Bir mandolinin hoşa giden dertlenişini
Ve öğle yemeğindeki gürültüsüyle sohbetini
Balıkçıların ki orda yaşar duvarlarında
Magnus Martyr Kilisesinin,
Büyülü görkemi İyon beyazıyla altın renginin.
Irmağın terlediği
Yağ ve katran,
Mavnalar sürüklenir
Alçalan sularda,
Al yelkenler
Dopdolu
Yelle, yelpirder koca serende.
Mavnalar yıkar
Sürüklenen paraketeleri
Varırlar Aşağı Greenwich'e
Köpekler Adasından ileri.
Weialala leia
Wallala leialala
Elizabeth'le Leicester
Çekilen kürekler,
Teknenin kıçı
Yaldızlı deniz kabuğu
Al ve altın,
Sert soluğanlar
Yıkadı kıyıları,
Güneybatı yeli
Çan seslerini
Ak kulelerin
Weialala leia
Wallala leialala
"Tramvaylar tozlu ağaçlar.
Highbury'denim. Richmond'la Kew idi
Beni mahveden. Bir kanodaydı, dapdar,
Richmond'un yanında kaldırdım dizlerimi."
"Moorgate'in gediklisiyim ve gönlüm
kırık dökük. Her şey olup bitince
Ağladı adam ve sözerdi 'yeni bir yarın'.
Ses etmedim. Nemeydi benim gücenme."
"Margate kumsalındayım.
Bağlayamam ki
Hiçbir şeyi hiçbir şeyle.
Ucu kırık turnakları kirli ellerin.
Benim halkım gönülsüz halk, ummaz ki
Hiçbir şey."
la la
Sonra vardım Kartaca'ya
Yanıyor yanıyor yanıyor yanıyor
Ey Tanrım Sen kurtar beni
Ey Tanrım Sen kurtar
yanıyor
IV. SUDA ÖLÜM
Fenikeli Phlebas, öleli iki hafta olmadan
Unuttu martı çığlıklarını, soluğanları
ve kâr ile zararı.
Bir akıntı, deniz altında,
Sıyırdı kemiklerini fısıltılarla. Yüksele alçala
Yeniden yaşadı evrelerini yaşlılığıyla gençliğinin
Kapılırken burgaçlara.
Yahudi ol, olma
Sen, ey çarkı çevirirken yelden yöne bakan! 
Düşün Phlebas'ı, o da yakışıklı ve boyluydu eskiden.
V. GÖK GÜRÜLTÜSÜNÜN DEDİKLERİ
Vurunca meşale kızıllığı terli yüzlere
İnince dondurucu sessizlik bahçelere
Başlayınca can çekişme taşlık ülkede
Bağıranlar ve ağlayanlar
Mapusane ve saraylar ve yankıması
Gök gürlemesinin, bharda, uzak dağlarda
O adam ki yaşıyordu, şimdi ölüdür
Bizler ki yaşıyorduk, şimdi ölüyoruz
Sabrımız tükenmiş
Burada su yok yalnız kaya var
Kaya ve susuzluk ve kumlu yol
Yol döne döne tırmanıyor dağlara
Dağlar ki sırf kaya, su yüzü görmemiş
Su olsaydı durup içerdik birer birer
Kayalar arasında kim durur, kim düşünür
Ter kupkuru, ayaklarsa kuma gömülü
Hiç olmazsa su olsaydı arasında kayaların
Ki ölü dağın çürük dişli ağzıdır, tüküremez
Kişi burda dikilemez, oturamaz, yatamaz
Üstelik sessizlik de yok bu dağlarda
Ama kuru kısır gök gürlemesi var, yağmursuz,
Üstelik çile yerleri de yok bu dağlarda
Ama asık mor suratlar sırıtır ve hırlar
Çatlak duvarlı evlerin kapılarından
Su olsaydı
Kaya olmasaydı
Kaya olsaydı ama
Su da olsaydı
Ve su
Bir pınar
Bir gölcük kayalar arasında
Hiç olmazsa su sesi olsaydı
Değil ağustosböceği
Ve türküyen kuru otlar
Ama bir su sesi kayalardan
Şakırken yalnızgezer ardıç kuşu orada çamlarda
Şıp şıp şip şıp şıp şıp
Ama ne gezer su
Kimdi o üçüncü, hep yanında yürüyen? 
Sayınca bir sen varsın, bir de ben
Ama ne zaman uzayıp giden ak yola baksam
Birisi daha var daima yanında yürüyen
Akıyor sanki boz harmanisiyle, kukuletalı,
Bilemem artık erkek mi, kadın mı
- Ama kimdir öbür yanında yürüyen?
Yücelerden gelen şu ses de nedir
Anaların yaktığı ağıdın mırıltısı,
Nedir şu kukuletalı insan yığını, kaynaşır
Sonsuz ovalarda, tökezler çatlak toprakta,
Ki kuşatılmış dümdüz bir ufukla yalnız,
Hangi kenttir şu dağların üstündeki
Çatırdı ve sessizlik ve patlamalar erguvan gökte
Yıkılan kuleler
Kudüs Atina İskenderiye
Viyana Londra
Düşçül
Bir kadın uzun kara saçlarını gerdi eliyle
Ve zırıldattı tellerinde bir ezgiyi
Ve bebek yüzlü yarasalar erguvan ışık içre
Islık çaldılar ve kanatlarını çırptılar
Ve kara bir duvardan aşağı sarktılar başaşağı
Ve havada tepetaklaktı kuleler
Çalarak hatırlatan çanları ki saatleri vurur
Ve boş sarnıçlarla kör kuyulardan yükselen türküler.
Dağlar arasındaki bu kokmuş çukurda
Solgun ayışığında, otlar türkü yakıyor
Çökmüş mezarlar üzre, kilise avlusunda
Bomboş bir kilise, yelin cirit attığı,
Cam çerçeve yok, kapı gıcırdar durur,
Kuru kemikler incitmez ki kimseyi.
Sırf bir horoz kurulmuş çatı direğine
Ku ku riku ku ku riku
Bir şimşeğin yalazında. Sonra çileyen bir bora
Yağmur getiren.
Ganj cılızlaşmıştı ve bitkin yapraklar
Yağmur bekliyordu, kara kara bulutlar
Yığılırken çok uzaklarda, Himalayalarda.
Cengel sinmiş, kamburlaşmıştı sessizce.
Derken konuştu gök gürültüsü
Datta: Verdiğimiz nedir? 
Dostum, tutkuyla titremekte yüreğim,
Bir anlık kapılışın korkunç ataklığı,
Ki bir sakınganlık çağı da onaramaz bunu,
Bununla ama sırf bu tutkuyla varolduk
Ve bu, ne ölüm ilanlarımızda izlenebilir
Ne iyiliksever örümceğin sardığı anılarda
Ne de mühür altında, sıska dava vekili kırar
Bomboş odalarımızda
Dayadhvam: Duydum anahtarlar
Bir kez döner kapıda, ve yalnız bir kez döner
Düşünürüz anahtarı, herkes kendi zindanında
Düşünmekte anahtarı, bir zindanı onar herkes
Ancak akşam saatinde, göksel söylentiler
Bir an için umutsuz bir Coriolanus yaratır
Damyata: Tekne yanıtladı
Neşeyle, yelken ve kürekte usta ellere
Deniz durgundu, yüreğin yanıtlayacaktı
Neşeyle, çağrılsaydı bir, usulca atarak
Altında yoklayan ellerin
Oturmuş kıyıda
Avlanıyordum, ardımda çorak düzlükler,
Topraklarımı işleyebilecek miyim hiç olmazsa? 
Londra Köprüsü yıkılıyor yıkılıyor yıkılıyor
Pi s'ascose nel foco che gli affina 
Quando fiam uti chelidon - Ey kırlangıç kırlangıç 
Le Prince d'Aquitaine à la tour abolie 
Bu parçalarla yıkıntılarımı payandaladım
Ya, siza uyarım öyleyse. Hieronymo delirdi gene.
Datta. Dayadhvam. Damyata. 
Shantih shantih shantih
Sibyl'i Cumae'de kendi gözlerimle gördüm
cam bir kavanoz içinde yaşıyordu,
oğlanlar sorunca, "Sibyl ne oldu? "
yanıtı hep şuydu, "Ölümü özlüyorum."
Petronius'dan
Satiricon, Bölüm 48
(Çevirenin notu: Sibyl'e (kahin kadın)  sonsuz hayat verilmiştir ama sonsuz
gençlik değil. Yüzyıllar boyu kocadıkça gövdesi küçüle küçüle bir çekirge
kadar kalır. Daha da büzülecek ama ölemiyecektir. Yani hem zamanın, hem de
doğum-ölüm-yeniden doğum halkasının dışına itilmiştir.)
Daha iyi usta
Hayır Rus değilim, Litvanyalıyım, Alman kökenli.
Dağlarından yurdunun
Yel eser serin serin
İrlandalım, çocuğum
Gurbet elde neylersin? 
R. Wagner (Tristan ile İsolde)
Boş ve ıssız gene deniz.
R. Wagner (Tristan ile İsolde)
Sen! dönek okur! - benzerim, kerdeşim benim! 
C. Baudelaire
Ve ey çocuk sesleri, kubbelerde çınlayan! 
Verlaine
Tereu: Bülbül sesine öykünmede kullanılır.
Tereus: Philomel'i kirleten kral.
Sonra kendilerini arıtan alevlere daldı.
Dante, Araf
Ne zaman kırlangıç gibi olacağım.
Pervigilium Veneris
Aquitane Prensi yıkık kulede
Gerard de Nerval
Ver. Duyuları paylaş. Denetle.
Upanishad'dan
Barış. Barış. Barış.
Çeviren: "Eliot" Suphi Aytimur,
<end>

<start>
Hamlet oyununun ilk sorun olduğunu, Hamlet karakterinin ancak ikinci derecede
kaldığını pek az eleştirmen kabul etmiştir. Hamlet karakteri, o en sakıncalı
eleştirmen türü için özellikle bir ayartıcı olagelmiştir. Bu tür
eleştirmeninin kafası doğuştan yaratıcı bir düzen taşır, ama yaratma gücündeki
bir eksiği yüzünden kendini eleştiri alanında dener. Böyle kafalar, çoğu zaman
Hamlet'de kendilerindeki sanatçı yanı ortaya koymalarına yarayacak bir özellik
bulmuşlardır. Hamlet'den bir Werther yapan Goethe'nin, Hamlet'den bir
Coleridge yapan Coleridge'in kafaları böyleydi; belki kisi de, Hamlet üzerine
yazarken, ilk işlerinin bir sanat yapıtını incelemek olduğunu unutmuşlardı.
Goethe ile Coleridge'in Hamlet konusunda yazarken ortaya koydukları eleştiri
türü, karşılaşabileceğimiz en yanıltıcı türdür. Çünkü, her ikisi de kendi
yaratıcı güçlerinin ortaya çıkardığı değişik Hamlet'i, Shakespeare'inkinin
yerine koymakla, eleştiride düştükleri yanlışı daha usa yatkın kılmışlardır.
İyi ki Walter Pater bu oyun üzerinde durmaya kalkışmamıştı.
Günümüzün iki yazarı, Mr. J.M. Robertson ile Minnesota
Üniversite'sinden Profesör Stoll, karşı yönde bir davranış olarak övgüye değer
küçük kitaplar çıkardılar. Mr. Stoll, on yedinci ve on sekizinci yüzyıl
eleştirmenlerinin emeklerini yeniden bize anımsatarak değerli bir hizmet
görürken, şu gözlemde bulunuyor:
"Onlar, kendilerinden sonrak Hamlet eleştirmenlerinden daha az
ruhbilim bliiyolardı, ama ruhca Shakespeare'in sanatına daha
yakındılar; baş karakterin önemi üzerinde değil de, daha çok bütünün
önemi üzerinde direnirken, eski moda tutumlarıyla oyun sanatının
gizlerine daha çok yaklaşmış oluyorlardı."
Sanat yapıtı, sanat olarak yoruma gelmeyendir; yorumlanacak hiçbir
şeyi yoktur; onu ancak ölçütlere göre, başka sanat yapıtlarıyla
karşılaştırırak eleştirebiliriz; «yorum»a gelince, bunda başlıca amaç yapıtla
ilgili, okurun bilemeyeceği tarihsel olguların tanıtılması olmalıdır. Mr.
Robertson, pek haklı oalrak, Hamlet eleştirmenlerinin, Hamlet'de apaçık olması
gereken şeyi görmemekle nasıl başarısızlığa düştüklerini gösteriyor: Hamlet,
her biri kendinden öncelerin yaptığından kendi yaptığını çıkaran bir dizi
değişik adamın çabalarını yansıtan katmanlı bir oluşumdur. Oyunun bütününü
Shakespeare'in kendi tasarımı sayacak yerde, Hamlet'in son biçiminde bile
kendini gösteren çok ham gereçler üzerine kurulmuş olduğunu düşünürsek,
Shakespeare'in yapıtı apayrı görünür bize.
The Spanish Tragedy, Arden of Feversham gibi birbirine hiç benzemeyen
iki oyunun yazarı olduğunu kesinlikle bildiğimiz, olağanüstü bir dramatik
(şiirsel değilse bile)  deha taşıyan Thomas Kyd'in de daha önce yazılmış
Hamlet'i olduğunu biliyoruz; bunun nasıl bir oyun olduğunu üç ipucundan
kestirebiliriz: The Spanish Tragedy'nin kendisinden; Belleforest'in yazdığı,
Kyd'in Hamlet'inin kaynağı olması gereken öyküden; Shakespeare'in sağlığında
Almanya'da oynanan, Shakespeare'in değil Kyd'in oyunundan yapıldığı kesin
kanıtlarla belirtilmiş bir uyarlamadan. Bu üç kaynaktan açıkça anlaşılır ki
ilk oyunun konusu yalnızca bir öç konusudur; eylem, ya da gecikme, koruma
görevlileriyle çevrili bir zorba kralı öldürmenin güçlüğünden doğar; Hamlet'in
«delilik»i ise, kuşkulardan kaçmak için ustaca düzenlenmiştir. Öte yandan, son
oyun olan Shakespeare'inkinde öçten daha önemli bir konu çıkar ortaya; böylece
öç konusu «gölgelenmiş» olur; öç almadaki gecikmenin gerekçesi, bu gecikmenin
ne gibi bir yarara dayandığı iyice açıklanmaz; «delilik» kralın kuşkularını
uyutmak öşyle dursun, daha çok uyandırmak içindir. İnandırıcı olacak ölçüde
tam bir değişiklik değildir bu. Üstelik, The Spanish Tragedy'ye o denli
yaklaşan koşut deyiş biçimleri vardır ki, Shakespeare'in yaptığı işin, Kyd'in
oyununu "düzelterek yazmak"tan başka bir şey olmadığına kuşkumuz kalmaz. Son
olarak, oyunda açıklanmadan bırakılmış sahneler vardır - Polonius-Leartes,
Polonius-Reynaldo sahneleri-, bunlar hoş görülecek gibi değildir; bu sahneler
Kyd'in koşuk biçiminde yazılmamıştır, Shakespeare'in biçeminde olmadıkları da
apaçıktır. Mr. Robertson bu sahnelerin de gerçekte Kyd'in oyunundan alınmış
olduğunu, Shakespeare'in bu bölümleri başka bir yerden, belki de kendisinden
önce aynı ıyunu işleyen üçüncü kişi Chapman'dan aktardığını ileri sürer.
Giderek, çok kesin kanıtlarla Kyd'in oyununun da öbür uç oyunları gibi beşer
perdelik iki bölümden kurulmuş olduğunu söyler. Bizce Mr. Robertson'un vardığı
şu sonucun doğruluğu yadsınamaz: Shakespeare'in "Hamlet"ini, Shakespeare yapan
ayrımı, bir ananın işlediği suçun oğlu üzerindeki etkisini konu edinmesidir.
Shakespeare bu konuyu eski oyunun «çetin» gereçleri üzerine başarıyla
kuramamıştır.
İşin çetinliği sugötürmez bir gerçektir. Shakespeare'in baş yapıtı
olmak şöyle dursun, oyun düpedüz bir sanat başarısızlığıdır. Çok yönlerden,
bocalatıcıdır; öbür oyunların hiçbirinde görülmeyen rahatsız edici bir
niteliği vardır. Oyunların içinde en uzunu, belki de Shakespeare'i en çok
uğraştırmış olanıdır; gene de buradaki tutarsız, fazla sahneler, üstünkörü bir
düzeltmede bile yazarın gözünden kaçmayacak türdendir. Koşuk değişiklikler
gösterir:
Look, the morn, in russet mantle clad,
Walks o'er the dew of yon high eastern hill,
(Bakın ama, kızıl bir örtüye bürünmüş sabah, doğudaki
yüksek tepenin çiğleri üstünde yürür.)
gibi dizeler "Romeo and Juliet"i yazan Shakespeare'in dizeleridir. V. Perde,
II. Sahnedeki şu dizeler ise:
Sir, in my heart there was a kind of fighting
That would not let me sleep...
Up from my cabin,
My sea-gown scarf'd about me, in the dark
Grop'd I to find out them: had my desire; 
Finger'd their packet;
(Efendim, bir çatışma vardı içimde beni uyumaktan
alıkoyan... Deniz giysilerimi geçirdim üstüme
kamaramdan yukarı çıtkım. Karanlıkta el yordamıyla
aradım onları: İsteğime ulaştım; aşırdım çıkınlarını ;)
tam olgunluk çağının dizeleridir. Ustalıkta olsun, düşüncede olsun bir
tutarsızlık göze çarpar. Oyunu Shakespeare'in çetin gereçlerle kurulu, koşuk
düzeni başarısız öbür ilgi çekici oyunu "Measure for Measure" ile aynı döneme
sokmakla kuşkusuz pek yerinde davranmış oluruz. Bu dönemin ardından
"Coriolanus"da doruğuna varan, başarılı tragedyalar dönemi gelir. "Coriolanus"
belki de Hamlet kadar «ilginç» değildir ama, "Anthony and Cleopatra" ile
birlikte Shakespeare'in en güvenilir sanat başarısıdır. Belki de çoğu kimsenin
Hamlet'i bir sanat yapıtı saymasının nedeni, ona sanat yapıtı olarak ilgi
duymaları değil, salt onu ilginç bulmalarıdır. Yazın dünyasının «Mona
Lisa»sıdır Hamlet.
Hemlet'teki başarısızlığın nedenleri, öyle birden kavranacak türden
değildir. Oyundaki temel coşkunun, bir oğlunun suçlu anasına karşı duyguları
olduğunu söylerken Mr. Robertson doğruluğu apaçık bir sonuca varır:
"(Hamlet'in)  sesi annesinin düşüklüğünden ötürü acılar çeken bir
kimsenin sesidir... Bir ananın suçluluğu hemen hemen çekilmez bir oyun
konusudur; ama, ruhbilimsel bir çözüm getirmesi ya da daha doğrusu,
sezinletebilmesi için, bu konunun sürdürülmesi, vurgulanması
zorunluydu.»
Gene de hepsi bununla bitmiyor. Shakespeare'in, «bir ananın suçu»nu,
Othello'nun kuşkusu, Antonious'un çılgınca sevgisi, Coriolanus'un gururu gibi
işleyemeyeceği değil bütün sorun. Hamlet'in konusu, uygun bir yolda
genişletilerek bunlar gibi anlaşılması kolay, bütünlüğü olan, açık seçik bir
tragedya haline getirilebilirdi. Soneler gibi Hamlet de Shakespeare'in
günışığına çıkaramadığı, derinliklerine dalamadığı, ya da sanat biçimine
aktaramadığı birtakım öğelerle doludur. Tıpkı sonelerde olduğu gibi, Hamlet'de
de bu dugyuyu nerede bulabileceğimizi kestirmek güçtür. Konuşmalarda
bulamazsınız onu; gerçekten de, iki ünlü «kendi kendine konuşma»yı inceleyin,
Shakespeare'in koşuk düzenini görürsünüz, ama başka birinin, belki de "The
Revenge of Bussy d'Ambois"nın V.Perde, I. Sahnesini yazan kişinin ortaya
koyabileceği bir içerikle karşılaşırsınız Shakespeare'in Hamlet'ini ne eylemde
bulabilirsiniz, ne de seçebileceğimiz herhangi bir alıntıda; bu eksiği
yönünden oyun, Kyd'ın oyunundan bile öteye geçemez.
Coşkuyu sanat biçiminde dile getirmenin tek yolu, ona bir «nesnel
karşılık» bulmaktır. Başka bir deyimle, o belirli coşkunun örneği olabilecek
bir nesneler dizisi, bir konuma, bir olaylar zinciri bulmaktır. Öyle ki,
duyusal yaşantı çerçevesinde algılanacak o olguların verilmesiyle coşku
birdenbire uyandırılmış olsun. Shakespeare'in daha başarılı tragedyalarından
herhangi birini incelerseniz, bu şaşmaz dengeyi görürsünüz; görürsünüz ki
uykuda yürüyen Lady Macbeth'in zihinsel durumu, imgelenmiş duyu izlenimlerinin
ustaca bir araya getirilmesiyle iletilir size; karısının ölümünü işiten
Macbeth'in sözleri, oyundaki olaylar zincirinin son halkasından kendiliğinden
doğuvermiş gibidir. Sanatın «zorunluluğu», ortaya konanlarla, duyulan coşkunun
tam bir karşılıklı denge halinde olmasını gerektirir. Bu da Hamlet'deki
eksikliğin ta kendisidir. Hamlet (kişi)  anlatılamaz bir coşkunun uyruğu
altındadır; bu coşku ortaya konan olguları aşmaktadır. Hamlet ile yazarı
arasında varsayılan özdeşlik, şu noktada gerçektir: Hamlet'in duygularına
nesnel eşdeğer bulamamaktan doğan bocalaması, yazarının sanat sorunu
karşısındaki bocalamasının bir uzantısıdır. Hamlet'in bütün güçlüğü,
tedirginliğine neden olan annesinin, kendisinin duygularına yeterli bir
eşdeğer olamayışıdır; duyguları, annesini içine alır, aşar. Anlayamadığı,
nesnelleştiremediği bu duygu, böylece, yaşamasını zehirleyen, onu eylemden
alıkoyan bir engel olarak kalır. Seçebileceği hiçbir davranış bu duyguyu
yatıştıramaz, Shakespeare'in de olay örügüsünde yapabileceği hiçbir
değişiklik, Hamlet'i dile getirebilme olanağını vermezdi kendisine. Nesnel
karşılğa engel olan şey, doğrudan doğruya buradaki sorunun verileri, bu
verilerin doğasıdır. Gertrude'un suöluluğunu arttırmakla Hamlet'de bütünüyle
değişik bir coşku sağlanabilirdi; Gertrude yalnızca olumsuz, anlamsız
karakteri yüzünden Hamlet'de birtakım duygular uyandırır; gerçekte bu
duygulara kaynak olabilecek güçte değildir.
Hamlet'in «delilik»i Shakespeare'in elinde oyuncaktır; daha önceki
oyunda bu delilik, seyircinin de anladığını söyleyebileceğimiz, baştan sona,
yalın bir düzendir. Shakespeare'de ise delilikten az, yapmacıktan arta bir
şeydir. Hamlet'in yersiz şakacılığı, tümceleri yineleyişi, söz oyunları,
kuşkulardan kaçmak için ustaca düzenlenmiş ölçülü biçili bir yol değil, bir
tür duygusal boşalmadır. Hamlet karakteri yönünden düşünürsek, bu, eyleme
dökülemeyen bir coşkunun düştüğü gülünç durumudur. Nesnesi olmayan, ya da
nesnesini aşan, coşkun, korkunç, yoğun duygular her duyarlı kişinin
karşılaşabileceği şeylerdir; hiç kuşkusuz hekimlerin çalışma alanına girer bu
konu. Sık sık delikanlılıkta görülür böyle duygular; sıradan kişi, bu
duyguları uyutur, ya da günlük iş yaşamına uyacak biçimde yontar; sanatçı ise
dünyayı coşkularında yoğunlaştırma yetisi ile onları canlı tutar, Laforgue'un
Hamlet'i bir delikanlıdır; Shakespeare'in Hamlet'i ise değildir; onun için bu
yolda açıklanamaz, duyguların taşkınlığı hoşgörülemez. Şunu çekinmeden
söyleyebiliriz ki Shakespeare burada başından büyük bir işe girişmiştir. Bu
işe neden giriştiği çözülemeyecek bir bilmecedir; hangi yaşantının zorlayışı
ile anlatılamayacak ölçüde korkunç olanı dile getirmeye yeltenmiştir, bunu hiç
bilemeyiz. Bunun için, yaşamından birçok olayı bilmemiz gerekir; Montaigne'in
"Apologie de Raimond Sebond"unu (II. 12)  okuyup okumadığını, ne zaman, hangi
kişisel yaşantıyla birlikte, ya da hangi yaşantıdan sonra okuduğunu bilmemiz
iyi olurdu. Sonuç olarak, olguların ötesine taşan, bu yüzden de kavranamaz
nitelikte olan bir yaşantıyı bilmek zorunda kalıyoruz.
Shakespeare'inkendisinin bile anlayamadığı şeyleri anlamamız gerekiyor.
(1919)
<end>

<start>
Bende sığar iki cihân ben bu cihâna sığmazam
Cevher-i lâmekân benim kevn ü mekâna sığmazam
Kevn ü mekândır âyetim zâta gider bidâyetim
Sen bu nişân ile beni bil ki nişâne sığmazam
Kimse gümân ü zann ile olmadı Hakk ile biliş
Hakkı bilen bilir ki ben zann ü gümâna sığmazam
Sûrete bak vü ma'nîyi sûret içinde tanı kim
Cism ile cân benim velî cism ile câna sığmazam
Hem sadefim hem inciyim haşr ü sırât
Bunca kumâş ü raht ile ben bu dükâna sığmazam
Genc-i nihân benim ben uş ayn-ı ayân benim ben uş
Gevher-i kân benim ben uş bahr ile kâna sığmazam
Arş ile ferş ü kâf ü nûn bende bulundu cümle çün
Kes sözünü uzatma kim şerh u beyâna sığmazam
Gerçi muhît-i a'zâmım adım âdem durur âdemim
Dâr ile kün fekân benim ben mu mekâna sığmazam
Cân ile hem cihân benim dehr ile hem zamân benim
Gör bu latifeyi ki ben dehr ü zamâna sığmazam
Encüm ile felek benim vahy ile melek benim
Çek dilini vü epsem ol ben bu lisâna sığmazam
Zerre benim güneş benim çâr ile penc ü şeş benim
Sûreti gör beyân ile çünkü beyâna sığmazam
Zât ileyim sıfât ile Kadr ileyim Berât ile
Gül-şekerim nebât ile piste-dehâna sığmazam
Şehd ile hem şeker hem şems benim kamer benim
Rûh-ı revân bağışlarım rûh-ı revâna sığmazam
Tîr benim kemân benim pîr benim civân benim
Devlet-i câvidan benim îne vü âna sığmazam
Yer ü gökü düzen benim geri dönüp bozan benim
Cümle yazı yazan benim ben bu dîvâna sığmazam
Nâra yanan şecer benim çarha çıkar hacer benim
Gör bu odun zebânesin ben bu zebâne sığmazam
Gerçi bugün Nesîmîyim Hâşîmîyim Kureyşîyim
Bundan uludur âyetim âyet ü şâna sığmazam
<end>

<start>
Ben yitirdim ben ararım
Yâr benimdir kime ne
Gâh giderim öz bağıma
Gül dererim kime ne
Gâh giderim medreseye
Ders okurum Hak için
Gâh giderim meyhaneye
Dem çekerim kime ne
Sofular haram demişler
Bu aşkın şarabına
Ben doldurur ben içerim
Günah benim kime ne
Ben melâmet hırkasını
Kendim giydim eğnime
Ar ü namus şişesini
Taşa çaldım kime ne
Sofular secde ederler
Mescidin mihrabına
Yâr eşiği secdegâhım
Yüz sürerim kime ne
Gâh çıkarım gökyüzüne
Hükmederim kaf'tan kaf'a
Gâh inerim yeryüzüne
Yâr severim kime ne
Kelp rakip böyle diyormuş
Güzel sevmek pek günah
Ben severim sevdiğimi
Günah benim kime ne
Nesimî'ye sordular li
Yârin ile hoş musun
Hoş olayım olmayayım
O yâr benim kime ne
<end>

<start>
Har içinde biten gonca güle minnet eylemem
Arabi farisi bilmem, dile minnet eylemem
Sırat-i müstakim üzre gözetirim rahimi
iblisin talim ettiği yola minnet eylemem
Bir acaip derde düştüm herkes gider karına
Bugün buldum bugün yerim, hak kerimdir yarına
Zerrece tamahım yoktur şu dünyanın varına
Rızkımı veren hüda'dır, kula minnet eylemem
Oy Nesimi, can Nesimi ol gani mihman iken
Yarın şefaatlarım ahmed-i muhtar iken
Cümlenin rızkını veren ol gani settar iken
Yeryüzünün halifesi hünkara minnet eylemem
<end>

<start>
Her dil alem serveririz ya Muhammed ya Ali
Cümlenin hem mihterisiz ya Muhammed ya Ali
Hadi- i rahman çü sizsiz her dü alemde bu gün
Cümle nazır manzarısız ya Muhammed ya Ali
Du cihanın afitab u mab- tab u şems'ısız
Zulmetin hem enverisiz ya Muhammed ya Ali
Şanınızda geldi hem taba ve yasin hel eta
Ve'd- duhanun defterisiz ya Muhammed ya Ali
Ayet- i lev- lak ilen hem la- fetanın ma'nisi
Lahmike lahmi yerisiz ya Muhammed ya Ali
Emr- i ma'rufun beyanı sizden oldu aşkar
Nehy işlerden berisiz ya Muhammed ya Ali
Dürr- i şeb- var ile gevher nutkunuzdur bi- güman
La- mekanın cevherisiz ya Muhammed ya Ali
Ol zaman kim kıldınız cümcümeyi ihya eden
Padişah- ı Berberisiz ya Muhammed ya Ali
Hayberiler tek zeberdesti yine katl eyleyen
Öldüren hem Anterisiz ya Muhammed ya Ali
Tanlagı günde şefa'at hem yine sizden olur
Hem ResUl ü Haydarisız ya Muhammed ya Ali
Fatıma Zehra betül- i kurratü'l aynı resul
Bab- ı Şeberr ü Şübbersiz ya Muhammed ya Ali
Şah Zeynü'l- Abidindir ol imam- ı reh- nüma
Şah Bakır Ca'ferısiz ya Muhammed ya Ali
Musi- i Kazım imam ü hem Rıza vü hem Taki
Hem Ali- i Askerisiz ya Muhammed ya Ali
Mehdi- i sahib- zamandır Hadi- i rahman bu gün
Evvel ü hem ahırısız ya Muhammed ya Ali
Tanlağı günde şefa'at sizden umar has uam
Şah- ı yevmü'l- mahşerisiz ya Muhammed ya Ali
Ma'den - i sıdk u safa vü hem yine lutf u kerem
Hem sadefin cevherisiz ya Muhammad ya Ali
Bu fakir - i bi - neva sizden umar her dem deva
Lutf ile ihsan verisiz ya Muhammed ya Ali
Bu Nesimi pür - zebandır vasfınıyzda neylesin
Gece gündüz sözlerisiz ya Muhammed ya Ali
<end>

<start>
Kadir geceleri fırsat sizindir
Böyle Hakk mihmanı can ele girmez
Peygambere yüzler sürmek bizimdir
Gitti bu günkü gün dün ele girmez
Azrail el sunar alır canı
Cehteyle burada menzil alasın
Nasip olur mu bir daha göresin
Duasın alacak kul ele girmez
Kimler dinler avazını ününü
Allah'ın velisi imam soyunu
Böyle Hakk mihmanı can ele girmez
Özünü kul eyle iman bulasın
Ey Nesimi sakın durup oturma
Sırrını sakla nadana taş götürme
Cehteyle de imanını yitirme
Zay edersin din iman ele girmez
<end>

<start>
Kalbim defter,dilim kalem yazarım
Hakikat emrini duyaldan beri
Yitirdim Leyla'mı gurbet gezerim
Mecnun gibi aşka uyaldan beri
Bize dört kitaptan haber verildi
Kamil olduk akıl başa derildi
Kafir Şeytan merdut oldu sürüldü
Hakkın dergahından sürelden beri
Çıkıncak Mi'raca Hazret-i İmam
Diledi Mevladan ümmetin tamam
Nur ile sarıldı bu cümle alem
Saadet tacını geyelden beri
Mahlasım Nesimî ismim ALİ'dir
Bu çarh dönmektedir,sanman halidir
Şükür kalbim iman ile doludur
Cürm-ü isyanımız bilelden beri
<end>

<start>
Kemter kuluyum ALİ'nin ol Şah-ı karemdir
HASAN başımın tacı, HÜSEYN gözümde nemdir
İmam ZEYNEL'ABA, BAKIR mihr-i hürremdir
'Ve salli ala seyyidina al-i Muhammed'
İmam CAFER-İ SADIK gibi bir dahi arifan
İmam MUSY-I KAZIM olmaya sultan
Cihan yüzünü görse değer o şah-ı Horasan
'Ve salli ala seyyidina al-i Muhammed'
İmam MUHAMMED TAKİ gözlerime ayni ziyadır
İmam NAKİ sayesi ol mürg-ü Hümadır
İmam Hasen-ül Askeri derdimize ayni şifadır
'Ve salli ala seyyidina al-i Muhammed'
MUHAMMED MEHDİ zuhur ede nihan kalmaya perde
Havariçler geçse gerek tig-ü teberde
Seyyid Nesimî mehdin okur şam-u seherde
'Ve salli ala seyyidina al-i Muhammed'
<end>

<start>
Merhaba, hoş geldin, ey ruh-i revanım, merhaba! 
Ey şekerleb yar-i şirin, lamekanım, merhaba!
Çün lebin cam-i cem oldu nefhe-i Ruhülkudus,
Ey cemilim, ey cemalim, behr-ü kanım, merhaba.
Könlüme heç senden özge nesne layık görmedim,
Suretim, aklım, ugulum, cismü canım, merhaba.
Ey melek suretli dilber, can fedadır yoluna,
Çün dedin lehmike lehmi, gane kanım, merhaba.
Geldi yarim naz ile, sordu, Nesimi, nicesen? 
Merhaba, hoş geldin, ey hırdadehanım, merhaba.
<end>

<start>
Nuruna kıldı nazar ol halik - ı pervane
Aba döndü derdim ol hayretten oldu tarumar
Ol nurun kandiline yazmıştı der - ruz - ı şumar
La -feta illa Ali la - seyf e illa zü'l - fekar
Tütününden nüh felek oldu mu'allak ser - nigün
Köpügünden yedi kat yerler döşendi dar
Ol felekler gidişinden söyledi ay ile gün
La -feta illa Ali la - seyf e illa zü'l - fekar
Kudretinden Hak yarattı kubbe - i zerrin - nigar
Kubbenin hem girdisinden oldu bu ley ü nehar
Çarlı - ı gerdanı anun ismiyle döndürdü medar
La -feta illa Ali la - seyf e illa zü'l - fekar
Akl u aşk u nefs - i can hazrette idi intizar
Bir avuç toprağa çün kıldı nazar perverdigar
Ademin cismi anun ismiyle oldu üstüvar
La -feta illa Ali la - seyf e illa zü'l - fekar
Ademe verdi keramet huld ü cennatü'n - na'im
Cümle ana secde kıldı gayrü şeytani'r - racim
Ademin vechinde yedi hattı yazmıştı kadim
La -feta illa Ali la - seyf e illa zü'l - fekar
Nemrudun mancınığından nara atıldı Halil
Narı gülzar eyledi ana çün ol Rabb - ı celil
Bu mübarek ismi geldi nara urdu Cebra'il
La -feta illa Ali la - seyf e illa zü'l - fekar
Eyyuba oldu havale yedi yıl renc ü bela
Rabbena söylerdi da'im hazretinde Rabbena
Uş bu ismi yad kıldı buldu ol gamdan neca
La -feta illa Ali la - seyf e illa zü'l - fekar
Samiri Fir'avn için sihr etti ba - izn - i Huda
Hem nida Musaya geldi saldı elinden asa
La - tehafü hakkına geldi bu ism ilen dü'a
La -feta illa Ali la - seyf e illa zü'l - fekar
Ta Süleyman nebi oldu cihanda padişah
İns ile cinn ü tuyur ferman idi ba - hükm - i - şah
Hateminin nakşına yazdı bu ismi şol ilah
La -feta illa Ali la - seyf e illa zü'l - fekar
Hakkın emriyle getirdi Cebra'il Adem demi
Hem meşamından üfürdü kamil etti Meryemi
İsi anun ismini yad etti boldu hem - demi
La -feta illa Ali la - seyf e illa zü'l - fekar
Ahmed ü Mahmud u Kasım çıktı ber - arş - ı mecid
Hem Esedu'llahı gördü dergaha olmuş mürid
Ber - mezid olsun ana bu ism ü devlet ber - mezid
La -feta illa Ali la - seyf e illa zü'l - fekar
Gitti bu hicran demi geldi çü eyyam - ı bahar
Sad hezaran murg - zar açıldı oldı murg zar
Bülbül ü kumri mutabbak söyledi vasfın hezar
La -feta illa Ali la - seyf e illa zü'l - fekar
Dünyeye geldi Ali çün adı oldu şeh - suvar
Yerler anun ismi le çünkü tuttular karar
İslam anun ismi ile İslama geldi iftihar
La -feta illa Ali la - seyf e illa zü'l - fekar
Ta hayalinle gönül mülkünde seyran eylerim
Ben beni ol şahımın medhinde hayran eylerim
Ben Nesimi`yim şebin vasfını destan eylerim
La -feta illa Ali la - seyf e illa zü'l - fekar
<end>

<start>
Sabahın seherinde kakdım uyandım
Meded,günahlarım bağışla sultan
Şah-ı Merdan görünür gözüme
Meded,günahlarım bağışla sultan
Mücizat gösterdi dıvara bindi
Seksen bin erlere ser-çeşme oldu
Rum'un gözcüsü pirimdir kendisi
Meded,günahlarım bağışla sultan
Aman meded arşda,kürsde ulusun
Pirim Hünkar Hacı Bektaş Veli'sin
Günahlar kılmaz Muhammed Ali'sin
Meded,günahlarım bağışla sultan
İmam-ı Hasan'ı yanımda bildim
İmam-ı Hüseyn'in nurunu gördüm
İmamlar serveri Zeynel'den...
Meded,günahlarım bağışla sultan
Ol İmam Bakır'ı seven yorulmaz
Adım kandır günahlara kalınmaz
Okur İmam Cafer sırrı bilinmez
Meded,günahlarım bağışla sultan
Mansur'u dara çektiler dönmedi
Musay-ı Kazım'ın kanı dinmedi
Remiz çalındı kimseler bilmedi
Meded,günahlarım bağışla sultan
Muhammed Taki'den Naki'ye erdim
Askeri dilimde tespihim virdim
Alemler serveri Mehdi...
Meded,günahlarım bağışla sultan
Ademin cennette nurunu gördüm
Rıza ile meydanda durdum
Melekler Adem'e secde etti
Meded,günahlarım bağışla sultan
Seyyid Nesimî'nin mühib yarisin
.............. şem'in yansın çırasın
Şah-ı Merdan cümlesinden olsun
Meded,günahlarım bağışla sultan
<end>

<start>
Sorma be birader mezhebimizi
Biz mezhep bilmeyiz yolumuz vardır
Çağırma meclis-i riyaya bizi
Biz şerbet bilmeyiz dolumuz vardır
Biz müftü bilmeyiz fetva bilmeyiz
Kıl ü kal bilmeyiz ifta bilmeyiz
Hakikat bağında hata bilmeyiz
Şah-ı Merdan gibi ulumuz vardır
Bizlerden bekleme zühd ü ibadet
Tutmuşuz evvelden rah-ı selamet
Tevalla olmaktır bize alamet
Sanma ki sağımız solumuz vardır
Ey zahit surete tapma hakkı bul
Şah-ı velayete olmuşuz hep kul
Hakikat şehrinden geçer bize yol
Başka şey bilmeyiz Ali'miz vardır
Nesimi esrarı faş etme sakın
Ne bilsin ham ervah likasın hakkın
Hakk'ı bilmeyene Hak olmaz yakın
Bizim Hak katında elimiz vardır
<end>

<start>
Şem'e düşen pervâneler
Gelsin bir hoşça yanalım
Aşka düşen divâneler
Gelsin bir hoşça yanalım
Yanmaktır bizim kârımız
Harcedelim hep varımız
Pervâneler yâranımız
Gelsin bir hoşça yanalım
Varım söylen şol bülbüle
Neden âşık olmuş güle
Ermek istersen ol Kül'e
Gelsin bir hoşça yanalım
Bülbül yuvan yıkıldı mı
Yavrun yere döküldü mü
Ölüm sana dokundu mu
Gelsin bir hoşça yanalım
Nesimî döğünsün taşlar
Akıtalım gözden yaşlar
Hak tariktir hey kardaşlar
Gelsin bir hoşça yanalım
<end>

<start>
Uykudan uyanmış şahin bakışlım
Dedim sarhoş musun söyledi yok yok
Ak elleri elvan elvan kınalı
Dedim bayram mıdır söyledi yok yok
Dedim ne gülersin dedi nazımdır
Dedim kaşın mıdır dedi gözümdür
Dedim ay mı doğdu dedi yüzümdür
Dedim ver öpeyim söyledi yok yok
Dedim aydınlık var dedi aynımda
Dedim günahım çok dedi gönlümde
Dedim mehtap nedir dedi koynumda
Dedim ki göreyim söyledi yok yok
Dedim vatanım mı dedi ilimdir
Dedim bülbül müdür dedi gülümdür
Dedim Nesimî Şah dedi kulumdur
Dedim satar mısın söyledi yok yok
<end>

<start>
Vahdet kaynağından dolu içenler
Kanmıştır badeye şarap istemez
Hakikat sırrına candan erenler
Ermiştir mahbuba mihrap istemez
Bu yolda can yoktur, canan isterler
Gönül kabesinde erkan isterler
Adem'e secdeyi her an isterler
Başka bir ibadet, sevap istemez
Ariftir mushaftan dersler okuyan
Tevrat'ı İncil'i ezber okuyan
Cemal-i mushafı bir bir okuyan
Almıştır fermanı Kur'an istemez
Nesimi'yem aşkla zar-u zar olan
Ezel ikrarında ber karar olan
Kiramen katibe yar-ı gar olan
Düşmüştür defteri kitap istemez
<end>

<start>
Yandı yürek yâr elinden
Bilmem yara ne edeyim
Takatım yok dosta varam
Çare bilmem ne edeyim
Bir yara dışardan olsa
Halk ona bir merhem çalar
Benim yaram içerdendir
Çare bilmem ne edeyim
İki hekim geldi üstüme
Biri dilli birisi lal
Dilliye cevap veremedim
Bilmem ki lala ne deyim
Nesimi'ye dediler ki
Derdine bir derman ara
Bize derman Hakk'tan ola
Çare bilmem ne edeyim
<end>

<start>
Yaptığımız Kabe'dir
Yıktığımız kilise
Şu bizim seyranımız
Bir seyrana benzemez
Süleymanlar içinde
Ali bir Süleyman'dır
Süleymanlar bildiler
Süleyman'a benzemez
Abdesimiz katlanmak
Namazımız sabretmek
Biz bir oruç tutarız
Ramazana benzemez
Kitabımızda kıl var
Dağlar kadar görünür
Bir bir âyet okuruz
Bir Kur`an'a benzemez
Kul Nesimi sen seni
Mânâ bilir söylersin
Biz bir deniz geçeriz
Bir ummana benzemez
<end>

<start>
Yoluna canlar fedadır ya Aliyyelmürtaza
Destgirin hem Hüdadır ya Aliyyelmürtaza
'Lahmüke lahmi' dedi çün ol şefiülmüznibin
Ol da hakkında nidadır ya Aliyyelmürtaza
Zülfikarın haricin boynundan eksik olmasın
Sana Hakktan bu atadır ya Aliyyelmürtaza
Ey şu kimse sevmedi bunda seni anda olur
Havz-ı kevdesden cüdadır ya Aliyyelmürtaza
Kim ki zahir görmedi nakşında nakkaaşı ayan
Bi-basirettir a'madır ya Aliyyelmürtaza
Bu Nesimî mehdin okur,kıl inayet sen ana
Eşiğinde bir gedadır ya Aliyyelmürtaza
<end>

<start>
Seher oldu ey nigarım
Belki gidem diyarımdan
Felek zulmedip ayırdı
Beni gül yüzlü yarımden
Ölen bilir kalan bilir
Seni turap olan bilir
Muhabbet kokusu gelir
Yel estikçe damarımdan
Senin elin bana ermez
Benim gözüm seni görmez
Murayiler kain olmaz
Ayırır yari yarinden
Seyit Nesimi'nin ahı
Gidenler gelmez bir dahi
Medet ey kulların şahı
Mahrum koyma didarından
<end>

<start>
Canım erenlere kurban
Serim meydanda meydanda
İkrarım ezelden kadim
Canım meydanda meydanda
Yanarım yoktur dumanım
Gönlümde yoktur gümanım
Al malım bağışla canım
Varım meydanda meydanda
Kellem koltuğuma aldım
Kan ettim kapına geldim
Ettiğime pişman oldum
Dar'ım meydanda meydanda
Münkir rakipten kaçın
Müminim hulle don biçin
Ben bülbülüm bir gül için
Zarım meydanda meydanda
Gerçek olan olur gani
Gani olan olur veli
Nesimi'yem yüzün beni
Derim meydanda meydanda
<end>

<start>
Ateş-i aşkına yaktın özümü
Halil İbrahim'le nardan gelirem
Ab-ı Kevser ile yudum özümü
Kırkların bezminde dar'dan gelirem
Sual eder isen benim sırrımdan
Cümlemizi halk eyledi varından
Yarattı Muhammed Ali Nurundan
Hakk ile Hak olan yardan gelirem
Cebrail çerağın almış eline
Muhabbeti gider dostun iline
Hayranın şakıyan dudu diline
Rıdvan kapı açmış şardan gelirem
Teni sual etme ol kuru tendir
Canımın içindeki gevher-i kandır
Bu ilmin deryası bahr-i ummandır
Yolu kolaylayan sırdan gelirem
Mansur ile varıb dar'e çekildim
Yusuf ile kul oluben satıldım
Ham'da İsa ile göğe çekildim
Musa ile dahi tur'dan gelirem
Mahkemede sual sordu kadılar
Kitapların orta yere kodular
Sen bu savn'ı kimden aldın dediler
Ustasından aldım Pir'den gelirem
Nesimi'yem ikrarsızdan beriyem
Gerçek erenlerin kemter kuluyam
Ali ravzasının gonca gülüyem
Münkir münafığa Hakk'dan gelirem
<end>

<start>
Böyle kem zamanda cihana geldim
Herkes imanından süzüldü gitti
Talip olan eden erkandan şaştı
Onlar inkarından çözüldü gitti
Kiminin yükü var haddinden kaba
Harmanda nanı yok elinde yaba
Yalancı şıh talip mürit kör baba
Yarısı kuyruğu döküldü gitti
Seyyid Nesimi`yim meydana serim
Doğruyu söylersem yüzerler derim
Bu dünyada olan hayırla şerim
O da defterime yazıldı gitti
<end>

<start>
Bugün ben şâhımı gördüm
Çeşmi cemâli güldür gül
Gül olanın aslı güldür
Peygamberin nesli güldür gül
Kurusu gül, yaşı güldür
Toprağı gül, taşı güldür
Girdim şahın bahçesine,
Cümlesi aşı güldür gül
Asmasında gül dalları,
Kovanında gül balları
Ağacında gül hâlleri,
Servi pınarı güldür gül
Arkı akar çarkı döner,
Gülden değirmeni döver
Yine gülden gül öğütür,
Bendi ırmağı güldür gül
Gülden terâzi yaparlar,
Gül ile gülü tartarlar
Gül alırlar gül satarlar,
Çarşı pazarı güldür gül
Açıl gel ey gonca gülüm,
Ağlatma şeydâ bülbülün
Bu inleyen garib dilin,
Âh-u efgânı güldür gül
Gel hâ gel ha gül Nesîmi,
Geldi yine gül mevsimi
Bu feryad bülbül sesimi
Sesi feryâdı güldür gül.
<end>

<start>
Bu gün ol dilber-i rana
Benimle oldu hem-saye
Ki yüzü güneşe benzer
Latif kaşlarıdır aya
Beli ince,boyu uzun
Yüzü hubdur,sözü mevzun
Dili sihri,okur efsun
Gönlümü verdi yağmaya
Benim gönlüm alan dilber
Yüzü hubdur, sözü enver
Güzeldir 'Allah-u Ekber'
Ne güzel beslemiş daya
Dedim:Ey hubların şahı
Terrahhüm eyle billahi
Gönül ikliminin mahı
Bu günü salma ferdaya
Dedim:Dilber lebin emsem
Olurdu derdime derman
Dedi:Vakti değil,ebsem
Düşersin ceng-ü kavgaya
Dedim:Dilber beni öldür
Gerek ağlat,gerek güldür
Nesimi çün sana kuldur
Serini koymuş ortaya
<end>

<start>
Cananı benim sevdiğimi can bilir ancak
Gönlüm dileğin dünyada canan bilir ancak
Bildim hem akl ile hem ilm ile hakkı
Söyle bildim onu ki kuran bilir ancak
Ibdal oluben beyliğin eden arifi gör ki
Bu saltanatın kadrini sultan bilir ancak
Kim aşk denizine dalıp gark olagörsün
Bu aşk denizinin bahrini umman bilir ancak
Ey saki getir devr-i ayağın tozu ile sun ki
Bu devr-ayağın devrini devran bilir ancak
Işret meclisine gelip giden meyler içilir
Pinhane çeker şöyle ki şeytan bilir ancak
Hiç kimse Nesimi sözünü fehm edebilmez
Bu kuş dilidir bunu süleyman bilir ancak
<end>

<start>
Derdim ondur, çün dokuz diyemem ağ yare men
Sekizinde kaldı aklım, yedisinde avare men
Altısı mende var iken, beşten çekemem elimi
Dörtte Hüda lütfederse, üçte buldum çare men
Ey Nesimi çün iki gönül hali değildir
Anın için yalvarırım gece gündüz bir'e men
<end>

<start>
Dil binayı kibriyadır
Yıkma gönlün kimsenin
Esrar-ı kenzi Hüdadır
Yıkma gönlün kimsenin
Mümin kalbine eyle
İzzet ile hürmeti
Daha enderi Hüdadır
Yıkma gönlün kimsenin
Kalb-i mümin Beyt-ü Hakk'tır
Hac-ı Ekber andadır
Belki Hakk onda bakidir
Yıkma gönlün kimsenin
Ey Nesimi belki Hakk'ın
Belki vahdetnamedir
Secdegahım Mustafa'dır
Yıkma gönlün kimsenin
<end>

<start>
Düştü gönül ala gözün ağına vü karasına
Ayruk anunla kimsenin ağı ne vü karası ne
Geldi figana can yine ney kimi suz u derd ile
Kim ne bilir bu hastanın derdi nedir devası ne
Turraların cefaların sorma bu mübtelaya kim
Eylemişim feda anun canımı her belasına
Çünkü cefasız ey gönül kimse murada irmedi
Cevre tahammül eyle tur şol sanemin cefasına
Nur u ziya içindeyim garka veli bu halimi
Ol ne bilir ki düşmedi mihr- i ruhun hevasına
Yek- cihet olgıl ey gönül can u cihana ur kafa
Yüzünü doğru tut Haka ur kamunun kafasına
Hüsn ü cemfile bakmağa arı safa nazar gerek
Düşmesin arısız nazar ayinenin safasına
Dil- ber elinde aşıkın katli neden haram ola
Aşıka çün halal eder vaslını kan bahasına
Aldı alı fü ile şol ala gözlü gönlümü
Gör bu ali ne düşmüş ol gözlerinin alasına
Çün bu yalancı dünyenin akıbeti fenayimiş
Geç kamudan Nesimi tek bakma anun bakasına
<end>

<start>
Ehl-i iman işlerini şol demde inkar ettiler
Çün Nesimî'yi Halep şehrinde berdar ettiler
Öyle kim cevr eyleyüp zulm ile hakkı bastılar
Ahsen-i takvimi gör kim nice inkar ettiler
Müftüler fetva verüben hakkı batıl ettiler
Küfr edüp imana gelmez,gelmeğe ar ettiler
Hak bana emreyeledi söyle deyüben söyledim
Sözlerimi destan edüp alemde destan ettiler
Bileyüben bıçakların çünkü canıma kıydılar
Sag iken ben aşkı gör nice bimar ettiler
Soydular çıkardılar tenimden çün derimi
Yas edüp gökde melekler cümlesi zar ettiler
Ey Nesimî vasıl oldun Hakk-ı Rahmana sen
Cennet-ül me'vayı buldun,yerin gürzar ettiler
<end>

<start>
El bana cevr etme sende bulursun
Ya birde ikide yedide onda
Tut mürşid eteğin vasıl olursun
Medet nazargahı yedide onda
Üçlere yoldaş ol eyle niyazı
Hüda kabul eder böyle niyazı
Dün ü gün ah edüp eyle niyazı
Arsa-i aşk içre yedide onda
Nesimi yedide onda mı dersin
Üçler meclisinde onda mı dersin
Elestü bezminde onda mı dersin
Kırıklar dergahında yedide onda
<end>

<start>
Erenler Şah'tan gelirler
Ali derler Pirimize
İmamların kullarıyız
Münkür ermez sırrımıza
Pirimiz Kırklar,Yediler
Bu yolu onlar kurdular
Bizede böyle dediler
Kanarsan ikrarımıza
Muhip mürşidine uydu
Arif olan hisse duydu
Münafıklar nice kıydı
Tiğ çektiler Pirimize
Bildik aslımızdır Adem
Kısmetimiz verdi Hüdam
Halifeler bastı kadem
Taç vurdular serimze
Ateş yanar kazan çoşar
Dalgalanır boydan aşar
Şulesi aleme düşer
Bakın bizim nurumuza
Nesimi sözünü pişir
Özüne muhabbet düşür
Bezirganlar gevher taşır
Güne gün şarımıza
<end>

<start>
Ayrılık dolusun aldım destime
Dostlar himmet eylen gidelim bugün
Hasret kaldım yaranıma dostuma
Dostlar himmet eylen gidelim bugün
Vücud yaralandı sağlanmak olmaz 
Sair ateşlere dağlanmak olmaz 
Gönül cüş eyledi eğlenmek olmaz 
Dostlar himmet eylen gidelim bugün
Ayrılık firkatı düştü bu cana
Kavuşmak isterim kaşı kemana
Hasretteyim eşe dosta yarana
Dostlar himmet eylen gidelim bugün
Çekerim firkatı yanarım nara
Genç yaşımda çok hal geldi bu sere 
Sekiz aydır hasret kaldım o yara 
Dostlar himmet eylen gidelim bugün
Eşinden aynlan aşık del'olur
Akar gözlerimin yaşı sel olur
Böyle ayrılana bir gün gel olur
Dostlar himmet eylen gidelim bugün
Hasretim pek bu aylarda bu yılda 
Nice bir gezeyim şu gurbet elde 
Bizi unutmayın duada dilde
Dostlar himmet eylen gidelim bugün
Biçare PERVANE gurbette kaldı
Şu aşkın dertleri sinemi deldi
Aylar tamam oldu çileler doldu 
Dostlar himmet eylen gidelim bugün.
<end>

<start>
Zülf-ü kâküllerin amber misali 
Buy-u erguvandan güzelsin güzel
Kızarmış gonca gül gibi yüzlerin
Şah-ı gülistandan güzelsin güzel
Yüzünde yeşil ben aşikar olmuş
Çekilmiş kaşların zülfikâr olmuş
Gözlerin aleme hükümdar olmuş
Mühr-ü Süleyman'dan güzelsin güzel
Kurulmuş göğsünde bahçe-i vahdet
Hatmolmuş kadrinle tûbayı hikmet
Cemalin seyreden istemez cennet
Sen huri gılmandan güzelsin güzel
Gözlerin velfecri benzer imrân'e
Seni seven âşık olur divane
Yanakların şûle, vermiş cihane
Yüz mahı tabandan güzelsin güzel
Çiğ düşmüş çayıra benzer yüzlerin
Âşıkın öldürür şirin sözlerin
Mısrın hazinesi değer gözlerin
Zühre-i rahşandan güzelsin güzel
Sıdkı der suretim hattın secdegâh
Cümle güzellere oldum pişegâh 
Güzeller tacısın yüzün padişah
Yusuf-u kenan'dan güzelsin güzel
<end>

<start>
Çatılmadan yerin göğün binası 
Muallakta iki nur'a düş oldum 
Birisi Muhammed, birisi Ali 
Lahmike lahmi de bire düş oldum.
Ezdi aşkın şerbetini hoş etti 
Birisi doldurdu biri nuş etti 
İkisi bir derya olup cüş etti
La'l ü mercan inci dür'e düş oldum.
O derya yüzünde gezdim bir zaman 
Yoruldu kanadım dedim el'aman
Erişti car'ıma bir ulu sultan
Şehinşah bakışlı ere düş oldum.
Açtı nikabını ol ulu sultan 
Yüzünde yeşil ben göründü nişan 
Kaf ü nun suresin ol(udum o an
Arş kürs binasında yare düş oldum.
Ben Ademden evvel çok geldim gittim
Yağmur olup yağ'dım ot olup bittim 
Bülbül olup firdevs bağında öttüm
Bir zaman gül için har'a düş oldum.
Adem ile balçık olup ezildim
Bir noktada dört hurufa yazıldım 
Ademe calı olup Şit'e süzüldüm 
Muhabbet şehrinde kara düş oldum.
Mecnun olup Leyla için dolandım
Buldum mahbubumu inanıp kandım 
Gılmanlar elinden hulle donandım 
Dostun visalinde nar'a düş oldum.
On dört yıl dolandım Pervanelikte
SIDKÎ ismim buldum divanelikte
Sundular aşk meyin mestanelikte
Kırkların ceminde dar'a düş oldum.
SIDKI'yam çok şükür didara erdim
Aşkın pazarında hak yola girdim 
Gerçek ariflere çok meta verdim 
Şimdi Hacıbektaş Pire düş oldum.
<end>

<start>
Bir selam göndermiş o nazlı yarım 
Yüz sürüp payına gitmeyinc'olmaz 
Artar bülbül gibi Ah ile zarım
bostun bahçesinde ötmeyinc'olmaz
Cennet bahçesinde Huri kızları 
Hayal oldu, gözlerime gözleri 
Keman ebruları güneş yüzleri
Sükker leblerinden tatmayınc'olmaz
Abdal oldum hırka giydim şal gibi
Aceb gülermiyim ben de el gibi
Bahçede açılmış gonca gül gibi
Canımı canına katmayınc'olmaz
Daha ne gam yarı bulduktan sonra 
Sinem sinesine sardıktan sonra 
Dost yolunda abdal olduktan sonra
Ar namus hırkasın atmayınc'olmaz
Kul PERVANE'm gitmez oldu hayalin
Ne yaman yeğindir derd ü melalin
Hublar serfirazı Nur-i Cemalin
Ulaşıp destine yetmeyinc'olmaz
<end>

<start>
Aşk atına süvar olan aşıklar
Ölünceye kadar yorulmaz imiş
Hakkı can gözüyle gören sadıklar
Bu fani dünyaya sarılmaz imiş
Arifler mal için etmez teftişi
Cümlenin muradın veren bir kişi
Bir gerçeğe taktıranlar kirişi
Değme tokmak ile kırılmaz imiş
Kiraman katibi cümleyi yazan
Berhudar mı olur doğrudan azan
Fırsat elde iken sermaye kazan
Eli boş divana varılmaz imiş
Bahçesini serçeşmeden suvaran
Muhabbet meyvesi biter firavan
Ehl-i Beytten çerağını uyaran
Kıyamete kadar kararmaz imiş
SIDKI der yar olma kavl-i yalana
Sakın emeğini verir talana
Bunda al-evlada muhib olana
O divanda sual sorulmaz imiş
<end>

<start>
Siyah perçemlerin hatem yüzlerin
Garip bülbül gibi zareler beni
Hilal ebrulerın ahu gözlerin
Tiğ-i sevda yaralar beni
Kaşların Bismillah, vechin Beytullah
Seni öz nurundan yaratmış Allah
Sevmişem ben seni terketmem Billah
Aşkın hançerile vuralar beni
Elif kametine hayran olduğum
Gece gündüz hayaline yeldiğim
Hep senin içindir boyun eğdiğim
Yoksa zaptedemez buralar beni
Hub cemalin gördüm ahüzar oldum
Aşkına düşeli sevdakar oldum
Kalmadı tahammül bikarar oldum
Meğer tabutlara saralar beni
SIDKI'yam Billahi, ben terketmezem
Başka güzellere gönül katmazam
Dövsen de kovsan da burdan getmezem
Meğer ferman gelip süreler beni
<end>

<start>
Lamekan elinden kan'a getirdin
Ya Rabbena şükür elhamdülillah.
Hayat verdin bu cihana getirdin
Ya Rabbana şükür elhamdülillah.
On iki yaşımda aşka düşürdün 
Biryan ettin bu sinemi pişirdin 
Kanat verdin nice dağlar aşırdın
Ya Rabbena şükür elhamdülillah.
Sürdüm yüzlerimi ulu dergaha 
Dergahta oturan gül yüzlü şaha 
Dönmüşem yönümü ol kıblegaha
Ya Rabbena şükür elhamdülillah.
Sene bin iki yüz doksan üçünde 
İçirdiler aşk badesin düşümde 
Bir güzelin sevdası var başımda
Ya Rabbena şükür elhamdülillah.
Ayal verdip, evlat verdin, zat verdin 
Kılıç verdin, kalkan verdin, at verdin 
Her bir dileğimi iki kat verdin
Ya Rabbena şükür elhamdülillah.
Biri üç yüz kırk oldu tarihi hicret 
Kırk yedi yıl kıldım mürşide hizmet 
Şeyh Sultan Feyzullah eyledi himmet
Ya Rabbena şükür elhamdülillah.
Cemaleddin hünkar dil-i şadıma.
İrşad ile SIDKİ dedi adıma
Hasılı yetirdin her muradıma
Ya Rabbena şükür elhamdülillah.
<end>

<start>
Mahlasım Pervane gezdim bir zaman 
Sıdki mahlasını verdi bir üstad.
Vedullah suresi okundu ilan 
Hamdülillah beni eyledi irşad.
Hicab perdeleri kalktı gözümden
Türlü hikmet zahir oldu özümden
Kerem buldum kadd-i serfirazımdan
Anın içün böyle olmuşum dilşad.
Erişti feyz-i Hak eseri cana
Açtım gözlerimi baktım cihana
Çok şükür kul oldum azim sultana
Harabe kalbimi eyledi bünyad.
Erenler şahından dersimi aldım 
Doksan bin kelamın künhünü buldum 
Aslı bir noktadır zatını bildim.
Her, cana söylenmez iş bu istidad.
SIDKİ sadık bu mahlası bulalı
Kalmadı gönülde dünya melali 
Mabudum, maksudum nüri Cemali
O bana Şirin'dir, ben ona Ferhad.
<end>

<start>
Bir zaman efsane yeldim cihanda
Şimdi bir sultana eriştik şükür
Fehmettim eşyayı seb'ül mesan da
Nokta-i bürhana eriştik şükür
Yedi harften bir noktaya süzüldük
Esmaü'l Hüsna'ya anda yazıldık
Ehlibeyt'in katarına düzüldük
Menzil'i merdane eriştik şükür
Eliftir dersimiz be dir hecemiz
Feyz-i Hakka mazhar oldu nicemiz
Hakikat kitabın açtı hocamız
Sure-i İmrana eriştik şükür
Otuz altı babdan içeri girdik
Hamdülillah ne hub didara erdik
Kaldırdı nikabın cemalin gördük
Acaib seyrana eriştik şükür
SIDKI der dembedem zikrullahımız
Cana hayat verir Feyzullahımız
Sertac-i Muhammed eyvallahımız
Sırr-ı lamekana eriştik şükür
<end>

<start>
Aşk atına süvar olan aşıklar
Ölünceye kadar yorulmaz imiş
Hakkı can gözüyle gören sadıklar
Bu fani dünyaya sarılmaz imiş
Arifler mal için etmez teftişi
Cümlenin muradın veren bir kişi
Bir gerçeğe taktıranlar kirişi
Değme tokmak ile kırılmaz imiş
Kiraman katibi cümleyi yazan
Berhudar mı olur doğrudan azan
Fırsat elde iken sermaye kazan
Eli boş divana varılmaz imiş
Bahçesini serçeşmeden suvaran
Muhabbet meyvesi biter firavan
Ehl-i Beytten çerağını uyaran
Kıyamete kadar kararmaz imiş
SIDKI der yar olma kavl-i yalana
Sakın emeğini verir talana
Bunda al-evlada muhib olana
O divanda sual sorulmaz imiş
<end>

<start>
Siyah perçemlerin hatem yüzlerin
Garip bülbül gibi zareler beni
Hilal ebrulerın ahu gözlerin
Tiğ-i sevda yaralar beni
Kaşların Bismillah, vechin Beytullah
Seni öz nurundan yaratmış Allah
Sevmişem ben seni terketmem Billah
Aşkın hançerile vuralar beni
Elif kametine hayran olduğum
Gece gündüz hayaline yeldiğim
Hep senin içindir boyun eğdiğim
Yoksa zaptedemez buralar beni
Hub cemalin gördüm ahüzar oldum
Aşkına düşeli sevdakar oldum
Kalmadı tahammül bikarar oldum
Meğer tabutlara saralar beni
SIDKI'yam Billahi, ben terketmezem
Başka güzellere gönül katmazam
Dövsen de kovsan da burdan getmezem
Meğer ferman gelip süreler beni
<end>

<start>
Lamekan elinden kan'a getirdin
Ya Rabbena şükür elhamdülillah.
Hayat verdin bu cihana getirdin
Ya Rabbana şükür elhamdülillah.
On iki yaşımda aşka düşürdün 
Biryan ettin bu sinemi pişirdin 
Kanat verdin nice dağlar aşırdın
Ya Rabbena şükür elhamdülillah.
Sürdüm yüzlerimi ulu dergaha 
Dergahta oturan gül yüzlü şaha 
Dönmüşem yönümü ol kıblegaha
Ya Rabbena şükür elhamdülillah.
Sene bin iki yüz doksan üçünde 
İçirdiler aşk badesin düşümde 
Bir güzelin sevdası var başımda
Ya Rabbena şükür elhamdülillah.
Ayal verdip, evlat verdin, zat verdin 
Kılıç verdin, kalkan verdin, at verdin 
Her bir dileğimi iki kat verdin
Ya Rabbena şükür elhamdülillah.
Biri üç yüz kırk oldu tarihi hicret 
Kırk yedi yıl kıldım mürşide hizmet 
Şeyh Sultan Feyzullah eyledi himmet
Ya Rabbena şükür elhamdülillah.
Cemaleddin hünkar dil-i şadıma.
İrşad ile SIDKİ dedi adıma
Hasılı yetirdin her muradıma
Ya Rabbena şükür elhamdülillah.
<end>

<start>
Mahlasım Pervane gezdim bir zaman 
Sıdki mahlasını verdi bir üstad.
yedullah suresi okundu ilan 
Hamdülillah beni eyledi irşad.
Hicab perdeleri kalktı gözümden
Türlü hikmet zahir oldu özümden
Kerem buldum kadd-i serfirazımdan
Anın içün böyle olmuşum dilşad.
Erişti feyz-i Hak eseri cana
Açtım gözlerimi baktım cihana
Çok şükür kul oldum azim sultana
Harabe kalbimi eyledi bünyad.
Erenler şahından dersimi aldım 
Doksan bin kelamın künhünü buldum 
Aslı bir noktadır zatını bildim.
Her, cana söylenmez iş bu istidad.
SIDKİ sadık bu mahlası bulalı
Kalmadı gönülde dünya melali 
Mabudum, maksudum nüri Cemali
Ol bana Şirin'dir, ben ona Ferhad.
<end>

<start>
Bir zaman efsane yeldim cihanda
Şimdi bir sultana eriştik şükür
Fehmettim eşyayı seb'ül mesan da
Nokta-i bürhana eriştik şükür
Yedi harften bir noktaya süzüldük
Esmaü'l Hüsna'ya anda yazıldık
Ehlibeyt'in katarına düzüldük
Menzil'i merdane eriştik şükür
Eliftir dersimiz be dir hecemiz
Feyz-i Hakka mazhar oldu nicemiz
Hakikat kitabın açtı hocamız
Sure-i İmrana eriştik şükür
Otuz altı babdan içeri girdik
Hamdülillah ne hub didara erdik
Kaldırdı nikabın cemalin gördük
Acaib seyrana eriştik şükür
SIDKI der dembedem zikrullahımız
Cana hayat verir Feyzullahımız
Sertac-i Muhammed eyvallahımız
Sırr-ı lamekana eriştik şükür
<end>

<start>
Başım açık yalınayak yürüttün
Sen merhamet eyle lebbi balım yar
Yüreğimi ceviz gibi çürüttün
Senin aşkın büktü kaddi dalım yar
Çektirme cefalar yandırma nara
Yitirdim aklımı kaldım divane
Köşeyi vahdette koyma avare
Dar-ul aman cemallettin velim yar
Sıdkı yakma ömrüm kal-u kıl ile
Hazine aranmaz kuru fal ile
Yırtık gömlek ile eski şal ile
Daha böyle nasıl olur halim yar
<end>

<start>
Ayrılık zamanı geldi gaziler
Yakar bu sinemi nar derli dertli
Ah ettikçe ciğerlerim sızılar
Ağlayı ederim zar dertli dertli
Gel karşıma dal boyunu göreyim
Bir dolu ver muradıma ereyim
Sana bir yadigar mendil vereyim
Sil çeşmin yaşını var dertli dertli
Geçen sohbetlerdi düşün hayal et
Sen de benim için ağla melal et
Ayrılık vaktidir hakkın helal et
Kuşlardan haberim sor dertli dertli
Çektiğim dertleri edemem beyan
Hasretinle oldu gözlerim al kan
Sevda-ı gamzenle bu tığ-i hicran
Eyledi bağrıma kar dertli dertli
Sefil Sıdkı çağırırım erlere
Aktı çeşmim yaşı döndü sellere
Düştü nasibimiz gurbet ellere
Gözle yollarımı yar dertli dertli
<end>

<start>
Ferhat oldum bir lebleri Şirin'e
Büktü kametimi dal etti beni
Canım kurban ak gerdanın nuruna
Yaktı aşk oduna kül etti beni
İnci mercan dür dizilmiş dişlerin
Lale sümbül gül ü reyhan saçların
Mahpare yüzlerin hilal kaşların 
Acayip acayip hal etti beni
Lütfeyle sultanım ahvalime bak
Bu cefadan kurtulmaya mümkün yok
Senin sevdaların bana verdi hak
Ayaklar altında yol etti beni
Aklımı mest etti bir dolu camın
Güzelliğin yekta duyuldu namın
Dert ile hasretin firkatin gamın
Akar boz bulanık sel etti beni
Yaktı Pervane'yi güneş yüzlerin
Cana hayat verir şirin sözlerin
Mahitap cemalin ahu gözlerin
Akıbet alemde del'etti beni
<end>

<start>
Bir haber sorayım erenler size
Sevdiğimden lütf-ü ihsan mı geldi
Mevlanın aşkına söyleyin bize
Müjde mi efkar mı efgan mı geldi
Efgan geldi ise giyem karalar
Bizim davamızı o dost aralar
Hasretinden açılmıştır yaralar
Tabipler şahından derman mı geldi
Devran bana çok cefalar yetirdi
Adü sözü dertlerimi artırdı
Dosttan bu nameyi kimler getirdi
Sail midir yoksa kervan mı geldi
O nameyi salan canan mı idi
İçinde okunan Kuran mı idi
Dosta gelen ehl-i iman mı idi
Yoksa bir münafık şeytan mı geldi
Sıtkı bu dert ile yandı kurudu
Eyvah gurbet elde ömrüm çürüdü
Münafıklar cellat oldu yürüdü
Yoksa katlimize ferman mı geldi
<end>

<start>
Gönül gitmek ister dost illerine
Ve lakin aduden ara bulunmaz
Çıkıp divanına hoş dillerine
Halim arzetmeye sıra bulunmaz
Çıkıp divanına ağlayamadım
Bir kere derdimi söyleyemedim
Gaziler yaramı bağlayamadım
Ben gibi bir bahtı kara bulunmaz
Nazar kıl bendene zülfü siyahim
Ah ettikçe arşa çıkar fizahım
Kapında gedalar çok amma şahım
Ben gibi ciğeri pare bulunmaz
Dost kendini aşıklara övdürür
Keman ebruların yıkar ağdırır 
Niceleri sevdasına yeldirir
Böyle bir telleri cura bulunmaz
Pervane'm derdimi söylemem ele
Kendi tecellamdır düştüm bu hale
Yareme bir merhem kendimden ola
Sair tabiplerden çare bulunmaz
<end>

<start>
Ey erenler bu meydanda müşkülüm
Seçilmedi gitti bilmem ne haldir
Dosta gidem dedim bağlandı yolum
Açılmadı gitti bilmem ne haldir
Can ah çeker arzu kılar cananı
Dem be dem artmakta zar ü efganı
Hazırlandı amma gönül kervanı
Göçülmedi gitti bilmem ne haldir
Beller duman kış çevirdi yolumu
Balım Sultan sen bilirsin halimi
Dost aşkına doldurdular dolumu
İçilmedi gitti bilmem ne haldir
Bir ziya bulmuşum aşk çerağından
Can bülbülü çıkmaz dostun bağından
Secer bellerinden Yıldız Dağından
Geçilmedi gitti bilmem ne haldir
Sefil Sıdkı abdal oldu yürüdü
Açılmadı dağlar duman bürüdü
Aşk derdinden çeşmim yaşı kurudu
Saçılmadı gitti bilmem ne haldir
<end>

<start>
Severim sultan cemali
Eller ne derse desinler
Gönlümden gitmez hayali
Eller ne derse desinler
Gönlüm bir sultana bağlı
Aşk elinden ciğer dağlı
Lale sümbül bahar çağı
Eller ne derse desinler
Sefil Sıdkı düştüm zara
Gönül arzu çeker yara
Vasıl oldum bir didara
Eller ne derse desinler
<end>

<start>
İçtim aşk meyini oldum bir divane
Düştüm sevdalara yar delisiyim
Yandı gönül yandı aşkın narına
Sönmez yüreğimde nar delisiyim
Düştüm Sahralara ağlamak karım
Bir Mecnun misali yari ararım
Kalmadı tah'mülüm yoktur kararım
Başladım efkara zar delisiyim
Sıdkı der eyledim bu yolda ikrar
Her can bilmez nedir bendeki esrar
Gönül vaz mı geçer etseler berdar
Şimdi Mansur gibi dar delisiyim
<end>

<start>
Çatılmadan yerin göğün binası 
Muallakta iki nur'a düş oldum 
Birisi Muhammed, birisi Ali 
Lahmike lahmi de bire düş oldum.
Ezdi aşkın şerbetini hoş etti 
Birisi doldurdu biri nuş etti 
İkisi bir derya olup cüş etti
La'l ü mercan inci dür'e düş oldum.
O derya yüzünde gezdim bir zaman 
Yoruldu kanadım dedim el'aman
Erişti car'ıma bir ulu sultan
Şehinşah bakışlı ere düş oldum.
Açtı nikabını ol ulu sultan 
Yüzünde yeşil ben göründü nişan 
Kaf ü nun suresin ol(udum o an
Arş kürs binasında yare düş oldum.
Ben Ademden evvel çok geldim gittim
Yağmur olup yağ'dım ot olup bittim 
Bülbül olup firdevs bağında öttüm
Bir zaman gül için har'a düş oldum.
Adem ile balçık olup ezildim
Bir noktada dört hurufa yazıldım 
Ademe calı olup Şit'e süzüldüm 
Muhabbet şehrinde kara düş oldum.
Mecnun olup Leyla için dolandım
Buldum mahbubumu inanıp kandım 
Gılmanlar elinden hulle donandım 
Dostun visalinde nar'a düş oldum.
On dört yıl dolandım Pervanelikte
SIDKÎ ismim buldum divanelikte
Sundular aşk meyin mestanelikte
Kırkların ceminde dar'a düş oldum.
SIDKI'yam çok şükür didara erdim
Aşkın pazarında hak yola girdim 
Gerçek ariflere çok meta verdim 
Şimdi Hacıbektaş Pire düş oldum.
<end>

<start>
Ayrılık dolusun aldım destime
Dostlar himmet eylen gidelim bugün
Hasret kaldım yaranıma dostuma
Dostlar himmet eylen gidelim bugün
Vücud yaralandı sağlanmak olmaz 
Sair ateşlere dağlanmak olmaz 
Gönül cüş eyledi eğlenmek olmaz 
Dostlar himmet eylen gidelim bugün
Ayrılık firkatı düştü bu cana
Kavuşmak isterim kaşı kemana
Hasretteyim eşe dosta yarana
Dostlar himmet eylen gidelim bugün
Çekerim firkatı yanarım nara
Genç yaşımda çok hal geldi bu sere 
Sekiz aydır hasret kaldım o yara 
Dostlar himmet eylen gidelim bugün
Eşinden aynlan aşık del'olur
Akar gözlerimin yaşı sel olur
Böyle ayrılana bir gün gel olur
Dostlar himmet eylen gidelim bugün
Hasretim pek bu aylarda bu yılda 
Nice bir gezeyim şu gurbet elde 
Bizi unutmayın duada dilde
Dostlar himmet eylen gidelim bugün
Biçare PERVANE gurbette kaldı
Şu aşkın dertleri sinemi deldi
Aylar tamam oldu çileler doldu 
Dostlar himmet eylen gidelim bugün.
<end>

<start>
Bir selam göndermiş o nazlı yarım 
Yüz sürüp payına gitmeyinc'olmaz 
Artar bülbül gibi Ah ile zarım
bostun bahçesinde ötmeyinc'olmaz
Cennet bahçesinde Huri kızları 
Hayal oldu, gözlerime gözleri 
Keman ebruları güneş yüzleri
Sükker leblerinden tatmayınc'olmaz
Abdal oldum hırka giydim şal gibi
Aceb gülermiyim ben de el gibi
Bahçede açılmış gonca gül gibi
Canımı canına katmayınc'olmaz
Daha ne gam yarı bulduktan sonra 
Sinem sinesine sardıktan sonra 
Dost yolunda abdal olduktan sonra
Ar namus hırkasın atmayınc'olmaz
Kul PERVANE'm gitmez oldu hayalin
Ne yaman yeğindir derd ü melalin
Hublar serfirazı Nur-i Cemalin
Ulaşıp destine yetmeyinc'olmaz
<end>

<start>
Âdem yaratılıp binâ olmadan
Nice bin yıl evvel yaşımız bizim
Buğday yere düşüp dâne olmadan
Kudretten pişiktir aşımız bizim
Azrail memuriyete geçmeden
İsrafil mikail arşa uçmadan
Cebrail hal olup kanat açmadan
Konmuştur kandile kuşumuz bizim
Nakş olmadan ayın günün cilhası
Mazhar-ı nûr idik Hak âşinası
Yapılmadan yerin göğün binası
Külünkten geçmiştir taşımız bizim
Bir gürûhuz niyazımız Allaha
Bağlıdır belimiz kelâmullaha
Şükür mazhar olduk cemâlullaha
Ehl-i irfanız yok naşımız bizim
Lâ-mekan şehrinden bu kana geldik
Nefh olunduk kevn ü mekâna geldik
Devreyleyip nakş-ı insâna geldik
Hakkı zikretmektir işimiz bizim
Uğradık kırklara devran içinde
Sundular aşk meyin irfan içinde
Hak cemalin gördük seyran içinde
Hayr ile yoruldu düşümüz bizim
Sıdkı`yâ bu derin sergerdânıyız
Evvel baki idik şimdi faniyiz
Hünkar dergahının dervişanıyız
Bir mürşide bağlı başımız bizim
<end>

<start>
Amasya ilinde kapandım kaldım
Aman Allah nasib eyle yarimi
Yari görmeyince alma canımı
Derdine düşeli sarardım soldum
Aman Allah nasib eyle yarimi
Yari görmeyince alma camımı
Gözüme hayaldir zülf-i siyahım
Göklere dayandı ah ile vahım
Her seher bülbül veş artar fizahım
Aman Allah nasib eyle yarimi
Yari görmeyince alma canımı
Ey gaziler bakın benim işime
Ayrılık dertleri geldi başıma
Çoktan beri hasret kaldım eşime
Aman Allah nasib eyle yarimi
Yari görmeyince alma camımı
Çorum'dan aşınca şol yüce beli
Garip öter Amasya'nın bülbülü
Göre idim o saçları sümbülü
Aman Allah nasib eyle yarimi
Yari görmeyince alma canımı
Kul Pervane'm Amasya'dan mey içtim
Şimdi tanımazlar kalıp değiştim
Ferhad dağlarından çok geldim geçtim
Aman Allah nasib eyle yarimi
Yari görmeyince alma canımı
<end>

<start>
Âşık oldum bir keremler kân’ına
Gönül arz ettiği cana kavuştu
Sürdüm yüzlerimi asitanına
Mur-ı cismim Süleymana kavuştu
Düşüp sevdalara ağlar gezerken
Sinemi aşk ile dağlar gezerken
Bulanık sel gibi çağlar gezerken
Katre-i dil bir ummana kavuştu
Gördüm cemalini elhamdülillah
Durdum divanına dedim eyvallah
Ay gibi parladı nur-i Feyzullah
Şükür gönlüm bir sultana kavuştu
Bin iki yüz doksan üç oldu yıllar
Aktı gözlerimden kan oldu seller
Erişti nevbahar açıldı güller
Can bülbülü gülistana kavuştu
Pervane’yim yandım bir hüsn-i mah’a
Düştüm leyl ü nehar ah ile vaha
Yaşım on iki de geldim dergâha
Hamdülillah can canana kavuştu
<end>

<start>
Ah eyleyip yollarına bakarım
Ağlarım ki nazlı yarim gelecek
Sular gibi enginine akarım
Çağlarım ki nazlı yarim gelecek
Tazelendi şu sinemde yareler
Haktan ola bu derdime çareler
Mecnun gibi yedi yıldır kareler
Bağlarım ki nazlı yarim gelecek
Böyle çalmış Hak alnıma kalemi
Çok çektim alemde ben bu elemi
Ayrılık narıyla dertli sinemi
Dağlarım ki nazlı yarim gelecek
Hint’te midir bilmem Çin ü Maçin’de
İntizarım kaldı sünbül saçında
Arı gibi bir peteğin içinde
İnlerim ki nazlı yarim gelecek
Gönlüm arz ediyor çeşm-i mestini
Levha-ı kalbime yazdım ismini
Sıdkî der ki leyl ü nehar ismini
Söylerim ki nazlı yarim gelecek
<end>

<start>
Ayrılık hasreti kar etti cana
Seher yeli sevdiğimden ne haber
Selamım tebliğ et kutb-i cihana
Seher yeli sevdiğimden ne haber
Bülbül gibi bağlamışım kareler
Ayrılık derdine nedir çareler
Merhem kabul etmez dilden yareler
Seher yeli sevdiğimden ne haber
Sıtkı`yam kalmışım ıssız çöllerde
Böyle dert bulunmaz gayrı kullarda
Gönlüm intizarda gözüm yollarda
Seher yeli sevdiğimden ne haber
<end>

<start>
Temiz şeyler düşündük, tertemiz; 
Uzun yollar boyunca, beraber; 
Eli elimde, yan yana, sessiz; 
Çevremizde karanlık çiçekler.
Yapayalnız, kırda, yeşil gecede; 
Yürüyorduk, nişanlılar gibi; 
Gökte ay, masaldaki bir meyve; 
Bölüştük o sihirli meyveyi.
Ve öldük yosunlar üzerinde,
Uzakta, yalnız, o mırıltılı,
O dost ormanın gölgelerinde.
Sonra gökte, nurlarla sarılı,
Buldum seni, yaş dolu gözlerim,
Sevgili sükut yoldaşım benim...
Çeviri: Orhan Veli
<end>

<start>
Üstünde güvercinler gezen şu rahat damın
Kalbi atar ardında birkaç mezarla çamın
Şaşmaz öğle zamanı ateşlerle yaratır
Denizi, denizi, hep yeni baştan denizi
Tanrıların sükunu çeker gözlerimizi
Bir düşünceden sonra, ah o ne mükafattır
İnce pırıltıların o ne saf hüneridir
Bir seçilmez köpükte nice elmas eritir
Nasıl bi sükun sanki peyda olur o demde
Ve güneş uçurumun üstüne gelir durur
Ebedi bir davanın saf marifeti budur
Zaman kıvılcım, hülya bilmek olur âlemde
Basit Minerva mabedi tükenmeyen hazine
Yığın halinde sükun, göz önünde define
Kaşlarını çatan su, bi alev perde altı
Kendine nice uyku saklayan göz, ey bana
Mukadder olan sükut… Ruhta yükselen bina
Fakat bin kiremidi yaldızlı dam, ey çatı.
Bir tek ahın içinde belli zaman mabedi
Etrafımda denize bakışlarımın bendi
Çıkarım o saf yere artık bütün bütüne
Ve bütün tanrılara son adağım olarak
Asude bir meneviş dağıtır kucak kucak
Şahane bir istihkar irtifalar üstüne
Nasıl ağızda yemiş zevk olup da erirse
O yokluğunu nasıl lezzete çevirirse
Varsın şekli mahvolsun, orda içime siner
Benliğimin ilerde duman olacak özü
Eriyen ruha söyler bir şarkıyla gökyüzü
Nasıl değişmededir ulu sahiller…
ÇEVİRİ: Sabri Esat Siyavuşgil
<end>

<start>
Gök! Benim… Geliyorum ölüm mağaralarından,
Duymaya çarpışını sahile dalgaların,
Görüyorum altın kürekli kadırgaların
Belirişlerini şafakla karanlıklardan.
Ünlüyor kralları şimdi bu yalnız eller,
Tuzlu sakalları parmaklarımı eylerdi; 
Ağlıyordum. Onlar utkularını söylerdi
Ardında gemilerin uzaklaşan körfezler.
Duyuyorum boynuzların, süel boruların
Kalkışına tempo tutuşunu kürelerin; 
Boğuyor gürültüyü türküsü tayfaların.
Şanlı burnunda gemilerin, coşkun Tanrılar,
O eski gülüşleriyle dövdüğü denizlerin
Yontuk, dost kollarını bana uzatıyorlar.
ÇEVİRİ: İLHAN BERK
<end>

<start>
Gülümser
Acının hep kaynayan kıyısında
Küllenmiş ateş gözü
Soy mutluluğun.
Tüner
Çiçek karanlığına
O ürkek sevgi
Sarı kaçışmasından yellerin
Akşam üstleri.
Solur
Bir gel-git arası yaşam
Bir sevinç, bugünde dün
Ve sonra sayrılıklar
O uşağı ölümün.
Yaz dönümü bir sıcaklıkta
Sen suskunluğun ata-anası
Bakar yüreğin gök gök
Geceme
Yıldız alacası.
<end>

<start>
Kum kum bir uykusuzluk, bekler silah elde
Donmuşken yıldız ışıkları mavi cam gecede, 
Yarıda koyduğu çorba tüter sıcacık buğulu
Tüy tüy düşü yatakların yeşil pirinç kokulu
Yurt tutmuş artık dağları, acıyı, açlığı, karı
Vuruşur en ustura bilinciyle çağının
Mavi kurtuluş için en kara düşmana karşı…
Ve bir gün papatyalarda yansır artık son gülüşü
Ve ölümü ölümsüzleştirir toprağı ısıtan kanı.
Ay aydınlığında başak gibi biçilen
       Gencecikler adına yaşamadan utanç.
Üstüne gün doğmaz hiç, bütün bir yaşam boyu 
Tanrıya ilk yakaran, doğayı ilk selamlayandır.
Bilir kendincek tohumun, mevsimlerin dilini
İşler kurak toprağı, yaba elleriyle işler
Bilmez ama çizmeyi yazgısını onlarla.
Gece, koyu bir karaltı gibi yığılır yatağa
Sızar tırnak uçlarından kirli sarı yorgunluğu.
Yine bir açlık üstüne kapanır göz kapakları
Yine eski sokaklar gibi dökük ve acılı.
Bin emekle bir lokmacık yiyemeyenlerin önünde
       Bizi taşıyamayan gölgemizden utanç.
Kapar kudurgan dalgalar tekneyle balıkçıyı
Deniz açlığın dilinden anlamaz ki…
Kimi ekinde ölür, yapıda, kömürde kimi
Bir salgın, bir çırpıda götürür yüzbinleri.
Tam çiçeğe duracakken mutluluk
Göveren her umudu bir savaş biçer gider.
Yanık ezgilerde artık yansır yaz akşamları
Sıcak bir öpücüğü yarıda kesmiş yüzler.
Bunca kan, bunca açlık, bunca kıyımdan sonra
       Göğe yakarılarla uzanan ellerden utanç.
Firavun arabalarına koşulan bir kısrak gibi
Çekiç başlı, atlas tenli, yay göğüslü.
Kıralotu gibi bir yiğide akmalı düşü
Bir kötünün koynuna gömer oysa gecesini.
Silinir gölge gölge o dört sürem gülüşü
Yirmisinde yaşlanır daha dünün gelini.
Ve boşalır bir çürük ceviz gibi yüreği.
Göğsü, erken söndürülmüş bir yangın yeri gibi
       Bir dal genç kız adına, dallardan utanç.
Direnmeler-1973
<end>

<start>
Senin gözlerin mavi
Nerden ve ne sürem baksan
Yıkanır göğün çividi.
Bir filinta genç asılmış gibi acılı bir gece
Bir dağ ozan öldürülmüş gibi allak bullak.
Kanara kaçkını bir susku
Uyusam, kirlenecek uyku.
Ve yakılmış kitap külü döküklüğünde bir duygu
Çiçek ezmiş pis bir pabuç gibi umursamaz, kör.
Işığın kötücül bir uru
Lamba, bir en deligöz namlu.
Duvar delen bir bungunluk, ama içim yeşil başak
Bin demire baskın işte benim evrensığmazlığım.
Ak bir alın, silen korkuyu
Bir sevgi, ışıyan tan boyu.
Senin gözlerin kara
Nerden ve ne sürem baksan
Yıldız ağar karanlığa.
<end>

<start>
Ağıp gitmiş yıldızlardan bir anı-su
Sevinç sevinç kutlanan her yıldönümü.
Acıyı daha bir mayalandırır
Doğmuşsa kişi bir temmuz günü.
Sevmek ölüşmektir bir özge benle
Büyütür tanrısalı kişi öldü mü.
Direnmek solumakta evrene karşın
Dirimdeki gizilgüç, tükenmez gömü.
Vermenin erdemi kesilir yürek
Görücek bir kez parçada tümü.
Öyle bir sessizlikte sönmeliyim ki
Toprak bile duymamalı gömüldüğümü.
<end>

<start>
Asılmış bir al umuttan
Karagücün korku dalında
Şu can topraktaki üç fidan ölü.
Ve artık ölmezliğin son boyutundan
Göverir yeşil bahar yağmurlarında
Denizgülü, Yusufgülü, Hüseyingülü
Ölümdür kimileyin kavganın tek ödülü.
Kan çiçeği sökünü arkalarından...
Açmış böğrünü hepsine ana sıcaklığında
Devrimin kankalesi Karşıyaka gömütlüğü
Ve gençlik günlerine doymamışlık dağından
Bakar, alınlar mavide ve göğüs hep namluda
Gezmişgülü, Aslangülü, İnangülü
İnanç bir deliçay ki yeşertir bir gün çölü.
Karşıyakanın üç gülü
Yürek dalıma gömülü
Karşıyakanın üç gülü
Tüm kançiçekleriyle
Göz pınarıma gömülü.
<end>

<start>
Gök gök olalı tanık, yer yer olalı
Çizmiş soluk bir açlığı, yazgısına, toprağa
Kara saban ardında çökük omuz, bükük bel.
Gök gök olalı tanık, yer yer olalı
Vurmuş alıcı kuş hep güvercin yürekleri
Ve tam başlanacakken sevi: bir karayel.
Gök gök olalı tanık, yer yer olalı
Dokunmuş hep aynı kan, aynı açlık, aynı kıyım
Çağlar gergefinde; ne mekik değişmiş, ne el.
<end>

<start>
Yaz çıplağı dallarıma
Bir çağla yeşilinden geldin.
Kırk gözeli pınarlarda yıkanmış
O dirilten Kafkas yelinden geldin.
Yalnızlığıma konukladım seni
Geceler güzelliğinden geldin.
Bir fırtınakuşu gibi canözüme
Bin sevgi iliğinden geldin.
Bakışın kaç evren ışıltısında
Sanki yıldız selinden geldin.
Göğüm genişledi aha, kanım allandı
Sen geldin
Ama bir sen bir sen geldin.
<end>

<start>
Bıkmaz mı
Dağlar oturmaktan, sular akmaktan
Ve güneş her gün doğrulup aynı yöne
Doğudan doğup batıdan bakmaktan?
Bıkmaz mı
Kara, kara olmaktan; ak, ak; 
Hep nane mi kokacak nane çiçeği
Konuşmayacak mı hiç şu kayalar
Evlerde mi oturacağız hep böyle
Ayağımız kesilmeyecek mi topraktan?
Bıkmaz mı
Anlamsızlıktan şu sonsuzluk
Gizi çözülmeyecek mi oluşun
Hiç mi bilinmeyecek şu evren
Yıldızlar sırıtacak mı hep uzaktan?
Bıkmaz mı, ama hiç bıkmaz mı
Yaratan, yaratılan aynı kalmaktan?
<end>

<start>
Çiçekleri ezme yavrum
Çiçekler bir yüreğe benzer
Çiçek ezen, insan ezer.
Sakın sen kuş vurma yavrum
          En engin bir kardeşlikte
          Uçar kuşlar gökyüzünde.
Tüfekle oynama yavrum
Şakacığı bile çirkin
Bir canlıyı öldürmenin.
Gel bir çiçek ol sen yavrum
          Kendi ülkenin renginde
          Şu yeryüzü demetinde.
<end>

<start>
o çocuğun gözleri ağzımdan akıyor
meleklerin nefesi süt kokmuyor artık! 
bilmeseniz de olur, dağların göllere aktığını
kaderimden kaçın! ..
aşk sokağında herkes büyüdü, ben kaldım
siz eskimeyen bir zamandınız, anladım
nice hayatlar kırıldı, boynumuz üzgün
çığlığımdan kaçın! ..
burası mavi kasaba, burası siyah kahır! 
her şey kalpte başlar, kalpte biterdi
ah, ne bitmez vesveseymiş bu
ışığımdan kaçın! ..
ipeğe dokundum, esridim, yanıldım! 
ben sizi öbür çarşıdan tanıyor muydum
panik yok! umulmayanı ummak mevsimindeyiz
hayallerimden kaçın! ..
ölümden daha genç bir hakikat var mıdır? 
saadet kırılgan, umut kahpe, aziz bir şey kalmış mıdır? 
dönüp nereye baksam, yalnızlık oluyorum
korkularımdan kaçın! ..
bu şehrin sıkıntısı, vedalara benziyor
kimse yok karanlıktan başka, evler ansızın yırtılıyor
herkesin mektubu yolda kaldı, dünya hepimizi yalnız bıraktı
her şey yarım, hayat önümüze çıktı, kaçın! ..
<end>

<start>
siz kederin gözlerine sığmazsınız
yazgıdan yumuşak bir şey kalmıştır
hangi kalp bir mektuba sığmıştır
dünya nafile, oyun dışarıda kalmıştır
bu yüzleri aynalarda bulamazsınız
kapılar kapanır, anlam sizde kalmıştır
o bildiğiniz sancı gelir, yalnızlığa dalarsınız
şarkısı ıssız, kalbi kırık bir hasret kalmıştır
rüzgar böyledir, ışık ısırır, anlamazsınız
geceden yorgun ipekten ince bir yol kalmıştır
mazi böyledir, yeni hatıralar yaratırsınız
rüyalar kemirir yazları, susmanın hançeri kalmıştır
sevişmek böyledir, yaraya tuz basarsınız
deniz de biter, size kum bana çakıl kalmıştır
sonbahar böyledir işte, saçlarınızı yağmur sanırsınız
şarabın sözleri sonsuz size gitmek kalmıştır
yazlar böyledir, gecenin mürekkebine dağılırsınız
renkler yorgun, pastel dalgın kalmıştır
incelikler böyledir, sessizliğinizi bırakırsınız
kelimeler susuz, yokluğun gölgesi kalmıştır
anların muhteşem derinliğine bağlanırsınız
elinizde kala kala hayalleriniz kalmıştır
hayat böyledir işte, düştüğü yeri acıtır
aşk, adresinde yoktur, sesinizde veda kalmıştır...
<end>

<start>
Eski anne, eski çocuk, eski kumrallığımızdı
kendimize sarılırdık
Sokaklara sarkardık, küçücük şeylerle
dalgındık, birden uzardı kırılganlığımız...
Yırtılmazdı hayallerimiz
Kalbimiz yosun tutmazdı
Her şeyi hesapsız ve çılgın yaşayan
sezgi çocuklarıydık...
Senden başka gemi görmedim bizi bırakıp giden
Senden başka güvercin görmedim, içimizde patlayan
Eskimeyen zarif bir yalnızlığa geri dönüyorsam
Maskesiz bir rüyayım artık, ayırmayın beni kendimden
Geçemezsin kalbimin kederinden, 
Aşk, beni kandıramazsın
Geçemezsin yağmurun derdinden...
<end>

<start>
Topuğumuzdaki sabah rengi kadar aydınlık şu hasret yüzümüz
Yeni bir aşk bulduk kendimize, kalbimizi asil ve diri tutmak için
Hermann Hesse okuduk dibine kadar, tadını çıkardık saflığın
Dalgın bir hayal bizimkisi, neremizden akıyor bu paramparça güz
Boynu bükük ve kaybolan kırgın hayatlarımızı kime anlatsam
Dünyayı kucaklayamıyorum, can çekişiyor kabuğumuzdaki lanet sızı
Sanki her yanımıza yalan masal üflemişler, dilimizde hep o vehim korku
Kekremsi bir yalnızlığın toprağına düştük, çölden şehre sıçrayamam
Her aşk kendine yeni bir veda bulacak kadar canlıdır ve sıcak 
Çünkü gönlümüzdeki kuşlar denizle sevişecek kadar yasemin kokar 
Şaraba bandığımız sahici ruhumuz asi, eros ve Thedorakis tadında
Düşlerimizin, kalbimizin yamacındaki uçurum muyuz, korkunç ve uzak
Bizdeki şu yarım telaş, köpüğümüzdeki kımıldayan siyah bakışlarımız
Gövdemizde yaşayan tıpır tıpır sevinç ve yakamoz hep derindir, gecedir
Egzotik evlat İstanbul, damağımızın sokaklarında üzgün ve şaşkındır
Köprülerin altından aksak da, kuğuların boynuna sarılarak yaşasak da
Bak hayat bize nasıl fısıldıyorsa onun ritmine uy ve bana öyle gel
Bata çıka, istersen derimi yırt, istersen bir gerilla gibi öldür beni...'
<end>

<start>
kardeşiyim ağaçların, ırmakların ve taşta uyuyan yalnızlığın
korkular çağında sürgüne yem oldum, sanki gurbet yaşındayım
ruhum kırık, ruhum dalgın, ruhum isyan
ay içer, güneş yerim, sanki ölüm yaşındayım
rüyacı buldu beni, çöl adam yaptı beni
mor bir kuyu bu şehir, kendime çıkmak yaşındayım
mavi bir gündüzdüm eskiden, şimdi gecelerin karnındayım
nar suyuyla yıkandım da büyüdüm, artık vedalar yaşındayım
doldum taştım bu viranede, sanki can lokmasıyım
şarabımdan sarhoş oldu derya kuşları, sanki uçmak yaşındayım
gül ve hüzün aynı şey değil de nedir, ikisi de fazla duman
gitmek duman, kalmak duman, güzel bakan kadınların yaşındayım
yazların kalbinde dağıldım, çocukların gözleriyle şaşırdım
tenimin içinde saklandım, her şeyi hatırlamak yaşındayım
son hamlede anladım, dünya bir ceset, sanki anılar hurdası
sizin siyahınız çifte kavrulmuş, unutmak ve bağışlamak yaşındayım
bende uzak olanın, akan suların görgüsü var
hem mağrur hem kalenderim, sesime saplanan yıldızların yaşındayım
ağrıyan yerlerime suçlarınızı bırakıp kayboldunuz
yüzünüzü ben uydurmuştum, kış renkli bir orman yaşındayım
nerede olsa tanırım ömrümün beyaz kokusunu
ışıktan bir canım var, ısırılmış bir elmanın yaşındayım
susmayan bir hasret edindim kendime, doğudan koparılmış
acıyor gövdemin uykusuzluğu, aşık kalmak yaşındayım...
<end>

<start>
mektubumu açmayın
ırmaklarım dökülür
gecenin bacaklarını tutar mısın
bulutlarım üşüyor
şu gövdemi açar mısın
bak mavilerim susadı
keşke böyle uçmasaydın
dağlarında kar göründü
beni tenine kilitle
bana dumanından getir
dalgınlığımın tadını çıkar
kokunu üzerime sapla
uçların sonsuz git git bitmiyorsun
zamanı katlayıp cebime koydum
lirik bir mucizesin
aşkın da karnı acıkır
yabancısı değilsin saflığın
hakikat kadar derindesin
nemli bir akşamsın ah o mana
ıslığın başını döndürensin
hadi bana kuytularını göster
uzaklığını ben tutarım
ışığını çözme boşluğum acır
sesinde kaybolurum
beni ateşine sürgüle
suyumdan ısır
sözcüklerim kaygandı
beyazdı ağzımın kuşları
şehla yerlerine dokunuyorum
öpüldükçe melek oluyorsun
eskimiyor sendeki tenha
yağmurun kalbini sevindiriyorsun
gözlerin denizdendi
yüzünde gül yüzdürüyordum
mistik bir şehirdi gövdem
ruhumun teğelleri söküldü
oralarında kaybolurdum
boynumuz ıssız bir köydü
kalbimi sana ayırdım
soy beni elmalarım büyüdü
ah şimdi sen yoksun
yaz kollarımda öldü! ..
<end>

<start>
Susamış güneş, yamaçlarda gezinir, erken
Bir şehrin gövdesi, kırılmış saksılar ve ben
Ürpertiyle insan öpüp, sarstığımdan yüreğimi
Ve ben öldüm öyle küçük şeyler yüzünden
Aldanmayı, her yeni buluşmayı
Hüzün sayıyorum çiçek öpmeyi, kuş koklamayı
Yaşamak anlıyorum duygularımın terlemesini
Denizi ve göğü aşkla içime katmayı
Sesim çıkmaz okşadığım kedileri alıp götürseler
Anıları çoğaltmaktan başka ne işe yarar bu
Azıyor ülserim, öyle yorgunum, öyle yitik
Bir mavi kalır aşklardan, onu alır giderim
Gece olunca akmak, sabah olunca susmak öğleye
Acemi olmak, öyle sanılmak, şehvetle sevişmek
Kendimizi eskitmek, bir bir hatırlamak kendimizi
Yanlışlarımızın acı tadı kıvranır içimizde
Ben öldüm, direnmekten, sesimi tutmaktan
Mutsuzluğumu seviyorum, konuşkan alkolü de, bırakılmış
Ne varsa, dul ağaçlar, dul kadınlar, acıyan herşey
Yalnızlığım, yalnızlığım benim, yok mu arttıran
Her giden günün kokusu yıpratır beni
Ürkek düş, alıngan aşk, savrulmuş şarkılar
Kendi boynumuzla kalırız orda, tenhalarda
Ve ben çok öldüm, çoktan karıştım sulara.
<end>

<start>
Siz benim meleklerimden daha saydamsınız, 
kirlenmeyen bir tek arzumuz kaldıysa
bağışlayın! rüzgarımızın arasına kibirden
bir cümle, yanlış bir hayal girmesin diye
sabahtan akşama kadar yalnızlığımı
sulara çarpıyorum!
İçimde hep bir hançer sıkıntısı var
her yanım delik deşik, bir köpek gibi
havlıyorum durmadan, birbirimizi bir
daha görsek boğulacağız, nefesini içime
dök, başım dönüyor bahçenizin nazından, 
ruhumu ısırıyorum! ..
aşk için deniz susuyor, yaprak titriyoruz
aşk için kelimelerden sihir yapıyoruz
yağmurun sokağında çocuk oluyoruz
dünyanın küçük ve güzel huylarını kapıyoruz
arkadaşlığın gövdesini sütümüze banıyoruz
gül parlatıyor, keder yontuyoruz
zamanın çıtı çıkmıyor, iştah sızıyor ışığımızdan
kanımız çalışkan, çıkarın şu yabancıyı aramızdan
siz benim aşktaki dalgınlığımı anlamadınız, 
gururunuz, içinizde fenalık biriken çıkmaz
bir taşraydı! başkası birimize hep fazlaydı! 
size her gün zarfsız mektuplar yazar, 
gönderemediğim için pula dönerdim! siz
acı bir şarap, zalim bir bahane, başkasının
kuğusu değil miydiniz?
bakın şuranızdan uslanmayan hevesim geçiyor
çılgınlık işte! ateşinizle oynuyorum! ..
<end>

<start>
Çok içtim gamzesinden şarabın
ay tutulması yüzüne söz verdim.
Sonbahar eğilimli sokaklardan sana çıktım
kalbim şarkılarda kaldı, içime yalnızca seni aldım.
Kendimi sana ayırdım, beyaz güllere öykündüm
güzelliğin sende kalsın, sana çok çalışkanım.
Bana benzemem kolay olmadı, bileklerim gerilir
kalbim dağılır, seni nasıl sevmem, hayat delirir.
Seninle canlara gidelim, içim canına sarhoş
bir tenha kuşuyum sana ben, ölürüm kalbinden düşersem.
<end>

<start>
babil'in eskimeyen diliyle yıkansak seninle
inceliğimizi giyinsek, dayansak arkadaşlığın kapısına
gündüzün ısrarıyla geceyi yorgun düşürsek
eski bir lezzetti günah
kederli bir serçeydi kalbimizin ötüşü
zaman annesizdi, unutmadık masallardaki
o çocuğun masmavi bakan gözlerini
kokumuzdan şarap yaptılar, unutmadık onyedi ağustosu
kolu kanadı kırık bir sandalın deniz diye diye inlediğini
güneş kibirliydi, su dalgın, ruhumuz kilitli
gül kustuk, hasta yatağından uyandırdık ıssız rüyalarımızı
ağaçlar yağmura acıkırdı, üzgün bir evdi sessizliğimiz
süt kokardı dualarımız
bulutlarını bana bağışla, ellerinin ışığını göster
bu deli ve ıslak yüzümüz adamı öldürür
uçurur beni iyiliğin koynunda beslediğin yaz
beli ince bir rüzgarın boşluğuna dolandı yaralarımız
ah, doğunun o sıcak kalbiyle sarıldık birbirimize...
<end>

<start>
Karbonları silik çıkmayan bir hayat seçtim kendime.
Kendimi çok özledim. Bir martının sesini duyarım.
Bir çocuğum olur adını gün ışığı koyarım. Aşk dersem
sus! Aşk dersem öl! Hep sperma, hep yas, benim mi
bu mika aldanış. Sözleriniz ne güzel, gözleriniz sis,
lütfen yüksek sesle sevmeyiniz. Sıcacık bir serçe düşer
gözlerimden. Uzar akşamların sıkıntısı, uzar ay kılıklı
bir aşk, evlere sığmaz...
Yalnızlığım yalnız kaldı
Güvercin uçuşu bir öpücük alır mıydınız?
Saat altı. Hüznün mesaisi bitti.
Hadi içelim, şimdi insan olma vakti.
Bir adam çekip giderim buralardan ıslığıdır.
Çekip gidemez buralardan bu onun dalgınlığıdır.
Ey kül rengi kadın sahi siz en pıhtı tanıdığım
mıydınız? Gün bir uyanmak gibi gerinir. Neyimize
yetmez küf ve su, baharat konuşur. Öpün üşüyen
ağzımdan, köpürsün gövdem. Şaşırsın böcek! 
Konuşsun lamba! Korkunç uyumsuzum. Ey
gecelerimin ormanı, düzelt hüznümü, köpürt! 
Su rengi çiçeğim, kestane saçlım, buğum benim.
Gece ve çıplak. Çıngırak ve tomurcuğun sesi.
Ve hayat ve hayat komuta bende artık! ..
Topallayan ah deli yüreğim
Böyle başlamak istemezdim...
<end>

<start>
Sevgili şair kardeşim Koray Feyiz için
Yağmurlardan gelmiştir bir elinde çiçek, öbür elinde çilekli pasta
Yaz denizi üzerinde gülümseyen bir martıdır, kokusuyla dolaşır aşkın
Bir sinema gibidir yüzündeki incelik, Fatih Akın filmleri gibi renkli 
Serseri bir hüzünle ve efendi bir flüt sesiyle sokaklara karışır.
Kardeşliğin umuda koşan bulutlarıyla yıkanmıştır, nemlidir içi 
Kalbine ay batmış, şiirleri taşın göğsünde mor çiçekler açmıştır 
Kendini oyup, oradan kesik geceler ve kırık düşler çıkarmıştır 
Dem olmuş bir şairdir, sıcacık kuşlu anılar biriktirmesi bundan.
Bir şarkının iskeletini bulmuşlar sahilde, yarası pas tutmuş diyorlar 
Çocukluğun o cumbalı evinde bir maske can mı çekişiyor ne 
Çürümüş yapraklar akıyor ağaçlardan, suçsuz bir kalbi parçalamışlar 
Lodos yüzlü bir kadının gül sancısı tutmuş, taşa dönüşmüş şebboy.
Anneler derin bir yara taşırlar içlerinde, onlar uykusuz aynalardır 
Sessiz rüya kapısıdırlar, kalbinden öperseniz ruhunuzdaki sis dağılır 
Uzun bir üşümek kalır, çünkü masum bir avludur şairin kül ağzı 
Anneler üzgün şairdirler, oğulları, kızları bozguna uğramış bir şiir.
Eskimeyen bir rüzgardan gelmiştir bir elinde evlat kokusu, öbürü küs 
Rakının denize ilk defa bakışı gibi göğe bir karışması var ki 
İşte bunu anlatarnam, bunu bahçeye düşen gölge de anlayamaz 
Yaz dut yemiş bülbüle döner, güneş yorulmuştur sarışın olmaktan.
Şiir bir gurbettir, incinmiş kelimeler sokağından geçti keder 
Gövde yanmaya yemin etmiş, çok yaşasın masallarımızdaki mavi 
Bir daha hayat seferine çıkar mıyız, el yazısı alın yazısı mıdır, sus 
Açık bir ışık gibidir gönlü, aşk gökyüzünde bir yıldız yalnızlığıdır.
Güz bir otel odası değil de nedir, hayatı kucaklayan bir ney sesiyim 
Siyah kahırdı yaşadıklarımız, cesur bir güvercin ayaklandı bundan 
Gözlerimiz mahcup bakardı, un ufak olmuş devrim çocuklarıydık 
Aşk kadar kısacık ömrümüz vardı, korkmazdık uçurumlarda yaşamaktan.
<end>

<start>
Umudun en çalışkanı, hayatı incitmeyen adam
bir İstanbul çelebisi, sanki beyaz bir kuş
karanlığı topa tutan adam, mavi bir kâlp
yumuşacık bir deniz, bir geminin güvertesi
onurlu bir ömür, dürüst bir hayat
evinden ekmeğini eksik etmeyen sevgi kokusu
radyo tiyatrosu dinlerken hüzünlenen adam
Atatürk'ün sesini duyduğunda ağlayan adam
ne savaşlar görmüş de yenilmemiş
çekingen bir solgunluk, efendi bir güneş
mis gibi bir Türkçe, yürüyüşü ışıktan
yarasını gizleyen, alınyazısı güzel adam
erken büyümüş, vefa dolu, cesur adam
annemin en yakın evladiyelik arkadaşı
asidir, yorgundur, asabidir, burnunun dikidir
son şehir, son istasyon, son bahar, son çocuk
düzgün ceket, ütülü kravat, kırışıksız pantolon
avare olmamıştır hiç, dalavere nedir bilmez
iki yakası bir araya gelmeyen memur adam
aydınlığın özkardeşi, barış şarkısı bir adam
Babam; terleyen alnını sildiğim dua gibi bir adam!
<end>

<start>
Sesin mektup olsa bir kuş gibi kanatlanır, dolaşır yeryüzünü
Ve içindeki keder mavileşir sen elmayı ısırdığın zaman
Sen turnalara baktığın zaman iklimler aşkla yer değiştirir
Sen üzgün evlerden güneş bakışımlı bahçeler yaparsın
Akan sularsın ağaçları şımartan, kalbisin çılgın sokakların
Ellerinde lirik telaş, ellerin gökkuşağı olmalı renkleri üzmeyen
Ellerin karanlığın penceresini kapatan bir kalp gözü sabahı
Ellerin aşk kurabiyeleri yapan mükemmel bir pasta ustası
Ah, biliyorum yaz okulu olmalı parmaklarındaki gülümseme
Çocuklar sevinsin diye parmakların dans ediyor renklerle
Ve şarkılar hatıra biriktiriyor, benim yerime de bak deniz orada
Deniz ve balıklar armağandır bizlere, roka ve rakı da öyle
Sevdiklerimiz de özler bizi ve inan ki ölmüyor hiçbir şey
Aşk istasyonunda ne kadar çok bekleyen varmış kendisini
Mor rüya barına gidelim, iki şiir parlatalım ve doya doya içelim
Ah, İstanbul'un gözleri senin gözlerine nasıl da benziyor ışıltılı
Gözlerin arkadaş ve sevgili, gözlerin gurbet gibi bakıyor
Gözlerin susmanın bulutlarını taşıyor ve masum yazlar
Sen incecik bir yağmur olmalısın ovaların kalbine iyi gelen
Küsmesin gözlerindeki martı, gözlerini al da gel adalara kaçalım
Lekesiz hevesler sahilinde rüzgâr olmalısın boşluğu kenara çek
İçimden geçen arsız kelimeler ıslık çalıyor duyuyor musun? 
Biliyor musun nasıl da kıskanıyorum yenilmiş öteki yanımı
Bağışlar mısın şu geveze kalbimi, aklım hep şiirin diline düşüyor
Anlıyor musun herkese şiir yazılmıyor, üşüyor seyyah renkler
Erkenden uyanıyorsun sulardan önce, renkler kilit tutmuyor
Renklerin çocukluğu şen şakrak, renklerin kayığına binelim
Yalayalım renklerin, tuvalin, kâğıdın, boyanın kokusunu
Bir aşk kamaşması olsun hayat, sadece hayatın peşinden gidelim
Yırtılmasın daldaki mahcup gül, yırtılmasın kelimelerin saflığı
Rüyanın renkleriyle de yıkanır gövdenin güzden kalma akşamları
Kırlara inilir, bayırlara çıkılır, dumanı tüter yolcu olmuş ruhlarımızın 
Yalnız ruhlar resitaline iki bilet aldım, ne kadar da kalabalıkmış salon
Hepimiz aşkın elinde oyuncak olmuşuz, kaybolmuşuz ıssız parklarda
Güngörmüş sokaklardan geçiyoruz, su gibi kardeşliğin yaz gecelerinden
Tanrının kalbine tırman, çok çalışsın ellerindeki ışık, şiirin ışığına tutun
Şehrin göğünü kucaklasın ellerin, çok olsun yüreği yufka dostların
Kediler gibi mırıldan renklerin duasını ve gölgeni de götür her yere
Düşlerini de götür, düşlerimizden daha büyük değiliz hiç birimiz
Komşun olsun kelimeler, kelimeler hiç bitmez hatırlamak için kendimizi
Eşyaların sessizliğine dokun, çünkü onların kalbi var, bakılmazlarsa ağlar
Kayıp bir eşya gibi durmayalım evlerin unutulan tozlu yerlerinde
Başkasına sığınmak ceza, kendimize sokulmak iyi olmanın şarkısı
Kasvet ve kahır o yaşlı trene binsin de gitsin, hakikat çiçeği el sallasın
Sahici bir vefanın alkışlarıyla ısınsın ellerimiz, gül koksun ellerimiz
Nefes olmanın bereketiyle gönlünü alsak şu yarası derin dünyanın
Arkadaşım gurbete sürgün olmuş, zalim anılar boşanıyor boğazından
Arkadaşım şiir olmuş, evlerden tuvallere, sokaklara kaçan solgun bir şiir
Şehirlerden, ülkelere uçan tek başına kalabalık bir resim meleği olmuş
Belki de bundandır fiyakalı bir aşkın dumanlı renklere doğru yelken açtığı
“Suyun Rüyası” adlı kitabından
<end>

<start>
Aynadaki ruhun canı acımasın ki sır hayata dönüşüyor 
tendeki gövde ve senin kadar bir sevgili gelmedi ki yeryüzüne
ama aşk bunu nerden bilsin. Ben insansam ve bir daha inansam 
ve şarkılarım hep yarım kalsa. Uzun uzun çalsa şu gitar ve benim 
nar yüzlü sevgilimin üzüm gibi bakan üzgün gözleri ışıldasa 
ve şair kalbimize fısıldasa: “Sevmek ne uzun bir kelime” 
ve “Keşke yalnız bunun için sevseydim seni”. Köhne bir kır 
kahvesinde yüzün mavi bir gurbetse ve hayat ve ben bu yüzden 
düşmüşsek klişe bir inceliğe, benim gönlüm ayna kadar derin 
kırılabilir sana, ama ne çıkar ki bundan!
Işığın kenarına bırak beni
Ben senden gidemeyenim!
<end>

<start>
Hangi garda bu kadar güzel bir şair vardır
Gardını almışsa kötülük, bizden uzak dursun
Evine geç dönen şiirler yazmaktan sıkılmadım
Ama yoruldum, beni efkârdan yağmur yapacaklar
Hangi aşkın içinde bu kadar güzel bir dem vardır
Tren kalkınca hatırlanıyor o sıcacık, üzgün anılar
Herkesin derdinden bir şiir çıkmıyor eyvah
Ama susuyorum beni şiirden şarkı yapacaklar
Valizin içinde saklanan solgun fotoğraflar vardır
Cumbalı evlerden kalan, rüyalardan arta kalan
Sahici kimse kalmış mıdır, garda bir başına yürüyen 
Ama uykusuzum beni bir annenin kalbine bırakacaklar
Hangi düşlerin içinde bu kadar çok hayat vardır
Gar lokantasında Haydar vardır, bir kadeh rakıdır
Eskişehir ile Ankara arasındaki aşk bir başkadır
Ama korkuyorum beni bir tren sanacaklar
Tren kalkıyor, raydan çıkmış bir vagon nereye 
Giderse oradadır şair, şairden başka uçan turna yoktur
Sahici bir kimse kalmış mıdır garda bir başına ağlayan 
Bir gün beni şiirden resim yapıp duvara çakacaklar
<end>

<start>
Mutsuz, ipeksi, kırılgan bir şeydi, yaz! 
Ruhumuzu nereye taşısak yazdan
kurtulamayacaktık. Şapkanın dalgın-
lığından başka neydi ki yaz! Omuz-
larımızdan sarkardı sarışın bir ince-
liğin boynumuzda açtığı rüya. Kaçır-
dığımız tanrının ıslığı yaza nı ayar-
lıydı kimbilir belki de yaz yorgunu
bir hayatın karnından yuvarlanan
çakıltaşlarıydık! ...
Aşkın yüzümüzle buluşmasında daha
kederli ve daha yalnızdı yaz! Çünkü
hep yaz çocuğu bellediler bizi…Ve
bu yüzden yaz, ormanın gözünden
kaçtı. Yaz bunu da atlatır biliyorum,
yaz duygusu kimseden saklanmaz bu-
nu da biliyorum peki ama nerden geliyor
boşluğun o müthiş zarif tadı!
Yazın rüzgârı ardına kadar balkon. Bak
nasıl da sığınıyoruz kendine gecikmiş
bir aşkın oyuncak saatlerine…Cumbalı
ama tuhaf bir ev kokusuydu ve öpücük-
lerle eğitirdi ayrılığı yaz! Ve fazla hatıra-
dan boynu bükük birden yaşlanırdı ağaçlar…
Aşk ve yaz o ilk şaşkınlık! İkisi de
düşleriyle gelir ikisi de çabuk biterdi…
<end>

<start>
Herkes ışığını alsın gelsin! 
Bende melek selsebil!
Ruhumuz sütlüdür, taşarız şarabımızdan! 
Bana güneşinizi üfleyin, üşüyorum yokluğunuzdan!
Her veda utanır kendisinden! 
Haz biter, mana ölür, sıkılırız derdimizden!
İşte dimağ, işte tenha, sanki her şey kurudu! 
Ateş sustu, iştah sonsuz, bıktım anlaşılmaktan!
Akşam güneşini bırakır duvarda! 
Arz patlar, her şey rüya olur!
Terk ettim aklımı, her yerde kalbim vardı! 
Mahur bir korkuydu yüzümüz, yükümüz fazlaydı!
Akşamın tadını kaçırdılar, cümlemiz vesileyiz varoluşa! 
Aşk hepimizi uçurur, hayat hepimizde başka!
Hadi gelin, gül kapılarını kıralım bülbül bile olamayalım! 
Var mısınız yanmaya, işte ben gidiyorum, kubbedeki sonsuza!
Merak buyurdunuz söylüyorum:
Hayalden başka neyiz ki biz!
Bakın bırakıyorum sizi de boşluğa!
<end>

<start>
Kederlisin biraz nedense
Çiçek açmalısın oysa
Bahçe olmalısın, suyu ısırmalısın
Bu kadar çok mahsur kalma siyah odalarda
Kaması böğründe bir kuğu gibi durma
Sen şarkılar söylemeli, tango yapmalısın
Bu yaz bol bol kiraz ye
Heveslerini diri tut.
Dinsin yüzünün gürültüsü
Bak yağmur esniyor
Hıçkırıyor güneş
Sen yüzünü sokaklarla yıka
Çocuklara şeker, aşklara kuş,
Arkadaşlığa kelebek ol
Göğe bak, ne güzel bir lunapark o
Bir çocuk gibi büzülmesin alt dudağın
Denizin sesini topla
Saksıdaki çiçeklere su ver
Islığını sev gövdenin
Sen uyu tenin uyumasın
Uçurumlar biriktirme ruhunda
Sevincin ve umudun ışığı hep şımartsın seni
Bir serçenin rüyası gülümsetsin kelimelerini
lirik ol, esrik ol, hayat ol
Çılgın mor yatıştırsın ruhunu
Öyle tenha durma, kahkahalar at turuncu
Yağmur iç, güneş ısır, ay çiğne
Şaraba değdir sesini
Islık çal mavi düşlerinin gölünde
Yüzdür beyaz kayığını
İçindeki çalışkan yıldız üşümesin
Çünkü boşluğun da zarif bir tadı var
Ve öpücüklerinle eğit
Yorgunluğun solgun sarısını
Sen benim çok gülüşlü kalbi güzel
Düş çocuğu arkadaşım değil misin
Bitsin artık şu güz sıkıntısı
Bak bahar geliyor...
<end>

<start>
Gecenin alnına sür atını
Sedeften kelimeler tarlasına gir
Zamanı toprağından sök, zamanı işlet
Ceplerinden çıkar yakamozları
Gurbetle seviş, nutku tutulsun coğrafyanın
Çıkar üzerinden rüya elbiseni
İyiliğin dalgını, susmanın gecesi olma
Bir bisiklet olabilirsin sözgelimi
Yoldan ve baştan çıkabilirsin
Aşka pedal çevirebilirsin
Dünyayı yeniden okuyabilirsin
Hayat seni korkutmasın
Uçabildiğin kadar uç
Bırak uçurum başını döndürsün...
Gözlerini yıldızlardan ayırma
Yan sokaklardan geç, trenlere, gemilere
Uçaklara bin, otobüs bekle
İnsanların yüzlerine dokun
Hayatı bir yaprağa bakarak da öğrenebilirsin
Zaaflarını saklama kendinden
İpeklere sar yaralarını
Düşlerini gezmelere çıkar
Hayat evin olsun, kuşlarla, çiçeklerle konuş
Bir taş ustası gibi çalışsın ellerin ve gözlerin
Hiçkimse olmaktan korkma
Bırak uzaklara bakmaktan gözlerin kar toplasın
Kendini bir kuş, hayatı bir rüya sanabilirsin
Kalbindeki oturma odası açık kalsın
İçindeki denizin ruhunu şımart
Yüz verme vasat olana, bırak hurda orada kalsın...
Sakinliğe ve huzura doğru ilerle
Bak yalanlar cirit atıyor
Bir adam mavi kokulu şiirler yazıyor
Hayatla kardeş olmuş bir adam
Martılara simit atıyor...
Yüzümde söz dinlemeyen bir yaz duygusu
Evcil bir yağmur meleği şuramda
Ve uzun saçlı ay şarkısı bir kadın
Çok sisli bir kadın
Islık gibi dökülüyor kalbimden...
Sen şimdi git kalp falına baktır
Yaralı bir çağda yaralı bir rüyasın
Sen git yalnızlığın zemin katında ağla
Ben koynumda ateş biriktiriyorum
İmgelerimin hızına kim yetişebilir
Süt liman bir hayat seni bekliyor
Yüzümde eflatun bir veda yağmuru
Ah bir kızılderiliydim sana ben
Bıraksan kalbinde yıllarca uyuyacaktım...
Tanrının hüzünlü çocuklarıyız
Gözlerimiz yıldızlarla akraba
Sonsuz küçük şarkılar bahçesi ağzın
Uçurum şiirler baladı ağzın
Hercai düşler, esrik hayatlar ruhun senin
Hepsi ve her şey tuhaf ve yorgun şimdi
Yokluğum seni üzmesin
Gecenin alnına sür atını
Hayat seni korkutmasın
Uçabildiğin kadar uç
Ve şu benim çocuk yüzümü unutma...
<end>

<start>
Her şeyi masal yaptım, yıldızlarda kaldım.
Evlere, sislere, kendime kaçtım
Ah! hangi sesleri gecesiz bıraktım.
Akşamcı dedeler olgun, pişmiş ve kül! Eller yukarı hayat, ey siyah kahkaha, gül!
Aklımı cebime koydum, çıktım yollara Düşlerimi gerçek sandım, attın beni aşklara.
Kumrular düşer balkonlardan, çürümüş akşamlar
Çıldırır bir düş, içini çeker sabahlar.
Kentlerde rüzgârdır gece ve gündüz
Ah! hüzündür bu, öldürür beni güz!
Karanlık tek giysim. Ayna kullanmam.
Sabırsız bir çığlıkla çözülür alfabenin sırrı.
Kaygan gecelerden sıyrılan korkular sevgili
birer ufukturlar. Yorgundur sızılarım.
Adresim nemli. Sözcüklerimin tozu alınmamış.
Güneş, buğu, su ve akortsuz bir keman.
Güz öğütürüm boyuna. Susuzluğuma utangaç
bir mavi saplanır. Alnımda ezik çocuk kokusu.
Bir çağ daha patlar ve her şey aşk olur! İçimdeki
büyüyü bozmayan bir uykuyum.
Yok kendimden başka kendim! Masallar yedi
kedilerimi, kuşlarımı, balıklarımı.
Nice hayatlar kırdım, düşler kemirip.
Fırlatırım denizlere güllerimi. Denize arkamı
dönmem. Hangi kuşu öpsem, bütün çiçekler
diz çöker acıyan yerlerime. Kimseye kızamam
çıt diye kırılırım.
Ah! neyi sevdiysem yanlış oldu...
Yalnızlığın bir ucu Kafka, öbür ucu süs! 
Gecikmiştir yaşadıklarım, küs!
Banadır adressiz yolculuklar
Tahtadan dünya, esrik kuruntu
Hayat damarım! Bir düşten bin söz kalır
Aşk, cam olur ve nar çatlar.
Herkesin kendinden kaçtığı yerdeyim
Ey yalnızlığın kanlı çadırı, bana aitsin.
Göğe çalışırım, öyle çakır durmam
Karaya vurur içimin kayığı.
Bir yaradan kuş yapsalar
Dünya kalpten gider orada.
Adım çocuk: Ağaç yapmaya çalışıyorum
gökyüzünden.
Hayata takla attıran hayta çocukluğum. Siyah günlerle geçiyor ömrüm. Hapşırıyor içimdeki kırmızı. Bir kulağım şiir olmayanı duymuyor, öbürüne dağ yapıştırdım. Bir öcü daha kaçtı içime. Kimse benzemiyor kendisine. Mutsuzluk Nobel ödülünü
alıyorum. Hayatın yanağına kondurduğum öpücük dünyaya sığmıyor. Çocukların düşleri daha büyük evlerden! Hayat herkesi sevmiyor, herkes hayat değil çünkü.
Dünya kaçacak delik arıyor. Ey, düşlerimdeki hayalet kadın. Uçurtmamın en irisini sana uçuruyorum. Boynu kırılmış göğün. Herkes cesedine beyaz bir yalnızlık bırakıyor. Memesini emiyorum karanlığın. Deniz sürüyorum ağaçların gövdesine. Tek parmak kalıyorum bir şeyleri göstermekten.
İki gözüm önüme aksın
Boynumu yok sayın beklemekten.
Ağzımda çırılçıplak yüreğim
El yordamıyla akşamlara düşerim.
Uzun saçlı bir hasretten doğdum
Yarası açık bir aşk kalmıştır.
Aşk, bir ışık çizer etrafımda, siyah olur us!
İlerleyen göğün şarkısı sus! 
İçimdeki korku konuşkandır.
Uzaklıktır yakınlık, ipek ses dalgınlıktır
Kaçar gider kimi dostlar, bana yürümek kalmıştır.
İç dünyam daha sahici, içime kaçsam
Ah! yüreğimin etrafında bir tur daha atsam...
<end>

<start>
Bahçemizde bir cümleydiniz bahar hanım, kalbinize
bir bulut gibi girerdim, bilirsiniz aşk hep kaybederdi
bir melekle yer değiştirirdi ruhumuzun iç kanaması,
heves hiç uyumazdı rüyalarımızda, durmadan bir mer-
mer daha kopardı şuramızdan, dağılan bir mürekkebin
lezzetiydiniz, mektuplarınızla boşluğunuz arasında
gümüş tüyler dökülür, masanızda kimseye gönderile-
meyen yoksul bir şiirin çocukluğu dururdu!
Sizin meleğinizi hiç üzmedim bahar hanım, kelimelerin
gurbetinden geçiyoruz, şiir hep genç ve yetim bir şey
değil midir bahar hanım, çilek sizi mırıldanıyor, herkes
kendisini kiraz sanıyor, sanıyorum sizin adresiniz de
kendisini bir mektup sanıyor, dili tutuluyor yazların
siz yazları terkedeli kaç yaz geçti allahaşkına!
Bahar hanım, bahar hanım, siz sonbaharın gövdesine
bir kere yayılın, tatlı bir kahve söyleyin kendinize
Hafız’dan, Erol Bey’den, Dede Efendi’den, efendime
söyleyeyim, hüzzamlar dinleyin, çünkü elleriniz ormanda
çalışanların feneri, pusulası gemicilerin, elleriniz güneş
burkulması, bakın kalbinizi saymıyorum, o hep bir
ay tutulması!
İyiliğin sokakları dar, suluboya bir haziran bekliyor
kapımızda, akşamlar hiç susmuyor, dünyanın sayfaları
gibi her gün hayata açılıyorsunuz, yağmurunuz herkese
yağmıyor, kuşlar kadar yalnız ve garip uçmaktasınız!
Bana suyunuzu ve nefesinizi bırakıp neden gittiniz
Bahar Hanım, bahar hanım, keşke bir hayal olsaydınız!
<end>

<start>
Saflığım ve telaşlı yanımla ruhunda bir sabah gülümseyişi 
olmak, kelimelerimle sana dokunmak istiyorum. Yüzünde 
sarışın bir huzur var. Gözlerindeki anlam bir yanıyla evcil, 
öbür yanıyla sanki aşkın ayaklarına kapanacak kadar derin. 
Sana teşekkür ederim gözlerindeki bahçe hep ışıldadığı için.
İçimin denizinde bir kayık yüzüyor bir de küskün kır çiçeği.
Seni düşünürken boynumun sokağından bir fayton geçiyor. 
Seni düşünürken parmaklarım yasak meyveye dokunuyor. 
Seni düşünürken bu şehirde kaybolmuş gibi oluyorum. Sanki 
kalbime yağmur yağıyor. İçimden ılık bir ürperti kopuyor 
ve ensemden başlayan sıcaklık hüznün buğusuna karışıyor.
Kulağıma deniz kokusunun o mavi sesi geliyor. İnsan bu 
masmavi sesle yıkanır da kurulanmak ister mi hiç? ..
Oysa ben ne kadar çok çocuk kalmışım. Tenimi sıksam 
nehir fışkıracak. Ruhumu başa sarsam her yanımdan sokağa
dökülecek iflah olmaz bir yaz duygusu. Bak kırlangıçlar da
geldi. Birazdan haziran göz kırpacak aşk delisi kalbimize.
Martı yüzlü hayta bir çocuğum işte! Tatlı bir öpücüğün 
esintisinden, hevesli ve cilveli bir bakıştan, sıcacık bir kalbin 
fısıltısından, insanı incitmeyen masum günahlardan, incirin 
ve narın sohbetinden, ruhuma dokunan sahici bir aşkın 
inceliğinden başka ne isterim ki? ..
Kedi gözlü, hercai güneş bakışlı, eflatun yürüyüşlü, hayatın 
balına koşan, dallarından sisli bir İstanbul manzarası taşıran, 
sevgisinde cömert, kuğu duruşlu göl çiçeği kadın! Sahi ben 
sana yazdan arta kalanları değil; üşüyen düşlerimi ve
mimozaları anlatacaktım. Kirpiklerinden öpülecek bir yer ayır 
bana. Issız ve bozkır yanım şımarsın. Yatışsın şu zalim hayat. 
Ve herkese akmayan ahşap şiirlerim uslansın. Ah benim 
lunapark şenliği çocukluğum ne kadar da dalgın ve konuşkan. 
İçimizdeki cesur kıpırtı rüyasız kalmasın, renkler denizinin 
sönmeyen ey mor feneri, hüzünlü bir şarkı akıyor ellerimizden 
ve neden hiç susmuyor gönlümüzün şakrak kuşları? Ben de 
akmak isterdim melekler deryası gözlerinden.
Sen kımıldayan göğün ruhu, sıcak şarap, üzgün mektup, çılgın 
bir pınar olmalısın! Aşk denilen parkta sabahlasak da güneş 
ruhumuzu yalasa ve sen bir kez daha yanımda uyusan ve ben 
incelikler ülkesi kalbine sokulup oracıkta ölsem. Resim gibiydi 
gövdemizin uykusuzluğu ve gözlerimizdeki parıltı en tutkulu 
gecelerimizdi.
Sevgilim gevezeliğimi bağışla ve beni içindeki avluya çıkar.
<end>

<start>
"Dünyada bir tek hakikat vardı, cahiller onu çoğalttılar.”
Hayat ıslık çalarak geçiyordu önümüzden. Kokuşmuş, acı çığlık seslerinden geçilmeyen bu ikiyüzlü, bu vahşi, bu namussuz çağımızda cehennemi yasamadığımızı kim söyleyebilirdi? Bırakın ruhumuzun kirlenmesini, gövdemizi de yıpratıyorduk. Aşkın, üzümün sapına kadar yaşanması gerektiğine inanıyorduk. Aşkın varlığını ve yaşanabilirliğini hissetmek gerekti; aşka güvenmek ve onun hizmetine girmek lazımdı. Aşkı oraya buraya çekiştirip aşka yön vermeye kalkışırsak, aşkın altında kalırız diye düşünüyor ve aska inanmayanlara soruyordu: Aşk size inanıyor mu sanıyorsunuz? "Niye intihar edecekmişim; daha yaşayacağım onca hayal kırıklığı varken." Böyle mi demişti Emil Cioran. Doğrudur hem sanal, hem banal bir dünyada yaşadığımız. "Ancak kötü olabilecek kadar cesur olabilirsen, gerçekten iyi olabilirsin" diyordu birisi. Türkçenin saadeti geceleri uyumuyordu. Sürekli arzuda dolaşan, her şeye aşkla bakan, küçük şeylerden büyük hazlar çıkaran, derdi olan, derdi olduğu için şiirler yazıp, resimler yapan biriydi adam. Sanki uçurum çağına gelmiştik; vicdan çekilmiş, akıl çürüyordu sanki. Daha önce yazdıklarını düşünüyordu adam. Yazdıklarını tekrarlamaktan ve çoğaltmaktan da asla çekinmiyordu. İçinde yaşadığımız dünyanın ve ruhumuzdaki karanlığın, şiddetin, kuşkuların ve iletişimsizliğin ciddi bir şekilde sorgulanması gerekiyordu. Acıyı bir oyuna dönüştürerek mi yaşıyorduk yoksa? Kendi iyiliğinden başka aksesuarı olmayan kalbimiz karşısında, gerçeğin gözleri fal taşı gibi açılıyordu. ‘Yüzünde kaç maskesi var insanın’ dedi adam. ‘Sanki bir nükleer sonrası hepimiz tuhaf yaratıklara dönüşmüşüz! Sanki ne çekiyorsak, kendimizden çekiyoruz. Yüzlerde hep acı! Zaten acı dolu bir çağda yaşamıyor muyuz? Hepimiz kargaya benziyor ve bu dünya sirkinde utana sıkıla varlığımızı sürdürüyoruz’ dedi kadın.
“O sevgi gibi, hatta aşk gibi görünen şeylerin altında eşsiz hesapların yattığını” gördükçe canımız daha çok yanıyordu!
<end>

<start>
Sesinizde şarabi bir yara var, uzaklığınızdan başım
dönüyor, uzaklığınızdan yaptım bu aşkı, lekesiz bir
kamaşma olmalısınız, ay ışığı sizden çok çekti, ruhunuzu
flütün dumanıyla mı yıkadınız, mavi dansların ateşli
fosforuyla mı aydınlandınız, ah, belki bana da turkuvaz
bir yaz geçer sihirli gözlerinizden!
Sanki çöl idim siz beni nehir yaptınız, içimdeki ıssızlığın
yüzünü güldürdünüz, ruhumdaki gemiler karaya
otururdu eskiden, hüzünlü bir elmaydım eskiden, şimdi
süt akıyor incecik ellerimden, özlemenin dayanılmaz
bir şarkısı vardır ya; işte oramdan kanıyorum, lirik yanım
sızlıyor, bozkır yanım üşüyor, kızılderili, ay ışığı sevgilim,
bıraksam yıllarca ateşimin üzerinde uyuyacaksınız,
kalbimde incelikler sarhoşluğu, sarı güller düşüyor
o masal gözlerinizden!
Gece ve sis içinde yürüyor yüzünüzdeki derenin şıkırtısı,
hüzün dünkü çocuk kalır yanınızda, gözlerinizde
yakamoz vakti ve ay sessizliği, kalbi acıkmış gece
fenerimsiniz, ah benim kanımı ısıtan zalim efendim,
içimdeki karları erittiniz, ağzınızın pınarıyla
susuzluğumu dindirdiniz, evcil bir yağmur meleği
olmalısınız, narın komşusu incir hanım olmalısınız,
bakın güneşiniz bir şarap gibi üzerime dökülüyor,
vazgeçemiyorum bir bahçe kadar derin bakan
gözlerinizden!
Sizden yaza çakılır, sahile inilir, sahilimiz aşk görsün de
büyüsün, şehir maskesini düşürsün de kurtulsun şu
yabancının dilinden, kalbi temiz kelimeler seçiyorum
sizdeki bulutsu anılarımı incitmemek için, bütün
hücrelerimi açık bırakıyorum, beyaz düşlerinize
sarılıyorum, şövalyeniz oluyorum, sizi üzebilecek
her geceyi kılıçtan geçirmek istiyorum, içinizdeki ay
batmasın diye kendimi her gün size yeniden
doğuruyorum, ışığı baştan çıkarıyor gözleriniz, şebboy
çocuğum beni gurbetinize kilitleyin, ah sıcacık bir ada
sıcacık bir gökyüzü geçiyor gözlerinizden!
Yüzünüzde kuğulu bir göl dalgınlığı, nefesimi kesen
güz makası olmalı tenhalarınız, beni kederimden okşar-
mısınız mor yanımdan, benimle eğleniyor ruhumun acısı,
kuşlarınız gölgemi gagalıyor, zalimce susuyor göğün
çamuruna batmış meleğiniz, ah ılık kadın, uzun kirpik,
hıçkıran rüzgârımsınız, erguvan ağrısı incecik ve ıslak
şiirlerimsiniz, uzaklığınız uzaklığıma değiyor, tutup
öpesim geliyor o masum düş deryası gözlerinizden!
<end>

<start>
.……………………………karayazım benim…yaz çocuğum…
…………………………….seni yaz diye sevdiler…
Sizi kazandığım için, size kaybederek yaşıyorum…
Susar kalır sarışın ay! Su gibi ten arar. Su, suretimiz
bizim. Ah, sokaklarda ağlar! Gölgenin oyununa gelelim,
neşeli bir ıslıkla o bildik bahçemize kaçalım. Canı
yanmasın diye aşkın, buhar olup göğe çıkalım. Kalbi
kasılarak, yalnızca kalbiyle yaşayan eski hayal
çocuklarıyız. Terk edildik ahşap bir cümleden…
Israrlı bir iyiliğin yıkılmayan hazzı. Benimle sussun
şarabın mistik gevezeliği. Ey avuntular tekrarı dünya,
çöl yağsın ki içime çocukluğunuz bende kalabilir,
kalsın saflığın tahtadan atı. Kimsenin tutunamadığı
camdan bir uçurum; size ne çok benziyor. Eşyayla
aramızdan geçen serin su peşimizi bırakmadı. Ve sizin
yere düşürdüğünüz aşkı tutup alnıma kadar taşıdım…
Her şey orada, trajik olana gidelim. Sonuna dek
yaşayalım ayrılığı, ayrılmayalım ayrılıktan. Ne kadar acı
çekerse ayrılık,
o kadar büyür… Büyüsün! Ne kadar zayıf kalırsak o
kadar güçleniriz. Kafesteki kuşu salalım, biz girelim
içine. Başkasından çıkıp kendimizde buluşalım. Ne
kadar kendimizin oyuncağı olursak o kadar iyi… Mutsuz
olmak yetmez! Mutsuz bile olmayalım…
İstemediğin kadar geçebilirsin kelimelerin üstünden.
Küllerin gölgesinde kalbin, çılgın bir vedaya takılır. En
masum gömleğiyle gezmelere çıkar rüya, çünkü aşk
hepimize uzun
bir beyazlık bırakır…
<end>

<start>
İçinde kelebeklerin ve şarabi kedilerin
dolaştığı melek yağmuru bir şehir olmalı
rüyandaki…
Uykusunda üzerine kirazlar dökülen
kristal bir bahçenin gülümsemesi olmalı
bakışlarındaki…
Herkese yanmayan bir lambanın kederi
alacakaranlığın mırıltısına karışır
başkasındaki…
Ah ne yapsam ruhu doymuyor rüzgarın
aşk ve nehir söz dinlemiyor, eflatun bir ıslık
ağzındaki…
Arkadaşlığın kumsalına indim de ağzı
süt kokan bir parıltıyla buluştum
eflatun bir buğu damlıyordu alnımıza
bembeyaz omzunun gölgesinde serinledim
sepetimizde kırmızı şarap ve yakamoz
ve dal gibi gövdemizden sızıyordu denizin sesi
tülden perdesini araladık düşlerimizin
arsız ay ışığı bırakmadı peşimizi
sıcacık mavi bir çukur inliyordu arzudan
seni oracıkta öpüp pınarından içtim
ikimize de gülümsüyordu bitki ve böcekler
İştahla kımıldıyordu gökyüzü…
Seni görememek korkusu
eflatun bir melek biriktiriyor uykumda
o muhteşem kalbin sanki yeni bir uygarlığın sevinci
ve senin şu çok bakımlı bakire ruhun
o mavi sesin, acılara direnen ruhun
sanki gülümseyen bir aşkın dirilişi
masalların var çünkü senin el değmemiş
hiç kullanılmamış şarkıların, tütsülerin var
Sevgilim hadi bana deniz taklidi yap
köpüğüne yaslanıp mavi düşlerinde kaybolmalıyım…
Bir ağaç yanlış tutuyordu bir çiçeği
Gecenin morunu şaraba kattım, sana geldim
Gözbebeklerinde binlerce eylül ve ışık damlası
Ruhuna kadar isyan ve ince bir okşayışın yaratıcı eli
Kendini sıcacık tutabilen sessiz bir ilahe olmalısın
Ruhumun vicdanıyla hep acemi kaldım sana
Eflatun bir kıpırtıydı öteki yarım…
Nerenden yanıyorsan en çok orayı anlat
ve bir mor daha düşür ve bir bulut daha
göğün asma bahçelerinden gelmedin mi
küçük kelimeler meleği beklemeyi bilir
ve bahar damlar ruhundaki kumsaldan
kristal tenindeki koku ormanını salar üzerime
ve billur gibi akar yazlardan yaptığımız bu aşk
senin kardelen çocuğun olurum
mis gibi bir rüyanın eflatun gecesi
ve gecelerin sana sokulgan kedisi olurum
uslanmayan bir aşkın dumanıyla
zıplarım o fazla beyaz gövdenin parkında…
<end>

<start>
Şevkız ki dem-i bülbül-i şeydâdâ nihânız
Hûnuz ki dil-i gonce-i hamrâda nihânız
Biz cism-i nizâr üzre döküp dâne-i eşki
Çün rîşte-i cân gevher-i ma’nâda nihânız
Olsak n’ola bî-nâm ü nişân şöhre-i âlem
Biz dil gibi bir turfa mu’ammâda nihânız
Mahrem yine her hâlimize bâd-ı sabâdır
Dâim şiken-i zülf-i dil-ârâda nihânız
Hem gül gibi rengînî-i ma’nâ île zâhir
Hem neş’e gibi hâlet-i sahbâda nihânız
Geh hâme gibi şekve-tırâz-ı gam-ı aşkız
Geh nâle gibi hâme-i şekvâda nihânız
Ettik o kadar ref’-i taayyün ki Neşâtî
Âyîne-i pür-tâb-i mücellâda nihânız
<end>

<start>
Gitdin ammâ ki kodun hasret ile cânı bile
İstemem sensiz olan sohbet-i yârânı bile
Devr-i meclis bana girdâb-ı belâdır sensiz
Mey-i rahşânı değil sâgar-ı gerdânı bile
Bağa sensiz varamam çeşmime âteş görünür
Gül-i handânı değil serv-i hırâmânı bile
Sîneden derd ile bir âh edeyin kim dönsün
Aksine çarh-ı felek mihr-i dırahşânı bile
Hâr-ı firkatle Neşâtî-i hazînin vâ hayf
Dâmen-i ülfeti çâk oldu girîbânı bile
<end>

<start>
Kaptan, senin deniz dediğine
Biz burada yalnızlık deriz, 
Senin güverte dediğine
Biz aşk ihtimali, 
Yelken dediğine gökyüzü.
Biz küçüktük, sen demir alıyordun.
Şehir ve liman eskiydi, yeniden sevilirdi, 
....................
<end>

<start>
Sesin hızı ne, ışığınki kaç, kaç km/sn? 
Bir kabloda elektron hızıyla yol alıyorum
Hedefim ebced hesabıyla bir ışık yılı 
Sesim iyi geliyor mu iyi dinle şimdi, 
Adının s’si, eylülün e’si, neler yaşadık biz’in n’si.
Öyle bir uyuşuk kadran ki bu gavurcasına
Açıkça küfrü hakkediyor baştaki iki 9
Neyse ki fazla bekletmiyor çevik 44
Bana ne çimenlerinden publarından ilgilenmiyorum
1’le giriyorum metrolarına o kibirli şehrin
Bir heceli bir bombayım on iki aya kurulmuş
İstanbul’un i’si, çaresizliğin ç’si, o’su of çekmenin.
İnanır mısın bilmem unutmuyorum çiçeklerini
Haftada üç mektup nasıl delirtirse insanı öyle
Tarih ve Toplum aldım yarın postalayacağım
Herkesler iyidir sen kendini koru, kodluyorum, 
Keith Jarrett’ın k’sı, ağlıyorumun a’sı, m’si Marmaris’in.
Yeni yeni cesaret ediyorum pencerenden bakmaya
Boğaz’ın suratı asık, üstelik şimdiden puslu
Kayıp giden hiçbir tankere yüz vermiyor
İlk sigaramı inadına üstüne fırlatıyorum
Anılar yoranın a’sı, çilenin ç’si, olmuyorun o’su.
Sanki otobüsteyiz sağımıza almışız Akdeniz’i
Kadranın her dönüşü hızlı bir viraj sana doğru
İki ayrı 2 çeviriyorum yeni dört yıllar için
Sonraki numara elbet gizli miladımızdaki 7
Kavuşmanın k’sı özlemin ö’sü, Sozzo’nin z’si.
Bir kabloya sığınmış ülkeler nehirler aşıyorum
Biraz da şaşkınım bakalım neler icat edecek daha 
Kahraman Graham Bell, en büyük telefon idaresi
Ama kodlamak gerekiyor o kadar olucek artık
Lorca’nın l’si, üşüyor musunun ü’sü, yalnızımın y’si.
Sevgilim, tarafsızlık BBC’ye bile kalmamış
Tarafgir bir tutumla en çok mektubunu bekliyorum
Birazdan odandayım sesinle sevişmek için 
Okyanusların o’su, Üsküdar’ın r’si, u’su uzun gecelerin.
Yüreğin hızı ne, ayrılığın kaç, kaç km/sn? 
Sakallarıma kadar elektrik yüklüyüm
Enerjimi dört yılı ateşlemekten aldım
Yüreğim tam ulaşmıyor mu n’olur iyi dinle, 
Mistral’in m’si, hasretten geberiyorumun m’si.
Ve son kez çaldı zil, karşımda sesin işte
Sesin, zifiri Boğaz’ın en aydınlık şimşeği.
<end>

<start>
Yürek de dolunup bitince şehrin vakti
Sokağa çıkılıyor kimseyi görmemek için
Oysa yazdır, tutuştuğu görülür bir gülün
İnsan kaç umut okşar her seher belki
Sözlerin çırpınırken kafanla yürek arasında
Şehir eskir çünkü vakit kararmaktadır.
Yazık ki yaz başlıyor vakit tükenirken
Gözlerinde bir ufuk ki çağrıp durur bu yüzden
Bir vakit ki bomboştur en dolu anlarında
Sözler vardır, yaralı en sağlam yerlerinden
Sözler ki kansızdır o sıcak dudaklarda
Gözlerinde bir ufuk ki çağrıp durmaktadır.
Öyleyse varacaksın sızlayıp duran ufka
Ya bildiğin, bileklerinde vuran yerler
Bastığın bir toprağın o sabah esintisine
Ya da birini tanımak için o uzak kıyılarda
O zaman kardeşim bırakıp gideceksin
Çünkü vakit incelmiş kalbin dışarlardadır.
Elbet inatla kavrasan iyiydi bilmen fakat
Çok denedin, kaydı parmakların işte
Çaresiz bırakıp gideceksin o toprağın koynuna
Hele bu sözler kendini söyeltiyorsa böyle, 
Sanki gökte mavilik bile seyreyliyorsa yürü, 
Savul bu çalgın yürek ışısın oralarda,
Çünkü o ufuk ki daha sözlerde parlamaktadır.
<end>

<start>
Gözlerin tutuşturunca bendeki barut karanlığını
Sana varınca kuşkular sanrılar sorularla
Sana varınca yüzümden hüzünler sıçratarak
Etimi çizdirerek geçiyor damarlarımdan
Uğultusu ince fikrin.
Ben, beni dünyaya daha da estiren ezginin
O başdöndürücü esrimenin burcunda
Vardığım bir yol ağzına yüreğimi koyunca
Gerçekten yürekbağı olduğunu yaşadıklarımın
Evet, anlıyorum.
 
Kızlar gergef işlerdi gül dalından, baharda
Herkesler bunalırken ağzımda bunaltı benim
Karardı aşklara çarçabuk teşne yanım
Bir kanmazlık boşalttı damarlarıma diye yıllar
Yüzüne sızan okyanusun rengini bildim
Bir başına kaldım senin tirşeliğinde.
 
Bir uçurum kıyısı gözlerin, mağrur, ışıltılı
Bir cehennem boşanabilir damarlarımdan
Acın dağlasın acılarımı, buna razıyım
Sağanaklar yazgımsa eğer gözlerindeki olsun
Alnım ferahlar o zaman
Telim düzen tutar
 
Böylece, karılsın diye günler ağdalı terimizle
Mademki olancası iki rahmetten biri
Vardım şuramda bir zifiri aydınlık
Vardım gözlerim bir yangın yeri
Hadi, çığrımdan çıkart beni! 
 
(ASIL ADI GÖKYÜZÜ / 1985)
<end>

<start>
Bildim artık
Yalnızlığın yurdu sensin
Keder yağar dört mevsim göklerinden
Ey şanlı tarihin efsunkar coğrafyanın yurdu
Nefret ediyorum senden!
Kaçtı nüfusun? 18 daha koy şimdi:
'Dün gece yapılan denetlemelerde
yurdun çeşitli köşelerindeki evlerinden kaçarak
Puşt şehir, lanet olası ecinni!
Çıksam sokaklarına
Bira ve ter
Kozmetik ve kusmuk bütün
Ağzını açsan
Satır satır konfeksiyon kültürü
İçinde yaşar birbirine düşman on bin halk
Ve hızla akan eğlence endüstrisi.
Ey İstanbul, bunları göre göre bildim
Ticaretin merkezi sensin, bu kabul
Limanların sabahtan sabaha
Gemisini kurtaran kaptanlarla dolu
Ve her türlü üçkağıtçılığın merkezisin!
Bana mazinden konuş biraz
Nerde o şıp deyip bacasını kıran mavnalar
Güzel Türkçe’ne n’oldu
Gömdün mü Cadde-i Kebir’i? 
Ey boş bulunmaya hiç gelinmeyen
Adamı alıp götüren nehir
Kendimden biliyorum her sabah
Korkuyla yokluyorum ellerimi.
Ama işsiz mimarlar var ya
İktisatçılar, baro dolusu avukat
Memleketten para bekleyen öğrenci
'8 aydır ücretlerini
alamayan işçiler...'
Ev bulamayan evli
Ama vurup duran nabzı vapur saatlerinin
Bitmeyen sigaralarıyla minibüs şoförleri
Okullardaki boş yerleri çırakların
ama habire sulanıp duran sabahlar
Aşkların başlattığı direnç
Ve daha neler varsa onlar işte
Benden söylemesi
Bir şeyler çeviriyor hepsi!
Ey İstanbul İstanbul, umudun ana yurdu
Ben niye öfkeliyim, o niye kederli, öteki niye ağlamaklı
Sen de kahroluyorsun biliyoruz ya
Ama namussuz lanet şehir bu kaçıncı
Nüfusun 5 milyon muydu 5’ini düş şimdi, gördün:
daha kaç işçi yanmalı, kaç işsiz intihar etmeli?
Oysa biliyorsun değil mi
Ne kadar, ne kadar güzelsin!
<end>

<start>
Alesta 
Hadi kalbine bir kurşun daha sık, yekin
Bir yanda dürülü dururken mektupların
Ihlamurlar altına kan düşülü suretler
Eline al kan fışkıran yüreğini, iri bir bomba olsun
Umutsuzluğu tahrib eden, yılgınlığı tarümar
Kan basan gazeteleri unutma
Böyle hazin akşam vakitlerinde bir başına
Bir kıyıda münzevi kalma
Göğsünü acılara bastır. Alanlardan geçir yüreğini
Çepeçevre taranıyoruz ve söylüyorum yine de
Bizim ateş hattına sokulabilecek bir yüreğimiz vardır
Çapraz taransa, bombalanmış olsa dahi
Dinamitlense, kundak da sokulsa bir gece yangınında
Diri bir yürek ve asla imha olmayan
Kitapla, yürekle beslenen, dölgücüyle
alınteri ve bakır tellerle beslenen
eski takvim yapraklarıyla beslenen, attığımız çentiklerle -
Burdan biliriz ki her şafak bizden yanadır
Tabiî bir cephe daha alınmışsa, kundaklanmışsa zulmün kal’ası
Gece boş durulmamış, salınmışsa fitiller düşmanın otağına
O zaman söylenir rahatça:
Şafak bizden yanadır, gün bizim olacaktır.
Hadi öyleyse verilsin künyen hayatın balçığına
Beynin kitaplarda meşgulken yüreğin yaşayadursun.
Sonra aynı örste çekiçlenmeli bunlar kıvılcımlarla
Birkıvam olmalı güne ve kavgaya hazır.
Hadi öyleyse kendini hayata sal
Kan içinde yüreğin zaten
Gözlerin dağlarda kaldı gitti
Gövdenin yarısı kırlarda
Vaktidir buraya dönmenin
Umutsuzluğu umuda
Zaferlere verip yılgınlığı
Dumanlı şantiye meydanları tornacılar arasından
Her solgun yüze bir ırmak boşaltmanın vaktidir.
Vaktidir artık, duvardan insin sazımız
Ufku tutsun türküler, oyun havaları
Falçatan su gibi aksın kuşağından
Dağlı havaların oyduğu pütürlü avcun
Buzlu sularla yıkansın
Bir çentik daha atılsın zulmün faturasına
Silâhın
Kaçaktır
Katıdır, soğuktur kül mavi çeliği
Nakışlıdır
Kinimiz oyuludur
Kan vurmuştur
Hıncımız, öfkemiz kaydolmuştur ceviz kabzasına
Zıpkın gibi
Dal gibi
Eğik bir fidan gibi
Hadi,
Yakanda bir karanfil gibi dursun kavgan
Ama göğsünü tokmaklamayı unutma sakın
Varsın kara güller patlasın terli alnında
Dağyanığı yüzüne vurup acılar serpsin
Kurt havasıdır -
Yağan kar altında usulca beklesin silâhın.
<end>

<start>
Gizem deyip başlıyorum adına
Cılız bir güneş, soldu solacak
Bir haziran sonu ki yağmur bekleniyor
Akıyor insanlar kendi dünyalarında
Ve herkes anlatabilir bir ağrıyı
Ben söylesem bu yaz akşamını
Biri bir sevda titreşiminden söz etse
Düşün ki saçlarını savuruyordu rüzgâr
Gözleri gülüyor ama karanlık kirpikleri.
Hadi konuşalım o umarsız ağrıdan
Boğuk bir ses, benim olmayan asla
Gözlerim kısılıyor ve bulantı aniden
Şuramda bir ağrı, şurama kadar
Yanıyor gözlerim, bir duman gözlerimden.
Konuşulsun yağmurun dolandığı o günden
Cılız da olsa güneşti o şakaklarımızda
İnsanlar... İnsanlar hep yanlarımızda
Akıyor kalabalık dalgın bakışlarımda
Düşün ki saçlarını savuruyordu rüzgâr
Ben, gizem diyordum her şeyin adına.
İki can yürüsün ve birbirinden habersiz
İki can, iki yürek, tek kalp ağrısı bir de
Biri desin ki saçlarında haziran
Kirpiğinde mavilik, kirpiğinde gökyüzü
İki can ve akıyor insanlar dünyalarında
Biri desin ki sözlerin ne yararı var
Biri desin ki bırak başlasın sevda.
Bir haziran akşamı yetmiş dokuz yılında
Elini uzat ve ayrıl, yer sarsılıyor
Elini uzat ve ayrıl, dolanıyor bulutlar
Elini uzat ve ayrıl, günlerden salı.
Birtakım lekeler, bulutlar akıyordu
Etrafta insanlar bir karaltı olarak
Biri diyecek ki ellerin titriyordu
Biri saati sorsa ağlayacaktım
Elini uzat ve ayrıl, kararıyor bulutlar
Bütün hızıyla o zehir damarlarımda
Gökte haziran, yağdı yağacak yağmur
Geçip gidiyordu dünya bakışlarımda
Birtakım lekeler, bulutlar akıyordu
Ben, gizem diyordum bunların adına.
Elbet hızla akıp gidiyordu hayat
Kaç zamandır görmediğim ışıltılı bir yüz
Belki de coşkulu bir haber vardı akşama
Bir zaman sonra her şey unutulsa da
Kardeşim, yüreğim koca bir diş gibi sızlıyordu
Biri diyordu ki bırak başlasın sevda
Ötekinin kirpiğinde acımasız karanlık
Gizem deyip geçiyordum bunların adına
Bir türlü başlamıyordu yağmur
Her şeyi, her şeyi kuşatıyordu sevda.
<end>

<start>
En birinci sevgilim Lady Di, çünkü tanışmıyoruz
Böylece birbirimize acı verme tehlikesi yok
Gerçi hiç bir uçarılık yazmıyor hanemizde
En aşağılık argolardan da uzağız ama.
Bıktıkça değiştiriyorum Lady Di'lerimi
Örneğin 4. kanalda bir kadın, yenisi o
Maalesef onların bıkma şansları yok
Hepsiyle kuytu bir yere ışınlanıyoruz
Kadeh kaldırıyoruz muhkem mutluluğumuza.
Prenses Di, sevgilim, zararsı, kendi halinde
Bütün Galleri sunuyor işlek elleriyle
Piat D'or şarap, martel konyak, kızgın rom
Bir damla sızıyor dudağından boynuma.
Finchley metrosunda İtalyanca ayrılıyor.
Hilesiz bir gökyüzü zarflıyor İstanbul'dan
Şaraplı ağzıyla Waterloo'da saldırıyor
Çiçeklerle filan poz veriyor Kuşadası'nda
Telefonda 723 97 58'den Lillian.
En birinci sevgilim Lady Di, hem bir kadın
Hem dostluğu açılmıyor gizli uçurumlara
'Aşk boktan' diyecek kerte Norveçli oydu
Polonya aksanlı sevişen İngiliz çimenlerde
Şömine alevinde duyduklarımı hiç anlamadım.
Artık bir Lady Diana, hakikatli sevgilim
Bakışlarında hiçbir buluta rastlamadım
Bir onun geceleri ulaşıyor yaz sabahlarına
En iyi toplamı olarak yaşanmış kadınların
En mümkün tutkular bir Di'nin saçlarında.
<end>

<start>
Tam gaz uçuyorum saatte 180'le
Beni yakalayamazlar beni yakalayamazlar
Porche dizayn gözlüklerimin gerisinde
İki adet madeni göz bebeği.
Bir rock ilahıyım kendine tutkun
Bir cd koyuyorum hemen değiştiriyorum
Dikiz aynasından bakınca çocukluğum
Büyük düşünmüşüm motorum 3000 cc
Bir bir solluyorum önümdekileri.
Gökyüzü pırıl pırıl Volvo mavisi
Saate bakıyorum Rolex'i beş geçiyor
Çimenler boydan boya Benetton yeşili
Bu yıl farklı bir tatil yapmalıyım
O yalı benim olmalı Boğaz'la öpüşen
Çek ya da nakit, döviz ya da kredi kartlarımla
O kadın benim olmalı fiyatı neyse
Büyük düşünmeliyim kendimi aşarcasına
Beni var kılan bir yarış bu
To be or not to be
That is the question.
Tam gaz uçuyorum rüzgarım saatte 220
Beni yakalayamazlar, they can't catch me.
Akşam olmadan kendime ulaşacağım
Yeni bir tv alacağım 140 ekran
cd çoktan out, şimdi in DAT.
Üstelik 1200 watt olmalı kolonların gücü.
İçimdeki çığlığı bastırmak için.
Durun, biri sokuluyor arkamdan
Hıyar! Tam yetiştiğini sandığı an
Turbolarım devrede, uçuyorum.
Fakat birini geçsem önümde binlercesi
Otomatik simsiyah camların gerisinde
Cıs-çımlarında müzik setimin
Zamanın dışında ve kayboluyorum.
Cesur olmalıyım bir borsa oyuncusu kadar
Büyük düşünemliyim, beygir gücüm 320
To be or not to be, that is the question.
Çünkü ensemde habire yaklaşan birileri.
Tam gaz uçuyorum rüzgarım 250
Porche dizayn gözlüklerimin gerisinde
İki adet Betacam objektifi
Füsun mu Pınar mı, Maide mi Rita mı? 
Ferrrari mi Porche mi, Mazda mı Rover mi? 
Birden bir Lamborgini fırlıyor sağımdan
Egzoz dumanıyla kahroluyorum
Off ne yapsam ne yapsam...
Yeni bir araba mı alsam yoksa mermi mi?
...
Belki de anlamaktan korkuyorum
Ne mermi gibi bir araba ne jet
Benim bir mermiye ihtiyacım var aslında
Yeniden var kılmak için kendimi
Başka bir uzayda
<end>

<start>
Sahne 1, Plan 1, Bininci çekim
Son anda göz bebeklerimde jileti gördüm
Kaya yeniden yuvarlandı bininci kez
Yorgunluk asidiyle sızlıyor yüreğim
Ellerim paramparça, dağı aşamadım.
Olay yeri belirsiz, IRA eylemi değil
Ölüm kardeşliği, metro sarhoşluğu
Kimdi o, aşk gül yatağı değildir diyen
Bulsam kaşını patlatıp bir Guiness pubta
Kardeşim, o çivili yatak olmasın yeter.
Highbury, Angel, Covent Garden, Oakley Road
Kirli bir kar pamuklanıyor Thames göklerinde
Aynı kaderle sona eriyor bütün filmlerim
Zaten genel olarak dünyada böyleydi durum
Biz de doğru koyamadık özünü meselenin.
Sahne 1, Plan 1, Onbininci çekim
Her iki sosyal sınıf üzerinde aynı tahakküm
Londra'yı serbest bırakın suçu yok şehrin
Sevenler Mesut Olmaz mı diyordu Gencebay
Aragon'a sorarsak Mutlu Aşk Yoktur,
Gülüyorsam,  yaramı saklamak için!
<end>

<start>
(Elly Verkleij için)
--aşkın dokunduğu elde gül biter--
Elleriniz diyorum Elly elleriniz
Halkalanmış yıllarca yüzüğünüzde acı
Parmaklarınızda gülmühür bir mahremiyet
Ve biz iki elin uzaklığı kadar yakındık
İki elin yakınlığında uzadı ve erildi gece
Ellerimiz gül ve diken kadar yakın
Gülün dalında hep benzer birbirine acı
Bütün gece gül tuttu beni her dokunuşta
Elleriniz Elly çıplaklığımızı eriten ellerimde
Gülün dikenlerine sunulan tende yırtıldı acı
Güldöndü bütün renkler dokunuşlarda
Ölüm öpünce her dokunuşta bir gül açtı
Demiştim gülün dalında hep benzer birbirine acı
Parmağınızdan gül öptüm ben gece kanadı
Biliyorum sizi de gül tuttu Elly elbette
Bir elin diğerine borcuydu gülsancı...
<end>

<start>
sen, bekleyen su, şafağa yakın hala
kıpırtılarınla rüzgar bekleyen şiddetle 
bir iç denizin ışığını hapis etmiş 
mağarasında gövdenin
- denizini dalgalandıramıyor ay, 
çekimsiz yasa –
yolunu arayan bir yer altı damarı
güneşe, ağır ağır akmak için yatağında
her an patlamaya hazır, gece 
avuç içine sığdırdığın güneş
- kendini zorlayan zirve –
mor dağlarının ötesinde..
<end>

<start>
döktüğüm göz yaşları boyunca yürü
yürüdüm ben de
gözlerimde inci rengi bir ufukla
sabahı salındım
geldiğim sulara
yürü...
II.
denize yakın mağaralarda sesim
anlamı boşalmış sözlerin uğultusunda
kayaların arasında 
son ağlayışım
dinle...
III.
açma demiştin bana
açma
istridyenin kabuğunu
şimdi 
içinde bir inci uyur
hatırla...
IV.
hatıralarında
sedef bir kabuğu büyürüm
tuz billurlarından yansıyan 
ışıkla
gör...
şimdi sirius
o parlak yıldız
deniz dibinde yürür de
bir su parıltısı taşır alnına
bulanık maviliğinden 
gözlerinin
bak...
VI.
kumulların arasında gece
çağırma beni 
o karanlık kıyıyı 
büyüdüm artık
çağırma...
<end>

<start>
Bayım,
siz hiç ruju silik sesiyle bir kadını
ve gülü solan ilk yapraklarıyla 
konuşurken duymadınız mı
Hayır bayım,
dağlanmış olsa da dil
tenlerine vuran bir al var
ki ateşten kalmadır bu
Evet bayım,
siz yanılıyorsunuz...
kader ile keder ayrılmaz
bir bütündür aslında
gül ile kadın da
Bayım,
size bir sır vereyim...
iyi dinleyin
kadınla gül baş başa kaldığında
(ki tarihsel bir yanılgıdır alevin lal olduğu)
Bayım,
nasıl görmezsiniz.
gözündeki buğuyu kadının
ve tene çekilişini bir gülün
çünkü ikisi de bir ipek taşır
ten ile tin arasında
gözyaşlarına bandıkları
Haklısınız bayım,
haklısınız belki de
şairler bildikleri bu dili 
kimseyle paylaşmazlar ama
Ama bayım,
siz pencerenizdeki buğuyu
avucunuzla siliyorsunuz hala...
nasıl anlayacaksınız ki
gül ile kadının konuştuklarını...
<end>

<start>
Yelda Karataş'a
anladım
gülün yaprağına dokununca
ölüm sonrasında
gül yaprağını bulunca
<end>

<start>
Köpek uluması.Serviler.Köy mezarlığı.Duvarlarda 
dinlenen deniz rüzgarı.Yakın kumsal.Tuz.Zakkum nemi.
Kamp ateşi.Sönen gece.Denizin yıkadığı fısıltı.Şişeler.
Ruhların firarı.Kulaklarda kalan ezgi.Kum.Midye kırıkları.
Gömülen beden.Yakın şey.Karanlığın gümüş yüzü.
Darbeler altında.Tatlı sızı.Şekillenen kum.Uzakta şarkı.
İki sandal.Halat.Birbirlerine bağlı sözler.Sürtünen 
çığlık.Sıcak.Yaseminlerin terlediği saat.Şaşkın dil.
Gece.Güneş terleyen zeytin ağaçları.Tırnakların çıkmaz yolu.
Uçurumuna tırmanan ses.Düşmek için kumdan gök.
Çıplakların ayı.Sırtında yıldız yağmuru.Diğerini örten gövde.
Yaldızlanan göz.İncecik ten.
Ay.İpek örtü.Sabah yıldızı.Güneşten düşen gün.Gümüşten yatak.
Deniz.Geceyle gün arasında yorgundur mavi.
<end>

<start>
madalyalar gibidir yüzleri 
kısık gözlerinde 
belli belirsiz bir ufuk çizgisi 
burunları ters dönmüş 
gemi pruvası sanki
ovuştururlar ellerinde boşluğu 
bir batıktan çıkma gemi çanını 
temizler gibi
ak damlı bir liman kahvesinde 
mırıldanırlar gemi adlarını 
yineleyerek
susarlar sonra 
madalyaların dinginliğinde 
kararlı ve sakindir yüzleri
batan bir geminin ardından 
durulan deniz gibi
II.
öğle uykusundan uyanan çocuklara 
maceralarını anlatırlar
- çocuklar bilirler aslında 
biraz abarttıklarını -
deniz kabarır gözlerinde önce 
alınlarında kara bulutlar toparlanır 
hazineli korsan öykülerinden önce susku 
ağızlarının kıyısında 
bir kılıç izi gülümsemesi
mavi uzaklara albatroslar, yunuslar 
ve beyaz bir balina eşlik eder 
cebelitarıkta
bulutlardan gerili yelkenlerine 
derin soluklarla rüzgar üflerler 
ama sonuna doğru boğulur sesleri
derin bir suskuya gömülürler 
uzakta yatan bir batık gibi
III.
uzak limanlardan anlatırken 
deniz fenerlerininin 
gecede başdöndüren ışığı 
parlar gözlerinde
bir gülümsemeyi hatırlar gibi
- bilmem hangi limandan kalma -
bir genç kızın bakir gülümsemesi 
bir gülümseme ki 
köpüktendir dişleri
yanaklarında 
uzak bir kumsalın sıcaklığı saklı 
palmiyeler altında yatmış esmer 
diri bir bedenin yalımı 
tuz birikmiş kirpiklerinde yangın
ve onları beklemiş kadınları da vardır 
rüzgar sesleri ile 
yorgunlar şimdi
IV.
kıyı kahvelerinde görebilirsiniz onları 
ege' de, akdeniz' de, karadeniz' de 
ve bütün kıyılarında okyanusların
madalyalar gibidir yüzleri 
dingin ve kararlı 
denize bakarlar öyle hüzünle 
burunlarında ters dönmüş 
bir gemi pruvası sanki
hemen suyun yanıbaşında 
koca bir denizi yitirmişler
kıyılarda pet şişeleri, boş bidonlar 
arasıra bir şişe gelir 
beklenen bir mektup sanki
yosunlanmış bakışlarında hatıralar 
hatıralar, hatıralar 
ve hatıralarında 
uzak denizler var
günbatımından sonra bulutları biriktirip 
toparlanan fırtına var oralarda
karada ölecek bir denizcinin hüznü 
eve dönerken yokuş başında 
herhangi bir kıyı kasabasının
<end>

<start>
Gelinciklerin Türküsü:
***************
kapılır da rüzgara
kavuşur yaprağı yaprağına
kırmızı çarşafa
kara peçe takar gelin olan
kırmızısı başkadır
ilk rüzgarla savrulanın
gelincik tarlasına gelen
rüzgarı da al yanına, rüzgarı da
Yolcu:
****
bilmem ki ah...
sevdiğini rüzgar
bir daha sever mi
Kız Kokulu Rüzgar:
*************
alçakça esenim
onca gelinciğin içinden geçenim
utancımdan ah...
alıp başımı
dağdan dağa gezenim
<end>

<start>
oradasın
biliyorum
- şu an oradasın -
tünelin öbür ucu bakışların
yüreğin yazdıklarımı hecelemekte
koza ipek bir duvar aramızda yırttığın
alaca karanlıkta
anlamlanıyor kanatlarında ışık
- bilmem, nedir yazgın -
hangi anlam çiçeğine konmak
ve onu döllemek
bir koku kalacak belki yazdıklarımdan
ve solan yapraklar
- anlamın tac' ı -
boynu bükük çiçeklerce
kanatlarında kelebeğin
- bölünmüş bir tek -
sonsuzluğun
kanatlarında yazgı
lotustan
bir ışık seni koparan
- ve anlamda -
şu an ikimizi bütünleştiren
- biliyorum oradasın -
tünelin öbür ucu bakışların
<end>

<start>
(M. Vurgun'a)
karanfillerin öldüğü zamanlardı
kevgir gibi gök, yüzümüzde acı
bir gülümseyişten kalma bıçak izi
yaylım ateşinde kurşunlanmış 
bakışlarla
-pişmanlık katılmış bir diriliş için 
ölümü beklemek haramdı bize-
ölürken şarkı söyledik hep
yarın yarın, yarınlara
hep çıkmaz sokaklarda bitti duvarlar
kan izi ve kurşun yarası taşıyan
şimdi yangınlar sonrası
aydınlanıyor karanlık tarih
hiç olmayan mezartaşlarının gölgelerinde
kararmış halkımın yüzü
çok uzaktan duyuyorum seni
haykırıya tırmanan
-hep aynı-
bilirim
hiç değişmez acının sesi
senin şiirlerinde unutuş yok
şimdi de çünki ölüm
ve tünek olmuş martılara
kimi dizelerin
binlerce yürek, bir yürekte
senin yüreğinde toplanıp
bir sel gibi akıp
sürüklenmişlerin sesi
boğdurulmuşlar denizinden
esen bir yel gibi
bir şarkı söyler gibi
yarın yarın, yarınlara
kuşunların ıslık seslerinden kalma 
acı bir ezgi
-paslanmıyor aslında
yüreklerimize saplanan
mermi çekirdekleri-
isli gaz lambalarında hatıranın alevi
hala söylediğimiz yangın türkülerinde
düşük omuzlarında taşıdığın ağır yük
arkadaş cenazelerinden kalma
şimdi pasın olgunluğunda
konuşur eski tüfek anılar
ah...sen, uzak bir ülkede
başka gökler altında
sen, vurgun kızı sürgünün
çocukluk göklerinden uzak
ülkenin dağlarında kekikler ıslak
şimdi, sabah bir yalnızlık bekler gibi
uzak bir ülkede şafağa durmuş gözlerin
yarınıları beklemekte
gün doğarken sisler içinden
<end>

<start>
keten kuşları, çulha kuşları, ispinozlar 
ıslıklı ötüşleriyle 
gevezelik ederken kırlangıçlar
iki kadın çamaşır yıkıyor 
portakal ağaçlarının altında
keskin bir portakal kokusu 
taze sabun kokusuna karışıyor
ak çiçekler gibi 
bacaklarından kasıklarına doğru akan 
sabun köpükleri
çivit mavisi duru bir gök altında 
kocalarının denizdeki kayıkları gibi 
parlak kırmızı ve mavi ile 
süslü, kuşaklı ince bellerinde 
bir deniz gibi kabarıp 
kocalarını yormalarından
gecenin yükü
keskin bir portakal kokusu 
taze sabun kokusuna karışıyor
ak badanalı evlerinin önünde 
son ışıkları ile günün 
gergeflerine harfler işleyecekler
nane ve fesleğen kokuları arasında 
gelecek akşam
gözlerinde belki yine deniz kabaracak 
katlarken kurumuş çamaşırlarını
<end>

<start>
Adı içsesime bulanan onca kadının seslerinde 
onlarca ismimi hatırlarım
Ve her ölü imgenin boşluğunda birikmiş 
o sesimi bırakmışlığım
isimlerini çağırdığımda 
sesimdeki o en sonuncu tını 
uçsesidir bu kalabalık yalnızlığın.
Usul bir gölge gibiydi bazıları 
tenimin yasemin terleyişini yavaşça buğulandıran 
ve ardında ılık bir mazı serinliği bırakırlardı
Bazıları 
ellerinde Medusa’nın saçlarından kırbaçlar taşırdı 
yılankavi çöreklenişiydi tenimde soğuk ve sıcağın 
ve ardında buz çiçeklerinin alevli üşümesi kalırdı
Varlığımın yegâne kanıtı bana katıldıkları kadardı:
Bu yüzden belki zaman içinde zaman zaman-sızım 
ve onlarla öğrendim güllerin en güzel sızısını: 
En güzel gül kırmızı bir intihardı
Ve ben eksildiğim kadardım
Ah.. 
Bazılarının zamanda uzayan suretiydim aynalardan aynalara ekledikleri 
sırsız kalıncaya kadar sevdiler beni
İşte bu yüzden 
sırlardan esrarengiz bir sızıdır taşıdığım 
tenime dokunduğunda yeni biri
Ve aramak kendini 
yeni bir gülün sensizliğinde; 
Ne zordur 
ismine eklemek / eklemek sesine 
hiç tanımadığın bir gülün sessizliğini
Turgay Uçeren
<end>

<start>
düştümü ağzın rahmine 
kelimesi yalnızlığın
artık gebedir dilin söze
tutuşur kül altı bilgeliğe
bir alev ki dünden eski
bir çakım kekre dizeye
teli kopuk bir imgenin
ölüboşluğuna biriken sesin
sürükler peşi sıra sözünün
dinecekse eğer sızın
bil ki farkı yok yalnızlığının
yalnızca başka yalnızlıkların
Ek:
ve yine bil ki
yalnızlığını
yalnızlıkla yenebilirsin
<end>

<start>
Yaban gülü müsün sarp kayalarda
El değmeden solacağın belliydi
Ey vefasız derde saldın başını
Taştan taşa çalacağın belliydi
A güzelim nerde kaldı o günler
Pişman olmuş yataklarda iniler
Kara çalı gül olamaz demiştim
Üç beş katre sel olamaz demiştim
Elin oğlu yar olamaz demiştim
Melül mahzun kalacağın belliydi
A güzelim nerde kaldı o günler
Pişman olmuş yataklarda iniler
Serhat aşık telli sazım yanımda
Şah-ı server hu albazım yanımda
Gözbebeğim ahbaplarım yanımda
Sulari'siz kalacağın belliydi
A güzelim nerde kaldı o günler
Pişman olmuş yataklarda iniler
<end>

<start>
Yar sevmesi sevaptır
Özüm sana turaptır
Bir busecik ver dedim
Dudaklan şaraptır
Sarıldım ince bele
Düşürdün beni dile
Sorun bülbülü güle
Kuş dilinden hitaptır
Sence bu aşk hiç midir
Yüzün görmek güç müdür
Seni sevmek suç mudur
Siyah zülfü nikaptır
Davut Sulari sana
Daha ne kadar yana
Dön yüzünü bu yana
Özüm sana turaptır
<end>

<start>
Gız Senin Derdinden Derbeder Oldum
Derdi Derunumu Sor Da Öyle Git
Hasretinden Mecnun Misali Oldum 
Ne Hale Düşmüşüm Gör De Öyle Git
Mâşuk Olan Âşığını Atar Mı? 
Gül Yerinde Kara Çalı Biter Mi? 
Aslan Yatağında Tilki Yatar Mı? 
Gözde On İkiden Vur Da Öyle Git.
Ağrı Göl Dağı'ndan Gahmut Yaylası
Han Gün İnersin Hoştur Havası
Gel Ey Dürgün'üm Gel Çektirme Yası
Sulari Kuluna Erde Sonra Git.
<end>

<start>
(yavri yavri) 
Sabah oldu tan yıldızı atıyor (amman atıyor) 
(ele) 
Cemi kuşlar destur almış ötüyor (ötüyor) 
(ahu gözlüm) 
Herkes sevgilisin almış yatıyor
(ele) 
Bizim döşek (gülüm eylen eylen)  diken olmuş batıyor
(yavri yavri) 
Giden gitti alışamam göçüne (amman göçüne) 
(ele) 
Ahdetmişem altın takam saçına (saçına) 
(ahu gözlüm) 
Aç yorganı girem koynun içine
(ele) 
Bahar yatam (gülüm eylen eylen)  yaz uyanam güz kalkam
<end>

<start>
Kız Senin Derdinden Derbeder Oldum
Derdi Derunumu Sor Da Öyle Git
Hasretinden Mecnun Misali Oldum 
Ne Hale Düşmüşüm Gör De Öyle Git
Mâşuk Olan Âşığını Atar Mı
Gül Yerinde Kara Çalı Biter Mi
Aslan Yatağında Tilki Yatar Mı
Gözde On İkiden Vur Da Öyle Git
Ağır Göz Dağından Yağmur Yaylası 
Hangi Gül İnlesin Hoştur Havası 
Gel Ey Sürgünüm Gel Çektirme Yaşı 
SULÂRI Kuluna Erde Öyle Git
<end>

<start>
Gahmut Yaylasından Asarken Yolum 
Gördüm Ki Yaralı Ağlar Bir Ceyran 
Avcı Vurmuş Kanları Yere Akar 
İniler Sızılar Ağlar Bir Ceyran
Çifte Kuzusu Var Dağlar Maralı 
Kuduretten Kaşı Gözü Karalı 
Avcı Vurmuş Anaları Yaralı 
İniler Sızılar Ağlar Bir Ceyran
Davut Sulari'yem Olmuşam Nöker
Ceyran Avuç Avuç Gözyaşı Döker
Bizim Yaylalarda Sürüler Yatar
İniler Sızılar Ağlar Bir Ceyran
<end>

<start>
Dost bağından bir gonca gül
Alamazsın geri çekil
Aşkın meydanında ödül
Bulamazsın geri çekil
Oldun mu bu yolda sail
Taktirde rızaya kail
İlmi amil zat-ı kamil
Olamazsın geri çekil
Davut Sulari der baya
Allah emek vermez zaya
Kaptansız gemi deryaya
Salamazsın geri çekil
<end>

<start>
Aslan eniğiydim kaplan dölüydüm
İnden çıktım ine giren girene
Meydan-ı hikmette erdim postumla
Uzaklaştım gemi süren sürene
Dostun dükkanını mürşitnen açtım
Hal bilmez elinden tebdilen şaştım
Ulu bir kervandım köylerden geçtim
Salahanalardan yüren yürene
Davut Sulari'yim kimler sordular
Kimler adabımdan fena gördüler
Kimler yanlış tasvir mana verdiler
Küfürnen telkini veren verene
<end>

<start>
Ela gözlerini sevdiğim dilber
Cihana saldırdı gözlerin beni
Hasretinden mecnun misali oldum
Ölmeden öldürdü gözlerin beni
Güzel olan güzelliğin bildirir
Yüzünün terinden bade doldurur
Hasretin firkatin beni öldürür
Ölmeden öldürdü gözlerin beni
Ben sana hayranım çekerim sevda
Sular gibi aksam çay olsam mah'a
Gel sevgilim senle edelim vefa
Hasrete yandırdı gözlerin beni
Davut Sulari'yim ilim Erzincan
Yıktı kametimi dert ile hicran
Bülbülüm gül için olurum nalan
Ölmeden öldürdü gözlerin beni
<end>

<start>
Havalanmış gönlüm
Dönüyor bugün yine
Gidecektir yara diye
Sevdim ayrılamam niye
Olamam olamam
Ben o yarsız olamam
Evlerinin önü halı çimenli
Bugün yar gözlerin nemli
Sevgiden mi meyi demli
Bilemem bilemem
Ben o yarsız bilemem
Olamam olamam
Ben o yarsız olamam
Davut Sulari'ye sorsalar
Bu aşk nedir
Aşk öğretti yüzü bedir
Sinesi cennette sedir
Gelemem gelemem
Ben o yarsız gelemem
Olamam olamam
Ben o yarsız olamam
<end>

<start>
Hele bu dünyadan göçmeyen kimdir
Ebedileşip de kalanı sorun
Ecel şerbetini de içmeyen kimdir
Dünyadan muradın alan sorun
Yedi yıl benimle gezdi Beyhani
Sorun benim Haydar Ağbaba'm hani
Sonunda Veysel de terk-i cihanı
Etmeyip ebedi de olan gösterin
Nice hükümdarlar sultanlar geçti
Hepsi aynen ecel şerbetini içti
Kimisi kefensiz toprağa düştü
Baştan başa mamur olan gösterin
Hele Veysel öldüyse evinde kaldı
Seçti doğduğu yeri mekan aldı
Haydar'ımın kanı da Alman'da kaldı
Dört başı mamuran olan gösterin
Kim bilir n'olacak da Davut Sulari
Toprak çeker bilmem hangi diyarı
Kul diye halk etmiş Cenab-ı Vari
Gerçekse haberin de alan gösterin
<end>

<start>
Hayırdır inşallah gözümü açtım
Güldüren sen gülecek sen gülen sen
İrfan irfanımı dünyaya saçtım
Görünen sen görecek sen gören sen
Soyumdan güzeller şahını gördüm
Tabibe uğradım yaramı sardım
Senelerdir köy kasaba arardım
Sevdiren sen sevecek sen seven sen
O gülünce gonca güller açılır
Ağ göğsün açınca koku saçılır
Davut Sulari'den nasıl geçilir
Yandıran sen yanacak sen yanan sen
<end>

<start>
Yakut Yaylasından Asarken Yolum
Gördüm Ki Yaralı Ağlar Bir Ceyran
Avcı Vurmuş Kanları Yere Akar
İniler Sızılar Ağlar Bir Ceyran
Çifte Kuzusu Var Dağlar Maralı
Kuduretten Kaşı Gözü Karalı
Avcı Vurmuş Anaları Yaralı
İniler Sızılar Ağlar Bir Ceyran
Davut Sulari'yem Olmuşam Nöker
Ceyran Avuç Avuç Gözyaşı Döker
Bizim Yaylalarda Sürüler Yatar
İniler Sızılar Ağlar Bir Ceyran
<end>

<start>
İnsan ruhunu tazeler
Minareci kasetleri
Söylenir dillerde gezer
Minareci kasetleri
Aman Allah aman Allah
Her tarafa adım yolla
Her tarafa söz erdirdi
Çok şirketleri durdurdu
Kalplere ferahlık (saadet)  verdi
Minareci kasetleri
Aman Allah aman Allah
Gurbet elde beni kolla
Avrupa'ya ünüm saldım
Almanya'yı ele aldım
Hollanda'ya haber saldı
Minareci kasetleri
Aman Allah aman Allah
Gözden esirge de kolla
Belçika duymuş geliyor
Fransa haber alıyor
İsviçre daim biliyor
Minareci kasetleri
Aman Allah aman Allah
Kötü insanlardan kolla
Davut Sulari yetirdi
Sıra meydana getirdi
Herkese rahat yetirdi
Minareci kasetleri
Aman Allah aman Allah
Nolur beni burda kolla
<end>

<start>
Bir güzelin aşığıyım erenler
Onun için taşa tutar el beni
Gündüz hayalimde gece düşümde
Kumdan kuma savuruyor el beni
Ağ gül olsam ağ gerdana sokulsam
Kemer olsam ince bele sarılsam
Köle olsam pazarlarda satılsam
Yarim deyi al sinene sar beni
Pir Sultan Abdal'ım gamzeler oktur
Hezaren sinemde yaralar çoktur
Benim senden özge sevdiğim yoktur
İnanmazsan ol Allah'a sal beni
<end>

<start>
Bir yiğit gurbete düşse
Gör başına neler gelir
Sılası fikrine düşse
Yaş gözüne dolar gelir
Kudretten çekilmiş kaşlar
Didemden akıttım yaşlar
Yuvasın terkeden kuşlar
Yuvam diye döner gelir
Emrah'ım der selvi boyun
Huri melek midir soyun
Sürüden ayrılan koyun
Kuzum diye meler gelir
<end>

<start>
Çek kateri ben gelirem peşine 
Ali meydanına varalım hele
Merhametin yok mu gözüm yaşına
Pire bağlı olup duralım hele
Allah Allah Allah duralım hele
Allah birliğine varalım hele
Ey müminler gerçek pirler merhaba
Er rehberler gerçek erler merhaba
Hazır postlar hazır yerler merhaba
Zakirler sazları kuralım hele
Allah Allah Allah kuralım hele
Allah birliğine varalım hele
Aşk ile perişan Davut Sulari
Muhabbeti baldır kendisi arı
Hazreti Ali'nin sın zülfikarı
İnkarın boynuna vuralım hele
Allah Allah Allah vuralım hele
Allah birliğine erelim hele
<end>

<start>
İnanın dostlar ben böyle kişiyem
Bir haneye girmiş olsam çekinir
Muhammet Ali'yi ikrar vermişem
Sen necisin sormuş olsam çekinir
Ya bir cem veyahut bir irfan payı
Açmış olsam eder ah ile vayı
Muhammet Ali'den mantık manayı
Dilim ilen açmış olsam çekinir
Kullar gayet bezmiş bir devran derden
Kısmetin ummazlar ab u Kevserden
Mervan'ın dölleri anlamaz maldan
Doğduğunu demiş olsam çekinir
Davut Sulari'yem çekildim uzak
Adu nesli bize kurmasın tuzak
Hak ulu divana bir name yazak
Esen yele vermiş olsam çekinir
<end>

<start>
Elde düğün bayram benim neyime
Benim kurbanlarım çok evvel oldu
Sorayım fakire hey hey bir de beyime
Demi devranlarım çok evvel oldu
Eller güler oynar içim kan ağlar
Alem al yeşilde can kara bağlar
Değişti asırlar silindi çağlar
Meydanı meydanım çok evvel oldu
Davut Sulari'yim çağladım aktım
Riyakar kullardan nefretten bıktım
Şöhret kalasını kökünden yıktım
O ahdı peymanım çok evvel oldu
<end>

<start>
Şu havayı gönül payedârından
Yarana elveda edelim yeter
Yedi nar sunanlar yandı nârından
Cehennemden çıkıp gidelim yeter
Ben dervişem hoşça kervan düzmüşem,
Gönlüm bahar yeli gibi sezmişem
Dalgıcım aşk deryasında yüzmüşem
Naz etme ey bülbül sedalım yeter
Davut Sulari’yim manâ-yı natık,
Biz araf ehline uymuşuz artık
İlm-i cavidandan mücevher sattık
Gönül kervanını güdelim yeter
<end>

<start>
Aman kara taş kara taş
Yaktı beni kara göz kara kaş
Kara taşın her yanı
(yavrum)  Coşturuyor insanı
Kilisliler bekliyor
(güzelim)  Gelsin diye nisanı
Aman kara taş kara taş
Yaktı beni kara göz kara kaş
Kara taşın yeşili
(yavrum)  Yaraların deşili
Ayrılık yolculuk var
(güzelim)  Salla bana mendili
Aman kara taş kara taş
Yaktı beni kara göz kara kaş
<end>

<start>
Benden sorulursa aşık olanlar
Manen pir elinden dolan aşıktır
Meclis olup değerini bulanlar
Kendi cenazesin kılan aşıktır
Kişisel olanı kainat tanır
Darb-i aşk olanlar cihan dolanır
Gahi berrak akar gahi bulanır
Olgun mertebede kalan aşıktır
Ben aşık değilim yoksul ozanım
İçimde dert kaynar bünyem kazanım
Bazı yalçın dağım bazı sazanım
Davut Sulari'den kalan aşıktır
<end>

<start>
Bana bu ilmi irfanı
Veren Muhammed Ali'dir
Bir Allah Allah dost
Bir Allah Allah dost
Aşgın dolusun içirip
Ayaksız derya geçirip
Ganat verip de uçurup
Geren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Bir Allah Allah dost
Ya Allah Allah dost
Her milletin var bir dini
Muhammed'in çoktur ünü
Meleklerin gerçek ünü
Bilen Muhammed Ali'dir
Hu Allah Allah dost
Bir Allah Allah dost
Yar Allah Allah dost
Yar Ali'm Ali'm dost
Mevla'ya olmaz bahana
Biad gerekdir Kur'an'a
Aşık edip bu cihana
Süren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Sulari'yem bir günümle
Hekmet açık sır günümde
Ben acizem dar günümde
Eren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Nur Allah Allah dost
Yar Allah Allah dost
Bana bu ilmi irfanı
Veren Muhammed Ali'dir
Bir Allah Allah dost
Bir Allah Allah dost
Aşgın dolusun içirip
Ayaksız derya geçirip
Ganat verip de uçurup
Geren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Bir Allah Allah dost
Ya Allah Allah dost
Her milletin var bir dini
Muhammed'in çoktur ünü
Meleklerin gerçek ünü
Bilen Muhammed Ali'dir
Hu Allah Allah dost
Bir Allah Allah dost
Yar Allah Allah dost
Yar Ali'm Ali'm dost
Mevla'ya olmaz bahana
Biad gerekdir Kur'an'a
Aşık edip bu cihana
Süren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Sulari'yem bir günümle
Hekmet açık sır günümde
Ben acizem dar günümde
Eren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Nur Allah Allah dost
Yar Allah Allah dost
Bana bu ilmi irfanı
Veren Muhammed Ali'dir
Bir Allah Allah dost
Bir Allah Allah dost
Aşgın dolusun içirip
Ayaksız derya geçirip
Ganat verip de uçurup
Geren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Bir Allah Allah dost
Ya Allah Allah dost
Her milletin var bir dini
Muhammed'in çoktur ünü
Meleklerin gerçek ünü
Bilen Muhammed Ali'dir
Hu Allah Allah dost
Bir Allah Allah dost
Yar Allah Allah dost
Yar Ali'm Ali'm dost
Mevla'ya olmaz bahana
Biad gerekdir Kur'an'a
Aşık edip bu cihana
Süren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Sulari'yem bir günümle
Hekmet açık sır günümde
Ben acizem dar günümde
Eren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Nur Allah Allah dost
Yar Allah Allah dost
Aşgın dolusun içirip
Ayaksız derya geçirip
Ganat verip de uçurup
Geren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Bir Allah Allah dost
Ya Allah Allah dost
Her milletin var bir dini
Muhammed'in çoktur ünü
Meleklerin gerçek ünü
Bilen Muhammed Ali'dir
Hu Allah Allah dost
Bir Allah Allah dost
Yar Allah Allah dost
Yar Ali'm Ali'm dost
Mevla'ya olmaz bahana
Biad gerekdir Kur'an'a
Aşık edip bu cihana
Süren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Sulari'yem bir günümle
Hekmet açık sır günümde
Ben acizem dar günümde
Eren Muhammed Ali'dir
Hu Allah Allah dost
Bir Allah Allah dost
Yar Allah Allah dost
Nur Allah Allah dost
Yar Allah Allah dost
<end>

<start>
Dünya arsızındır hey hey fırsat pirsizin
Rağbet yalancının da refah hırsızın
Azap yoksulundur hey hey göçük yersizin
Sararıp da solmak solmak reva mı bize
Aradan kalktı mı hey hey hürmetle hatır
Gelen günler geçen geçen günü aratır
Mazlum Davut Sulari'yi ağlatır
Sefil sergan olmak olmak reva mı bize
<end>

<start>
Sisli dağların
Doruklarında biriken,
Küme - küme bulutları
Okşamayı; 
Onlara doru uzanmayı
Hiç istedin mi?
Mavi dalgaların
Serinliklerinde ürperen,
Parça - parça uğultuları
Toplamayı,
Onlara doğru yaklaşmayı
Hiç düşledin mi?
Renkli rüzgârların
Derinliklerinde gülümseyen,
Işık - ışık anıları
Tamamlamayı,
Onlara doğru savrulmayı
Hiç yeğledin mi?
Dertli insanların
Yüreklerinde dirilen,
Yumruk - yumruk acıları
Sarmayı,
Onlara doğru koşmayı
Hiç denedin mi?
<end>

<start>
Işık mı arıyorsun? 
- Bulamazsın..
Toprak mı istiyorun? 
- Koparamazsın..
Su mu istiyorsun? 
-Kavuşamazsın..
Özgürlük mü istiyorsun? 
- Alamazsın..
Sorunlar çözülmedikçe,
-İnsan gibi yaşamazsın..
<end>

<start>
Sana
Rüzgârları versem,
Ne yaparsın?
- Sıcaktan bunalanlara,
Bir avuç
Esinti verir misin?
Sana
Bulutları versem,
Ne yaparsın?
- Susuzluktan kavrulanlara,
Bir yudum
Yağmur verir misin?
Sana
Çocukları versem
Ne yaparsın?
- Barıştan kaçanlara,
Bir anlık
Gülücük verir misin?
Sana
Bahçeleri versem,
Ne yaparsın?
- Aşktan anlamayanlara,
Bir demet
Çiçek verir misin?
Sana
Özgürlükleri versem,
Ne yaparsın?
- Karanlıktan boğulanlara,
Bir tutam
Işık verir misin?
<end>

<start>
Işık
Ulaşamadı karanlığa,
Karanlık tümden
Özlem çekti aydınlığa; 
Simsiyah bir yaşantıda,
İnsanlar birbirini görmeden,
El - ele vermeden
Ve sevmeden kayboldular..
Işık
Ulaştı karanlığa,
Karanlık tümden
Yenik düştü aydınlığa; 
Pırıl - pırıl bir yaşantıda
İnsanlar birbirini görerek,
El - ele vererek
Ve severek kahroldular.
<end>

<start>
Tüm İnsanlara
Yarın,
Ya da öbürgün,
Yine bir araya
Gelmeyecek miyiz? 
Bugün,
Niçin uzaklaşmayı
Yeğlemekteyiz?
Niçin kavgaya,
Niçin kopmaya,
Niçin niçin ayrılmaya
Yönelik bir girişim içindeyiz? 
Neyin savaşının vermekteyiz,
Hiç düşündük mü?
İnsanlardan
Toplumlara sıçrayan; 
Dostlukları yaralıyan,
Ve yakınlaşmaları
Tümden uzaklaştıran,
Bu anlamsız
Bu karanlık,
Bu hırçın didişme
Hiç biter mi sanıyorsun? 
İçtenlikle inan ki,
Sevileri kucaklayan,
Esenliklere açılan
Köprüleri yıktık da
Ne oldu sanki? 
Yeniden kucaklaşsak da,
Yüreklerimizi gülümsemelerimizi
Kalın halatlarla
Birbirine bağlasak da,
Yitirdiklerimizi bulabiliyor,
Yıktıklarımızı onarabiliyor muyuz?
Salt sorunlarını,
Sevinçlerini - korkularını
Yarına bırakma olur mu? 
Yarınları çoktan tüketmedik mi? 
Buluştuğumuz,
Karşı - karşıya
Oturup - konuştuğumuz
İlk günkü gibi,
Yarınları hatırlıyarak
Kahrolup, ölmedik mi?
<end>

<start>
Yol
Yola açıldı
Rahatladı..
Dal 
Çiçeğe takıldı
Tomurcuklanda..
Rüzgar
Bulutu kovaladı
Yağdı..
Su
Sele karışdı
Kabardı..
Deniz
Mavide dalgalandı
Hırçınlandı..
Aşk
Filizide duygulandı 
Bırakmadı.
<end>

<start>
Bir güzel bakış,
Bir tatlı okşayış,
Bir içten çağırış,
Bir anlık sevinç midir?
Bir görkemli bekleyiş,
Bir acı düşleyiş,
Bir duygusuz sesleniş,
Bir anlık bitiş midir?
Mezar taşlarının,
Güldüğünü - küstüğünü
Hiç gördün mü?
O nedenle
Bir anlık da olsa
Niçin gülmüyorsun - sevinmiyorsun?
Denizlerin mavisini,
Bulutların esintisini
Niçin tutmuyorsun,
Korkuyor ve susuyorsun?
<end>

<start>
Nedir istemediğimiz
Üzünçlerimiz mi?
- Gülümsemesini yitirdiğimiz..
Nedir göremediğimiz
Sevdiklerimiz mi?
- Gelmesini gözlediğimiz..
Nedir çözemediğimiz
Düşlerimiz mi?
- Gerçekleşmesini beklediğimiz..
Nedir bilemediğimiz
Dileklerimiz mi?
- Filizlenmesini özlediğimiz..
<end>

<start>
Tüm ışıklar mı söndü? 
Güneş aydınlığını mı yitirdi? 
Dünya tersine mi döndü? 
Okyanuslar suyunu mu bitirdi?
Alabildiğine bir karanlık mı çöktü? 
Kuşlar birer - birer mi göçtü? 
Yaşantı bir kırılmaz bardak mıydı
Ki çarpmadan tuzla - buz oldu dağıldı?
Renkleri görebiliyor musun? 
Mavinin en güzelini tutabiliyor musun? 
Gri bulutlar sarmasa da çevreyi,
Gök gürültüsünü duyabiliyor musun?
Neden böylesine doyumsuz bir hırçınlık? 
Tutsak da olmasan bir adımlık
Yolu, yalnız bitirebiliyor musun? 
Karanlık bir evrende mutlu olabiliyor musun?
<end>

<start>
Aynı ırmağa
İki kez giremezsiniz; 
Bu geçen
Başka sudur.
HERAKLEITOS
Sular,
Sularla oynaştı
Yorulmadı..
Irmaklar,
Irmaklarla kucaklaştı
Taşmadı..
Çağlayanlar,
Birbirini tamamladı
Ayrılmadı..
Denizler,
Okyanuslara açıldı
Boğulmadı..
“Aynı Irmağa”
İki kez giremesen de,
Birleşmelerini - öpüşmelerini
Önleyebiliyor musun?
“Bu geçen”
“Bir başka su’da olsa,
Tümleşmelerini - devleşmelerini
Durdurabiliyor musun?
Sular,
Sulardan kaçmadı; 
Bulutlar,
Maviliklerini kıskanmadı..
İnsanlar ne yaptı? 
Suyu tuttu
Paylaşamadı; 
Suyu kovaladı
Kavuşamadı.
<end>

<start>
Durdurabiliyor musun zamanı,
En güzel anında o bitmeyen öpüşlerde; 
Yaşatabiliyor musun unutulmayanı,
Yürekten bakan o tatlı gülüşlerde..
Okşayabiliyor musun eski anıları,
Yılların gerisindeki gibi delice; 
Hatırlıyabiliyor musun o sakin akşamları,
İlk buluşmanın doyumsuz ürkekliğince..
Çağırabiliyor musun sevdiklerini,
İstediğin zaman da çok uzaklardan; 
Paylaşabiliyor musun o güzelim düşlerini,
Aralık kalmış gözkapaklarının ardından..
Ağlarken gülebiliyor musun gönlünce,
Istanbul’dan uzak o renksiz bahçelerde; 
Zamanı durdurabilirsen bile ölünce,
Aşkı bulabiliyor musun toprağın derinliğinde.
(Paris, 1975)
(*)  Devlet San’atçımız Sayın Necil Kâzım Akses tarafından beste-lenmiş, Devlet Konservatuvarı programına alınmış, TRT, yabancı radyo ve TV’lerde yayınlanmıştır.
<end>

<start>
Bırakmayacaksın
Eski anıları,
Bıkmayacaksın
Renksiz düşlerden,
Hatırlayacaksın
Filizi bakışları; 
Unutulmayan
O cânım gülüşlerden..
Boğaziçi’nden
Uzak bir kent’te,
Hamburg’ta
Bir dost toplulukta
Kadeh - kadeh
İstanbul’u anacaksın,
Çekilen büyük özleme
Yürekten yanacaksın; 
“Eski Yalı” şiiri’ni
“Çatana” izleyecek,
Hamburg’un
Çamur renkli denizini,
Kadehler bile
Temizleyemiyecek..
Artık avuntu da vermeyecek
Çatana’ların çat - çatları; 
İçinize sinmeyecek
Mavisini yitirmiş balıkları;
Selâm da göndermeyecek
Istanbul’a tümden
Yabancı olan bulutları,
Gözlerinize gülmeyecek
Rensburg’un martıları,
San Pavülü’deki çılgınlıkları
Bir rüzgâr silip götürecek,
Istanbul’dan yoksun
Kuru güncel anıları,
Bir gece’nin sonunda
Unutulup bitiverecek.
Sülün gibi bir gemi
Yanaşacak rıhtıma; 
Belli ki Boğaziçi’nden,
Onun büyülü ve ılık
Maviliklerinden süzülüp geçmiş,
Istanbul’un
Havasıyla - suyuyla,
Doyumsuz kıyılarıyla
Kucak - kucağa gelmiş,
Bir sevimli gemi
Dolduracak limanı,
İstanbul kokan bu gemi
Derinden derine
Tazeleyecek sevinçlerinizi.
Ve de tüm üzüntülerinizi.
(Hamburg, 1976)
<end>

<start>
Sonbaharların
En sihirli,
En esintili,
En doyumsuz sabahlarındayız; 
Üstelik bir de İstanbul’da
Cennet Boğaz’dayız..
Solgun renklerin,
Cıvıl - cıvıl oynaşdığı, yandığı,
Yaprakların
Dallarına dek erguvanlaşdığı,
Ve bahçelerden
Kaldırımlara taşdığı,
Sait Halim Paşa’nın
Arslanlı, divanlı yalısındayız..
Yenik ve ezik bir tarihin,
Tükenmez anılariyle
Ve buruk ürpertileriyle dolarak,
Üzül üzülebildiğine..
Limon sarısı
Pırıltılı ışınların derinliğinde,
Bir puslu çizgi üzerinde
Paşabahçe, Beykoz, Kanlıca
Ve daha ötede Hisar’lar,
Birbirinden habirsiz - sessiz
Dünü ve bugünü yaşarlar.
Bu güzelim kıyıları bırakıp da
Uzaklara,
Çok uzaklara kaçanlar,
Sanki rıhtımda unutmuşlar
Ayak izlerini
Acı bakışlariyle. (*)
Sait Halim Paşa Yalısı’nın,
Çiçekli - görkemli
Bahçelerinde,
Sonbaharların
Ilık rüzgarlarını
Tümden içime sindirerek dolaştım;
Gözleri okşayan
Mavi - masmavi
Bir sessizlik içinde,
Yeniköyün
Küçük rıhtımını dolduran
Balıkçı teknelerinde,
Çocukluk günlerine yaklaştım.
Buğulu gözlerde,
Anlamsız gülücüklerde
Eritim - tüketim sevileri,
Boğaziçi’nin
Yosun kokan rüzgârları,
Bir anda eflatun renkli
Öpücüklere dönüştü; 
Filizi sessizliklerde
Yaşantıyı kucaklayan
Sanki bir doyumsuz düştü..
Böylesine
Solukları kesen,
Boğaziçini,
Karış - karış seven; 
Böylesine
İçtenlikle dolu anıları
Adım - adım tazeleyen,
Bu bırakılmayan,
Bu koparılmayan,
Bu yakarılan,
Bu ayrılınca
Geri çağıran,
Bu güzelim
Bu ılık,
Bu ışıklı tabloda
Ve sandallarının
Arkasında koşmaktan; 
Minik martıların
Kar gibi beyaz
Bembeyaz
Kanatları yorulmadı,
Bulutlar,
Gül kokusunu yitiren
Eski bahçelere yağmadı..
Uykulu bakışlarda,
Çocukluk günleri
Dirildi - yeşerdi; 
Cumbanın altında,
Rıhtımın kenarında
Gurup vakti
Bir yürek yenilendi,
Yalının rıhtımında gülümsedi,
Ve demir attı mavi sulara,
Çözülmemek üzere bir daha
Boğaziçi’yle düğümlendi.
(*)  Sadrazâm Sait Halim Paşa, bundan 64 yıl evvel 2 Ağustos
1914 yılında, Harbiye Nâzırı Enver Paşa ve Dahiliye Nâzırı
Talat Bey (Paşa)  ile bu tarihi yalıda yenik düştüğümüz 1. ci
Dünya Savaşına girme kararını vermişlerdir.
<end>

<start>
Aşk
Deli midir,
Senin midir,
Onu düşleyebildin mi?
Rüzgâr
Mavi midir,
Gri midir,
Onu görebildin mi?
Bulut
Gökte midir,
Yerde midir,
Onu tutabildin mi?
Yeşil
Gözde midir,
Çiçekde midir,
Onu okşayabildin mi?
İstanbul
Kalpte midir,
Cennette midir,
Onu yaşayabildin mi?
<end>

<start>
Bir acı gülümseme gibidir anılar,
En iyileri eskidikçe çocuklaşırlar,
Üzünçlüleriyse gözyaşında damladırlar..
Dönmemek usanmadan geriye en güzeli,
Yeni anılarda tümden bütünleşmeli,
Doyumsuz İstanbul düşlerimizi örtmeli.
<end>

<start>
Birgün
Yine bulaşacaklardı,
Aydıldıkları
Çınar’ın gölgesinde; 
İlk günkü gibi
Mutlu olacaklardı,
Tüm bir yaşantı boyu
Birbirlerini
Bırakmayacaklardı..
Birgün
Yine buluşacaklardı,
Kabuğunda çakı ile
Yüreklerini - isimlerini
Birleştirdikleri,
Çınar’ın altında..
O beklenen
O en güzel gün
O en mutlu düğün
Bir türlü gerçekleşmedi,
Çınar da büyüyüp serpilmedi..
Yürekler 
Oldukları yerde,
Bir paslı çakının
Ucunda takılıp kaldı; 
Çınar’ın gövdesinde
Yeni yürekler
Eskileri kovaladı; 
Onun için de
Çınar ağacı
Bir türlü
İhtiyarlamadı, sararmadı..
Delikanlılık çağının anıları
Yaşlı çınarları güçlendirdi; 
Bu yürekleri çizenler,
Çınarların gölgesinde
Bir daha görünmedi..
İstanbul’da,
İçerenköy’de - Suadiye’de
Ve de Fenerbahçe - Bebek’de,
Çınar ağaçlarına koşanlar,
Birbirlerini yitirdiler; 
Çınarlardaki
İnce buruk çizgiler,
Kaybolanların
Yaşantılarını sürdürdüler.
<end>

<start>
Bu şehrin akşamını seyrettik,
Ufukta erirken güneş.
Sahillerinde gezindik,
Hayal ve baharla eş.
“Moda Koyu” yanmada,
Renklerin grubuyla,
Karşıyakanın minareleri aksetmede suya,
Bütün gururuyla.
Sabahın ilk aydınlığını
Yudumlarken deniz,
Balıkçı tekneleri
Yola çıkar sessiz ve kimsesiz.
Fâni olmuş seneler
Evlerde beklenir,
“Üsküdar’ın” ın servileri,
“Eyüp” sırtlarına
Ses verir.
Kulak kabartır
Allah’da – kul’da
Bir tarih dinlenmede
İstanbul’da.
<end>

<start>
Fırtınalı hayatı severim
Sisli düşünceler içinde
Yapayalnız kaldığım zaman..
Yalnızlığı severim
Hatıraların denizine
Pervasız daldığım zaman
Uzaklarda olmak isterim.
Kendime darıldığım zaman..
<end>

<start>
Renkler kederlendi,
Bulut parçası
Nemlendi, tanelendi
Bir mevsim için..
Dal, ağır ağır esnedi; 
Yaprak sarardı, zedelendi,
“Yeşil” ürperdi, çözüldü
Geçmiş günler için..
Gün bölündü, küçüldü; 
Havuz taştı
Bahçeye döküldü,
Çiçek saksıda öldü; 
Renksiz bir âlem için..
Sükût! 
Kuru bir çınar yaprağında
Asılı kaldı
Bütün bir mevsim boyu..
Sen ey sevgili! 
Beraber geçirdiğimiz
O mes’ut günleri unut!
Gözlerinde nem; 
Saçlarında rüzgâr
Uzak diyarlardan ses ver.
İster bulut; 
İster sabah rüzgârı
Kalbimize dolsun; 
Elverir ki sonbahar
Açılan ilk kapımız olsun..
<end>

<start>
Uzaklar; 
Daima ruhların
Bulunduğu uzaklar..
Hatırasız geçen
Bir ömürde,
Hayallerin sürüklendiği uzaklar..
Yapraklar; 
Bir mevsim bitişini
Haber veriyor; 
Dökülüyor..
Uzaklar
Hiç geri dönmüyor.
<end>

<start>
Renkler,
Çözülseler birer birer..
Mavi
Gök yüzünde; 
Siyah
Kederlerin elinde; 
Kırmızı
Guruba açılan pencerede; 
Yeşil
Sevgilinin gözünde kalsa..
Ve yapraklar hüzünlenince
Sarı
Çınar yaprağından
Serpilse ayaklarımıza..
Beyaz
Donuk ay ışığının
Etrafında dolaşan
Bulutlarla beraber yürüse..
Renkler,
Ilık meltemlerle
Bahçemize dökülse
Ve hiç geri dönmese.
<end>

<start>
Bir kayaya
Kanadı kırılmış gibi konmak; 
Dalgaların
Sahile vuruşuyla avunmak; 
Hülyaların derinliğinde
Kendimi unutmak istiyorum..
Yalnızım,
Bir deniz kenarında; 
Gözlerim dalgalarda..
Bir karaya vurmuş
Dalgayım! 
Nasıl yaşayım,
Neden yaşayım?
<end>

<start>
Ruh yaralandı,
Kilitlendi hayal kapısı,
Terk etti aşk ümitleri; 
Fakat, kalb gene durmadı..
Görünmeyen sonsuzlukta
Kaybolan ömür; 
Ve hüzün dolu
Gözyaşını
Kurutan zaman..
<end>

<start>
İhtiyar dalların verdiği meyve,
Yıllarla beslenen en son düşünce; 
Ve göç başlangıcı dağılan yuva,
Hayat aynasında titreyen gece.
Ruh, son tebessümünden yükselen çığlık.
Bir masal konağı renksiz inziva; 
Zamansız çöken yalnızlık duyguya,
Ömrü senelerle içmeyen dünya.
Tahayyüle açılan ufuk, duygu,
Renkler gölgelerden taşan rahiya; 
Fecirle saksıda gülen sarmaşık,
Bir sükûn peşinde alçalır ruha.
<end>

<start>
Sen olmasan da yapraklar
Rüzgârın peşi sıra gidecek.
Sen gülmesen de bahar
Sevincini, renkli bahçelere götürecek..
Rüzgâr esecek; 
Deniz ve gök
Maviliğini sürdürecek; 
Sen olmasan da kalbimdeki
Ses, gene uzaklara; 
Hem de çok uzaklara gidecek.
<end>

<start>
Kıvrılsın arzular, temelleşsin,
O sonsuz hayretler kubbeleşsin.
Yükselsin feryatlar sütûn gibi,
Ümitler gerilsin pençeleşsin..
Koştum, her yerde kapılar kapalı,
Girdiğim bahçede meyveler haram.
Bilmem sualimikime sormalı,
Beklesem beklesem bir çığlık olsam..
<end>

<start>
Bu akşam sessiz ve güzel,
Senin gülüşün kadar tatlı; 
Ruhumun kapıları açık gel..
Dolaşalım bu yollarda beraber, ılık,
Bu, anılarımın ilk ve sonu olsun,
Solsun bütün eski duyuşlar,
Bahardaki uyanışlar
Senin olsun...
<end>

<start>
Hayallere sığmayan sevgili! 
Uzak düşüncelerin hasretini! 
Sıla kokulu rüzgârlar dağıtsa; 
Ağaçlar yapraklarını,
Bahtiyar gölgeliklere dökse.
Ve kuşlar kafeslerini terk etse,
Gene huzur dolu diyarlarda,
Yalnız gibiyim..
Dalların arasından,
Seyrine daldığım
Mavi bulut,
Kaderini fırtınaya bırakmış; 
Sabahın, erken saatlerinde
Yola koyulan balıkçı teknesi,
Bekleyenlerinin hayır duasını almış..
Bütün bir ömür boyu,
Ruhun özlediği
Mes’ut dakika,
Henüz hatıra olmadı.
Hayallere sığmayan sevgili
Bizim diyara uğramadı.
<end>

<start>
Bütün gayretlerimiz
Bütün hareketlerimiz
Sadece yalnızlıktan
Kaçmak içindir..
GUY DE MAUPASSANT
Yalnızlık
Dört duvar arasında; 
Uçsuz bucaksız
Tabiat ortasında,
Geçmiş günlere hasret çekmek,
Gelecek günleri beklemek değildir..
Yalnızlık..
Ruhun bedenden ayrıldığı yerde; 
Ilık rüzgârların estiği bahçelerde
Gözlerimize dolan,
Ve kalbimizde ürpertiler uyandıran,
Sevgilinin hayalindeki büyü değildir..
Dalından kopan
Kuru bir yaprak,
Kaldırımın bir köşesinde
Nasıl yalnızlığa terk edilirse..
Gökyüzündeki küme’sinden ayrılan,
Ve boşluğa savrulan bir yıldız; 
Karanlığın sonsuzluğunda
Nasıl kaybolup giderse..
Yalnızlıkta; 
Düşlerin durduğu
Ve sustuğu yerde
Canlılığa kavuşur.
Ve kendinden ayrılan bedeni, uzaklara,
Hem de çok uzaklara savurur.
<end>

<start>
Ümitler, arzuların sonsuz feryadı; 
Düşünce onun yanında hıçkırık..
Geçen saatler, günün kanadı; 
Hayata bakan pencere kırık..
Neş’e gülücükte saklı bilmece.
Sevgiler yıldızlı gece; 
Sessizlik, gürültülerin dar köprüsü,
İstek, kalıpsız
Sevinçlerin sedası,
Göründü arayana; 
Hem Mevlâsı hem belâsı 
Buymuş ruhun görüntüsü.
<end>

<start>
Bir sonraki sayfada tayfanın biri 
Kırmızı şaraplı masada çekiyor kürekleri
Bir sayfa daha çevirsem tay yerine geçecek
Bir kadının aşka koşan ince ayak bilekleri
Her şeyim vardı da mataram yoktu
N....................
<end>

<start>
Şu salonu dolduran büyük boşluğa 
Sahneden bakıyorum sahte bir dolulukla 
Tedbirliyim gelirken ırmağımı getirdim 
Birkaç köprü getirdim dekor gereği 
Derin uyuyan çocuğa gölgesi düşen 
Hızarın sokulduğu bir ağaç gövdesini
Soyulmuş elma kabuğu, hiç olmazsa kokusunu 
Getirmek isterdim de ipeğe sarılı bıçak 
Onun kesme duygusunu getirdim 
Devrilmiş kamyonun kasasından söktüğüm 
"Ömür biter yol bitmez" yazısını getirdim 
Herkes kendine düşen payı alsın....................
<end>

<start>
Rüzgar ayak izlerini silmek için de eser 
Dal bir şeyi anlatır ağacından kopmakla 
Yağmur ne anlama gelir elbet bilirim 
Suyu ayakları sanan nilüfer çiçeğine 
Tam burada kafese aslan düşer, sorarım 
Toprağı ısıtacak bir beden yıkanırken 
Komşuları nasıl gider düğüne?
Bir asansör boşluğu sanki apartmanınız 
Ürpermiyor uçurum....................
<end>

<start>
Bana bir Kayseri bulun, kırık dalın ucundan
Yere düşüp ezilmiş bir çiçeğe benzesin
Su içen ata benzesin, kanat tazeleyen kuşa
Ayna olup göstersin en yaralı dönemimi
Zaten kan kaybetmeye alışkın bir adamım
Bana bir Kayseri bulun, o yitik ....................
<end>

<start>
O şehrin salıncakları düşürdü çocukları
İtfaiyecileri sözleştiler yangınla
Irmağının kıyısına çadır kuramam artık
Elimi uzatamam kapı tokmaklarına
Çarşafları kirli artık, yatamam otelinde
Çaylarını içemem bildik park kahvesinin
Irmağının kıyısına çadır kuramam....................
<end>

<start>
Evet öyle, alevden bir çıkıntı
Uzun bir alıntı belki destandan
Belki derin kuyulara salınan çıkrık
Göle okyanus dersleri, fidana çınar
Yorulmuş yolcuya yürümek önerisi
Kırmızı kazağı Gülten Ablanın
Esin kaynağım oldu, yazdıracak şiiri
Bu söğüt dalını öpen su var ya
Bu dağ macerası, imgesi uçurumun....................
<end>

<start>
Göğe bakmak gibi bir şeydi anlaşılan
Açık mavi bir göğe, gündüz yıldızları olan
Sana bakmak gölde kayık olmaktı
Kış günü köy evinde soba olmaktı bir de
Yaz günü bir ağacın gölgesinde uyumak
Elma soymak gibiydi, kavun kokusu
İçimdeki hastaneden taburcu olmak
Sana bakmak bana h....................
<end>

<start>
Yaralı Bağdat'ım, Amerika'nın
Şefkatli kollarında; bakar mısın sen?
İşte böyle bir şeyim seni beklerken
Kaç askerin ansızın kan dolar matarası? 
İntihar saldırısı; kaç ölü, kaç yalnızlık? 
Demeç, demeç, demeç ve başsağlığı
Soluduğum hava mayınlanmıştır
Gelsen de s....................
<end>

<start>
Kendine bile açılmayan bahçenin kapısından
Çocukluğumun yitik lale çalma girişimleri
Korkuları görünüyor sokak adlı bu aynada
Düşük ölçekli depremi andıran bir ihtiyar
Son kez dokunuyor sanki gecenin saçlarına
Yüz metre kadar ilerde nasırlı el öpülüyor
Yeni evli olduğunu sandığım iki insanca
Üç-beş omzun üzerinde beliriyor bir tabut
Çiçek düşüyor saksıdan, yılan akıyor balkona
Başka neler görünüyor, Sincan'da bir sokağın
Gözlerine büyüte....................
<end>

<start>
İşaretler bırakarak yürümeyi yeğledim
Acıydı pişmanlıklardı yenilgilerdi
Bağlanmaktı kopmaktı yeniden bağlanmalar
Kayık olmalardı ve su almalar
Yazmaktı kitaptı yerde yağmur bulutları
Az geride yanık kavak daha geride orman
Ortalarda bir yerde kalbimin kırıkları
İşaretlerden biri asfalt delen çiçekti
Bir başkası iyilikti tanımadığım birine
Ne bileyim öpücüktü terli aln....................
<end>

<start>
Sancısı tutmuş olmalı ırmağın 
Kıvrılarak değil de kıvranarak akıyor 
Irmak şu sıralar bana benziyor 
Köprü üstümüzde değil içimizde mi 
Karşıdan ka....................
<end>

<start>
Dağından söz edecektim, bu beni aşar 
Ağrımdan söz edeyim, kapalı anlamımdan 
Geniş görünen evdeki odanın darlığından 
Ben burada sahiciyim, büyük hayaller 
Kurmayı unutalı yüzyıllar oldu 
Evin oğlu yama gibi duran balkondur 
Evin kızı bir merdiven boşluğu
Bu evin toplamı dört kişiden ibaret 
Değildir işte, size öyle geliyor 
Bu evin top....................
<end>

<start>
Baykuşu ezberledim, yarasalar edindim 
Bana örenler gerek, karanlık mağaralar 
Gebe kaldı sessizliğim çığlığı doğuracak 
Babalar ve oğullar! Babalar ve oğullar!
Şiddeti seçiyorum, uyguladılar çünkü ....................
<end>

<start>
Doğaldır ki sular çekilir önce 
Kirlenmeye dönüş, kaldığın yerden 
İkinci belirti: Omzunda puhu 
Üçüncüsü: Raydan çıkmış bir tren
Yüzlercesi var da, birisi var ki 
Biten bir aşkın diyorum acıldı belirtisi 
Açlığın sınırında, iflas yakındır 
Küçük esnaf, veresiye defteri
Anadolu kentinde bir İstanbul vapuru 
Şaşkın sular, kör iskele, yolcular 
Evet bunlar da olacak, çok tuhaf belirtiler 
Denizin olmadığı yerlerde
<end>

<start>
Yanlış düşler içinde dalgın dalgın yürüyen
Başını çarpıp kanatan ara-sıra gerçeğe
İkide bir karıştıran ağaçta
Bir dal mı olduğunu yoksa yaprak mı
Yoksamaya çalışan alaycı bir ormanı
Sensin toz kumaşlı giysiyi seven
İnce bir uğultunun küçük kardeşi
Sevdanın son Kerem'ine benzeyen
Seni bir yerlerden ısırıyor gözleri
Antika eşya gibisin aşkın sergi salonunda
Gö....................
<end>

<start>
Başlık yanıltmasın sizi, babam yaza benzerdi
Ama her zaman için güzden yaprak alacaklı
Babam yaza be....................
<end>

<start>
Çünkü bacakları uzun, mesafe tanımıyor 
Çünkü rüzgârın atında, büyük deneyiminde 
Elbette aşk beni geçer haritayı kendi çizmiş 
Dağları iyi biliyor, nehirleri de
Bir ateşin koynunda uyuyorken bile geçer 
Serin su başlarında dinleniyorken bile 
Ve ben onun peşinden kurşun o....................
<end>

<start>
Tabutuma ilk çiviyi kim çakar
Doğrusu bunu merak etmiyorum da
İlk kim merak eder ayakkabı numaramı
Üstelik dünyayı yürümele....................
<end>

<start>
Büyük istasyonlardaki büyük vedalar için
Trenler uzun bekler güzel bir gelenektir
Büyük istasyona benziyor artık bu ev
Tren bir yolcu daha edinecek demektir
Bulunduğum ruh halinden şöyle bir bakıyorum
Şu odanın biçimini alan ben değilim sanki
Şu mutfağın çeşmesinden akmamışım su yerine
Sofrayı donatmamış oturmamışım balko....................
<end>

<start>
- Bu Mecnun Leylâ'sını değişmedi çöl kumuna
Önce Leylâ'nın Adıyla
Leylâ dedim, yanıt verdi yol tozu
Gurbeti sınayan yolcunun yakasında
Hancı tütün sardı, çorba ısıttı
Leylâ de....................
<end>

<start>
Büyük Umutlar Caddesi'ndeki hiçbir ev benim değil
Hindistanım yok benim, bende Nil kıyısı yok
Adım yok afişinde çok tutulan bir filmin
Bana değil tufanı andıran bu alkışlar
Her zaman iyi gelirdi Ülkü Tamer okumak
O da iyi gelmiyor nedense şu s....................
<end>

<start>
Üşümesinden belli içimin: bitiyor yaz.
Ufuk kör bir gözün ardı kadar boş. Geçiyor son
kuş sürüleri mumların titrediği bir katedralde
dinlediğim orgun sönüp giden yankısı gibi dinli-
yorum kanatlarının sesini
Ey üzünç diyorum: Yaşamımın toplamı, koyakların
ıssızlığından damıtılmış bana kalan tek bilgelik.
Üzünç: kolsuz bir askerin sakallı yüzü yansıyıp vitrinin
camında ‘kendini öldür’ diye iç geçirince; tezgahda
sızıp kalınca çocukluğunu ele veren göçebe
yüreğin sözü, kucaklanmayınca artık sevgili beden
ve gözyaşlarında parlayınca terkedilmiş baba ocağı
Dupduru gözlerle baktın bana ey yitik çocuk:
derede seyrederken kendimi ve öptün, ülkeler
vadeden bir öpüşle
Bu işte üzünç,
bu işte onulmazlık.
Yaz bitiyor:
gece iniltisini emziriyor büzülüp toprağa doğru çekilen
ağaçların, zaten yaralı belleğime daha bu sabah
bir uçurum kıyısıymış gibi dalıp gitmiştim saksının
çatlağına,bahçede yürürkende ayaklarım yapraklara
gömülü, bir kez daha Rhoda’nın sesiydi:
“Ah yaşam, n....................
<end>

<start>
Bilmiyor Rembrandt daha,
yalnız peynirden 
ve akarsulardan konuşuyor 
değirmenci Felemenk; 
nice acılar süzdü paletinden 
Paris yollarına düştü ama 
henüz Van Gogh da çırak.
Cesaretin bebeklikten başladı, 
boya dediğin zaten 
tüfek gibi kullanılır 
haylazlığa, şuna buna karşı.
İki tur danstan sonra 
alnın alnından öperdi ustan Picasso 
masmaviye kesince 
birazdan bu kırk yıllık kavak.
Boş ver ılımanlığa falan 
nasılsa v....................
<end>

<start>
Nerde okumuştum, bilmiyorum
kim söylemişti: ‘kimseye borcum
kimseden alacağım yok’ diye.
Tumturaklı bir cümleydi; tuhaftı da,
ekonomik terimlerle
dillendiriliyordu özgüven.
Gerçekten hayaletlerinden
kurtulmuş biri miydi bu? 
Ne teşekkür, ne şükran; 
alçakgönüllülük ve bağışlama; 
yoksanmıştı hepsi. Sadece ürkütücü
bir kendini beğenmişlik.
Birebir alırsak sözcükleri
bilge Lao-Tzu’nun deyişi
uygun düşüyor bu övünmeye:
‘Önemli olan duvarları değil
odanın. Kapladığı boşluk.’
Yaşadım ve gördüm: aynasıyla
konuşanlar, yitip
gittiler aynalarıyla.
Kulüp 12’nin Amerikan-bar’ında....................
<end>

<start>
Burada, Cumhuriyet Dönemi Edebiyatı üzerinde dizgesel, Profesör Fuad Köprülü'nün terimiyle integral görüşler öne sürmeyeceğim. Bu konuda 1998'i de kapsamayı öngören bir çalışmayı sürdürmeme rağmen, kendimi 'meslekten' bir edebiyat tarihçisi saymıyorum çünkü. Elbet bu sözlerim edebiyat tarihinin cahili olduğum anlamına gelmiyor ama bana tarihçinin mesleki kaygıları dolayısıyla öne sürme cesareti göstermeyeceği kişisel ve kurgusal düşünceler belirtme olanağı sağlıyor. Sadece şiir alanında kalacak ve ana doğrultuları saptamaya yönelik bir çaba harcayacağım:
Kabul edilebileceğini sandığım bir savım şu: Politik/ideolojik düzlemde olduğu gibi yazınsal düzlemde de Cumhuriyet'in yıktığı düzenle derin iç bağlantıları vardır. Tocqueville, 1856'da yayımlanan 'Eski Rejim ve Devrim' adlı uzgörülü yapıtında, Fransız Devrimi'nin yıktığı sınıfın / iktidarın ya da rejimin düşüncelerine çok şey borçlu olduğunu göstermiş ve "dünyada hiçbir şey yoktan varedilmez ve kaybolmaz" sözünü doğrulamıştır.
Cumhuriyet yıkıcıydı. Ama hızını birinci ve ikinci kuşak Tanzimatçılardan, Birinci ve ikinci Meşrutiyet dönemi muhaliflerinden almadığını iddia etmek çok zordur. Şu nokta önemle belirtilmelidir: 'Düzeni oturtmak' kaygısı, yeni bir toplum yaratmak ideali, rejimi doğal biçimde otoriter kılmış, Tanzimat'ın Batılılaşmacı aydınlarının siyasal açıdan daha güçlenmiş torunları olan Kemalistleri yeni rejimin ideolojik temellerini zayıflatabilecek düşünce, yazın ve sanat hareketlerine tahmin edilemeyecek ölçüde 'duyarlı' kılmıştır. Örneğin Bedri Rahmi Eyüboğlu, Paris'ten Türkiye'ye döndükten sonra Dadacılık, Gerçeküstücülük gibi akımların kaybolup gideceklerini öne sürmüştür.
Cumhuriyet dönemi edebiyatı ve sanatı, uzun yıllar kalım ve yıkım düşünceleri arasında biçimlenen ve günümüze de uzanan 'gerilimli ilişkiler' yansıtır. Gelenekten kesinlikli 'kopuş'u isteyen de bu edebiyattır, geleneğe dönülmesi gerektiğini vurgulayan da bu edebiyat. Ama bu çelişkin arzuları geçmişten devralmıştır. 'Zina'yı ve onun ekonomik / sınıfsal kökenini, töresel konumunu Namık Kemal kuşağı keşfetmişti. Ama köle kadına hak isteyen o kuşak, özgür kadından da ürkmüştü.
Kısaca Türk Edebiyatı'ının kendi içinde tematik (izleksel)  bir tarihinin yazılmadığını düşünüyorum. Örneğin, Türk şiirinin aşk anlayışı hakkında çok az şey biliyoruz. Tanpınar'ın Hamid'de "eski şiirin Zühre'sinin Venüs olduğunu" ve "Eros'un Türkçe'de oklarını denemeye başladığını ve bazen annesinin ayağının ucunda bile uyuduğunu" belirtmiş olmasına rağmen bu konuya eğilinmemesi bana son derece ilginç görünüyor.
Tam da bu yüzden, Gölpınarlı, Divan Şiiri'nin homoerotik dış kabuğunun (mazmun)  gizlediği iktidarın, 'genel edilginleştirme' ve 'tabi kılma' olgularını, uygulamalarını ve kurumlarını (içoğlanlığı, hadım ağalığı vb.) , ne yazık ki yeterince değerlendirip anlamlandıramıyor. Dahası, Divan Şiiri'ndeki erkek eşcinselliği sorununu o dönemin meşruiyet ilişkileri içinde de değerlendirmiyor.
Bu değinmeleri şunun için yaptım: 'Ulusal' terimini sevmemekle birlikte kullanıyorum: Her ulusal ve tikel edebiyat, ulus denen toplumsal form belirli sınıflardan oluştuğundan ötürü farklı, çelişkin, dahası 'karşıt' tahayyül ve rüya görme biçimleri içerir. Bu noktada kişisel tahayyül ve tasarımlama gücü açısından bireyler arası farklılığı da anımsatmalıyım.
Entegral bir tarihçiliği gerçekleştirmeme olanak bulunmadığını belirttim. Doğrultular dedim: İşte ilk ikisi: Nâzım Hikmet ve Necip Fazıl Kısakürek. Cumhuriyet dönemi şiirinin, en azından 1940'lara kadar gerçek enerji kaynağı bu iki addır. Peyami Safa ile Nâzım Hikmet'in yıldızlarının bir ara barışık olduğu biliniyor. Ama Kısakürek'in daha Nâzım'ın '835 Satır'ının yayımlandığı 1928 yılından itibaren onun tam karşıtı bir poetikayı temsil ettiği söylenebilir. Ama bu noktada şu vurgu önemli görünüyor bana: Necip Fazıl da, Nâzım Hikmet de, içerik açısından gelenekçi ve parnasyen Yahya Kemal'den de, dil açısından tutucu ve sembolist Ahmet Haşim'den de hemen hiçbir şey almamışlardır.
Necip Fazıl'ın sonraları belirgin bir dinsellik ve bildirimsellik (declarative)  kazanacak olan metafizik kaygısı, söylemek gerekir ki, Yahya Kemal'de de Ahmet Haşim'de de yoktur. Onun şiirinin merkezi figürü 'kentli birey'dir. Benzetmelerini, eğretilmelerini kentin nesnelerinden, olgularından üretir:
Görürüm, çıkmışlar
kararmış çatılardan
Kemik bir kol nasıl
fırlarsa mezardan
Her an bir haberi
kollarmış gibi yukardan
Dipsiz maviliğin
esrarını kurcalar
Bacalar
Bu duygulanım, söylemek gerekir ki, Yahya Kemal'e de Ahmet Haşim'e de yabancıdır. Aynı şekilde, şu dörtlük de Heidegger'ci bir varoluş ürpertisi taşır ve iki usta şairin ölüm anlayışlarını farklı bir eğretilme düzleminde derinleştirir:
Geldi yorgun ve hazin
Bir şey sezdirmeksizin
Sularda kabrimizin
yolunu açan vapur.
Kendi sözleriyle "madde ötesini kucaklama buhranı"na sürüklenmekte olan Necip Fazıl, erotik şiirlerinde de bu türden 'marazî bir duyarlık' yansıtır:
Boynuma doladığım güzel putu görseler
İnsanlar öğrenirdi neye tapacağını
Kör olsam da açılır gözüm ona sürseler
İsa'nın eli diye bir kadın bacağını
Kuşkusuz Necip Fazıl, vasiyetinde bu şiiri red etmiş, yapıtından çıkarmıştır. Ama, bu vasiyet eleştirmeciyi ve tarihçiyi bağlamaz. Dolayısıyla Necip Fazıl'ın 1932'ye kadar yazdığı şiirlerin, cismanî/şehevî olanla ruhanî/ulvî olan arasındaki gerilimi fark etmiş, bu gerilimi marjinal bir çevrede ve bohemce yaşayan kentli birinin şiirleri olduğunu söyleyeceğim. Bu birey, psikopatolojik yapısı dolayısıyla gündelik yaşam deneyimleri içinde giderek yalnızlaşır, dahası 'yabancılaşır' ve 'içine katlanır'. Şahsen, Necip Fazıl'ın 'inanç dönemi' şiirlerinin ikna gücünün de, şiirsel gücünün de 'bunalım dönemi' ürünlerinden çok geride olduğunu düşünüyorum.
Yahya Kemal ve Ahmet Haşim'den hemen hiç etkilenmemiş olan Nâzım Hikmet de kentin şairidir. Ama onun en azından ilk dönem şiirlerindeki merkezi figür, 'sorunlu birey' değil, eylem ve kitle imgesidir. Seçtiği her şiirsel insan/ özne, ruhsal sorunların değil, sosyo-ekonomik ve sosyo-politik sorunların dışlaştırımı için kullanılmaktadır. Asıl büyük özne 'Proletarya'dır. Necip Fazıl'ın metafizik kaygısının karşısına Nâzım 'politik kaygı'yı dikmektedir. Necip Fazıl'ın bireyinin kulağı "kendi ruhunun kanat sesinde"dir, Nâzım'ın bireyinin kulağı sokağa dönüktür: Makinaların, grev kararının yürürlüğe konmasıyla 'zınk' diye duran tramvayların, miting alanlarını dolduran kitlelerin sesini dinlemektedir. Kuşkusuz, tam bu yüzden Nâzım'ın bu dönem şiirine kazandırmayı başardığı ses de bir tür atonal müzik icra eden bir orkestranın sesidir. Haşim, bu sesi hem anlamamış hem de ürkmüştür bu sesten. Chopin'e karşı Schönberg ya da Renoir'a karşı Malevitch.
Nâzım Hikmet'in 'Şeyh Bedrettin'e kadar olan ilk dönem şiirleri teknolojik / fütüristik olduğu kadar sinematografik / kontrüstivistik bir şiirdir. 'Sanat Anlayışı' ve 'Üç Telli Saz', 'Salkımsöğüt' ve 'Bahri Hazer' gibi şiirlerinde doğasal öğeler betimlenmez, tam tersine; görülür. Peyzajın çok ötesindeyizdir. Gördüğümüz bir at ve yere düşmüş sürücüsü, dalgaların üstündeki bir kayık değildir. Resimsel, yani durağan değildir görüntü; 'sinemasaldır', hareketi izleriz adeta. İnşa edilen binayı, hızla giden atlıları, inen ve çıkan kayığı görürüz. Bu hem bütün şiirsel aygıtın dönüştürülmesi hem de şiir okuma praksisinin dönüştürülmesidir. Böyle bir dönüşümün gerçekleştirilebilmesi için İkinci Yeni'yi beklemek gerekecektir. Dolayısıyla Nâzım Hikmet'in yapıtını sadece politik / ideolojik açıdan okuyup değerlendirmek mümkün değildir. Necip Fazıl'ı da sadece İslâmî açıdan okuyamayacağımız gibi.
Bir ayraç: Necip Fazıl nasıl dünyevî / şehevî metafizik bir şiirden dinsel bir şiire evrilmişse, Nâzım Hikmet de ajit-prop ve tekno-fütürist bir şiirden derinlemesine tarihsel ve olgusal bir şiire evrilmiştir. Söylemek gerekir: Şeyh Bedrettin'de Divan Şiiri, az sayıdaki kimi şiirlerinde de Halk Şi....................
<end>

<start>
Çamaşırcı anam! Siyah
bir gülün rüzgârda
titrediği an'
sın. Bir tülbent
gibi emdim yıllarca,
sızdırdığın kederi. Bir düş
bir koku gibi sindirdim
ruhuma.
Kim bilebilir
bir kucaklayıştaki yabanıl
utancı ve çağıldayan 
öfkeyi gözyaşında? Aç
oğuldan başka.
Belleğimdedir
hâlâ, delinip örselenmiş
belleğimde; kırılan
bir vitrayın sesi gibi: "Oturup
kalmıştın elinde fincan
ve hafif bir gülümseyiş
dudakları....................
<end>

<start>
Seviştik. sonra sokuldum kokuna
su orguydun, efsaneni dinledim
“ayrılık günü bir gül getir bana”
diyen karlamış sesinle ürperdim.
Kırlaştılar; saçlarımı okşadın
şefkatle; ışıdı o solg....................
<end>

<start>
Pavese, Malcolm Lowry. İkizlerim.
Gece de sonsuz değil, 
kötülük de. Ben de denedim.
Lav fokurdarken, gidip geldim....................
<end>

<start>
Yarım bir aşk, yarım bir dudaksın
sıkıntılı ikindi yağmurlarında
her yeni erkekten sonra daha erkeksin
tuzlu inciler dolu
kuş uçmaz mavisi gözlerinin.
Işıklara çarpıyorsun sokağa çıksan
şehrin ....................
<end>

<start>
Çalışma masamın üstünde günlerdir:
Eski bir madenci lâmbası. Yerdeydi
nerdeyse üç yıldır. Neden göz önüne
getirdim bu tuhaf gereci? Bir simge mi
aranıyordum, bir göçüğün önsezisi mi
yeşermişti içimde? Zonguldaklı şair
Lütfi Fikri, -Fikri Lütfi miydi yoksa? -
armağan getirmişti. Adlar! -Kişi, kent, kitap
fark etmez-; turnusol kağıdıdır belleğin,
onlar da ihtiyarlıyor ve bunuyoruz.
Sürgün kitabımdaki üç dize için
tepilmişti onca mesafe: "Madencinin lâmbası
ve kandili Ozan'ın
aydınlatsın yolu".....................
<end>

<start>
Hocan Bedri Rahmi
renkli güneşler
bir iki kalın sözlük
nakışlı veremler
ve doğurgan aşklar yerdi bir oturuşta-
çok kalabalık bir....................
<end>

<start>
"Ne yazıyorsun? " diye soruyor
geçen günkü çocuk: usulca
açmış bir haşhaş çiçeği
çitin yanında. Öğle sonunun
dinginliğinde yankılanıyor
soru. Yaşam böyle apansız
kuşatıyor Sözü: daha yolunu
sorarken yele, kerteriz ararken
geri dönmek için. Çünkü bir yurt
gereksinir söz de: unutulmak
ve yeniden bulunmak üzre. ....................
<end>

<start>
Karlı dağı tarttım ve söğütlerin
gölgelediği dereyi. Eşittiler
yeşim taşının oluştuğu ve
bebeğin memeden kesildiği
vakitlerde. Göreli nicelikler
ama kim emin niteliklerden?
Geçti geçen: Anımsamıyorum artık
kimdi ilk seviştiğim kadın? Belirsiz
sarıldığım gövde. Kemikli miydi sırtı
var mıydı öpüşünde yeni sulanmış
bir bahçenin serinliği?
<end>

<start>
Siyahın gezginiyim: Her gün daha derine
Yanar akşamla caddede vebalı lambalar,
Bezgin, sıkıntıyla bakar herkes benzerine; 
Redingotlarıyla mumya gibi otururlar
İş yerlerinde, kahvelerde. Ve akar zaman.
-Birden söner uzak bir yıldız gibi yaşaman-
Demek isterim, alımlı kadının birine.
Çünkü kanar "bir mezarda bırakılan aşklar":
Adrianne! Jenny! Yıllardır bakir bir dulum ben,
Avuntu bilmez. Nafileydi tüm yolculuklar
O arayış: Kara güneş i....................
<end>

<start>
-Enis Batur'a-
Gün doldu: Kendime bir aksisedayım 
Ürktüm hep hayalâttan.
Aklım bana açıkla:
Yırtılan  zaman mı gülün yaprağı mı? 
Elinde buruşturuyordu validem. Kapatılmış 
ve leyli bakışlı mecnune. Ömrüm 
şimdiden "bir devr-i hüzün" 
ve kapkara matem: Dizdizeyim 
dalgın hayaletinle. Ufku 
sen misin seyreyleyen 
Darüşşifa'nın o tozlu 
penceresinden, ben mi? Vehimler 
ve cinnet korkusu 
bana mirasın. Ölü oğul da 
küçük, çıplak ayaklarıyla 
geziniyor sofada, çatının 
içindeki rü....................
<end>

<start>
Ne çok iz bedenimde senden:
İki siyah haşhaş açtı
düşlerinle ısırdığın omuzlarımda;
göğsümdeki bu onmayan yara
gözyaşının damladı....................
<end>

<start>
Bana bir damladan verdin bu canı
Yalan mıyım hayal mıyım yaradan
Tanımadım anlamadım ben beni
Yalan mıyım hayal mıyım yaradan
Gönül pınarından içtim bir yudum
Her varlıkta bin bir ismini duydum
Doğarken ölürken ben gene buydum
Yalan mıyım hayal mıyım yaradan
Akarsu dalımı keser budarım
Az mıyım çok muyum ben ne kadarım
Evvel bir ahir toprak olur giderim
Yalan mıyım hayal mıyım yaradan
<end>

<start>
Vay gözünü sevdiğimin dünyası
Dokunsalar ağlar oldum bugünler
Yüreğimde bir zalımın yarası
Yaralarım bağlar oldum bugünler
Derdim yüzler aştı yarim bir iken
Yüreğimde yar ateşi var iken
Garip garip bir köşede dururken
Dertli dertli söyler oldum bugünler
Böyle miydi benim sana dileğim
Sen gel de ki ardın sıra geleyim
Akarsu'yum ben her zaman böyleyim
Yare doğru çağlar oldum bugünler
<end>

<start>
Ta ezelden beri vurgunum size
Beni aranıza alsanız dağlar
Öyle yalnızım ki kaldım arada
Derdime bir çare bulsanız dağlar
Türlü türlü çiçek bağlarınız var
Açtı tazelenen gülleriniz var
Dostlara uzanan elleriniz var
Bana da bir merhem olsanız dağlar
Bağrıma saplandı dostun hançeri
Açılan yaranın derindir yeri
Hasretin çekerim yıllardan beri
Akarsu der beni bulsanız dağlar
<end>

<start>
Dolusu yok günlerimin
Boşlarından sorun beni
Bu dünyanın cefa dolu
İşlerinden sorun beni
Gecedeyim yok seherim
Belli olmaz oldu yerim
Dört mevsimde yok baharım
Kışlarımdan sorun beni
Gidiyorum yoktur izim
Kime bağlasaydım özüm
Dert ortağım oldu sazım
Tellerinden sorun beni
<end>

<start>
Şikayetim sana tanrım
Çektiklerim yetmez mi dost
Sen sev dedin ben de sevdim
Kavuştursan olmaz mı dost
Neden dumanlıdır dağım
Virana uğrattın bağım
Bir tek mi ben dertli kulum
Çektiklerim yetmez mi dost
Akarsu'yum hal kalmadı
Söyleyecek dil kalmadı
Gideceğim yol kalmadı
Bana önder olsana dost
<end>

<start>
Vicdanın kurumuş senin
Sevdim desem ne çıkar ki
İşin gücün yalan dolan
Sevdim desem ne çıkar ki
Yandığımı göre göre
İnanmadın sen bir kere
Böyle vefasız bir yare
Sevdim desem ne çıkar ki
Akarsu'yum yüzüme bak
Yüreğime saldın bir ok
Senin bana inancın yok
Sevdim desem ne çıkar ki
<end>

<start>
Gel beni halıma bırak
Senden bir şey istemiyom
Yakınlığın olsun ırak
Senden bir şey istemiyom
Coşkun suyun selindeyim
Bir fidanın dalındayım
Zaten kendi halımdayım
Senden bir şey istemiyom
Başkasına bade düşsün
Kıymetini onlar bilsin
Kerametin senin olsun
Senden bir şey istemiyom
Akarsu'yum dane dane
Dolaşırım yana yana
Bir güzel dost yeter bana
Senden bir şey istemiyom
<end>

<start>
Sen tabipsin saramazsın yaramı
Ben vurgunum yaralıyım elleme
Feleğinen bulamazsın aramı
Ben vurgunum yaralıyım elleme
Aman tabip canım tabip oy tabip
Saramazsın bu yaramı can tabip
Yağmur olur karışırdım sellere
Yoldaş oldum garip garip kollara
Felek vurdu düştüm haldan hallara
Ben vurgunum yaralıyım elleme
Aman tabip canım tabip oy tabip
Saramazsın bu yaramı can tabip
Kurudu bağımda fidanım gülüm
Yılanlı dağımdır Sivas'tır elim
Akarsu tabibe uğradı yolum
Ben vurgunum yaralıyım elleme
Aman tabip canım tabip oy tabip
Saramazsın bu yaramı can tabip
<end>

<start>
Kalmadı dünyada tutacak dalım
Sen ölme yar ben yerine ölürüm
Yoruldu kervanım kapandı yolum
Sen ölme yar ben yerine ölürüm
Felek birgün fermanını bildirir
Bir ömrünü bin dert ile doldurur
Ben gülmedim belki seni güldürür
Sen ölme yar ben yerine ölürüm
Akarsu'yum bir deryada kalmadım
Yağmur oldum yeryüzüne damladım
Seni bilmem ben muradım almadım
Sen ölme yar ben yerine ölürüm
<end>

<start>
Seher vakti çıkmış yolun üstüne
Bir bakışta yaraladı yar beni
Hayran oldum bakakaldım yüzüne
Gözleriyle pareledi yar beni beni
Yollar uzak dağlar girmiş araya
Merhem bulunmazmış azgın yaraya
Derdimi dökeyim bilmem nereye
Sevda almış bir çıkmaza kor beni beni
Akarsu'yum yardan haber gelirse
Şu azgın yarama derman olursa
Gönül sevdiğini arar bulursa
Kahpe felek sen o zaman gör beni beni
<end>

<start>
Pahalılık alev gömlek
Giyemezsin demedim mi
Her öğünde soğan ekmek
Yiyemezsin demedim mi
Elin havyar senin turşu
Buna koyamazsın karşı
Kimi eğri kimi doğru
Seçemezsin demedim mi
Çimento yok harç içinde
Alem her gün evç içinde
İşçi kardaş borç içinde
Yüzemezsin demedim mi
Akarsu'yum bu ne illet
Durma sazın ile anlat
Soy kardaşım böyle millet
Bulamazsın demedim mi
<end>

<start>
Sevdiğimden ayrı kaldım kalalı
Ne tadı var ne tuzu var ömrümün
Zalım felek hatırımı kıralı
Ne tadı var ne tuzu var ömrümün
Geçmiyor günlerim bana yıl oldu
Bağrımda ateşim yandı kül oldu
Ağlayı ağlayı yaşım sel oldu
Ne tadı var ne tuzu var ömrümün
Nasıl olsa şu dünyadan giderim
Hayatımı bir canımla öderim
Akarsu'yum bu mu benim kaderim
Ne tadı var ne tuzu var ömrümün
<end>

<start>
Ömrüm geldi geçti bir akşam gibi
Şu gönlüme göre yar bulamadım
Çok hayaller kurdum boşuna çıktı
Şu gönlüme göre yar bulamadım
Bir güzeli sevdim yarim olmadı
Vallahi usandım halım kalmadı
Şans dediler bir de bana gülmedi
Şu gönlüme göre yar bulamadım
Akarsu'yum dünya bana dar oldu
Geride servetim malım mı vardı
Ömrüm tükeniyor şurda ne kaldı
Şu gönlüme göre yar bulamadım
<end>

<start>
Doğarken farklı doğmadık
Ayırma bizi kendinden
Yakışmaz bize ikilik
Ayırma bizi kendinden
Har içinde zor içinde 
Ayırma bizi kendinden
Bize eller gibi bakma
Umutlarımızı yıkma
Başka deryalara akma
Ayırma bizi kendinden
Har içinde zor içinde 
Ayırma bizi kendinden
Akarsu çağır dostuna
Girelim bir gülüstana
Koy elin vicdan üstüne
Ayırma bizi kendinden
Har içinde zor içinde 
Ayırma bizi kendinden
<end>

<start>
Gül yüzün dönderme benden
Ben sevdim seni bilmiyom
Canan ayrılır mı candan
Ben sevdim seni bilmiyom
Di gel di gel yar cananım
Aynı dert ile yanalım
Sen benimsin ben de senin
Naz etme benim sultanım
Eğil deli gönlüm eğil
Bir güzele verdim meyil
Dünya umurumda değil
Ben sevdim seni bilmiyom
Akarsu'yum sana yar mı
İşim gücüm ahu zar mı
Halımdan haberin var mı
Ben sevdim seni bilmiyom
<end>

<start>
Bunca Gamın Bunca Derdin İçinde
Yaşamak Bizlere Zor Nenni Nenni
Sizden Umudumu Kesmem Erenler
Elbet Bir Çaresi Var Nenni Nenni
Üstümüzde Duman Vardır Dağ Gibi
Her Yandan Kuşatmış Sanki Ağ Gibi
Güz Gelince Bozulmuş Bir Bağ Gibi
Ne Hallara Düştük Gör Nenni Nenni
Eğil Gel Akarsu Gel Hakka Eğil
Bir Kere Ağ Yara Vermedin Meyil
Suç Bizim Sevdiğim Kimsede Değil
Gelmişiz Dünyaya Kör Nenni Nenni
<end>

<start>
Pazarlık Edelim Alim Seninle
İki Cihan Senin Haydar Olsun Sen Benim
Hayrını Gör İmanınla Dininle
Hatmin Kur'an Senin Olsun Sen Benim
Ayıp Değilmidir Ademe Minnet
Başına Çalınsın Haydar Hurili Cennet
Dostluk Pazarında Olma Muhannet
Huri Kılman Senin Olsun Sen Benim
Akarsuyum Böyle Vereyim Dursun
Senin Aşkın Onu Yaksın Kavursun
Anladım Alimsin Canımsın Nursun
Kanber Selman Senin Olsun Sen Benim
<end>

<start>
Günler gelir geçer boşa
Ağlama gülüm ağlama
Yazılan mı gelir başa
Ağlama gülüm ağlama
Bir gün kara günler biter
Üzme beni artık yeter
Kavuşmamız gelir çatar
Ağlama gülüm ağlama
Yaktın Akarsu'yu yaktın
Gurbetten gurbete attın
Öldürmekten beter ettin
Ağlama gülüm ağlama
<end>

<start>
Zalim Felek Duymadın Mı Sesimi
Sen Yaralı Değilsin Ki Bilesin
Bilemezsin Matemimi Yaşımı 
Sen Yaralı Değilsin Ki Bilesin
Gurbet Elde Günde Ömrüm Çürüyor
Eller Beni Bir Biçare Biliyor 
Akarsuya Gelen Bir Tas Vuruyor
Sen Yaralı Değilsin Ki Bilesin
<end>

<start>
Yoruldum Yorgunum Fazla Gidemem
Neler Etti Kahır Beni Zulm Beni 
Kolay Değil Ben Bu Derdi Çekemem
Zalimin Elinde Koydu Hal Beni
Arsız Değilidim Arsız Ettiler
Saldılar Gurbete Yurtsuz Ettiler 
Yardan Ayırdılar Yarsız Ettiler 
Şimdi Gizli Gizli Kınar El Beni
Akarsuyu Aşka Yaktı Yaradan 
Ömür Bir Gün Gibi Geçti Aradan 
İşte Geldim Gidiyorum Dünyadan 
Oturmuş Bekliyor Kuru Sal Beni
<end>

<start>
Ey Sevdiğim Sana Şikayetim Var
Ne Sevdiğin Belli Ne Sevmediğin
Ben De Bir İnsanım Bir De Canım Var
Ne Sevdiğin Belli Ne Sevmediğin
  Hainsin Oy Zalimsin Oy Nedeyim Oy
Eski Günler Hayalimden Gitmiyor
Dün Dediğin Bugünkünü Tutmuyor
Yiğidim Ya Sana Gücüm Yetmiyor
Ne Sevdiğin Belli Ne Sevmediğin
  Hainsin Oy Zalimsin Oy Nedeyim Oy
Akarsuyum Böyle Miydi Ahtımız
Onun İçin Viran Oldu Tahtımız
Umudum Yok Gülmez Artık Bahtımız
Ne Sevdiğin Belli Ne Sevmediğin
  Hainsin Oy Zalimsin Oy Nedeyim Oy
<end>

<start>
Her gün başka bir taraftan esersin
Deli misin divanemi sevdiğim vah beni beni
Ne dedim de benden ayrı gezersin
Deli misin divanemi sevdiğim
Yüreğimde açan gülümdün benim
Aşkın deryasında salımdın benim ah beni
Dünyada kanadım kolumdun benim
Deli misin divanemi sevdiğim
Akarsuyu bilmem böyle mi sevdin
Aşkın ateşiyle sinemi deldin ah beni beni
Benim bu halıma sen sebep oldun
Deli misin divane mi sevdiğim
<end>

<start>
Bundan sonra ben o yare küskünüm
Yıktı hatırımı barışmam gayrı
Cümle alem gelse mihnet eylese
Çevirdim gönlümü barışmam gayrı
Kızılırmak gibi çağlayıp aksan
Ok vurup sinesin bendini yıksan
Yarın mahşer günü şefaat etsen
Barışmam mahşerden görüşmem gayrı
Emrah'ın bu yaz yarsız kışlasın
Bundan sonra bildiğini işlesin
Döner ise o yar beni taşlasın
Hiçbir oluruna karışmam gayrı
<end>

<start>
Soluk soluk olmuş benzi 
Bu garibin bir derdi var
Bir noktaya bakar gözü
Bu garibin bir derdi var
Benim gibi garip biri
Bu dünyada yoktur yeri
Yardımcısı olsun Ali
Bu garibin bir derdi var
Akarsu'yum garibe bak
Gariplerin kimsesi yok 
Ulan felek bu ne ayak
Bu garibin bir derdi var
<end>

<start>
Böyle yaşamanın tadı kalmadı
Düşenin dünyada dostu yoğumuş
Ne dedimse deli kafam almadı
Düşenin dünyada dostu yoğumuş aman aman
Hani benim etrafımda dönenler
Bir anlatsam yüreğimde neler var
Yüz çevirdi canım diyen nazlı yar
Düşenin dünyada dostu yoğumuş aman aman
Bir vefasız viran etti gönlümü
Onun için boş geçirdim ömrümü
Akarsu'yum felek büktü belimi
Düşenin dünyada dostu yoğumuş aman aman
<end>

<start>
Az mı cefalar çektirdin
Bırakmadı sevdan beni
Ömrümü yedin bitirdin
Bırakmadı sevdan beni
Ah ben nidem dost ben nidem
Yaralıyım kime gidem
Ne belalı bir başım var
Nerede tedavi edem
Dert doluyum baştan başa
Alıştı gözlerim yaşa
Sürdü beni bir yokuşa
Bırakmadı sevdan beni
Ah ben nidem dost ben nidem
Yaralıyım kime gidem
Ne belalı bir başım var
Nerede tedavi edem
Akarsu aktım duruldum
Nice insandan soruldum
Gahi öldüm gah dirildim
Bırakmadı sevdan beni
Ah ben nidem dost ben nidem
Yaralıyım kime gidem
Ne belalı bir başım var
Nerede tedavi edem
<end>

<start>
Bir kuş kondu da ziyaretin başına
Dılo dılo da n'olacak
Döne döne de el ediyor eşine
Dılo dılo da n'olacak
Ayrılık derlerdi de ben de bilmezdim
Dılo dılo da n'olacak
Onu da getirdin benim başıma gız
Bu halım da n'olacak
Kapısının önünde Besni üzümü
Dılo dılo da n'olacak
Ne zaman gördüm ki hayırsız yüzünü
Dılo dılo da n'olacak
Kısmet olur köyünüze gelirsem
Dılo dılo da n'olacak
Ben bilirim de sana söyleyecek sözümü gız
Bu halım da n'olacak
<end>

<start>
Derdimi sorarsan gönül yarası
Bir de sen yarama baksana tabip ey
Anladım ki dünya yalan dünyası
Bir de sen yarama baksana tabip ey
Katarlandı dost kervanı yürüdü
Şu garip gönlümü duman bürüdü ey
Zalimin elinden ömrüm çürüdü
Bir de sen yarama baksana tabip ey
Akarsu'yum kaldım ıssız sahrada
Sıra sıra dağlar kaldım arada hey
Birkaç günlük ömrüm kaldı şurada
Bir de sen yarama baksana tabip ey
<end>

<start>
Nasıl methedeyim sultanım seni
Bin bir ismin vardır birisi Ali
Keramet ehlisin Bektaşi Veli
Ebu Sufyan oğlu bilmez Ali'yi
Ali düşkünlerin gerçek dostudur
Ali inkarların elbet hasmıdır
Ali Muhammet'in öbür ismidir
Dağların odunu bilmez Ali'yi
Akarsu hak için yanar iniler
Geldi geçti Bektaşiler Veliler
Nice deryalarda yüzen gemiler
Her derya gemisi bilmez Ali'yi
<end>

<start>
Bir canım var dost yoluna koymuşum
Benim yaradanım sensin sevdiğim
Dünya yansa kıyametler kopsa da
Benim yaradanım sensin sevdiğim
Deryasın damlalar sende saklanır
Dertler derman olur sende aklanır
Bütün güzellikler sende toplanır
Benim yaradanım sensin sevdiğim
Gelmiş geçmiş velilerden velisin
Fadime Ananın sanki elisin
Akarsu'nun bağbanısın gülüsün
Benim yaradanım sensin sevdiğim
<end>

<start>
Evliyadan aldık biz bu erkanı
Yana yana zikredelim Allahı
Canda ayan gördük sırr-ı Suphanı
Yana yana zikredelim Allahı
Daima Suphanın ismin der idim
Derunumda olan perdeyi giderdim
Bir idim vardım ummana erdim
Yana yana zikredelim Allahı
İsyanla kararmıştır yüzleri
Anın için Hakkı görmez gözleri
Bize kar eylemez münkir sözleri
Yana yana zikredelim Allahı
Nesimî eydür bahre daldım da geldim
Mümkünat ilmini bildim de geldim
hakikatta yerin gördüm de geldim
Yana yana zikredelim Allahı
<end>

<start>
Ey beni na-hak diyenler kandedir beş yaradan
Gel getir isbatın et kimdir bu şeyni yaradan
Yel ü su toprak u oddan böyle suret bağlayan
Böyle dükkanı düzen kendi çıkar mı aradan
Gel beru söyle bana kimdir senin nutkundaki
Söyleyen işittiren hem gösteren hem yaradan
Çünkü bir şehrin içinde mescid ü meyhane var
Ehl-i dil farketmedi mescitleri meyhaneden
Aşkımız yolunda akl u din ü dünya mahvolur
Sormagıl eşkın hadisin suf-i biçareden
Çünkü girdim oynarım çengü def ü tambur ile
Bil ki bende şeş cihet var dönmezem çarpareden
Ey Nesimi on sekiz bin alemin mevcudusun
Kimki bu devre irişmez koy gide devvareden
Türkçesi:
Ey bana haksız diyen, yeter, yaratan nerdedir? 
Bu şeyleri yaratanın kim olduğunu ispat et, getir kanıtlarını
Yel, su, toprak ve ateşten böylesine yüz yaratarak,
insan yapan ve içinde büyük değerler saklayan
bir dükkan düzen (insan yada dünya yaratan) , ne diye gözden kaybolmuş ve aradan çıkıp gitmiş? 
Sana derdini söyleten, her şeyi işittiren ve gösteren kim olabilir?
Yaklaş bana ve bu konuda aklından geçeni söyle? 
Bir şehrin içinde hem mescid hem meyhane vardır
Biz gönül ehliyiz, ikisi de birdir bize Onları birbirinden ayırmayız
Bizim sevgimiz yolunda akıl, din ve dünya mahvolur
Ama bu aşk olayını benim gibi bir zavallı sufiden öğrenemezsin
Ben çıkmışım meydana def ve tambur ile çengi yaparım
Takmış parmaklarıma zilleri sağa sola, arkaya öne ve alt üst dönerek oynar dururum
Ey Nesimi, sende on sekiz bin alem mevcuttur
Kim ki ınanç ve düşünce bağlamında bu devre varamamışsa,
çıkar at gitsin onu devirden, dönmekten
<end>

<start>
Ey cemalin nurudur Allahu nurun paresi
Ey yanağın tal'atından mah - ı taban paresi
Kul hüva'llahu ehad kıldı visalin vasfını
Ey güneş suretli Adem derdimin kıl çaresi
Mah - ı tabandır yüzün inna hedeynlihü's - sebil
Senden özge ümmi yoktur çare - i bi - çaresi
Suretin vazfında kıldı vasf - ı esma - yı sıfat
Kaf u nurdur tanığım yer ile gökün arası
Uş kelam u ayet- i Hak leysefiha min fütur
Mushaf - ı kul ya ibaddidir saçın si - paresi
Gözlerin sihr - i mübindirey cemalin lem - yezel
La - yezali nur anundur canım anun paresi
Eyyüha'l - atşan de can vergil nifarın la'line
Çünkü mahbüb - ı ezel çekti za'ifin yarası
Kim ki valih olmadı hüsnüne ey bedrü'd - düca
Surete Adem durur ma'nide divin haresi
İnneli'llahi'l - beka görmeyen anda ayan
Şol hicab oldu hemişe nefsimin emmaresi
Ey Nesimi ol sanem Allahu nurun sırrıdır
Halkaya meydana girdin oyna başın yarası
<end>

<start>
Ey, dilber-i pınhanı, hem magdanı, hem ke
Ey, Yusub-ı Kenganı, didarına muştagam.
Ey, çeşme-yi hayvanım, sensiz nederem canım
Ey, yar-ı vepadarım, didarına muştagam.
Ey, dilber-i dildarım, sen-sen ebedi yarım.
Ey, yar-ı vepadarım, didarına muştagam.
Ey, derdime sen derman, ben gövre, ışkın bir can
Ey, teze gül-i handan, didarına muştagam
Ey, şems ü kamar yüzli, şirin dodagm duzh
Ey, şeht ü şeker sözli, didarına muştagam
Ey, dilber-i simun-ten, sen can-ı Nesimi'se
Ey, serv, gül-i gülsen, didarına muştagam
Türkçesi:
Ey gizlilik aleminin dilberi, hem madeni, hem de oca
Ey Kenan ilinin Yusuf'u, yüzüne müştakım
Ey hayat suyum, sensiz ne yapayım canımı
Ey vefalı sevgilim, yüzüme müştakım
Ey gönlümün hakimi dilberim, sensin ebedî yâri
Ey vefalı sevgilim, yüzüne müştakım
Ey derdimin dermanı, ben gövdeyim, aşkın can
Ey gülen taze gül, yüzüne müştakım
Ey ay ve güneş yüzlü, şirin dudağı tuzlu
Ey bal şeker sözlü, yüzüne müştakım
Ey gümüş bedenli dilber, sen Nesimî'nin canısın
Ey servi, ey bahçenin gülü, yüzüne müştakım
<end>

<start>
Ey felek senin elinden
Şu gözlerim kan ağladı
Hemen bir gözlerim değil
Cesedimde can ağladı
Öyle bir ah eyledimki
Arş-a çıktı ya feryadım
Gök yüzünde ya melekler
Yerde insan can ağladı
Elime aldım kağıt kalem
Yare bir name yazmaya
Kağıdım alıştı tutuştu
Kalemimden kan damladı
Boynuma taktılar kemen
Beni götürdüler dara
Düşmanlarım şaz ola güldü
Dostlarım kan ağladı
Ey Nesimi can Nesimi
Çok gülüp çok ağlama
Atalardan kalma cevap
Çok bilenler çok ağladı
<end>

<start>
Ey gönül el aynasına bakmanın faydası ne
Sermayeden zararın var satmanın faydası ne
Kendin kadrin bilmeyen ne bilir dostun kıymetin
Merkebin boynuna cevahir takmanın faydası ne
Çobana yazı gerek hem yayıla,hem gerneşe
Çobanı meclise imam etmenin faydası ne
Kargaya üleş gerek hem yiye hem çağıra
Karganın önüne şükker dökmenin faydası ne
Velhasılı Nesimi sen kendimi aleme faş eyleme
Köpeği hamama sokup yumanın faydası ne
<end>

<start>
Ey haste gönül, derdüne derman taleb eyle
Ger can diler isen yüri canan taleb eyle!
Çün Hızr, hayat- i ebedi ister isen gel,
Can tende iken, Çeşme- i Hayvan taleb eyle!
Ey bülbül- i kudsi, ne giriftar- i kafessen? 
Sındur kafesi, taze gül- istan taleb eyle!
Div ile musahib olanın dini hatadur
Zinhar gel ey ademi insan taleb eyle!
Tahkik haberdür bu ki: "el- Cinsli maa- 'l- cins"
İnsana eriş, suhbet- i irfan taleb eyle!
Ger talib isen bulmağa, matlubı dilersen,
Fermana boyun sun, ulu sultan taleb eyle!
Erkansuz olanlarla refik olma Nesimi,
Yol ehlini gözle, edeb, erkan taleb eyle!
<end>

<start>
Ey nazı çok dil- ber beni yandırma hicrin narına
Çün yanarım pervane tek şem'- i ruhun envarına
Hicrin şarabı acıdır müştaka içirme anı
Niçin ki yar ol ağuyu içirmez ey can yarına
Hüsnünden ey şems ü kamer afaka düştü fitneler
Kimdir yeten endişesi zülfü robun esrarına
Dünya vü ukbada bana maksud sensin yoksa ben
Ukbaya sensiz bakmazam hem dünyenin mikdarına
Vaslından oldum çün gani mülk ile mali n'eylerim
Ben künfekanı vermişim vasi- ı ruhun didarına
Saçar hayalin nakşını lü'lü'- i şeb- varı gözüm
Ey işleri dür- dane bak ol lü'lü'- i şeh- varına
Yüzün "ene'l- Hakk'ı beni zülfünde ber- dar eyledi
Mansur olandır asılan alemde aşkın darına
Tesbih ile seccade çün zerk ehlinin erkanıdır
Aşıklara zülfün yeter da'vet kılan zünnarına
Ger vasıl olmak yar ile istersen ey aşık bu gün
Gel ur Nesimi tek kafa kevn ü mekanın varına
<end>

<start>
Fazlına bel bağladım ya vahid-i ferd-i ahad
Cümlenin mabudu sensin daima hayy-i ebed
Okudum isminde 'Bismillahirrahmanirrahim'
Ay sıfatındır sıfatın 'kulhüvallahü ahad'
Evvel ahir 'hüvel-hayyüllezi' sin layemut
Zahür-ü batın 'hüvel bakisin' 'allahüssamed'
'Lem -yelid' zatın, 'velem-yuled' sıfatın vasfıdır
'Lem-yekün' zat-ı sıfatın 'lehü küfüfen ahad'
Ol zaman kim lütfile bir gevhere kıldın nazar
Zahir ol gevherden oldu cümle eşya la aded
Kaf ile nundan yarattın on sekizbim alemi
Kudretinden erbain günde tamam oldu ceset
Ey Nesimî daima gönlünde özge nesne yok
Hem dilinde ol fakırın daim eyler ya Ahmed
<end>

<start>
Gel beni ağlatma Şah'ım
Ben sana kullar olayım
Gel bana ceylân bakışlım
Ben sana kullar olayım
Bir gonca bülbülün idim
Geldim dalında ötmeye
Şânına ağlatmak düşmez
Ben sana kullar olayım
Açtım zülfümü telinden
Zülüfün ucu mâh gibi
Kesip de yabana atma
Ben sana kullar olayım
Nesimî cân Nesimî
Derdime bir çâre kıl
Ezelden seni sevdim
Ben sana kullar olayım
<end>

<start>
Gel gel yanalım
Ateşi aşka
Şule verelim
Ateşi aşka
Ey padişahım
Yanmaktır kârım
Affet günahım
Ateşi aşka
Evvel aldandım
Kat be kat yandım
Pek kolay sandım
Ateşi aşka
Narım yitirdim
Geçtim oturdum
Dosta getirdim
Ateşi aşka
Varın verenler
Yandım erenler
Dosta gidenler
Ateşi aşka
Aşk ehli ölmez
Yanmayan bilmez
Yerde çürümez
Ateşi aşka
Seyyid Nesimi
Yandırdı cismi
Terk etti resmi
Ateşi aşka
<end>

<start>
Gel benim fahr-i cihanım,kıblegahım Mustafa
Cihanın umudu sensin,Padişahım Mustafa
Halil in kuyuna vardım,hacılar bayram eder
Arafat ta kurban kestim işte canım Mustafa
Bak şu kelb rakibe ki, yarime neler demiş
Okunan Kur an hakkiçün,iftiradır Mustafa
Ben ölünce katiplere vasiyet etsem gerek
Yazdıram sinim taşına,intizarım Mustafa
Nesimî yem derde düştüm,derdimin dermanı yok
Derdimin dermanı sensin,ah u zarım Mustafa
<end>

<start>
Gerçek hadis imiş bu ki hubbun vefası yok; 
Kim sevdi hubbu, dedi ki « hubbun cefası yok »?
Aşkın belası yok deyüben aşka düşme var,
Kim aşık oldu kim dedi « aşkın belası yok »?
Anın ki hacc- ı ekberi, ey can, sen olmadın,
Beyt- ül- Haram'a varmamış, anın safası yok.
Şeytandır ol ki suretine kılmadı sücud,
Düştü bu rene ü derde kim anın devası yok.
Şol can ki senden özke talep etmedi murad,
Hacrine yak sen anı ki her dem revası yok.
Ya Rab! Ne şem'imiş bu mehin yüzü kim anın
Yüzü katında şems- i dubanın ziyası yok.
Bimar- ı aşka can verir, ey can, lehin veli,
Münkir sanır kim ol şefeteynin şifası yok.
Gel, gel beru ki savın ü salatın kazası var,
Sensiz geçen zaman- ı hayatın kazası yok!
Aynın hatasız, ey büt- il Çin, döktü kanımı,
Türk- ü Hata'dır, aslına varır, hatası yok,
Fani cihana bakma, geçer ömrü sevme kim
Ömrün zevali var ü cihanın bakası yok,
Yarin gelir hemişe cefası Nesimi'ye:
Sen sanma kim Nesimi'ye yarin atası yok.
<end>

<start>
Gözün aç gör ey talip Ali`dir her kan-ı server
Muhammed aşk ile derya Ali’dir kıymeti gevher
Muhammed ilme kan oldu Ali nutku-ı beyan oldu
Ana her sır beyan oldu Ali’dir hacer-i kanber
Ali’dir cümlenin canı Muhammet’tir Ali kanı
Hakikattir Ali şanı Ali’dir yar-ı peygamber
Hezaren türlü cümbüşler Ali emri ile işler
Varır yazlar gelir kışlar Ali’dir cisme can-perver
Ne bilsin cahil ü nadan Muhammed ya Ali kimdir
Muhammed serveri dindir Ali’dir cümleye rehber
Ali evvel Ali ahir Ali zahir Ali batın
Ali şems-i münneverdir Ali’dir nur ile enver
Âli’dir her şey için can Ali’dir yar ile mihman
Ali rahim Ali rahman Ali`dir cümleye server
Ali vahid Ali ehad Ali ferd ü Ali Samet
Ali’dir cümleye rahman Ali’dir şaf’ i mahşer
Ali sultan Ali süphan Ali cennet Ali Rıdvan
Ali dindir Ali iman Ali’dir sak-i Kevser
Ali’dir ol veliyyu’llah Ali’dir mazhar-ı Allah
Ali nurundan ey va’llah münneverdir yedi kişver
Ali’dir Haydar-ı Kerrar ol aldı kal’a-i Hayber
Ali’dir katil-I küffar Ali’dir miri her leşker
Nesimi’nin dil ü canı münevverdir Ali nuru
Ali vala Ali a’la Ali`dir server-i safder
<end>

<start>
Hak kendi nurundan övmüş yaratmış,
Padişah eylemiş ilin üstüne..
Gördüm cemalini selavat verdim,
Sokulmuş civalar serin üstüne
Vallahi Kur`an`dır senin yüzlerin
Yasin-i Şeriftir iki gözlerin
(İnna Fetahna)  dır senin sözlerin,
(Veddullah)  inmiştir dilin üstüne
Kirpiklerin üstüne benler dizilir
İkrarından dönen Hakk`tan üzülür
Ak göğsün üstüne (Tebbet)  yazılır
(Vesşems) ,inmiştir kolun üstüne
Seyyid Nesimi`dir şem`in çırsı,
(Errahman)  dır iki kaşın arası,
Güzel Besmeleyle Elham Süresi
Elif Lam inmiştir Kaddin üstüne
<end>

<start>
Ben cemale aşık oldum dil vermem gayrisine
Ne mümkündür azad olmak bağlandım çeşnisine
Yüzleri şebberü-kamerdir gözleri aynen Ali
Lafeta illa yazılı yarimin bazusunda
Bak huruf-u evsafının evlenmez suyu sakının
Sorur şol Hakk'a yakının secdagahın kurgusunda
Pervaneyi hasta kıldın derdinden fırkatından
Ölürsem kabrim kazın Cemal'in havlusuna
<end>

<start>
Ben mürşidim diyen meydana gelsin
Mürşid kimdir ondan nişan isterler
Men-aref sırrını okusun bilsin
Destine hüccet-ü burhan isterler
Dört kapı kırk makam on iki erkiln
On yedi tariki eylesin beyan
Külli varı Hak yolunda tercüman
Canını meydanda kurban isterler
İlm ile amel gerektir kişi
Amel olmaz ise taklittir işi
Mukallit olanlar şeytanın eşi
Borda kavl-i sadık insan isterler
Mağrur olan boyun eğmez bu yola
Bu bir sırdır nasip olmaz her kula
Hünersiz kişiyi almazlar pula
Esrar anlar ehi -i irfan isterler
Cahil olan er cemine giremez
Ehlibeytin süreğini süremez
Özü çürük, zihni sağır yaramaz
Dili bülbül, kalbi Kur'an isterler
Mürşid sanıp deman tutma sakiden
Hak kelamı doğmaz her kör fakiden
Boncuk dükkanı açma satılmaz çün
Bu pazarda dürr-ü mercan isterler
Hünkar Hacı Bektaş alişanıdır
Y edullah babının hak nişanıdır
Miirşid olan mülkün Süleymanıdır
İns ü cinne hükm-i ferman isterler
Sıdkı al-i Resule olagör asker
Şaraben taburdan içesin kevser
El-Veledi sırrı ebi'ye mazhar
Kutb-ül aktap gibi sultan isterler
<end>

<start>
Biat aldık hanedanın yoluna
Nur-i Feyzullah´dan elimiz vardır
Bülbül olduk Has Bahçe´nin gülüne
İsmini zikreder dilimiz vardır
Kimimiz okuruz, kimimiz yazar
Kimimiz kısalır, kimimiz uzar
Kimimiz dünyayı arşından gezer
Magribden maşrıka yolumuz vardır
Köhne sallar giyer abdallarımız
Her saat açılır ikballerimiz
Doksan konak yürür topallarımız
Bir uzun tükenmez çölümüz vardır
Ha deyince dağı söker zorumuz
Deveyi başından avlar torumuz
Kırk günlük menzili görür körümüz
Feraset kullanır kelimiz vardır
Pervane´de der ki aslan döşlümüz
Cevahir avlatır eli kuşlumuz
Kanlı gömlek giyer demirbaşlımız
Timarhane bekler delimiz vardır
<end>

<start>
Bir güzele gönül verdim erenler
Bulunmaz emsali cihan içinde
Zara düşer hub cemalin görenler
Güya bir goncadır gülşan içinde
Böyle dilber bu cihanda bulunmaz
Kıymet verme ile satın alınmaz
Halik midir, mahluk mudur bilinmez
Bir melektir gezer insan içinde
Verdi muradımı ahdine salim
Kalmadı gönlümde bir müsgül halim
Bir ismi Feyzullah aziz-ül alim
Bir ismi Cemal´dir Kur´an içinde
Çar köşeye ziya verdi cemali
Güzeller ceminde yoktur emsali
Şehinşah bakışlı çeşm-i mevali
Zülfikar oynatır meydan içinde
Sefil Sıdkı seyreyledim boyunu
Mısr-ı kalbe geldi Yusuf-u sani
Doldurdu destinden sundu peymani
Huriler ceminde, gılman içinde
<end>

<start>
Bir güzelin hasretinden ahından
Tutuştu her yanım yandı ha yandı
Aşık oldum onun mah cemaline
Aşkından her yanım yandı ha yandı
Benim derdim senin derdine paydır
Bir güzel sevmişem kaşları yaydır
Saatım gün geçer her günüm aydır
Üçyüzatmışbeş günüm de yandı ha yandı
Sıdkı'yam çekmişem gayet zarı ben
Dilerim ki muradıma erem ben
Bir hayırsız yar elinde kaldım ben
Ağzımda dillerim yandı ha yandı
<end>

<start>
Bir haber sorayım erenler size
Sevdiğimden lütf-ü ihsan mı geldi
Mevlanın aşkına söyleyin bize
Müjde mi efkar mı efgan mı geldi
Efgan geldi ise giyem karalar
Bizim davamızı o dost aralar
Hasretinden açılmıştır yaralar
Tabipler şahından derman mı geldi
Devran bana çok cefalar yetirdi
Adü sözü dertlerimi artırdı
Dosttan bu nameyi kimler getirdi
Sail midir yoksa kervan mı geldi
O nameyi salan canan mı idi
İçinde okunan kuran mı idi
Dosta gelen ehl-i iman mı idi
Yoksa bir münafık şeytan mı geldi
Sıdkı bu dert ile yandı kurudu
Eyvah gurbet elde ömrüm çürüdü
Münafıklar cellat oldu yürüdü
Yoksa katlimize ferman mı geldi
<end>

<start>
Bir nevcivan gördüm Hacı Bektaş'ta
Emsali Mısır da Toy da bulunmaz
Gürcistan ilinde hem Altıntaş'ta
İran da, Tebriz de, Hoy da bulunmaz
Salındıkça canlar alır edası
Dört köşeye şayi olur nidası
Naz ü nevazişle hem hub sadası
Saz da, kemani de, ney de bulunmaz
Seksen deve yükü yaldız mücevher
Bir teline değmez verseler eğer
Yusuf-i Kenan dır akranı meğer
Her nesepte her bir soyda bulunmaz
Bin sarraf bin milyon verse her biri
Kıymet biçemezler olsa müşteri
Bedehşan, Türkistan, koca Kayseri
Tokat, Konya, Aksaray da bulunmaz
Nazardan geçirdim Firengistanı
Belhi, Buharayı, Arabistanı
Her mülkün çok amma nevres fidanı
Bu etvarda bir eş, boyda bulunmaz
Hiç gözler görmemiş böyle civanı
Bir bakışı değer yüz bin gılmanı
Remz ile Rıdvana gösterdim anı
Dedi: misli bu Alayda bulunmaz
Övmüşte yaratmış onu Zülcelal
Dünyada görünmez böyle bir cemal
Hazret-i Yusuf un nuruna misal
Güneşte Yıldız da Ay da bulunmaz
Sıdkı'ya hubların serveri budur
Sulb-u Haşimi'den Hayderi budur
Merec-ül-Bahreyn'in gevheri budur
Her denizde her bir çay da bulunmaz
<end>

<start>
Bir serv-i nazenin ey gül-i handan
Bir dilber-i mah-i şehinşahsın sen
Olmuş aşıkların sermest ü hayran
Acaib bir çeşm-i mestanesin sen
Sen gibi gül bu cihanda açılmaz
Serden geçilir de senden geçilmez
Bahana güç yetmez, kıymet biçilmez
Merecü'l- bahreyn de dürr-danesin sen
Kabe-ı Şerif‘ten alınmış hakin
Ziyneti sen oldun evc-i eflakin
Müşk ile yoğrulmuş tıynet-i pakin
Cinan içre bitmiş neyhanesin sen
Ey pakize siret, ey melek hısal
Hurşid-i talatın bulmasın zeval
La nazırsın, sana bulunmaz misal
Bu kevn ü mekanda birtanesin sen
Nur almış ol kudret çerağlarından
Şir ü şeker damlar dudaklarından
Buseler umarsın yanaklarından
Bilmem Sıdkı nasıl divanesin sen
<end>

<start>
Bir yar sevdim nevcivandır begayet
Serimi sevdaya salar baktıkça
Perişan halime etmez inayet
Bağrımı bin pare böler baktıkça
Nurundan halk etmiş yaradan Allah
Bulunmaz akarın hasbeten lillah
Şöyle bir adilhan neslidir vallah
Ciğerim kan ile dolar baktıkça
Severim o yari adilhan deyu
Tarikat mülkünde hem Sultan deyu
Niçün bu aşıkın gözü kan deyu
Fakir Pervane'ye güler baktıkça
<end>

<start>
Çoşkun sular gibi akıp çağlarken
Hakikat bahrinde ummanı buldum
Bülbül gibi zara düşüp ağlarken
Firdevs-i hala'da gülşanı buldum
Ateş gibi yandım, yel gibi estim
Bir zaman kendimi bir dara astım
Ferhat olup nice kayalar kestim
Canı terk eyledim cananı buldum
Dostun cemalini gördüm huccettim
Sarraf oldum türlü gevher harcettim
Baştan başa şu cihanı dercettim
Şah-ı Merdan, Şir-i Yezdanı buldum
Eriştim kırklara sırr-ı vadetten
Se bakım verdim ilm-i hikmetten
Varıp okumadım gayrı mektepten
Dost yüzünde umm'ül Kuranı buldum
Sıdkı sadık biat kıldım bu yola
Muhabbetim düştü bir gonca güle
Bir nazar eyledim cim ile dala
Nur-i Cemalettin sultanı buldum
<end>

<start>
Çok şükür Mevla`ya bulduk imamı
Tevekkül babında mekilnımız var
Mürşid-i kamilden tuttuk demanı
Marifetler söyler dehanımız var
Mir'at-i gönülden sildik cefayı
Terk ettik dünyayı, tuttuk bekayı
Bezm-i aşıkan'da bulduk sefayı
Dem-i hakikatte devranımız var
Hubb-i masivayı gönülden tuttuk
Yetirip özümüz irfana kattık
Gevher madeninden yükümüz tuttuk
Şehr-i Hakk'a gider kervanımız var
Gel gönül Hakk'a kıl sen de niyazı
Elveda eyleyip gitti mecazi
Kalbimiz şehrine kurduk terazi
Tartarız dünyayı mizanırnız var
Pervane kusurun aldı destine
Halin arzeyledi bir bir dostuna
Çok şükür oturduk fakir postuna
Kutb'ül-arif gibi sultanımız var
<end>

<start>
Derdimi derunuma değme ey lokman
Bu sevda serimden aralanmasın
Yürekteki derde olur mu derman
El vurma bu bağrım paralanmasın
Tecellimiz böyle düştü gaziler
Bozulur mu taktirdeki yazılar
Gece gündüz hiç durmadan sızılar
Kimseler ciğerden yararlanmasın
Sıdkı'ya terk ettim hanumanımı
Arzu edip giderim ol sultanımı
Görmeden almasın Mevla canımı
Ömrümüm defteri karalanmasın
<end>

<start>
Derdin ile düştüm aşk ateşine
Sende bencileyin sinen dağla yar
Bir ok değdi şu sinemin başına
Yaralandım gel yaramı bağla yar
Yine geldi ayrılığın çağları
Giyem karaları atam ağlan
Aşayım gideyim yüce dağları
Kalktı kısmet hakkın helaleyle yar
Sefil Sıdkı namusunan arınan
Durmuşum yoluna külli varman
Derdü hasretinen, ah ü zarınan
Nasıl olur ahvalımız böyle yar
<end>

<start>
Doğdu mah-ı matem giydi karalar
Ah Hüseyn`im ciğer parem diyerek
Güneş derunundan açtı zaralar
Ah Hüseyn`im ciğer parem diyerek
Adem ata ahü yara başladı
Hayretinden parmağını dişledi
Havva ana gözlerini yaşladı
Ah Hüseyn`im ciğer parem diyerek
Dedesi Muhammed kara bağladı
Sekiz cennet, Huri Gılman ağladı
Fatma ana yüreğini dağladı
Ah Hüseyn`im ciğer parem diyerek
Atası Ali`dir Hakk ın Aslanı
Yanındadır Kamber ile Selmanı
Kan ağladı müminlerin sultanı
Ah Hüseyn`im ciğer parem diyerek
Yezitler bilmedi hak peygamberi
Götürdüler Hak mübarek serveri
Melül oldu iki cihan serveri
Ah Hüseyn`im ciğer parem diyerek
Güvercin kanına kanat batırdı
Ah eyledi dertlerini artırdı
Medine ehline haber götürdü
Ah Hüseyn`im ciğer parem diyerek
Ümmi Selime de cevher bardağı
Hatırına düştü vasiyet çağı
Kana dönmüş Kerbela´nın toprağı
Ah Hüseyn`im ciğer parem diyerek
Al kana boyandı nübüvvet mührü
Er olanlar çekti cev ile kahrı
Ateşlendi yandı Medine şehri
Ah Hüseyn`im ciğer parem diyerek
Büründü melekler kara libasa
Hüseynin dertleri gelmez kıyasa
Enbiya evliya girdiler yasa
Ah Hüseyn`im ciğer parem diyerek
Muharrem ayında kanlar kaynaşır
Yüreğime odlar düşer koylaşır
İns ü Melek kurtlar kuşlar ağlaşır
Ah Hüseyn`im ciğer parem diyerek
Bin üç yüz otuza kondu seneler
Yenilenir dertler yanar sineler
Sızılar yavrular ağlar analar
Ah Hüseyn`im ciğer parem diyerek
Sıdkı´ya çeşmimin yaşları çağlar
Sarsalanır yerler, iniler dağlar
Halis muhip olan her saat ağlar
Ah Hüseyn`im ciğer parem diyerek
<end>

<start>
Düştüm yollarına ağlar giderim
Hünkâr Hacıbektaş Veli dost deyi
Bahar seli gibi çağlar giderim
Hünkâr Hacıbektaş Veli dost deyi
Bir gerçeğe bağlamışım özümü
Aşk ateşi kan ağlatır özümü
Göğ eşiğe süre idim yüzümü
Hünkâr Hacıbektaş Veli dost deyi
O dergâhta her günahtan seçilir
Meydanında dürr-ü cevher saçılır
Hasbahçenin goncaları açılır
Hünkâr Hacıbektaş Veli dost deyi
Çar köşeden muhiblerin getirir
İsteyeni muradına yetirir
Dervişleri gülbenk çeker oturur
Hünkâr Hacıbektaş Veli dost deyi
Sıdkî arz eyledim gonca gülleri
Çok şükür açıldı dostun yolları
Derviş oldum giydim köhne şalları
Hünkâr Hacıbektaş Veli dost deyi
<end>

<start>
Eğer giderseniz dost ellerine
Bir namemiz vardır alın turnalar
Gönül hayran kaldı hub tellerine
Arayın o Pir´i bulun turnalar
Başıma geleni söylen Pir´ime
Merhamet eylesin ah ü zarıma
Yüzleriniz sürün ol Hünkar´ıma
Bir saat üstünde dönün turnalar
Orda zeyrat edin Sultan Balım´ı
Huzurunda arz eyleyin halımı
Varamadım kış bağladı yolumu
Acıyın benim´çün dönün turnalar
Aklım aldı sevdiğimin mevali
Gitmez derunumdan Pir´in hayali
Görmeden göçmeyin Sultan Cemal´i
Varın divanında durun turnalar
Sıdkı der kurbanım Ali soyuna
Kurban olam kaşlarının yayına
Gökte melaikler durdu darına
Arzuhalım Pir´e sunun turnalar
<end>

<start>
Eğer giderseniz Hacı köyüne
Selam söylen eşe dosta yarana
Biz de düştük muhabbetin yanına
Niyaz edin ahvalimi sorana
Çetmi ye varınca eğlenin durun
Onlar ne haldedir ahvalin sorun
Pir Civan Sultana yüzünüz sürün
Biz de varmaktayız ulu divana
Niyaz Baba Emirceye varınca
Ol gani sultana yüzler sürünce
Çal Baba yer ahvalimiz sorunca
Söyleyin düşmüş senin için figana
Merzifon şehrinden geçmek isterim
Baba Piri ye derdim açmak isterim
Yüküm inci mercan saçmak isterim
Girer isem biraz daha meydana
Benim intizarım Ali soyunda
Aşkım belli lam, be ile ayında
Sefil Sıdkı kaldım Harız köyünde
Bağlıdır kısmetim emr-i Yezdana
<end>

<start>
Eğer sözün doğrusunu söylesem
Cahil bu meydandan kalkar savuşur
Evlad-ı Ali ye biat et desem
Din ile imandan çıkar savuşur
Olur mu nadanı bu yola çekmek
Bülbülün dilinden ne bilsin ördek
Nadanın arzusu et ile ekmek
Hemen bir kaç lokma tıkar savuşur
Mervan Ehl-i Beyte kılmaz niyazı
Göremez evladı kör olmuş gözü
Söylesen meydanda bir doğru sözü
Çıkar hayvan gibi bakar savuşur
Evlad-ı Aliyi bil desem bilmez
Saykal vurup kalp aynasını silmez
Fark etmez kelamdan nasihat almaz
Boynuna halkayı takar savuşur
Sıdkı sohbetini deme bakara
Kelam tesir etmez ol leng-i hara
Söylesem ki senin işin avara
İrfanda hatırım yıkar savuşur
<end>

<start>
Esti başa yine hicran yelleri
Elveda ey nevcivanım hoşça kal
Gezeyim bir zaman gurbet illeri
Nesl-i Hünkar adil hanım hoşça kal
Dostum gözle aşıkım hayal et
Seher yellerinden beni sual et
Kalktı can kervanı hakkın helal et
Hakikatli mihribanım hoşça kal
Attı felek beni garip diyara
Mukadderim böyle imiş ne çare
Düştüm bülbül gibi nale-i zare
Gönlüm gülü nevfidanım hoşça kal
Düştü vücudüme nar-i iştiyak
Dilerim mahşere kalmaya firak
Himmet eyle gene gelip kavuşak
Şah-i cihan kerem kanım hoşça kal
Gönül kuşu pervaz etti yuvadan
Mecnun gibi cüda düştüm Leyla'dan
Unutma Sıdkı'yı demden duadan
Şahım pirim, alişanım hoşça kal
<end>

<start>
Evladı bilmeyip kıla taparsın
Şaşarım aklına şaşarım senin
Ne acep bir batıl yola saparsın
Şaşarım aklına şaşarım senin
Güft ile Süleyman olur mu kallaş
Evlada eyvallah eylemez huffaş
Her keçe giyenler olur mu Bektaş
Şaşarım aklına şaşarım senin
Evlattan biatsız giyenler tacı
Başını kesmektir hemen ilacı
Asa sandın elindeki ağacı
Şaşarım aklına şaşarım senin
Sureti peresttir dervişlik satar
Yanlış fetva verir hakka taş atar
Öyle münafıklar ikrar mı tutar
Şaşarım aklına şaşanın senin
Sıdkı der evlattan tutarsa daman
Öyle muhiblere canımız kurban
Şimdiki hocalar tabi-i Mervan
Şaşarım aklına şaşarım senin
<end>

<start>
Evliyalar serçeşmesi
Hacı Bektaş Veli Sultan
Muhammeddir gani sultan
Ab-i hayatın çeşmesi
Hacı Bektaş Veli Sultan
Muhammeddir gani sultan
Şeriat şehrinin şahı
Tarikatın padişahı
Müminlerin kıblegahı
Hacı Bektaş Veli Sultan
Muhammeddir gani sultan
Marifet tahtında server
Hakikat ehline rehber
Cennette saki-i Kevser
Hacı Bektaş Veli Sultan
Muhammeddir gani sultan
Darı çeçinde namazı
Kıldı Mevlaya niyazı
Cümle pirlerin ustazı
Hacı Bektaş Veli Sultan
Muhammeddir gani sultan
Elinde yeşil fermanı
Açıktır bab-i ihsanı
Cihanın kutb-i devranı
Hacı Bektaş Veli Sultan
Muhammeddir gani sultan
Talibi Hak yola yeden
Ayrılma geI bu sürüden
Cansız kayayı yürüden
Hacı Bektaş Veli Sultan
Muhammeddir gani sultan
Bunlar zümre-i nacidir
Cümle mahluk muhtacıdır
Muhibbamn ser tacıdır
Hacı Bektaş Veli Sultan
Muhammeddir gani sultan
Bab-i ilm-i nübüvvettir
Nur-i rah-i velayettir
Sırr-ı şah-i hidayettir
Hacı Bektaş Veli Sultan
Muhammeddir gani sultan
Sefil Sıdkı kemteridir
Kapısının Kanberidir
Veliler ser defteridir
Hacı Bektaş Veli Sultan
Muhammeddir gani sultan
<end>

<start>
Ey ağalar bir güzelin yoluna
Baka baka kemiklerim sarardı
Merhamet eyleyip bakmaz halime
Kan kalmadı bu gül benzim sarardı
Baktıkça kaşına güler gözleri
Nazenin dilleri şirin sözleri
Yeter eylediğin gel bu nazları
Naz ettikçe gözde ziyanı sarardı
Merhametler eyle şevketli yarim
Göklere dayandı ah ile zarım
Medet senden olur nazlı dildarım
Canımın kafesi tenim sarardı
Bu serimi sevdasına saldığım
Gece gündüz ateşine yandığım
Ahu gözlerine kurban olduğum
Ah ettikçe ciğerlerim sarardı
Sineme dokundu adunun taşı
Nice sevdalara uğrattım başı
Aldı bu Sıdkı'yı aşkın ateşi
Geçti cana iliklerim sarardı
<end>

<start>
Ey efendim ihsanına belimi
Bağlıya bağlıya geldim kapına
Alıştırdım evsafına dilimi
Söyleye söyliye geldim kapına
Terkeyledim vatanımı hanemi
Ahüzara saldım garip anamı
Aşkın ateşile dertli sinemi
Dağlıya dağlıya geldim kapına
Bülbül gibi arzum kaldı güllerde
Mecnun gibi çok dolandım çöllerde
Yalın ayak başı açık yollarda
Ağlıya ağlıya geldim kapına
On sekiz bin alem dağ ile taşlar
Zikreder ismini tevhide başlar
Yüreğimden kanlar gözümden yaşlar
Çağlıya çağlıya geldim kapına
Sefil Sıdkı yalvarırım dost deyü
Şahadet eyledim beli best deyü
Bu dertli gönlüme derman isteyü
İnliye inliye geldim kapına
<end>

<start>
Ey erenler dosta düştü havasım
Her saat cemalin görmek isterim
Gece gündüz artar matemim yasım
Canımı yoluna vermek isterim
Seyreyledim kaşlarının yayını
Er olan gerçekten alır payını
Öpmek ister gönül hak-i payini
Yüzümü yüzüne sürmek isterim
Her dem arz ederim Sultan Balımı
Kaldırdı gönlümden kıyl-ü kalimi
Vasıtayla arz edemem halimi
Bir kerre divana girmek isterim
Yas ü matemdir gönlümün kuşu
Dostun cemalinden buldum bu cuşu
Yeter dolandığım dağ ile taşı
Şimdi bir menzile ermek isterim
Sıdkı bu sözlerim inceden ince
Sevdalara düştüm yari görünce
Dostun bahçesinde açılan gonce
Haktan destur olsa dermek isterin
<end>

<start>
Ey gafil bizlere güman edersen
Y edullah babında nişanemiz var
Biat edip pire iman edersen
Sana gösterecek irfanımız var
Biatsiz gezenler yularsız hayvan
Yaklaşma yanına işleği şeytan
Kim ki Ehl-i Beyt e eylemez iman
Ona lanet okur lisanımız var
Biatsız gezenin imanı yoktur
Ona lanet okun ziyanı yoktur
Biatımız Cemale yolları haktır
Gidersen gel karış kervanımız var
Biatsız kişinin kalbi kör olur
Yarın mahşer günü işi zor olur
İblis gibi bu dergahtan dur olur
Bizim bu dergahta cevlanımız var
Biatı bildirir aşıkanımız
Y edullah babında muhibbanımız
Hikmetullah söyler arifanımız
Kuş dilin fehmeder imranımız var
Biat Ehl-i Beyte cihan içinde
İnanmazsan oku Kur'an içinde
Korkumuz kalmadı meydan içinde
Beli Zülfikarlı Merdanımız var
Muhammed Ali den kaldı bu biat
İnkar edenlere sad-hezar lanet
Ehl-i Beyt uğruna çekeriz gayret
Kerbela çölünde al kanımız var
Gafil olma biz bende-i beşleriz
Kırklar ile bu süreği işleriz
Biz bu biat için cenge başlarız
Gelsun adü lere meydanımız var
Biata inanmaz kalbi kalleşler
Mürşidi farketmez inkara başlar
Biatsız gezmeyin mümin kardeşler
Size bu nasihat izanımız var
Biattır mümine bir sırr-ı vahdet
Münkirlere nasip olmaz bu biat
Bir bölük zümreyiz ehl-i marifet
Ulu padişahtan fermanımız var
Bizim fermanımız yüce Sultanda
Biatlar mahrum kalmaz divanda
Arif isen gafil gezme cihanda
Gel öğren usul ü erkanımız var
Münafıklar bu yolları süre mi
Müminler seyreder bağ-ı iremi
Velayet şehrinin şah-ı keremi
Şehinşah bakışlı aslanımız var
Sefil Sıdkı bu söz bize yadigar
Biatsız hakkında indi Zülfikar
Saklı değil zahir batın aşikar
Nur-i Cemaleddin Sultanımız var
<end>

<start>
Ey melek suret
Can sana kurban
Vey kamer tal'at
Can sana kurban
Ey çeşm-i afet
Eyledim ülfet
Pakize tıynet
Can sana kurban
Leblerin kevser
Bal ile sükker
Ey peri peyker
Can sana kurban
Serv-i revanım
Gonca dehamın
Şah-ı cihanım
Can sana kurban
Bulunmaz ey can
Sen gibi sultan
Olmuşum hayran
Can sana kurban
Gönlüm serveri
Çeşmimin nuru
Cennette Huri
Can sana kurban
Hazret-i Mevla
Eylemiş imla
Aladan ala
Can sana kurban
Nesl-i peygamber
Irk-i mutahhar
Cihana server
Can sana kurban
Bu Sıdkı kuldur
İhsanı boldur
Aşk meyin doldur
Can sana kurban
<end>

<start>
Gel gönül gafil gezme cihanda
Nasip veren yeşil eli, gözle dur
Kavi tut, tuttuğun dest-ü damanı
Hakk'ı zikreyleyen dili gözle dur
Gitmez oldu şu insanın körlüğü
Ahirette bulamazsın dirliği
Sen neylersin ağalığı beyliği
Abtal ol hırkayı, şalı gözle dur
Kaptan isen göle uğratma gemi
Ayrılma deryadan çekersin gamı
Can cana, kan kana (Uihmike lahıni) 
Kırkların sürdüğü yolu gözle dur
Eriş hakikate kevnü mekanda
Arif ol kabını doldur irfanda
Boş kafa gezdirme iş bu cihanda
Hakikat babında hali gözle dur
Kul Pervane'm eder dertlerim artar
Gerçek er olanlar gördüğün örter
Nice şahbaz vardır cihanı tartar
Boş bulma dünyayı, dolu gözle dur
<end>

<start>
Gel gönül gidelim gurbet illere
Varsın rakiplerin yeri bol olsun
Mecnun gibi düştüm dilden dillere
Şimden sonra mekanımız yol olsun
Gezelim gurbeti olup sipahi
Bir zaman çekelim ahi ile vahi
Kılavuz edelim, boz atlı şahı
Aşalım gidelim dağlar yol olsun
Buhtan edip yolumuzu çeviren
Hakkı koyup münafıkı kayıran
Sefil Sıdkı beni yardan ayıran
Nan bulmasın, giyeceği çul olsun
<end>

<start>
Gelin dostlar ağlayalım
Mah-i matem üstümüzde
Sinemizi dağlayalım
Muhiplik var aslımızda
Şeriatte namazımız
Tarikatta niyazımız
Uzak değil ustazımız
Damanı var destimizde
Marifette bulduk karar
Hakikatte gördük didar
Olmayız her can ile yar
Nişan vardır dostumuzda
Destur alıp Girdigardan
Daman tutmuşuz Hünkardan
Dönmeyelim bu ikrardan
Sebat edip postumuzda
Sıdkı derdimendimizi
Vermeyelim fendimizi
Toplayalım kendimizi
Adil vardır kastımızda
<end>

<start>
Giderken uğradı yolum üstüne
Göründü gözüme nur Kırklar Dağı
Gerçek erler niyaz eder postuna
Sende çok hikmetler var Kırklar Dağı
Üzerinde yanar Kırklar çerağı
Olmuşsun firdevsin bostanı bağı
Erler, evliyalar, pirler durağı
Cem olmuş üstüne Hur Kırklar Dağı
Geldim illerine kıldım temaşa
Ötüşür bülbüller hep baştan başa
Açılmış çiçekler, bitmiş menekşe
Mürgiler etmekte zar Kırklar Dağı
Seher vakti öter garip kuşların
Kimya olmuş toprak ile taşların
Mekanısın yedilerin beşlerin
Bekliyor çevrende er Kırklar Dağı
Biçare Pervane'm gezdim çöllerde
Dolanıp da geldim yüce bellerde
Ne şaşkın gezersin gurbet ellerde
Diyerek halimi sor Kırklar Dağı
<end>

<start>
Zaman,
Bütün düşüncelerimizde; 
Yolumuzda
Arkamızda
Önümüzde..
Çocukluğumuzda
Gençliğimizde
İhtiyarlığımızda; 
Zaman,
Bütün ömrümüzde..
Zaman,
Esen yelde, düşen yaprakta,
Servi ağacının yanında
Ve bir avuç toprakta..
<end>

<start>
Baharları
Günün ilk saatlerinde getiren; 
Kederleri
Biran olsun uzaklaştırmak için,
Ruhun derin vâdilerinde dolaşan; 
Ölü hatıraların başaklarını
Sallayarak, onları
Sonsuz bir rüyadan
Uyandıran, ılık sabah rüzgârları..
Dolaşıyorsunuz
Ve bir insanın anılarını
Sonsuz olarak yaşıyorsunuz.
<end>

<start>
Gecenin bekleyen sessizliğinde,
Dolup hayalinde bir masal gibi..
Gezersin gölgenle baş başa yine,
Mâzi sularında bir sandal gibi..
Hûlyası elem dolu ömrünle,
Suyu damla damla emziren günle; 
Anlatıp ömrünü diyorsun: “Dinle! ”
Kanatsz çırpınan bir kartal gibi..
Bırak, hatıralar denen sel dinsin.
Yılların geriye dönsün mü dersin? 
Kül olan mâzine bakmak istersin; 
Nemli gözlerinle bir sual gibi..
<end>

<start>
Yalnızlıklar içerisinde
Kaldığımız zaman; 
Düşlerimin derinliklerinde,
Hiç tanımadığım; 
Fakat yabancısı olmadığım
Bir sevgiliyi arıyorum..
Uzaklarda olmak
İsteğini duyduğum an; 
Anılarımın sonsuzluğunda
Bana yol gösterecek
Evet, hiç tanımadığım
Fakat yabancısı olmadığım
Bir sevgiliyi arıyorum..
Yaklaşıyorum
Aradığım sevgiliye,
Gözlerimle kucaklıyorum; 
O da aranıyor, o da istekli,
Anlatmak istiyor sevgimi,
Ama çözemiyor
İçindeki sevincimi.
<end>

<start>
İstanbul’u yitirdik
Ankara yollarında.
Ses gibi,
Rüzgâr gibi,
Su gibi..
Sabahın ilk aydınlığında
Kaybettiğimiz,
Uğruna bütün bir ömür
Verdiğimiz,
Arayıp da bulamadığımız; 
İstanbul’u yitirdik
Ankara yollarında.
Yollar aydınlık
Götürürdü bizi alabildiğine..
Yollar dar geniş,
Demezdi ki artık dön geriye..
Yollar çakılı,
Yollar asfalt,
Yollar yapraklara dek; 
Serpilirdi ayaklarımızın altına..
Sanki ruhumuz
Yollardan alırdı kuvvetini; 
Sanki kalbimiz; 
Yollarda bulurdu sevgisini..
Eğer siz de bir sonbahar günü,
Kuru çınar yapraklarının örttüğü 
Yollar üzerinde beraber yürüseydiniz..
Eğer siz de o anda
İçerenköy’de çınarın hışırtıları
Arasında, mest olup sevseydiniz..
Eğer siz de guruba karşı 
Mutlu olduğunuzu hissedip:
“Yaşamak ne güzeldir! ”, diyebilseydiniz,
İstemezdiniz bir başka hatıra; 
O anda resimleşip, donmak; 
O anda bir daha çözülmemek
Üzere, yollara çakılıp
Kalmak  saadetini arardınız..
Deniz, mavi mavidir uzaklarda,
Gurup, pembe, mor, eflâtun; 
Kuru çınar yaprağı karışmış toprağa,
Bir tükenmez ahenk bırakmış
Yalnız ve yalnız hışırtılı..
Öyle bir ahenktir ki bu,
Beraber duyduğunuz
Ve yaşadığınız zaman,
Hayat güzel,
Yollar uzun,
Göz memnun
Ve ruh mes’uttur..
Kaybettiğiniz zaman,
Gözleriniz dolarak,
Ses gibi, rüzgâr gibi su gibi
Bir şeyler yitirdik yollarında, derdiniz,
İstanbul’u hatırlayarak dertlenirdiniz.
<end>

<start>
Geçmeyen yalnızlığın acısını,
Bitmeyen bir ruhun derinlikleri
Beslemişti..
Hiç sönmeyen
Ümitlerin, teselliyle
Dolu vaktini; 
Bu ömür götürmüştü,
Bilinmeyen yerlere
Ses vermeyen uzaklara..
Sıkıntıyla dolu geceler
Sabahları bekledi; 
Bir yığın
Hayal kırpıntısının
Gülümsediği pencerede.
<end>

<start>
Bir başka yolun yolcusu
Olmak üzereyken; 
Bir başka yoldan gelen
Hafif rüzgârlar ürpertti tenimizi..
Şimdi o da başka yollarda
Ve sevdiklerinden çok uzaklarda
Bir başka yolcu beklemekte..
Kendisini benim kadar anlayacak,
Evet, benim aradıklarımı ona verecek; 
Yolunu kaybeden, bir yolcu beklemekte..
<end>

<start>
Güz yağmurları
Karanlık bulutlardan sarktı; 
Güneş’in ölgün ve üzgün
Işıklarını ıslattı.
Ekim ayının sert rüzgârları,
Islanan – yıkanan 
Tüm ışıkları kuruladı..
Dalların çiçeklerin, 
Üzerine serpilen
Islak ışıklar yerini,
Ilık ışıklara bıraktı.
Sonbahar’ın 
Sararan – kuruyan yaprakları,
Ölü ışıklarla parladı
Ve tüm güzellikleri kucakladı,
Güz bahçeleri
Erguvan renkli çiçeklerle donandı.
<end>

<start>
Çocuk emekledi,
Yaşlar damladı gözlerinden..
Ninni istedi
İlk sevgisinden
Annesinden..
Anne; 
Onun dudaklarından
Dökülen ilk kelime oldu,
Anne sevgisi kalbine
Beşikte doldu..
Çocuk gelişti, serpildi.
Hayat masalı geldi – geçti
Ellerinden.. Gözlerinden; 
Sevgi istedi
Güzel bir yol istedi,
İlk sevgisinden
Annesinden..
Anne! 
O’na en iyi yolu
Gösteren, ilk kadın oldu; 
Beyaz saçlarıyla
Ve nurlu çehresiyle
Işık koydu yoluna..
Bir kadın hazırladı bütün bir ziyafeti,
Bir başka kadın uğruna! ..
<end>

<start>
Ömrüm, bir güldür solan.
Gamdır içime dolan,
Hûlyamın elleridir
Her an ruhumu yolan..
Yakût gölgeli hüzün,
Damlarken ömre her gün,
Kızım, hayat bir rûya
Bırak hoş geçsin ömrüm..
Gam yine harcım olsun,
Tanrım biraz sevinç sun.
Ömrüm günlerden kısa,
Günler ömrümden uzun.
<end>

<start>
Hafif rüzgârlarla avunan ruh! 
Hatıraların sevgilerin kadar
Yalnızlığı sevseydi; 
Belki şu an sen bir mutekit olur,
Köşende dua ederdin..
Yahut ıssız bir bağın
Sessiz bir bahçıvan’ı
Ne bileyim belki bir hayal olur; 
Hafif rüzgârlarla ruhlarda gezerdin.
<end>

<start>
Hafif karanlık, loşluk; 
Yağmur kokan rüzgâr..
Sisli sonbahar, yâr
Ve sonrasızlık..
Aydınlığında yitirdiğimiz
Yollarında,
Rengârenk çiçeklerine terk ettiğimiz
Bahçelerinde, bağlarında,
Yapraklar açılıp solsun,
İstekler boşalıp – dolsun,
Günün ilk ve son ışığına..
Kalbimizdeki kapılar aralansın; 
Bir daha kapanmamak üzere açılsın.
Yollarımıza o her zamanki güzel
Gökyüzünü baştanbaşa
Tutuşturan sihirli el,
Renkler dağıtsın, renkler..
İstenen ve insanı
Hayata bağlıyan renkler..
Ben mavi’yi severim
Mavi’yi..
Ne zaman baksam gökyüzüne
Birden ürperiverir içim.
Benim için
Ne pembe’nin; 
Ne de güneş batarken
Turuncu’nun önemi vardır.
Alı al; moru mor’dur
Gökyüzünün; 
Ama gene de ben,
O cânım dünyamızı,
Göğü ve deniziyle
Her türlü güzelliğiyle
Mavi, hem de masmavi görürüm.
Kuru çınar yaprağı sarı,
Cennet’in bahçeleri yeşilmiş; 
Düşünmem öyle uzun boylu,
Arzularımız nerde kaldı,
Ne oldu, diye..
“Renkler ve zevkler”
Tartışılırmış – tartışılmazmış,
Mavi’den başka renk, ruhu
Sararmış – sarmazmış; 
Düşünmem, düşünmem öyle hiçbirisini
Bana sevdiğim rengi getirmedi, diye
Yolunu kesmem renk ilâhesinin..
Yeter ki renkler de
İklimlerle beraber,
Bahçemize serpilsin
Ve “İşte geldim”, desin..
Aramam Gökkuşağı’ndaki
Yedi rengi; 
Bulutlardaki ahengi
Çünkü, bütün renkler de
Ses gibi
Rüzgâr gibi,
Nar tanesi
Gül dikeni gibi,
Cana yakın ve candan uzaktadır.
Bana mavi, hem de masmavi
Göründüğü için,
Bütün renkler dosttur, arkadaştır.
<end>

<start>
Kuşun
Kanadında arzu
Alabildiğine..
Tohumun
Toprağında sızı
Derinliğine..
Denizin
Mavisinde dâvet
Görebildiğine..
Gözyaşının
İçinde keder-sevinç
Duyabildiğine..
İnsanın
Alnında yazı
Çözebildiğine.
<end>

<start>
Boğaziçi'nin
Sahillerinde bıraktık
En güzelini ömrün; 
Çocukluk günlerimizde,
Yıpranmış hatıralardan uzaktık..
Bilmiyorduk,
Bu masal âleminin
Bütün varlığımızı,
Kökünden saracağını..
Bilmiyorduk,
Mavilikler içerisinde
Bir boşluk,
Gözün alabildiğine
Bir loşluk,
Arasında kaybolacağımızı..
Boğaziçi'nde
Aynı sahil,
Aynı yalı,
Aynı mavi su; 
Yıllar yılı
Bu güzelliğe doymayan
Aynı tepeler,
Birer birer
Secdeye gelseler,
Böyle bir huzurla
Baş başa olmanın,
Karşılığını ödeyemezler..
“Göksu”dan, her tekneden
Yükselen sesler,
Sahillerden pencerelerden
Boğazı kucaklayan gözler,
Acaba nereye
Nereye gittiler?
Giden gidiyor işte,
Sahiller,
Yalılar,
Mavi su 
Ve tepeler,
Gene oldukları yerdeler..
Boğaz sevgisiyle kaynaşan
Kalpler
Gözler
Ve sesler,
Bir avuç toprak
İçerisindeler..
Boğaziçi'nin
Üzerinden süzülüp geçecek,
Bir bulutun getireceği
Yağmuru beklemekteler.
<end>

<start>
Rüzgârın getirdiği
Bir bulut parçası,
Birkaç damla yağmur..
Günlerin getirdiği
Sonu gelmeyen düşünceler,
Yarınlarla dolup – taşan ümitler..
Yılların getirdiği
Ağır ağır solan renkler,
Saçlarda biriken beyaz teller..
Sevgilinin getirdiği
En güzeli ömrün,
Eğer dönüşü olmazsa birgün
<end>

<start>
Bakıştık,
Bir anlık heyecan, sonra
Yaklaştık..
Tanıştık,
İki iken bir olduk
Alıştık..
Sustuk,
Artık gözlerimizle
Konuştuk..
Uzaklaştık,
Beklemesini bildik
Barıştık..
Ayrıldık
Sessiz-sedasız
Ağladık.
<end>

<start>
Çölün ortasında
Birkaç damla suya
Hasret çekeriz..
Geminin bordasında
Gözlerimiz yatar pusuya
Sahil bekleriz.
Bulutsuz gök boşluğunda
Ellerimiz uzanır duaya,
Yağmur isteriz..
Sudan uzakta susuz,
Suyun içinde huzursuzuz; 
Bütün bir ömür boyu
Gözyaşıyla doluyuz.
<end>

<start>
Yağmurun
Bereketinde huzur,
Bulutunda hüzün..
Yaprağın
Dalında huzur,
Dökülüşünde hüzün..
Günlerin
Sabahında huzur,
Gecesinde hüzün..
Mevsimlerin
Baharında huzur,
Kışında hüzün..
Sevgilinin
Gelişinde huzur,
Gidişinde hüzün..
<end>

<start>
Bir sessizlik
Döküldü bakışlarınızdan.
Bulut,
Yağmurunu bırakmadı boşluktan; 
Sessizlik ve bulut,
Sıkıntıdan taştılar; 
Damla oldular,
Gözlerden aktılar.
<end>

<start>
Yalnızlıklar içerisinde
Bir bahar bekliyorum,
Sessiz, göz kırpan bakışlarla..
Yalnızlıklar içerisinde
Bir ömür sürüyorum,
Hatırası bitmeyen sevgilerle.
<end>

<start>
Dünyaya gelişte,
İlk nefeste
Çığlık..
Dünyayı terkedişte,
Son nefeste
Sükût..
İkisinin arasında; 
Bir yığın
Hayal, keder
Sevinç, gözyaşı
Ve sevmek; 
Nihayet:
Görünmek – görünmemek..
Uzun bir yolculukta
Yapraklarla örtünmek.
<end>

<start>
Sevinçler-kederler
Gözyaşının içindeler..
Ümitler-haberler
Sesin derinliğindeler..
Gündüzler-geceler
Sevgilinin tebessümündeler..
Ömürler-ölümler
Günlerin ötesindeler..
<end>

<start>
Ilık sabahların ilk aydınlığı,
Penceremizde.
Işığın taze ve rüzgârlı kudreti,
Üstümüzde.
Puslu, gri bir âlem derinliğinde
Tepeler.
Tanrıya uzanan eller,
İstek içerisindeler.
<end>

<start>
Sonsuz düşünceler arasında
Kaldık, bütün bir ömür boyu..
Sonsuz yarınların arkasında
Saklandık, her geçen gün boyu..
Sonsuzlukların bittiği biranda
Uzandık toprağa bir adam boyu..
<end>

<start>
Yağmurdan sonra toprak kokusu,
Biriken suda büyüyen halkalar,
Hafif karanlıktaki düşünceler beni,
Kuru çınar yapraklarıyla beraber savuruyor..
Ruhum, bir şehir harabesine bakan,
Büyük ve loş mâbetler gibi
Dimdik durmak heybetini gösteriyor; 
Fakat bu ruhu içinde barındıran cismim,
Yere kapanmak ve ağlamak istiyor.
<end>

<start>
Ölü evinden mi geliyorsunuz,
Mezarlık bekçisi mi dostunuz,
Koşunuz, ne olur biraz koşunuz,
Neden böyle baştanbaşa
Bir sükûtsunuz? .
Sesinizi mi kaybettiniz,
Yoksa biz mi sağır olduk,
Duyulmuyor, duyulmuyor feryadınız,
Ölü evine hep beraber mi doldunuz? .
Haber istiyoruz, ışık getiriniz.
Mezarda değilseniz geliniz, geliniz; 
Eğer gelemezsiniz de ses veriniz.
<end>

<start>
Denizin sonsuzluğundaki,
Bir beyaz ufak köpük,
O mavilikleri nasıl geçersin? .
Gökyüzünün boşluğundaki,
Bir beyaz ufak bulut,
O mavilikleri nasıl yenersin? .
Ömrümüzü, rengine adadığımız,
Ey mavi’lerin en cıvıltılısı nerdesin?
<end>

<start>
Bir mevsim kımıldanışı,
Bir çiçek demeti
Ve güz yağmuru,
Geldiği gibi gitmişti..
Rûya – masal arası
Kaybettiğim
Sevdiğim,
Susabilirsin artık; 
Güzel günleri,
Sesleri, renkleri ve nefesiyle
Bir yığın anıları
Geride bıraktık..
Dönme,
Geri dönme
Kal yerinde
Ne olur..
Bırak,
Bırak beni yalnızlığımda,
Sana ait düşünceler
İçerisinde kaldığımda,
Kendimi, seninle beraber
Hissediyorum.
Bir parça bulut,
Bir tutam rüzgâr,
Ve bahar yağmurlarıyla
Yanına geliyorum..
<end>

<start>
Karanlık
Bulutlar sarmış etrafımızı,
Gözümüz görmez
Sesimiz duyulmaz olmuş; 
Ellerimiz boşlukta kalmış
Seçemiyor, tutamıyor eşyayı.
Karanlık,
Kapkaranlık odalara
Hapsedilmişiz sanki; 
Ciğerlerimize dolan
Hava bile karanlık.
Zifiri bir dünyada
Unutulmuşuz sanki.
Karanlık,
Bulutları dağıtacak
Rüzgâr mı yoktur
Nedir; 
Karanlık odaların
Kapısını açacak anahtar,
Nerdedir?
<end>

<start>
Yollarda beklemişiz
Gelmiş-gelmemiş; 
Yollar inişli çıkışlı..
Evlerde konaklamışız,
Kapılı-pencereli,
Evler sürgülü kilitli..
Gözlerde unutulmuşuz,
Kestaneli-yeşilli; 
Gözler dikenli nemli..
Kalplerde yaşamışız,
Sevinçli-kederli; 
Kalpler ömür derdi..
<end>

<start>
Bir adım
Ve bir adım
Daha yakın olursan
Ne olur? 
- Mesafeler tükenir..
Bir adım,
Ve bir adım
Daha uzak olursan
Ne olur? 
- Varlığım ürperir..
<end>

<start>
Bir çerçeve
İçerisinde sanki,
Işık, su, renk
Bir ahenk,
Bin pırıltılı kelebek
Gündüzünde, gecesinde..
Burada ışık,
Binlerce âvizenin
Arasından süzülerek; 
Derin havuzlara
Dolmuş; 
Bir halı gibi
Dokunmuş..
Burada su,
Yeşilini çalmış
Nilüferin,
Her göze
Büyüleyici bir haz vermiş
Serin..
Burada renk,
Çinileşmiş
Her parçası güzelleşmiş.
Allaha uzanan ellerde
Dualarla bütünleşmiş.
<end>

<start>
Kapanan
Bir çift yeşil gözdü uykularda,
Gülümseyen çehresiyle
O şimdi rûyalarda..
Açılan
Bir çift yeşil gözdü sabahlarda,
Ilık sesiyle, nefesiyle
O şimdi kollarda.
<end>

<start>
Bir rûya mı,
Bir gerçek mi?
Bir düştesin,
Bir avuçlarımda..
Avuçlarım boş
Odalar sensiz loş..
Ört kapıları – pencereleri
Artık bekletme koş.
<end>

<start>
Yağan kardı,
Damlar caddeler boyu,
Zamanın sessizliğinde..
Üşüyen daldı,
Yapraksız çekilmiş suyu,
Kuruluğunun kederinde..
Ağlayan yakardı,
Bir beyaz gecede, koyu
Düşünceler içerisinde.
<end>

<start>
Bulutlar dağıldı,
Gökyüzü kavuştu mavisine; 
Leyleğin kanatlarında,
Bahar geldi
Güzelliğine..
Renkler tomurcuklandı
Ovasında, dağında
Sessizliğine…
Sen de Mayısın
En ılık bir gününde,
Rüzgârın,
Hafif hafif estiği,
Yağmurun,
Doğayı güzelleştirdiği,
Gözün,
Kederinden, sevincinden
Çözüldüğü bir anda
Çıkıp gelmiştin; 
Ve hayat ne güzel
Ne güzel demiştin..
Evet, hayat güzeldi
Senin yanında,
Başım, göğün mavisine değerdi..
Mevsimler
Kovaladı birbirini,
Renkler
Şekil değiştirdi; 
Bahar geldi, kış geldi,
Dallar sanki
Bizim için filizlendi, hüzünlendi..
Gene Mayısın
En ılık bir gününde,
Rüzgarın hafif hafif estiği
Bir sessizlik içerisinde,
Geldiğin gibi
Gitmedin..
Kayboldun sonsuzluğunda
Sevincin, kederin.
Bir eski hatıra var mı, yok mu
Demedin?
<end>

<start>
Işıksın,
Yoktur senden gizlimiz,
Karanlıkları
Aydınlığında boğarsın,
Cam dersin girersin,
Ten dersin iliklerimize kadar işlersin.
Yolumuzda, arkamızdasın,
Ve bizdan kaçtığın an,
Gölgemizin ta yanındasın..
Rüzgârsın,
Sisli dağlar tepesinden koparsın,
İnersin, yaylalara denizlere.
Ruhumuzu derinden sararsın..
Bir anda gözlerimize kadar dolar
Dağıtırsın saçımızın her telini,
Dalgalar, fırtınalar yaparsın,
İnsafsız bir anında
Çarparsın elini kayalara,
Dağları bile deler yıkarsın..
Topraksın,
Bir büyük canavar gibi
Solursun ayaklarımızın altında; 
Bizden aldığını
Sadık bir borçlu gibi
Gene bize verirsin.
Önce seni çiğner ayaklarımız; 
Gururun zedelendiği için midir, nedir? 
Sonra, altına girer bütün varlığımız.
Işığı alırsın,
Rüzgârla savrulursun; 
Suya doymazsın.
Ve sen bütün canlılar için
Bir büyük mezarsın.
<end>

<start>
Martin Luther King’e
Çakıltaşı,
Sedef parıltısının yalnızlığınca
Denize hasret…
Toprak parçası,
Çorak iklimlerin susuzluğunca
Yağmura hasret…
Güneş ışını,
Kutupların beyaz soğukluğunca
Sıcağa hasret..
Bekleme arzusu,
Ümitlerin uzunluğunca
Yarınlara hasret…
Özgürlük sancısı,
Gözyaşının acılığınca
İnsanlığa hasret.
<end>

<start>
-I-
“Bir kalbi anlatmak için,
Bir sükût kafidir.” (*) 
Sözüne bir karşılık olarak:
Sükûtu bozana kâfir mi diyeceğiz? 
Keşke böyle bir düşüncenin,
Ve ruhumuzu gölgeleyen gürültülerin,
Tesirinden - sesinden
Uzaklaşıp - kurtulup,
Bu duygumuzu
Aydınlığa çıkarabilseydik,
Ve şöyle deseydik:
“Bir kalbi anlatmak için”
Bir sükût değil,
Bin sükût kâfi değildir…
(*)  Racine (Jean)  - 1639 – 1699
-II-
Sükût! 
Gürültülerin
Belirsiz çerçevesinin,
Paslı sınırlarına
Dayanıp kalsa da; 
Kendi sessizliğini bozan inlemelerin
Arasına gerilip uzansa da,
Mahkûmdur gene bin teselli beklemeye; 
Bir çıkmaz yolun sonunda,
Kederle dolup
Gitmeye,
Heder olup
Silinmeye..
-III –
Bir çerçeve köşesinde
Çarmıh’a çekilmiş gibi varlık,
Duyguların kapıları
Az da olsa,
Bırakılmadıktan sonra
Aralık,
Sükûta kavuşamaz
Kendi hürlüğünde; 
Ne de dost seslerin
Derinliğinde
Ne aydınlık,
Ne karanlık…
-IV-
Aydınlığın
Kaybolduğu yerde
Ürküntü; 
Rahatlığın
Solup - tükendiği düzlükde
Gürültü,
Bırakın - bırakın
Böyle bir yaşamayı,
Zavallı bir kâlbi anlatacağız diye,
Kendi köşesinde
Ezilip - büzülen,
Bir sükûtu kırmaya; 
Sönük bir ömre 
Adamayı..
<end>

<start>
-I-
Olan oluyor,
Gelen geliyor,
Kalan kalıyor,
Ölen ölüyor,
Bir seste,
Bir nefeste..
Bir nefeste
Geldik dünyaya,
Bir nefeste
Sevdik - beğendik; 
Terkettik - terkedildik,
Bir nefes boyunca
Dostla - düşmanla beraberdik.
Bir nefeste
Ağladık - güldük,
Bir nefeste öldük.
-II-
Tanrı bile
Bir can ile
Oyaladığı kullarını,
Cılız bir nefesle
Aldatıyor - avutuyor,
Bir nefesi
Verdiği gibi
Geri almıyor; 
Ruhu,
Hür mavilikler boyu
Rahat bırakmıyor.
-III-
Unutulmuşuz
Hoyratca,
Kaybolmuşuz
Sanki karanlık
Gökboşluğunca..
Yerçekimi de mi bize dargın? 
Beklediğimiz - istediğimiz
Biranda:
“Haydi gel”, demiyor,
Gönlünce
Toprağına
Kabul etmiyor.
-IV-
Bir nefes,
Bin nefes,
Alıp - verdikçe; 
Huzur içinde sevdikçe
Ve de sevildikçe
Senindir; 
Güzeldir
Korkunç an gelip de,
Ses - soluk kesilince
Kederdir - kefendir; 
Bazan bir avuç toprak üzerinde
Çimendir; 
Bazan da birkaç
Çiçekdir..
-V-
Sevgiler
Sevinçler,
Ve üzüntüler,
Nefes verıldiği anda biter,
Sevgiler
Sevinçler,
Ve üzüntüler,
Sessiz dünya’ya doğru
Yolculuk başladığında,
Seninle beraber gider..
Kuru toprak,
Yeşeren toprak olur,
Sevinçler ve kederler
Tamamen kaybolur.
<end>

<start>
-I-
Hem sana tapmak,
Hem de seni yumruklamak
Geliyor içimden..
Doyurmuşsun, doyurabildiğine,
Yaşatmışsın, yaşatabildiğine
Ve sonunda:
Sanki eski dostluğumuz
Değilmiş gibi umurunda,
Yutmuşsun - yutabildiğine..
Ne doyursaydın,
Ne de yutsaydın,
Keşke sen göründüğün gibi sessizliğine,
Yalnız ve yalnız
Ayaklarımızın altında kalsaydın.
Sana bastığımız,
Üzerinde tepindiğimiz
İçin midir, nedir,
Gururunun çiğnendiğini,
Biran hesaba katmamışız.
-II-
Üzerine kapanmak,
Seninle sarmaş - dolaş olmak,
Sen’de doymak; 
Sen’de aç kalmak için
Sana gelmişiz.
Tohum olup açılmışız,
Filiz olup yeşermişiz.
Ölümüzü kabul ettiğin için
Seni sevmişiz,
Seninleyiz demişiz.
-III-
Yaşamak için,
Evet yaşamak için
Seni, didik - didik etmeye,
Mecbur kalmışız.
Yalnız birşeyi unutmuşuz:
O da vermenin,
Almak olduğunu.
Bize daima verdiğine göre,
Bizi,
İstesek de
İstemesek de; 
Sînene çekmenin,
Seninle bütünleşmenin,
En büyük
Hakkın bulunduğunu..
Ve nihayet:
Toprak Ana’da
Güldüğümüzü - üzüldüğümüzü,
Ağlayıp – sevindiğimizi
Düşünmemişiz; 
Hatıra getirmemişiz..,
Herşeyden önce
Ölüme inanmak istememişiz.
<end>

<start>
-I-
Var olmuşuz,
Bir def’a
İnsan olarak doğmuşuz; 
Yaşadığımız müddetçe de
Türlü düşünceler,
Türlü şekiller,
Bir yığın güzellikler
Ve çirkinlikler arasında,
Kaybolmuşuz - boğulmuşuz..
Beklemişiz,
Sabrımızı tüketmişiz..
Acele etmişiz
Silinip gitmişiz..
İnsan olarak
Gelmişiz dünya’ya; 
Ama, bütün bir ömür boyu,
Bizden evvel gelenler gibi,
Yalnız ve yalnız,
İnsanlığın doğacağı günü beklemişiz; 
Beklerken de
Hem insanları sevmişiz; 
Hem de deliler gibi
Yemişiz!
-II-
Işıl ışıl gözler,
Mini mini eller
Kulakları okşayan
Cıvıl cıvıl sesler,
Kucakladı dünyamızı.
Yaşlı dünya
Biranda yenilendi,
Sanki tümden tazelendi..
Küçük yavru serpildi,
Zamanla gelişti; 
Yaşlı dünya
Gene olduğu yerdeydi..
İnsanlar gelip geçti
Katar - katar,
Birbirini seven,
Birbirini yiyen
İnsanlar girdi sıraya dünyamızda.
Ömrün tükenmeyen sarp yollarında,
Birbirleriyle
Dost - düşman oldular; 
Birleştiler - ayrıldılar,
Gözü yaşlı hırçın dünyamıza
Demir atmanın,
Yasak olduğunu anlamadılar.
<end>

<start>
-I-
Sevinçlerin - kederlerin,
Sessiz inlemelerin
Birleştiği yerde,
Aydınlıktan nasibini almamış,
Karanlık çehreler
Sarar etrafınızı.
Kahkahanızı - gözyaşınızı
Bırakmazlar kendi halinde..
Kırılası kalbinizin
Yaşarlar derinliklerinde,
Onu parçalayıncaya,
Ve nihayet sizi
Kalbinizden kaçmaya
Zorlayıncaya kadar,
Takibederler peşinizi.
Kendilerini yolunuza adanmış
Bir hayvan gibi göstererek,
Kurbanlık koyun kisvesine bürünerek,
Bırakmazlar izinizi.
-II-
Her fırsatta karşınıza dikilerek,
Zavallı taraflarınızın
Bütün kabiliyetlerini,
Birer - birer ortaya dökerek; 
Dışlarından çırpınarak överler,
İçlerinden en ağır bir dille söverler.
Tanrısal kişiliğinizi
Ağızdan ağıza kaparak,
Ve gözünüzün içine bakarak
Naklederler,
Dize getirirler
Mağrurluk hevesinizi..
Kafanızda yaşatmadığınız
Düşünceleri cisimlendirirler,
İnsafsızca şekillendirirler; 
Hatırlamadığınız - tanımadığınız
Bütün güzellikleri,
Size mal’ederler..
-III-
Zavallılığınız
Devam ettiği müddet,
Onlar için
Artık siz,
Bir cevher
Bir kaynak,
Yeni keşfedilmiş
Bir kıt’asınızdır; 
Lokmalarına
Dayanak olduğunuz müddet
Allahsınızdır..
Yarattıkları tanrıya
Tapar gibi görünürler,
Çehrelerinin
Dışındaki hücrelerle,
Ve bütün varlıklariyle
Gülerler - gülerler..
-IV-
Dağlardan – tepelerden,
Bereket taşıyan
Kocaman bulutlardan değil,
Bir üstünüzdeki gözden,
Aşağıya doğru birden
Yuvarlanmaya başlamışsanız,
Daha başınız değmeden
Sert kayalara,
Bir altınızdaki gözün derinliklerinden,
Çürük bir diş gibi
Sökülüp atılmışsınızdır.
Biran’da
Size tapanların,
Yalaklık yapanların,
Çamurlu ayaklarının
Altında kalmışsınızdır.
-V-
Uzun sürmeyen
Bir sürünmeden,
Kabuslu rüyalarla
Dolup - taşan 
Bir beklemeden sonra,
Ürkek ve yavaş adımlarla,
Tekrar döndüğünüzde
Kendinize,
Sıcak nefesinize; 
Okşanmak isteyen
Yorgun - durgun kalbinizin,
Duymak istemezler
Cılız sesini..
Bütün aldanmalarınıza,
Affeden ruhunuzla
İçten yalvarmalarınıza rağmen,
En hassas bir alışkanlığınızdan
Mahrum ederler sizi; 
Çiğnerler, ezerler
Yarıda kalmış hevesinizi.
Getirmezler artık önünüze,
Eski günlerin
Dost kılıklı,
Hoş, sahte sevgisini.
-VI-
Siz bekleye durun gönlünüzce,
Onlar girmişlerdir,
Günlerini gün etmek için inmişlerdir
Bir başka kalbin derinliklerine.
O saf,
O masum,
O zavallı kalbi uyarmak
O’na bütün kudretinizle
Haykırmak için
Bir sükût,
Bin öğüt değil; 
Sayısız kırbaç lâzımdır.
Etrafını karanlık çehreler sarmadan,
Tanrılığa yaklaşan kapılara uzanmadan,
Bir derin uykudan uyanmasına yardım edecek,
Ve en ağır sözlerden biraraya getirilecek
Bin kırbaç,
Merhametsizce ruhuna savrulacak
Bakışlarla anlatılacak,
Bin kırbaç
Evet, bu bir hak’dır.
<end>

<start>
1971
-I-
“Duyduğu ateşi tarif edebilen,
Şiddetle yanmıyor demektir” (*)
Duygularını yitirdikten sonra insan,
Rüzgârın kudretine terkedilen
Kuru bir yaprak gibidir.
Ha ateşte yanmış,
Ha sele karışmış,
O’nun için yaşamak
Ölümle birdir..
Neyi göstermek,
Neyi tarif etmek canlıya? 
Cehennemden kurtulmak,
Günâhlardan sıyrılmak için mi
Gökboşluğunca elleri uzatmak Tanrı’ya
-II-
Bir yaşantı ki
Duygulardan uzaklaştırmış kitleleri,
Baştanbaşa ateşten
Bir örtü sarmış hisleri..
“Duyduğu ateşi tarif edebilen”
Şiddetle yansa da, yanmasa da,
O, enkaz haline gelmiş
Zavallı bir varlıktı.
Bütün hislerinin adını
Ateşle değiştirmiş; 
Onun kızgın alevleri
Arasında erimiş,
Ve nihayet
Duygu dünyasını kaybetmiş
Bir kor parçasıdır.
İddialıdır - zavallıdır,
Alevini yitirdiği an,
Bir avuç toprakdır.
(*)  Francesco Petrarca (1304 – 1374)  (137. Sonnet’den)
<end>

<start>
Bekledin gönlünce
En iyisinden
En kötüsüne
Nasibini alamadın..
Yaşadın keyfince,
En güzelinden
En çirkinine,
Kısmetini çalamadın..
Uzaklaştın sessizce,
En temizinden
En kirlisine,
İnsanlardan kaçamadın.
<end>

<start>
Aydınlık,
Biraz daha aydınlık
Gözleri kamaştıran..
Karanlık,
Biraz daha karanlık
İnsanları uzaklaştıran..
Dostluk,
Biraz daha dostluk
Gönülleri barıştıran..
Ayrılık
Biraz daha ayrılık
Ölüleri yaklaştıran.
<end>

<start>
Bir sevgiliye
Kavuşur gibi koşmak,
O’nu, sindire - sindire
Okşamak için koşmak
Ve de İstanbul’da olmak..
Sihirli güzellikleriyle
Dolup - taşmak,
Eski ve yeni yalılariyle
Boğaziçi’ni
Hiç bırakmamak isteğiyle
Kucaklamak, sarmak; 
Arkasından mavi sularına
Demir atmak
Ve de ayrılmamak.
<end>

<start>
Birgün geldiğimiz yere 
tekrar yalnız başımıza dönecek,
Ve arkamızdan, nereye gidiyorsun diye
Ağlayanlarımız, bir başkasına gönül verecek
Olduktan sonra neylersin
Bu hayatın toprağını, 
Suyunu, havasını !
Lütfundan çok kahrına,
Sevgisinden çok ızdırabına,
Tebessümünden çok göz yaşına
Bağlı kaldığımız,
Bu ömür masalının yollarında,
Bir çakıl taşı gibi sert,
Kuru bir çınar yaprağı kadar zavallı !
Bu ömür çölünün boşluğunda, 
Bir bulut parçası gibi dumanlı,
Bir yıldız kadar parlak !
Gene bu ömrün göz kamaştıran
Koskocaman denizinde,
Bir volkan kadar mağrur,
Bir balık gibi yalnız kaldıktan,
Ezilmeye, silinmeye mahkum olduktan
Sonra, neylersin bu hayatın
Mavisini, yeşilini !
Yağmurun arkasından
Tepelerin üzerinde beliren
Ve gözlerimizi uzaktan kamaştıran
Ebem kuşağındaki iç açıcı sadetini.
Anadolu hisarının
Seyrine doyamadığımız 
ılık, sisli sabahlarının
Avuçlarımıza ıslaklığını bıraktığı
sihirli bahçalerini
Neylersin, nasıl terkedersin
Vaniköyde kendimizi 
Göğü ile denizi arasındaki
Aydınlığında unuttuğumuz mehtabını,
Boğaziçini bir kurşun kase haline getiren
Ve denizin büyülü sathında parıltılar yapan
güneşin ilk ışığını,
Pembeden eflatuna,
Eflatundan, kırmızıya kaçan,
Gökyüzünü baştan başa tutuşturan,
Güneşin son aydınlığındaki ölgünlüğü,
Ve nihayet demli çayı ile Mirgünü
Neylersin, nasıl terkedersin ?
Bakmaz gözünün yaşına,
Sormaz bu güzel diyarda
Seni hayata bağlayan
hatıralar varmı yokmu diye,
Bir defa eşiğine
gelmeye görsün ölüm !
Ayrılığın teessüründen çözülmüşüm.
O zaman  neylersin, nasıl terkedersin diye
Kapılmaya vakit bulmadan bir teselliye
Başlar yolculuk sükun diyarındaki selviliklere
<end>

<start>
Boğaziçi’nin emektar
balıkçısı Sadık Reis’e
Kayıkhane’nin
Üstündeki cumbada,
Her şey değişmiş zamanla..
Sedir,
Uzaklaşmış yerinden; 
Renkler,
Çözülmüş kilimden; 
Zaman,
Duvarları dolduran
Resim çerçevelerinde kalmış.
Boğaziçi’nin
Pul pul aydınlığını,
Odalara aksettiren,
Üç katlı bilûr âvize’nin
Asıldığı aynalı tavan,
Yerini,
Yağlı boya çizgilere bırakmış..
Nerde şimdi
O cânım divan? 
Hasır,
Bilmem kaç parçaya ayrılmış:
Yıllar geçmiş durmadan,
Yıllar, renkleri alıp götüren,
Sesleri hâfızadan silen,
Yıllar konaklamış
Eski cumbada...
Bu iki katlı
Ahşap yalıda
Hatıralar vardır, görülen; 
Dalgalar vardır, sahili döven,
Yollar vardır, dönülmeyen...
Masalların,
En sâdesine
Terkedilmiş kayıkhâne
Yeşil,
Renk olmaktan çıkmış; 
Avuç avuç serpilmiş
Suyun dibine..
Küçük çakıl taşları,
Suyun koyu maviliğinde,
Elele vermiş yeşille...
Cumbayı
Kayıkhaneye bağlayan,
İki büyük kalas parçası,
Bürünmüş yeşile; 
Yeşilin en güzeline,
Birkaç çeşidine..
Rüzgar,
Hırçındır, hırçın olmasına Boğaz içinde.
Ama; bir def’a düşmeye görsün
Yalıların, rüya bahçelerine açılan büyüsüne; 
Dâvetsiz bir misafir gibi asılır
Kayıkhâne’nin mandalına,
Ve bırakır kendini,
Bu sükûn diyarındaki loşluğa..
Yorgun, bitap düşmüştür artık; 
Hatıraları rüzgarla beraber,
Bu güzel diyarda bıraktık..
Zaman:
Bu sihirli tabloda,
Mıhlanmıştır günün sessizliğine,
Her şey düğümlenmiştir
Sanki kayıkhânede..
Deniz,
Gümüşi bir boşlukta
Maviliğine, yeşilliğine..
Sandal,
Tuzlu bir halat parçasiyle,
Kayıkçı Sadık Reis’in
Küflü duvara çaktığı
Paslı bir çiviye...
Çakıl taşları suyun dibine,
Cumba kayıkhânenin üstüne; 
Gözler,
Boğazın insanı hayata bağlıyan şiirine...
Düğümlenmiş hâtıralar vardır
Boğaziçi’nde,
Sahile inci gibi serpilen,
Eski yalıların pencerelerinde.
<end>

<start>
Gök gürledi,
Bulutlar; 
Damla - damla
Eridi - tükendi,
Ve bir anda
Gök boşluğunca
Özgürlükten arınıp
Denizle - toprağa
Tutsak düştü,
Gök’le – yer
Doyasıya öpüştü; 
Yağmurdan sonra beliren,
Esrik bir rüzgâr
Gibi esen
Yedi renkli gökkuşağı,
Gökyüzünden
Yeryüzüne düğümlendi..
Öylesine buğulu - coşkulu
Bir düğümlenmeydi ki bu,
Gecelerce görünmedi,
Gündüzlerce
Bulut - bulut
Yaprak - yaprak,
Dal - dal
Çiçek - çiçek,
Derinden - derine
Ürperdi,
Bir asma köprü gibi
Gök’le - yer arasında,
Martıların
Beyaz kanatlarının ardında,
Gözlere sığmayan,
Yürekleri okşayan,
Çizgi - çizgi
Pırıl - pırıl
Parmak kalınlığında
Yayını gerdi,
Mavilikler,
Dalga - dalga
Bu büyülü
Kemerin altında
Eriyiverdi..
Gökkuşağının içinden,
El - ele
Gönül - gönüle
Güle oynaya
Geçen çocuklar,
Sonsuza dek
Mutlu oldular,
Kıvançla doldular; 
Bulutlara - rüzgârlara
Yaklaştıkça - kucaklaştıkça
Ele avuca sığmayan
Sanki birer yıldızdılar,
Şarkılar söyleyerek,
Birbirlerini kutladılar,
Bakışlarını gülücüklerini
Tümleyerek,
Birbirlerinin saçlarını
Okşayarak - severek,
Kuşlar gibi cıvıldaşarak
Mutlu yarınlara
Minik yüreklerini adayarak
Alabildiğine koştular,
Işık - ışık
Gizle doldular
Derinliğine kayboldular.
Uzun süren
Bir yolculuktan sonra
Renkli kemere ulaşmışlardı,
Niçin kızlar erkek
Erkekler kız olmamıştı? 
Bir eski öykü
Canlanmamıştı? 
Oysa gökkuşağını
Gerilerde bırakmışlardı,
En sevdikleri renkleri
Tutup ararlarında paylaşmışlardı,
Bir düş müydü gördükleri
Uyandıramadıkları,
Rüzgârların
Uğultulu sesini
Anımsayamadıkları; 
İki adım öteye
Sıçrayamadıkları,
Minik elleriyle
Tutamadıkları neydi? 
Nerdeydi
Doruklardan taşan
Engin yaşantılarındaki
O görkemli bahçeler? 
Karanfiller, kırmızı güller
Ve tüm renkli çiçekler
Gökkuşağına mı yansımışlardı? 
Kokularından arınıp
Dalga - dalga
Yerden göğe mi uzanmışlardı? 
Renkler
Gölgeler boyu
Tırmandılar,
Mavi - mavi
Koyu - koyu
Bulutları - yıldırımları
Kovalayarak,
Avuç - avuç
Rüzgârlara tutunarak
Yıldızları okşayarak,
“Ay – dede” ‘ye ulaştılar,
Altın sarısı renkli
Sivri kuyruğuna,
Denizlerin
Maviliklerinden kopardıkları
Tüm dalgaların,
Köpük - köpük
Beyaz, bembeyaz
Yankılarını bıraktılar..
Daldan - dala
Sıçrayan serçeleri
Kıskandırırcasına,
Ayça’ya doğru
Koştular,
Kanatlandılar, uçtular
Birer - birer
Üzerine kondular; 
Sevinçleri doyumsuzdu,
Yürekleri korkusuzdu,
Yiğit birer er gibi
Dağları - tepeleri
Ölü denizleri
Aştılar,
Dev evrenlerindeki
Sarı altın topu oluşturan
Ay - dede’nin
Pırıltılı yumağına,
Adım - adım
Ulaştılar..
Ilık bir esinti,
Üç - beş damla yağmur
Çocukların,
Minik burunlarını
Okşadı - ıslattı; 
Gökkuşağı,
Işıklı gözlerinde
Büyüyerek - küçülerek,
Gökboşluğunda
Görkemli yayını yitirdi,
Taze anılarının
Renkli sessizlikleriyle
Tümleşerek
Ve gülücükleriyle
Öpüşerek
Boyutlu düşlere dönüştü..
Gözlerini
Boncuk - boncuk
Açtıklarında,
Pembe - pembe
Çevrelerine baktıklarında
Gökkuşağının,
Bir salıncak gibi döndüğünü
Ve ellerinden tutarak,
Buluttan - buluta
Atlatarak - koşturarak
Yuvalarına
Doğru sürüklediğini,
Güle - oynaya
Odalarına - yataklarına
Götürdüğünü,
Duvarların - eşyaların
Oyuncakların
Gülümsediğini - seviçlendiğini
Gördüler,
Yarım kalan
Bir yolculuğa
Doyamamanın
Burukluğuyla irkildiler,
Yürekten üzünçlendiler..
O güzelim renkli düşlerini
Bir kez yakalamak,
Peşinden koşmak için
Gözlerini
Yeniden yumduklarında,
İnci gibi
İki - üç damlanın
Yanaklarından kayarak,
Yastıklarında
Gökkuşağı örneği
Çember - çember
Dağıldığını,
Islanmış o ipek
Saçlarına karıştığını
Anımsadılar,
Düşle - gerçek arasındaki
O cambaz telini
Andıran çizgiye tutunamadılar,
Mutlu olamadılar; 
Kısa süren bu gezinin
Tadına varamadılar…
Birden - derinden,
Cennet’in
Ayaklarının altında
Uzandığını bilmedikleri,
Tanrı’nın eşi
Annelerinin
Ilık soluğuyla
Doldular,
Biranda
Onun 
Yürekten çağıran
Sesiyle uyandılar; 
Yitirdikleri
Renkli düşleri nedeniyle
Yaşamları süresince
İçtenlikle gülümseyemediler,
Büyümek - serpilmek
İstemediler,
Özlem dolu düşlerine
Yenik düştüler,
Üşüdüler.
Ülkemizde,
Türkiyemizde,
Yüz bin kişiden
Kırk bini çocukmuş,
Cumhuriyet’imizin
Onuncu Yılı’nda,
1933’ün
Ekim yirmi dokuz’unda; 
Büyük Atatürk’ün
Mutlu buyruğunun altında:
“On yılda on beş milyon genç
Yarattık her yaştan”, diye diye
Gırtlaklarını yırtarcasına
Çocuk yaşlarında
Kıvançla coşanlar,
Onuncu Yıl Marşı’nı söylerken,
O’nun ulusu
Birbirine dayalı,
Bağlı - saygılı
Kenetlenmiş
Bir yumruk gibiydi..
Aradan geçti
Tam kırk altı yıl,
“Her yaştan” değil,
Salt çocuklardan oluşan
Ve de sevi’ye susayan
On altı milyonluk
Bir yavru ordu’ya
Kavuştuk..
Yoksulluğa,
Okulsuzluğa,
Yalnızlığa bırakılmış,
Yaşantı’dan
Bugünden değil
Dünden usandırılmış,
Oyuncak görünümlü
Oyuncaksız,
Giysisiz, bakımsız,
Barınaksız - şarkısız
Çocuklardan
Oluşan ordu’nun
Tutabiliyor musun
O güzelim,
O cılız
O minik ellerinden? .
Çekebiliyor musun
Varlıklarını tümden
Bağrına derinden? .
Güvence verebiliyor musun
Yarınlarına,
En güzelinden? .
Sararmış yanaklarına
Bir mutluluk öpücüğü
Bırakabiliyor musun? .
Yalnızlıklarına
Ortak olabiliyor musun? .
Karanlıklarını görebiliyor,
Aydınlığa değil
Bir avuç
Işık demetine dönüştürebiliyor musun? .
II.
Dört milyarı aşarı
Dünya nüfusu’nun,
Bir buçuk milyarı
Çocuklardan oluşuyormuş; 
Bunun bir milyar’dan çoğu
Gelişmemiş-serpilmemiş,
Az gelişmiş-yeşermemiş
Ülkelerin çocukları,
Asya’lısı-Afrika’lısı,
Denizlerin ortasında
Köhne tekneleri
Vatan bilmiş,
Açlıkla savaş vermiş,
Kıvır-kıvır saçlı
Vietnam’lısı-Madagaskar’lısı,
Kamboçya’lısıGüney Amerika’lısı..
Oysa
Süt’ün tadını değil,
Rengini bile bilmeyen,
Üzünçlü annelerinin
Çekilmiş memelerinden,
Bir kez olsun
Kana-kana
Süt yudumlayan,
Doyamayan,
Sarılacak
Sıcak bir bağır,
Başını dayıyacak
Sağlam bir omuz
Bulamayan; 
Gülemeyen-ağlamayan
Milyarı aşan çocuklarla,
O iç açıcı
Siyah, yeşil, mavi gözlü
Renkli bulutlarla
Dolabiliyor,
Yumuşak saçlarından
Tutabiliyor,
Okşayabiliyor musun?
III.
Çocuklarla dolmadıktan,
Onlara yaklaşmadıktan,
Koklamadıktan-kucaklamadıktan; 
Sorunlarına
İçtenlikle bakmadıktan,
O küçük,
O ürkek,
O buruk bakışlarını,
Acı gözyaşlarını
Gözlerinden bulmadıktan,
İçine akıtmadıktan sonra
Kimin yılını
Renklendirmek, çiçeklendirmek
Ve taçlandırmak; 
Büyüklerin
Kendilerini avutmaları uğruna,
Hangi mutsuz miniklerin
“Çocuk Yılı”na katılmak; 
Sevinmeyi unutan değil,
Adını bile
Bilmeyen-duymayan
Çocuklara
Neyin bayramını kutlamak,
Onları onurlandırmak? .
Bırakmak, bırakmak tümden
Yaldızlı-pırıltılı
Sözcükleri,
Yapmacık gülücükleri; 
“Yarının büyükleri”ne
Selam göndermek,
Birer-birer övmek
Ve övünmek yerine,
Onlar adına
Bizlerin kutladığı,
Törenler yaptığı
Bu mutsuz günlerinde,
Üzünçlenmek-dövülmek; 
Çocuklardan utanmak
Ve bağışlanmalarını
Dilemek gerek..
IV.
Yoksulluklarının-umarsızlıklarının
Üzerine gidebiliyor; 
Engebeli dar yollarında,
Çıkmaz sokaklarında
Ellerinden tutabiliyor,
Yarım kalmış
Renksiz düşlerini
Renklendirebiliyor,
Sevince dönüştürebiliyor,
Yaşantıyı ve insanları
Sevdirebiliyor muyuz? 
İşte o gün
Çocukların
Günüdür-yılıdır
En güzel bayramıdır..
Ellerini çırpmasını,
Kollarını açmasını,
Şarkılarını tümlemenin
Mutluluğunu tattıkları an,
Onların ışıklı,
Onların kıvançlı,
Onların görkemli,
Onların sevinçli
Çığlıklarıyle
İçimiz dolacaktır..
Minik serçeler,
Yeşil dallarda
Şakıyarak
Bu çığlığa koşan,
Onu kanatlarıyla okşayan
İlk dostları olacak,
Renkli kelebekler,
Minik böcekler
Bu çığlığı paylaşarak,
Kimseye bırakmayacak,
O güzelim çocuklar,
Yaşamları boyu
Yalnız kalmayacaklar,
Tek başlarına ağlamayacaklar.
“TÜRK ÇOCUKLARI”
“Türk çocukları Türk çocukları
Gözler ileri başlar yukarı
Yarınki hayat yurt ufukları
Herşey sizindir Türk çocuklar
Çocuklar aziz vatan malıdır
Ulu ağacın birer dalıdır
Yardım görmeli bakılmalıdır
Özü ateşli Türk çocukları”.
Bundan
Kırk yıl önce,
Çocuklar okullarına
Giderken – gelirken,
Soluk alıp – verirken
Bu şarkıyı söyledi:
“Gözler ileri
Başlar yukarı”, derken,
Kıvançla irkilirlerdi..
“Çocuklar
Aziz vatan malıdır”,
Yarının en büyük
Varlığıdır; 
Yeter ki “gözler ileri”
“Başlar yukarda” olmalıdır; 
“Yardım görmeli bakılmalıdır”..
Yıllar sonra,
Bu güzelim
Görüşleri – sözleri
Ve yalın dilekleri
Yerine getirebildik mi? 
Bu düşsel öyküleri
Gerçekleştirebildik mi? 
En güvenilir kaynağımıza
Yani çocuklarımıza
Sahip çıkabildik mi? 
Onlara,
“Ulu ağacın birer dalı”
Gibi ellerimizi uzatabildik,
Hor görmeyip
İçtenlikle sarılabildik,
İçtiğimiz anda
Bağlı kalabildik mi? 
Bakımsızlıktan,
Kırılıp dökülen; 
Sağlıklı yaşamanın
Ve de sağlığın
Ne olduğunu bilmeyen,
Yüzü bir kez bile gülmeyen,
Eğitime susuzluk,
Sevecenliğe
Özlem çeken
Milyonlarca çocuğumuzla mı
Dünya Çocuk Yılı’na
Katılacağız; 
Şenlikleri onurlandıracağız?
“Çocuk Islah Evleri”ndeki
Binlerce çocuğumuzun
Gözyaşlarını dindirmeden mi,
Yuvadan yoksun,
Dokuz milyon çocuğumuzun
Sorunlarının üzerine gitmeden mi
UNICEF’in (*)  çağrısını
Değerlendireceğiz kıvançla? 
Büyüklerin,
Parlak söylevlerle
Birbirlerini kutladıkları
Törenlerle mi,
Her tür yardımdan,
Çocuk denli yaşamdan
Yoksun çocuklarımızı
Ödüllendireceğiz? .
Büyüklerin,
Salt çocukları değil
Birbirini unuttuğu; 
Gençlerin acımasızca
Birbirini vurduğu
Ülkemde,
Kim onlara korkusuz,
Yarınından kuşkusuz
Aydınlığın 
Demetini sunacak
Pırıl – pırıl? 
Kim karanlıklarını
Kökünden yıkacak? 
Kim onların
Buruk bakışlarını okşayacak,
Acı gözyaşlarını durduracak? .
Kim sofrasında aş
Yalnızlığında arkadaş,
Kavuşamadığı okulunda
Sıra,defter, kalem, olacak? 
Doğum yaparken
Her yıl
Elli bin ana’nın öldüğü
Ülkemde, Türkiye’mde
Anasız – bağırsız kalan
Çocukların-yavruların
Ellerinden kim tutacak,
Üzünçlerini unutturacak? 
Onları
Mutlu yarınlara
Kim ulaştıracak?
Her saniye
Dört bebeğin
Doğduğu dünyamızda,
Çocuklar,
İster beyaz,
İster sarı,
İster siyah
Irktan olsunlar,
Yeter ki yaşamları boyu
Mutluluklarla dolsunlar.
(*)  UNICEF: Birleşmiş Milletler Çocuklara Yardım Örgütü
<end>

<start>
Cüceler 
Birbirini kovalarken; 
Devler
Birbirine saldırırken,
İnsanlar,
Beşer – onar değil
Biner – biner tükenirken,
Bilinçsizce öldürürken,
Bilmeden öldürülürken; 
Dacca’da – Calcutta’da,
Sudan’da ve Zambia’da
Ve de rangoon’da,
Bangkok’daki
Siyam kedisi denli
Okşanmaktan yoksun; 
“Özgürlük” anlamına gelen
Kennedy gölü’nü kucaklayan,
Pegode Tapınağı’na sığınan,
Tek giysisi
İki parçalı
Peştemal’dan oluşan,
Başı sıfır numara tıraşlı; 
Görkemli
Buda Tapınağı’nın
Çevresini dolduran
Sütunları arasında,
Oynayan – kaybolan
Minik, şirin çocuklar,
Ellerindeki
Boş teneke kaplarla,
Bir kazan’da kaynayan aş’tan
Bir kepçe kapabilmek,
Bir lokma koparabilmek,
Kupkuru yaşamlarını
Sürdürebilmek için
Savaş verirken,
Dağıtıcılara
Yalvarıp – yakrırken,
Yerlerde sürünürken
Hiç gördün mü? .
Su’da haşlanmış
Top – top pirinci,
Küçücük avuçlarıyla
Nasıl kaptıklarına,
Yumruk gibi
Ağızlarına tıktıklarına,
Sevinçle yuttuklarına
Hiç tanık oldun mu?
Onlar mutluluklarını,
Konserve kutusu bozuntusu,
Paslı tenekelerine boşaltılan
Bir kepçe aş’la
Paylaştıktan sonra,
Buda’ya teşekkür için
Dua etmenin kıvancıyla
Pegode Tapınağı’na
Gülüşe – oynaşa koşarlarken; 
İyilik melekleri,
Dünya’nın
Bu en güzel yaratıkları
Çocukların dileklerini,
Yerine getirebiliyor,
Onları sevindirebiliyor mu? .
Bir lokma – bir hırka,
Analı – babalı
Sıcak bir yuva,
Tüm çocukların
En renkli düşü,
Mutluluklarının
Gülücüklere dönüşü
Değil midir? 
Bu büyülü güzel,
Işık saçan el içindeki
Umut anahtarını,
Bırakabiliyor muyuz avuçlarına
Ve o temiz yakarılarına? .
Düşlerinde de olsa
Diledikleri kapıları aralamadıktan,
Buluttan – buluta
Zıplayıp koşamadıktan,
Serçeler denli
Sıçramadıktan,
Daldan – dala
Konamadıktan sonra,
Onların cıvıl – cıvıl kaynayan
Çocuksu çığlıklarına,
Anlamlı,
Yardım dileyen
Aydınlık bakışlarına
Nasıl yaklaşacağız?
O güzelim saçlarından
Tutup nasıl okşayacağız? 
Kollarımızla değil,
Yüreğimizle
İçtenlikle kucaklıyacağız,
Bağrımıza basacağız? .
Çocuklarla, büyüklerin
Yer değiştirdiği; 
Büyüklerin çocuklaştığı,
Çocukların büyüdüğü
Bir dünya’da
Yaşadığımızı biliyor muyuz? 
Çocukların isteklerine
Büyüklerin kapıldığı,
Sakınmasız paylaştığı,
Güzeli, çirkin yapmakta
Yarıştığı, kabalaştığı
Bir gerçek değil midir?
Rangoon’da
Pegode Tapınağı’nda,
Bir küçük çocuk
Ağladı – sızladı; 
Kazan’dan dağıtılan aş’tan
Tasına bir lokma düşmediği,
Açlığını yenemediği için ağladı; 
Bu cılız sese kimse aldımadı..
Rangoon’da,
Strand Oteli’nin salonlarında,
Kuş sütünün eksik olmadğı
Yüz çeşit yemekten oluşan,
Çiçeklerle bezenmiş masalarda
Görkemli bir şölen vardı,
Büyükler en gösterişli
Giysileri içinde
1979 Dünya Çocuk Yılı’nı
Kutluyorlardı,
Yarının sorumlularının
Onuruna – mutluluğuna,
Bilinçsizce, duygusuzca
Kadeh kaldırıyorlardı,
Kadeh tokuşturuyorlardı; 
Çocukları anımsadıklarını
Belirleyen – sergileyen
Gösterişlerden,
Paylarını alıyorlardı..
Rangoon’daki
Pegode Tapınağı’nda ağlayan,
Giysisiz, aç, bakımsız
Küçük burmalı
Ve çağdaşları,
Yine de kıvançlı olmalıydılar,
Bilmedikleri,
Adını bile işitmedikleri
O güzelim yıllarını paylaşan,
Onların adına
Esirgemezlikte bulunan
Büyükleri onurlandırmıştı sofraları,
Onlar da anımsamasaydı
Kendilerini
Ne yapacaklardı; 
Hangi yüzle
Suratlarına bakacaklardı?
Böylesine
Kapalı – karanlık
Acı gerçeklerin,
Önünde – arkasında
Yapmacık şölenlerle – eğlencelerle
Çocukları ananların,
Bir kez olsun
Sızlamaz mı – burkulmaz mı
Burunlarının direği? 
Sulanmaz mı – yanmaz mı
Gözlerinin bebeği?
<end>

<start>
Dallarından ayrılmış
sararmış,
kuru yapraklar; 
Gök boşluğunca
dağılmış,
parçalanmış 
Gri - gri bulutlar; 
Güzlerin - sevilerin
en yalın
Anılarını anımsattılar..
Rüzgârlar,
Koklamadılar
gül bahçelerini; 
Minik serçeler,
okşamadılar
Telgraf direklerini
ve tellerini..
Bir akşam
yağmurunun
Esintisinden sonra,
Yapraklarda
serçeler
bulutlar da,
Üzünlendiler
Uzaklara gittiler,
bir daha görünmediler..
Düşler, bırakmadılar
doyumsuz güzleri
Filizi gözleri,
İkisi de tümden
İstanbul’la
doluydular; 
Boğaziçi’nde,
Yeniköy’de,
Kuru - kupkuru
yapraklarla,
Adım - adım
Kaldırım - kaldırım
Dosttular - arkadaştılar
Kovaladılar
birbirlerini delice,
Ayaklarına takılan
hışırtılı sesleri,
Yürekten duydular
gönüllürince..
Güz bitince
ne yapacaklardı? 
Yapraksız, bulutsuz, rüzgârsız
nasıl yaşayacaklardı? 
Kopamadılar dallarından,
Savrulamadılar,
Güz’ü tutamadılar
Umutsuzluğa kapıldılar,
Parça - parça oldular,
Dağıldılar.
Sessizlikler - gürültüler,
Gündüzler - geceler
Güzlere dek tükenmedi; 
Kaybolan yapraklar,
minik kuşlar
gri bulutlar,
Nerdeydi?
<end>

<start>
Doyumsuz
Anılar vardır
Bir anlık
Bir tadımlık
Unutulmadık.
Doyumlu 
Anılar vardır
Hatırlanmadık.
<end>

<start>
Sana ellerimi uzatıyorum
Tutabiliyor musun?
Sana gülücüklerimi dağatıyorum
Toplayabiliyor musun?
Sana sevilerimi sunuyorum
Okşayabiliyor musun?
Sana Boğaziçi’mi koklatıyorum
Duyabiliyor musun?
<end>

<start>
Alabildiğine
Bir özlem fırtınası,
Sürdürüyor tükenmez savaşını..
Duyabildiğine
Rüzgârların fısıltısı,
Bırakmıyor eski anılarını..
Ezebildiğine
Kuru yaprakların hışırtısı,
Hatırlatıyor Boğaziçi’nin sonbaharlarını..
Koşabildiğine
Yaprak denizinin uzantısı.
Sarıyor yavaşlayan adımlarını..
Tutabildiğine
Yeşili dağanık sarımsı,
Eritiyor avuçlarımızda ılık ışınlarını.
“Londra, Kasım / 78”
<end>

<start>
Hilal ve Kazım Doğancı’nın
Ölümsüz anılarına
Birgün döneceksin
Yine geldiğin yere,
Bitiremediğin düşlerle
Örtüleceksin,
“Tam engellerin
Üstesinden geldim,
Ohh dünya varmış”, diye
Derin bir nefese
Özlem çekerken,
Bir küçük kördüğümü
Çözemeyeceksin; 
Sonsuza dek
Yaşantını yitireceksin,
Biranda kaybolup
Gideceksin,
Bir daha görünmeyeceksin..
Güneş,
Yine doğup - batacak; 
Rüzgârlar - dalgalar
Ve insanlar
Hırçınlıklarını bırakmayacak,
Seviler - gülücükler
Yarınlar varmışcasına,
Bir buruk mutlulukta
Birbirini kovalayacak..
Yaşantının gizinden
Ve evren’den
Nasıl koptuğunu,
Güllerin suyunu yitirince
Ne denli
Sararıp - solduğunu
Göremeyeceksin,
Çiçeklerin - çimlerin
Süslediği,
Bir parçasına
Kavuşmak için
Yaşam boyu 
Özlemini çektiğin,
Onulmaz savaşında
Yenik düştüğün
O güzelim toprağı
Sevemeyeceksin,
Karanlığa
Tutsak olacaksın,
Öldüğünü hatırlamayacaksın,
Denizlere açılmak,
Azgın dalgalarla
Boğuşmak isteyeceksin,
Bir yaprağın; 
Ya da bir servi’nin
Gölgesinde
Mutluluğa ereceksin.
(17 Haziran 1978)
<end>

<start>
Her acının sonunda
Açık bir pencere vardır
Aydınlık bir pencere
PAUL ELUARD
O açık pencereyi
Birkez olsun
Görebiliyor musun? 
Karanlığın ışığını
Seçebiliyor musun? 
Her ayrılık - her acı
Düştüğü yeri yakar,
Oysa bireylerin
Başına konan tacı,
İçtenlikle
Kim yürekten
Onaylar - alkışlar? 
Taç, bir kez düşmeye görsün,
Yaşantının,
Acı - tatlı anılarının
Kökünden
Öğütüldüğünü görürsün..
Aydınlığa
Erişmek için
Hangi pencereye koşacaksın,
Zifiri karanlıkta
Yakalayabilirsen
Kimlerle kucaklaşacaksın? 
Yalnızlığı
Islak ve loş bulduğunda; 
Değil aydınlığa
Bir tutam ışığa bile
Özlem duyacaksın..
Bir karanlık gündüzde,
Hangi yüzde
Aydınlığı tadacaksın? 
Ve göremediğin
Renkli bahçeleri aşarak,
Aradıklarına yaklaşacaksın? 
Yaklaşsan da
Bir sağır dev ayna’da
Ufaldığına - kaybolduğuna
Yanacaksın,
Eski anıları
Bırakmayacaksın.
Çevren kalabalık olsa da,
İç dünya’nda
Tek başına kaldığın zamanlarda
Yaşadığına sevinemeyeceksin,
Gülemeyeceksin,
Sonsuza dek kederleneceksin..
Derin acıyı
Ve ayrılığı,
Bir kez
Tatmaya gör,
Param - parça
Yarayı,
Tümden - yürekten
Almaya gör; 
İstesen de - istemesen de
Beklesen de - beklemesen de
Alnındaki bilinmeyen çizgiye
Bir kez ulaşmaya gör.
O an pencereden
Aydınlık mı gelir,
Karanlık mı belirir,
Bir derin üzüntüyü
Kezlerce değil,
Bir kez tatmaya gör,
Işığını - avuntularını
Beklenmedik biranda
Yitirmeye gör..
Pencereyi açabilsen de,
Bir çekimlik
Soluğa uzanabilsen de,
Aydınlığı değil
Kararlığı görebiliyor musun? 
Yüreğinden - gözünden
Kopanları yeniden
Çağarabiliyor musun?
Önünde, ya da arkanda
Açık aydınlık,
Bir pencere de olsa,
Onlara doğru yönelecek gücü
Ayaklarında bulsan da,
Görüntülerinin
Özlemlerinin peşinden
Koşabiliyor - tutabiliyor musun?
<end>

<start>
Fırtınanın,
Işıktan - ışığa
Buluttan - buluta
Sarkarak - tutunarak,
Salkım - saçak
İnce bir toz tülü anımsatarak
Gökyüzünü
Sardığını - kucakladığını,
Tüm mavilikleri
Ortasından parçalayarak
Ve rüzgârları
Önüne alarak,
Yağmurla
Özlem giderircesine
Coşkuyla toprağa indiğini,
Doğayı sevindirdiğini
Filizlendirdiğini - yeşerttiğini
Doyasıya gördün mü? 
Bulutların,
Bulutları ıslattığını
Yıkadığını - pakladığını
Gözlerinle tutabildin mi? 
Yağmurun
O iç açıcı düşüşünü,
Bir kez olsun
Duyabildin mi,
Susuzluğunu
Giderebildin mi?
Yağmurun altında
Boğaziçi’nde
Güz yapraklarıyla
Köşe bucak savrulabildin,
Tepeden - tırnağa
Islanabildin mi? 
Martıların
Nemli beyaz kanatlarına
Uzanabildin mi? 
Yağmurdan sonra beliren
Düşleri serinleten
Yedi renkli gökkuşağına
Tanrıya yaklaşır gibi
Tutunabildin mi,
Mutlu olabildin mi?
<end>

<start>
Ocaklar
Yanıp - yanıp söndü; 
Odunlar, tahtalar, çıralar
Çatır - çatır
Çatırdayarak; 
Çıtır - çıtır
Çıtırdayarak; 
Seslerin en sıcağını
Mutluluk dağıtanını,
Gözlerden kulaklara ördü..
Sert ve kuru
Bir kış rüzgarı,
Bembeyaz karın, duru
Soğuk fırtınası,
Ocağın ılık çevresinde
Titreyenleri birleştiriyordu; 
Ocakta kütükler değil
Uzak - yakın anılar sanki
Alev alıyordu; 
Çatırtılar - çıtırtılar kesilince,
Alevler tükenince sönünce
Ocak korlanıyordu,
Nar kırmızısı ateş
Söndükçe kül oluyordu..
“Şeytan Dansı” ‘nı
Anımsatan,
İnce - kalın
Parça - parça gölgeli
Alevlerin uğultulu
Gürültüsü,
Doyurucu - uyutucu
Sere - serpe görkemli
Gürültüsü
Renkli düşlere dönüşüyordu..
Ocak,
Çatır - çatır
Çıtır - çıtır
Yangınını sürdürüyordu; 
Ocak,
Alev - alev
Gürül - gürül
Işıldıyordu - gülüyordu,
Çevresindekiler
Mutlulukla doluyordu,
Eller - avuçlar ısınıyordu,
Sevgisini yenileyen,
Sesini - güncelliğini yitiren
O canım renkli düşler
Üşüyordu..
Kış’ların - soğuk’ların
Acımasız - amansız
Yalnızlığında- yoksulluğunda,
Ocak’lardan uzak’larda
Aş’a, su’ya
Ve bir avuç sıcağa
Özlem çekenler,
Büyükler, küçükler
Sevimli bebe’ler
Yakınıyordu,
Diledikleri erinci
Yakarsalar da bulamıyordu..
Ocak’lardaki
Alevlerin gücü
Birazdan silinip
Kaybolma üzüncü
Çatır - çatır
Çıtır - çıtır..
Her mevsim Boğaz’da
Mavi suları yaran
Taka’ların gürültüsü; 
Birbirini usanmadan
Kovalayan görüntüsü,
Yüreği tümden okşayan
Tak - tak’lı
Tuk - tuk’lu süzülüşü,
Takır - takır
Tukur - tukur..
Ocak’ların
Çat - çat’larıyle; 
Taka’ların
Tak - tak’ları
Elele vererek,
Ocak’larda küllenen düşleri,
Gök boşluğu’nca savrulan
Dumanlarla beraber,
Uzaklara sürüklüyordu; 
Tüm özlemleri,
Bir bozkır kenti’nden
Salt bir kıyı kenti’ne
İstanbul’a götürüyordu..
Yaşlı yaşamını,
Bakımsızlıktan dökülen
Eski yuvasını
Ayakta tutmak,
Avunmak - avutmak
Yaşamak ve yaşatmak
İçin çırpınan.
Dalga’larla
Çalkalanan - boğuşan,
Sabah’ların
Sisli - donuk
Kör karanlığında
Yeniköy’de
Balığa çıkan
Yüreği buruk,
Olta’ları - ağları
Takası’nın küreği kopuk
Sadık Reis’i
Ve köhne tekne’sini
Boğaziçi’nin balıkçıları,
İçtenlikle selamlıyordu.
<end>

<start>
Nisan’da gülümsüyor,
Çiçek açan dal,
Aydınlığına kavuşan gökyüzü,
Çatlayan toprak - tohum,
Yeşillenen yaprak,
Yaşantının mutluluğunu söylüyor..
Kuşlar cıvıldıyor, kuşlar.
Yağmurun coşkulu sesinde
Yürekler temizleniyor.
Toprağın bereketinde
İnsanlar seviniyor.
Ilık sabah rüzgârları
Yeni bir huzur getiriyor; 
İnsanlar birbirine gülüyor.
<end>

<start>
Ilık rüzgârlar
Saçlarını okşadı,
Nemli bulutlar
Yağmurunu bıraktı; 
Filizi anılar
Bu ışıklı mevsimde,
Boğaziçi’ne ulaşamadı..
Yeşili özleyen dallar
Çıtır - çıtır tomurcuklandı,
İstanbul’a
Açılan yollar,
Sensizliğine - sessizliğine
Bulut - bulut uzaklaştı..
Renkleri
Ürperirken - gülerken,
Güllerde kızarırken,
Koku olup saçılırken,
İçine sindirebiliyor musun?
Çiçekleri,
Yaprakları - dalları
Çıkardığı seslerden
Soluk alış - verişlerinden
Duyabiliyor musun?
Sabahların
Ilık - aydınlık
Gülümsemeleriyle,
Minik serçelerin
Cıvıltılı öpücükleriyle
Uyanabiliyor musun?
İlkbaharla,
Nisan yağmurlarıyla
Dolup - taşabiliyor; 
Güneş’in ilk ışınlarıyla
Elele verip,
Yaşantı “Ne güzel” ‘miş
Diyebiliyor musun?
<end>

<start>
Bulutlar
Salkım - saçak
Gözün alabildiğine,
Yüreğin doyabildiğine,
Puslu derinliklerle
Kucak - kucak.
Uzaklarda
Yeşillere uzanan
Tepelerin eteklerinde
Kır çiçekleri açmış,
Yumak - yumak..
Yanık bir çam kokusu
Çevreye yayılıyor
Ve genzimizi yakıyor,
Özlemi duyalan
Beklenmeyen
Bir öpücük gibi
Başımızı döndürüyor
Bu sihirli güzellik.
Binbir renkli
Kırçiçekleri’nin
Dokusuyle filizleniyor
Düşler,
Ve anılarda kalan
O canım gülüşler
Sensizliğine
Eriyip bitiveriyor..
Nefti’sinden,
Yeşil’inden, mavi’sinden
Arınmış kiremit renkli
Minik bir yonca
Sedef yalnızlığında
Ürperen bir gonca
Boş avuçlarımızı dolduruyor; 
O anın en güzel sevincini
Kimseye bırakmıyor..
Çam’ların donattığı
Bir tepe’nin
Gölgesinde dolaşırken,
Niçin
Yaşantıyı sevmemek? 
Susamışçasına
Zamanın bitmesini istememek? 
Yarını, öbürgünü
Düşleyerek
Ve gülüşlerde
Eriterek - süslüyerek
Bu sessiz günü
Dilediğince - delice
Ürkütmemek - tüketmemek gerek..
Bir tepe’nin gölgesinde
Sararıp - solmamak,
Ve yeşermek - renklenmek için
Bulutları bekleyen
Ona özlemle iç çeken
Bir yaprak,
Bir dal, bir çiçek
Salkım - saçak
Üzerine boşalacak
Yağmur’un
Damlalarını beklemiyor mu?
Sen,
Gülmek - sevinmek
Ve sevilmek için
Neyi beklediğini
Biliyor musun? 
Yağmur’la da
Sırıl - sıklam olsan
Filizlenebiliyor - yeşerebiliyor musun? 
Bir anlamsız
Ve tatsız
Gürültülü yaşam ortasında,
Bir tepe’nin
Gölgesine tutunsan da
Tümüyle onu kucaklasan da
Kaybolup gittiğini
Biliyor musun?
Bir adım ötendeki
Su’ya özlem çekmesen de
Susuzluğunu giderebiliyor
Yarın ne güzeldir diyebiliyor musun?
<end>

<start>
Yapraklar döküldü,
Çiçekler,
Birer - birer
Dallarda öldü,
Kuşlar da göçtü,
Uzaklara gitti diye üzülme.
Dökülen yapraklar,
Giden kuşlarla
Çiçekler değil,
Ömrümüzdür..
Sararıp solan
Yapraklarla beraber
Kalbimiz de,
Gülüşümüz de,
Gücünü yitiriyorsa,
Enginlere doğru,
Kanat çarpıp,
Başını alıp gidiyorsa,
Soluğumuz da,
Yavaş - yavaş
Tükeniyorsa,
Bil ki bir başka dünyayla
Buluşmamız - kucaklaşmamız,
Yalnızlığa - sonsuzluğa,
Ve renksiz - sessiz,
Bir yolculuğa
Alışmamız içindir
Bu derin eziklik..
Kuruyan dalların,
Yaşlı çınarların
Ve ağaçların
Çatırdıyarak yandığı,
Alevlere
Sıcak renkler kattığı
Birbirleriyle kucaklaştığı,
Bir ocağın karşısında,
Düşlerle dolup taşabildin,
Yıllar öncesini tutabildin mi? .
Soğuk kış gecelerinde,
Buğulu camların arkasında,
Sokak lâmbalarının
Ölü ışıklarında,
Lapa - lapa yağan karın,
Sedef pırıltısını,
Gözlerinle okyaşabildin mi? 
Çoçukluk günlerinin,
O saf, o temiz düşleriyle,
Kederli yüzlere
Ve aydınlık sabahlara
Yaklaşabildin mi? 
O güzelim
Minik ellerinle,
Yıllar öncesinin
Çiçekleri dağılmış bahçelerine
Uzanabildin mi? .
Geçmiş günlerde yeşeren
Anıları hatırlarken,
Gözyaşlarının
İçinde mavileşen
Gülümserken,
Bir hıçkırık gibi
Düğümlenen,
Geride kalan
Ve unutulan günler de,
Kaldırımlara
Düşüp eriyen,
Kar taneleri gibi
Silinip gitmiyor mu? 
Bütün bir yaşam boyu,
Sabırla sarılan
Bir yumak,
Hiç beklemeyen biran’da
Çözülüp bitmiyor mu? 
O güzelim anılarda,
Dünya’mızdan,
Pamuk ipliği gibi
Sökülüp, dağalmıyor mu?
Yalnız eriyip silinmeyen,
Ölümden evvel de,
Sonra da gürleyen
Birşey vardır,
Nedir biliyor musun? 
Hiçbir zaman sönmeyen,
Ocağın içindeki
Nar tanesi renkli ateş.
Gözün derinliğindeki,
Güz yağmuru gibi dinmeyen
Tükenmeyen bir güneş.
<end>

<start>
Filizi bir gülüştür,
Yaprağın ve dalın istediği…
Bulutlardan dökülüştür,
Toprağın ve ağacın belediği…
Pembe bir düştür,
İnsanlığın ve yaşantının dilediği…
Yürekten bir öpüştür,
Sevgilinin ve güzelliğin özlediği.
<end>

<start>
Nisan’da gülümsüyor
 Çiçek açan dal,
 Aydınlığına kavuşan gökyüzü..
Bu ışıklı mevsimde
 Çatlayan toprak, tohum,
 Yeşillenen yaprakta ruhum
 Yaşantının mutluluğunu söylüyor.
<end>

<start>
Aydınlık
 Bir sabahın başlangıcında,
 Niçin kötümserlik?
- İsteklerine mi uzanamadın?
Karanlık
 Bir akşamın loşluğundan,
 Niçin iyimserlik? .
- Dileklerine mi yaklaşdın?
<end>

<start>
Omuzlarına-başına,
 Kanatları görünmeyen
 Melekler konduğunda; 
 Onları ürkütmeyen
 İyiliklerle mi coşkulusun? 
 O anda hiç korkma:
 - Güzellik melekleriyle dolusun…
Yüreğine-sesine,
 Hırçın kuşlar denli
 Melekler koştuğunda; 
 Onlara yaklaşan
 Kötülüklerle mi soluyorsun? 
 O anda ağlama:
 - Çirkinlik melekleriyle uçuyorsun.
<end>

<start>
Gökyüzü sıkıntıdan
 Ha patladı ha patlayacak; 
 Rüzgâr, buluta koşunca,
 Griyle kucaklaşacak…
Yeryüzü kuraklıktan
 Ha çatladı, ha çatlayacak; 
 Toprak, yağmura kavuşunca,
 Yeşille doyacak…
Denizyüzü fırtınadan
 Ha çalkandı, ha çalkanacak; 
 Balık oltaya takılınca,
 Maviyle ağlayacak…
İnsanyüzü yalnızlıktan
 Ha çıldırdı, ha çıldıracak; 
 Duygular, aşka sarılınca,
 Güzellikle dolacak.
<end>

<start>
Mavi,
 Işığını yitirince
 Koyulaşır,
 Lâcivert olur…
Işık,
 Aydınlığını bitirince
 Siyahlaşır,
 Karanlık olur…
İnsan,
 Sevdiğiyle bütünleşince
 Kucaklaşır,
 Cennet olur.
<end>

<start>
Sedef parıltısının aydınlık yeşilinde
 Saklıdır tüm canlı güzellikler; 
 Dört yaprağının kilitlendiği yerde
 Uğurlar vardır.. Ve de sihirler…
Yonca yaprağı aşktır,sevgidir,
 Kırların-bahçelerin Kraliçesi’dir.
 Ne ele sığar; ne de avuca,
 Sevinir yeşil gözlerde hatırlanınca…
İlk sessiz ve ürkek buluşmaların
 Gözyaşıdır, şansıdır, yaşantısıdır; 
 Uzaklarda yürekten kucaklaşmaların,
 Çözülmeyen en anlamlı armağanıdır.
<end>

<start>
Sevildiğini
 Bilmek mi istiyorsun? 
 O halde sen de sevmelisin; 
 Hem de benim gibi delice…
Şunu yürekten bilmelisin:
 O zaman güller açar
 O güzelim gamzelerinde,
 Ve ışıldayan gözlerinde.
<end>

<start>
Rüzgâr,
 Hızını yitirince 
 Ne olur?
- Sıcak olur çözülür…
Bulut,
 Işığını yitirince
 Ne olur?
- Yağmur olur dökülür…
Yaprak, 
 Yeşilini yitirince
 Ne olur?
- Sonbahar olur öpülür.
<end>

<start>
Sanma ki
 Işık söndü diye
 Görüntün kayboldu; 
 Oysa inan ki
 Işığa parıltısını 
 Ve tüm aydınlığını
 Veren sensin…
Işığın gücünü,
 Başdöndürücü hızını
 Senden aldığını; 
 Evreni
 Seninle kucakladığını,
 Biliyor musun? …
Sen gülmeyince
 Ve kederlenince,
 Güneşin aydınlığnı
 Üzerimizden geri çektiğini; 
 Sen gelmeyince
 Ve sevinmeyince,
 Simsiyan zifiri
 Bir karanlığın,
 Gözlerimizi-yüreklerimizi
 Sardığını-sarmaladığını
 Hissediyor musun? ..
Niçin aydınlığını
 Esirgiyorsun? 
 Ve ışıklarını
 Göndermiyorsun? 
 Niçin gülümsemiyorsun; 
 Oysa yaşıyor musun?
<end>

<start>
I.
 Bir çocuk üzülürse,
 Gökte bir yıldız söner; 
 Gülücükler saçmazsa,
 Tüm karanlıklar
 Yeryüzüne iner…
Bir çocuk sevinirse,
 Gökte yıldızlar türer,
 Sevgilerle dolarsa,
 Renkli aydınlıklar
 Yüreğine siner…
II.
 Çocuklar,
 Hiç ama hiç büyümeseydi; 
 Gelişip-serpilmeseydi
 Ne iyi olurdu.
 Dünyamız sanki
 Kurulduğu gün,
 Çirkinliklerden arınıp,
 Güzelliğin tahdına kurulurdu.
 O zaman
 Yaşantıya doyum olmazdı.
 Çiçekler de, yapraklar da solmazdı…
Çocuklar
 Büyüdüler de ne oldu? 
 İlk önce birbirlerinden
 Uzaklaştılar-koptular; 
 Mavi göklerde yitirdikleri
 Renkli balonlarını bile bulamadılar..
Ya uçurtmalarının kuyrukları,
 Kimbilir hangi dalda takılı kaldı,
 Düşlerinde yaşayan, unutamadıkları
 Anılardı kovaladıkları; 
 Hiçbir zaman yakalayamadıkları
 Ve ulaşamadıkları.
<end>

<start>
Sabahların ılık puslu derinliklerine,
 Ve rengârenk kır çiçeklerinin tümüne
 Birer birer açılmış pencerelerimiz; 
 Nisan rüzgârlarının ürkek esintilerine
 Bırakılmış-kapılmış düşüncelerimiz..
Dağ, tepe, bayır, ova, yayla demeden
 Yemyeşil hırçın ve çılgın bir evrende,
 Anıların en güzellerini kovalıyoruz; 
 Eski bakışların hazzına kavuşamıyoruz…
Bulutlar süzülüyor üzerimizden parça-parça,
 Yağmur yüklü gri bulutlar kanat çırpa-çırpa,
 Damla-damla, sağnak-sağanak boşalıyorlar; 
 Ilık ışınlarla yaprak-yaprak kucaklaşıyorlar,
 Baharların en doyumsuz sabahlarında buluşuyorlar…
Taze dallarda avuç-avuç körpe tomurcuklar,
 Hırçınlıklarını duymadığımız bir gürültüyle
 Çatır-çatır çatlayıp, açılıp saçılıyorlar.
 Yeşil gözleri bile kıskandıran filiz uzantılarında,
 Minik serçelerin içimizi okşayan cıvıltılarında,
 Dallarla ve yaplarla sarmaş-dolaş oluyorlar…
Beyaz soğuk giysilerini üzerinden savurarak,
 Derin kış uykusundan silkinerek uyanan doğa,
 Dünyamıza ve anılarımıza sığmayan bir dev boğa
 Gibi; yeniden canlanarak, coşarak ve koşarak,
 Aydınlık çehresini çiçek-çiçek, renk-renk,
 Bakışlarımızda gezdirerek, içimize sindirerek,
 Yaşantının yitirilmesi istenmeyen sevgilerine dek,
 O güzelim mutlu yıllar gibi sürüp gidecek mi? 
 İlkbahar yağmurları yorgun gözlerimizde dinlenecek mi?
<end>

<start>
Bir uzun yolculuğa hazırlanırken,
Bırakma elimi ellerinden ne olur.
Kuşlar, çiçekler birer birer giderken,
Eski günlerin bakışlarıyla yüreğimi doldur…
Sonbahar bitmiş, yine kış gelmiş.
Yapraklar dökülmüş, kar inmiş; 
İlkbahara şurda ne kaldı ki,
Filizlensin tomurcuklar ağaçlardaki…
Renkli düşlerde unutuldu yaşantımız,
Uzakta değilim, sesini duyabilirim.
Ne olur ağlama, geride bıraktığımız,
Beraberliğimizdir, artık ölebilirim.
<end>

<start>
Boğaziçi’nde
 Vaniköy’de,
 Puslu bir akşamüzeri
 Bütün güzellikleri
 İçime sindirdiğimde; 
 Hafif rüzgârların
 Ilık esintisinde,
 Derin bir uykudan
 Uyanır gibi uyandım; 
 Kıyılara çarpan,
 Yalıları kucaklayan
 Hırçın dalgalarla
 Dostluklar kurdum; 
 Tüm üzüntülerimden
 Kurtuldum…
 Kanlıca Körfezi’nde
 Yakaladım Boğaz’ın
 Durgun sularını,
 Tepelerinde avuçladım,
 Çocukluk yılarının
 Aydınlık bulutlarını,
 Gül bahçelerinden
 Yollara dökülen
 Gül yapraklarını
 Topladım ve kokladım,
 Ama gülün o baş döndüren
 Tadına varamadım…
 Geçmiş yılların
 Bulutları bile renkliymiş
 Bu cânım beldede,
 Bugünkü Boğaziçi’nde
 Her güzellik ürpermiş,
 Yeşil sanki tükenmiş,
 Tüm canlılar cüceleşmiş; 
 Her varlık çirkinleşmiş
 Ve betonlaşmanın
 Soğuk görüntüsünde
 Bir Cennet, bahçeleriyle
 Cehenneme çevrilmiş.
<end>

<start>
Rüzgârlar ne olur
 Götürmeyin bulutlarınızdaki,
 Tüm mavilikleri-pembelikleri,
 Şu tepenin yamaçlarındaki
 Gri, beyaz dumanları,
 Minicik puslu parçaları
 Bana bırakın,
 Yağmur yüklü olanları
 Buralardan uzaklardaki
 Çöllere boşalarak,
 Çorak topraklardaki
 Ölü başakları sevindirin,
 Yeşertin çatlak
 Ovaları-yaylaları; 
 Canlandırın ırmakları
 Ve insanların
 Yüzlerini güldürün…
Bana bıraktığınız
 Yüreğimi rahatlattığınız,
 Küçük parçalı
 Bulutlarınız-dumanlarınız
 Yeter de, artar bile; 
 Dertlenmeyin, onun için de
 Rüzgârlarınızı kesmeyin,
 Gidin gidebildiğinize,
 Dökülün dökülebildiğinize,
 Çöllerle-nehirlerle
 Denizlerle kucaklaşın,
 Ve felâketlerden uzaklaşın…
Güneşin 
 Yakıcı ışınlarının arasında,
 Ve de kuruyan avuçlarımızda
 Islaklığını duyduğumuzda,
 Susuzluğumuzdan arınırız,
 Aklanır-paklanırız; 
 Yeşili canlandırdığın
 İçin midir, nedir? 
 Çiçeklerle, yapraklarla
 Bütünleşip rahatlarız,
 Bulutlar denli kanatlanır,
 Tanrı’ya yaklaşırız,
 Çorak yörelere yağarız.
<end>

<start>
Işıklar söndü birer birer
 Karanlıklar sarda çevremizi,
 Korkuyla bütünlaşan gölgeler
 İçimize hapsetti gözlerimizi..
Fırtınanın sert rüzgârlara
 Dönüşen ıslıklı uğultusu; 
 Bağrını yağmurlara açtı.
 Gök gürültüsü ve sağanak sesinden
 Çocukların uykusu kaçtı…
Şimşeklerin aydınlık seli
 Doldu-boşaldı odalara,
 Bir annenin yumuşak, sıcak eli
 Uzandı sarıldı yavrularına.
<end>

<start>
Bir tutam bulutu
 Okşayabiliyor musun?
- Gözlerinle değil, avuçlarınla..
Bir damla yağmuru
 Tutabiliyor musun?
- Ellerinle değil, bakışlarınla..
Bir hoyrat rüzgârı
 Durdurabiliyor musun?
- Soluğunla değil, anılarınla..
Bir çılgın ışık selini
 Eritebiliyor musun?
- Bakışlarınla değil, dudaklarınla..
Bir doyumsuz güzelliği
 Yakalayabiliyor musun?
- Dünlerinle değil, yarınlarınla..
Bir yeşil gözlüye
 Koşabiliyor musun?
- Çeyrek yüzyılla değil, çocuklarınla.
(17.Temmuz. 1984)
<end>

<start>
Mavi ışıklar doldurdu içimi,
 Koştuğumuz yollarda andım seni,
 O güzel gözlerinle nerdeydin ki? 
 Avuçlarımda duydum esintini…
Bir İstanbul sabahı gibi derin,
 Oysa sen de Boğaziçi’nde miydin? 
 Yeniköy’den Tarabya’ya koşarken,
 Soluğumla alıp-verdiğim miydin?
Yosun kokusu karıştı rüzgâra,
 Bir çatananın sesiyle uyandım.
 Niçin gelmiyorsun kıyılarıma? 
 Düşlerimde de seni sayıkladım…
Sesimi duyabiliyor musun ki? 
 Rüzgârındayım ve de yanındayım.
 Sevgi’siz hiç yaşanabilir mi ki? 
 Yeşil gözlüm yarın Ankara’dayım.
(Nisan / 1987)
<end>

<start>
Ilık bir akşamın engin serinliğindeydik,
Boğaziçi’nin o cennet bahçelerindeydik.
Pembeden lâciverde koşan akıntılarda,
Gölgelerle kucaklaşan eski günlerdeydik…
Çocukluğumuzden arta kalan unutulmaz
Güzel renkli bir düştü, uyansan da bulunmaz.
Öylesine anılar dalmış ki bu belde,
Koşsan da, kovalasan da artık yakalanmaz.
<end>

<start>
Ölüm
Bir gün çağırırsa seni,
Gitmek istemezsin belki,
Dilesen de, dilemesen de:
- Hayır, diyemezsin..
Ölüm
Bir gün çağırmazsa seni,
Gitmek istersin belki,
Dilesen de, dilemesen de:
- Evet, diyemezsin.
<end>

<start>
Gökyüzünde buldum güzellikleri,
Ve onun sihirli renklerini…
Denizlerde tuttum mavilikleri,
Ve onun ışıklı görüntülerini…
Topraklarda unuttum ömürleri
Ve onun karanlık sessizliklerini.
<end>

<start>
Bir türlü yaklaşmak istemediğimiz,
Adını duyduğumuz an ürperdiğimiz,
Hep kendi dışımızdaymış gibi düşlediğimiz
Ölüme alışalım diye midir, nedir,
Her gün derin uykularımızda yaşantıdan
Ve güzelim dünyamızdan uzaklaşıyoruz; 
En sevdiklerimizi bile hatırlamıyoruz.
Bu dünyada “insan bir kere ölür” sözü,
Nasıl gerçekleri yansıtabilir ki? 
Her gece ölüp de sabahları dirildiğimizi,
Bizden başka kimler bilebilir ki? 
Niçin ölümden korkmak o halde? 
Derin bir düşe dalmışcasına
Ve yeniden uyanmamışcasına
Bir uyku alışkanlığı içinde,
Ha gece, ha gündüz ölüyoruz,
Renkli dünyamızdan göçüp gidiyoruz…
Yeniden uyanmamak korkusu olsa içinde
Uykunun yolculuğuna çıkar mısın her gece? 
Gözlerini kapar, yatar mısın sessizce? 
Karanlığa açılan kapılarda sabahlar mısın? 
Keyfince ve dilediğince dünyadan kaçar mısın?
<end>

<start>
<end>

<start>
(Boğaziçi’nin Düşündürdüğü)
İlkbaharların
Ilık – ılık esen rüzgârlarını,
Denizlerin,
Ruhumuzu dinlendiren dalgalarını
Kovalamak – kucaklamak; 
Doğa’nın rengarenk çiçeklerini
Soluk alıp-verir gibi,
Derinlemesine koklamak varken; 
Donuk-soğuk mevsimleri
Ve de yaşam süresi
Kaçtığımızı sandığımız,
Her an adım adım
Yaklaştığımız halde,
Uzaklaştığımıza
Kendimizi inandırdığımız,
Ölümü düşünmemek; 
Bu acı gerçeği
Düşlememek niye? 
Ağaçların dallarını,
Nemli yapraklarını; 
Işıklı renklerini,
Kır çiçeklerini-çimenlerini
Gönlünce avuçlamayı,
Sevgilinin saçlarını
Okşar gibi koklamayı
Yürekten solumayı,
Ömrünce yanında olmayı
İstemez misin?
O halde,
Yaşantının tüm güzelliklerinden,
Ve sevdiklerinden
Niçin uzaklaşmak – kaçmak; 
Sessiz bir dünya’ya
Demir atmak isteğiyle çırpınmak? ..
Sevmek, mevsimler boyu delice,
Sonbaharda gönlünce
Ve sevilmek dilediğince; 
Boğaziçi’nin
Cennet sahillerinde,
Ölümü unutmak – uzaklaşmak
Yaprak – yaprak
Çiçekleri kopararak,
Bütün renklerle dolmak; 
Sarıyı, kırmızıyı, yeşili, koklamak,
Maviyle sarmaş-dolaş olmak,
Ve sabahların ilk aydınlığnda,
Daldan dala sıçrayan,
Kaldırımlarda oynaşan
Minik serçelerin
Cıvıltılı sesleriyle uyanmak,
Aşkı yeniden kucaklamak,
Boğaziçi’ni sayıklamak
Ve düşlerde okşamak varken; 
Niçin ama niçin,
Karanlık-kapkaranlık
Bulutlara-dünyalara
Özlem duymak,
Onlara doğru çılgınca
Koşmak…Koşmak…Koşmak,
Ve yaklaşmak isteğiyle kavrulmak? ..
Çevreniz sevdiklerinizle de
Dolup-taşsa, boşalsa,
Yüreğiniz dostlarla da kucaklaşsa,
Niçin zaman zaman
Yaşantının aydınlığına aldırmadan,
Karamsar bir yalnızlığa sürüklenirsiniz? 
Ve bu güzelim dünyadan
Çekip gitmek istersiniz? ..
Ne çabukta unutursunuz:
Aşklarınızı, öpücüklerinizi, sevdiklerinizi
Bulutları doyasıya seyrettiğinizi,
Yağmur-yağmur ıslanıp Boğaziçi’nde gezdiğinizi; 
Yeniköy’den, Tarabya’ya doğru yürürken
Anadolu Hisarı’nda geçen çoçukluk günlerinizi? ..
Karanlık bulutların altında,
Ölümün soğuk eliyle
Elele versende vermesen de,
Göçüp gittikten sonra; 
Bütünleştiğinde toprakla
Bir küş gibi çılgınca
Kanatlanıp uçsanda
Dünyaya yeniden gelmeyi
Düşler misin? 
Ved de yaşamak ister misin? 
Ya da arkandan ağlayanlara
Kavuşmayı diler misin? 
Bir karanlık kuyuda,
İnsanları gözlerinin önünden
Geçirdikten sonra:
- Kuşkusuz ne gereği var dersin…
Gene de hiç belli olmaz:
Belki de sisli ve puslu
Bir bulut olmak istersin.
Yada küçük bir serçenin
Ruhuyla ve kanatlarıyla
Dolaşmayı yeğlersin…
Bulut da olsan
Bir minik serçenin
İçine de dolsan; 
Mavi-masmavi göklerin
Derinliklerinde gezeceksin.
Gökyüzünden
Yeryüzüne baktığında
İnsanları ve tüm yaratıkları
Kuşkusuz bir başka göreceksin; 
Belki de onları yaşadığın
Günlerdeki gibi sevmeyeceksin,
Uzaklardan,
Çok uzaklarda
Başta kendin olmak üzere
Tüm kavgacılara
Ve savaşçılara küseceksin..
Yeniden bulutlara
Ve kuşlara özeneceksin…
Ya da yağmurla-toprakla,
Beyaz kanatlı martılarla
Bütünleşmeyi isteyeceksin; 
Toprağa dönmeyi düşleyeceksin…
Eğer toprağın altında,
Toprağın üstündeki
Filizi dantelli,
Firuze renkli pencereli,
Pırıl-pırıl sedefli
Bir kır çiçeğine
Ve de çiçeklerine
Renk verebilmişsen,
Birer-birer öpebilmişsen
Sevinmelisin, övünmelisin; 
Düşlerini süsleyen,
Bir çift yeşil gözün
Ölümsüz sessizliğinin,
Derinliklerinde erimelisin…
<end>

<start>
(Fırtına’nın Düşündürdüğü)
Bulutlarla dağıldı
Parça-parça; 
Yağmurlar boşaldı
Dağlara-ovalara,
Dereler taştı
Irmaklara karıştı; 
Denizler-göller
Çağıl-çağıl akan,
Suların özlemiyle kucaklaştı…
Gökyüzünde birden parlayan,
Geniş kavisli halkalarıyla
Gözlerimizi kamaştıran,
Yedi renkli gökkuşağı
Yağmurun kesildiğini,
Fırtananın dindiğini müjdeledi…
Yapraklarından arınan
Çıplak güz dallarını dolduran
Sevimli minik serçeler,
Cıvıltılarının en güzeliyle
Yaşantımızı yenilediler…
Bu derin büyülü tabloda
Neyi hatırlamak ve anmak? 
Ya su olup gürül-gürül akmak; 
Ya da sonbaharlarda
Rüzgârların uğultusu arasında
Bir kuru yaprakla buluşarak,
Kaldırımdan-kaldırıma sıçramak
Ve toprağa karışıp kaybolmak.
<end>

<start>
(Ölümün Düşündürdüğü)
Işıklı yüklü,
Mavi yüklü,
Gri yüklü,
Yağmur yüklü,
Parça-parça
Beyazlarla örtülü; 
Dantel gibi kenarları
Parıltılı-parıltılı,
Işıl-ışıl
Çerçevelerle örülü
Bulutlara doğru koşmak,
Onlara yaklaşmak,
Altlarında doyasıya dolaşmak
Ve sağanak-sağanak ıslanmak; 
Gökkuşağını kucaklamak,
Mutluluktan uçmak,
Kanat-kanat
Geçmiş yılları yakalamak isteği,
Renkli bir düş değil de nedir? ..
Dağların-tepelerin,
Zirvelerinden-eteklerinden
Salkım-saçak sarkan,
Ilık rügârlarla soluyan,
Sihirli bir sis perdesine uzanan,
Küçük gri bulut parçaları
Cennete açılan kapılarda mıdır; 
Buradan iyilik meleklerine,
El mi sallamaktadır? ..
Çocukluğumuzun parlak bulutları
Bir başka mıydı, neydi? 
Yalnız maviliklerle mi
Dolup-taşıyordu,
Neden yüreğimizi okşuyordu? ..
Şimdi gel de bir yerde,
Sevdiklerinle elele ver de,
Ara da bul o eski bulutları; 
Yitirilmiş tüm umutları.
Ve de Saklambaç oynayan
Sisli bulanık anıları.
Delikanlılığınızda,
En güzel çağınızda,
Pembe bulutlarla
Yaşantınızı sürdürürdünüz; 
Sabahlardan akşamlara dek
Güneşin ilk ve son ışıklarında ürpererek,
Bulutların üzerinde yürürdünüz,
Bir kuş kadar hürdünüz…
Şimdi o mutlu
Bulutların altındasınız,
Onlarla kucaklaşmaktasınız; 
Koyu, gri, sisli bulutlar,
Bütün yağmurlarını bıraktılar,
Olgunluk çağınızda yakaladılar sizi,
Tepeden-tırnağa ıslattılar
O doyumsuz renkli düşlerinizi; 
Böylesine büyülü bir tabloda
Yaşayamazsınız bir daha,
Tutamazsınız aşkla bütünleşen
Günlerinizi-gecelerinizi…
Yağmur yüklü karanlık bulutlar,
Üzüntülerinizde buluştular; 
Servi ağaçlarıyla
Dostluklar kurdular; 
Geçmiş güzel yaşantınızı
Bile sormadılar, anımsamadılar.
Yağdılar… Boşaldılar…
Toprağın altında
Dünyamızdan göçenlerle
Sarmaş-dolaş oldular; 
Susuzluklarından arındılar.
Çimen-çimen,
Bahçe-bahçe,
Servi ağaçlarıyla
Vererek elele
Gökyüzüne uzandılar,
Bulutlara doldular; 
Yağmur olup yağdılar; 
Yalnızlıktan bunalan
Toprakla kucaklaşan,
Ve beyazlığınca üşüyen
Soğuk bir mermer taşı ıslattılar.
Onu da ağlattılar…
Yeniden yükselirken
Gökyüzüne doğru,
Duman-duman
Bulut-bulut,
Gök gürültüsünün
Şimşekleri arasında
Kayboldular.
<end>

<start>
(Boğaziçi’ni Özleyenlere)
Aydınlığına kavuşunca bir bulut,
Beyazlaşır mı beyazlaşır; 
Pamuk tarlasına bürünen gökyüzü,
Pembeden mora, mordan kızıllığa dönüşürken,
Boğaziçi’yle dolar kalbimdeki özlem pencereleri.
Sabahların pusla güzelliğini kucaklayan peri elleri
Sessizce ürperen akıntıları okşarken gülüşür…
Aydınlığını yitirince bir bulut,
Koyulaşır mı koyulaşır; 
Üzünç havasına dürülen yeryüzü,
Eflâtundan maviye, maviden laciverde tırmanırken,
Boğaziçi’ni sarar düşlerimdeki balıkçı tekkneleri,
Akşamların gri serinliğini okşayan yeşil gözleri,
Gönlünce renklenen dalgaları kovalarken öpüşür.
<end>

<start>
Yağmur olamadığım için
Bulutlandım-puslandım,
Dağların-tepelerin
Doruklarından eteklerine,
Salkım-saçak
Gelip yaslandım.
Uyuklarken yığıldım; 
Dağılırken çalkalandım,
Bir başıboş rüzgara
Tutsak düştüm,
İliklerime kadar üşüdüm
Ve dilediği yere döküldüm…
Oysa kıraç topraklar,
Ağaçlar, ovalar, yaylalar
Beni gözlüyordu özlemle…
Aylak rüzgârların
Esintisinde-dümeninde
Göllerde-denizlerde
Nehirlerde çözüldüm,
Sonbaharda
Yapraklarla döküldüm,
Artık alabildiğine hürdüm…
Güneşle beraber
Ağladım-güldüm,
Onun sıcaklığına ve aydınlığına
Yaklaştıkça-uzaklaştıkça,
Renkten renge büründüm,
Işınlarından koptukça
Ve koyulaştıkça,
Griliğe doğru koştukça
Şimşeklendim, gürledim,
Bora oldum kükredim; 
Buluştum kasırgayla
Göğü-yeri darmadağın ettim… 
Çiçeklerin tozlarını üfledim,
Doğayı renklendirdim; 
Yeşille maviyi düğümledim.
Doyasıya boşaldım
Dünyanın üzerine,
Bolluk-bereket getirdim,
Bütün insanları sevindirdim,
Yaşantıyı canlandırdım, sevildim…
Göklerde-denizlerde,
Dağlarda-tepelerde,
Mavi-masmavi boşluklarda
Gezinirken-eserken hürdüm; 
Yere düşerken döküldüm,
Toprak anada dürüldüm,
Tohumla beraber sürüldüm…
Bir bulut olarak çıktım yola,
Gözyaşında kederlendim damla-damla.
<end>

<start>
Ruhumu sevindiren-yeşerten,
Bir çift filizi göz gibi
Sonsuz yaşama gücü veren,
En bırakılmaz anılardasın; 
Kır çiçeklerinde ilkbaharsın,
Kuruyan-uçuşan yapraklarda,
Özlemin büyüyen-gelişen
Ve bitmesi hiç istenmeyen,
Acı limon sarısı renkli
Ilık bir sonbaharsın…
Gözlerimi kapayınca,
Esersin esebildiğine; 
Bir sahil şeridinde
Cıvıl-cıvıl mavilerimle öpüşürsün; 
Bir dumanlı dağ eteğinde,
Param-parça bulutlarımla gülüşürsün; 
Saçaklardan taşan gürültülerde
Yağmurlarımla gürül-gürülsün..
Sen bu büyülü derin tabloda
Ulaşılmayan güzelliklerin doruğunda; 
Canım Boğaziçi’mle kucaklaşan
Ölümsüz bir istanbul düşüsün.
(Erdek, Narlıköy / 1986)
<end>

<start>
Denizin; 
Yaprakların dökülmesini andıran
Kuru ve hışırtılı seslerini
Duyabiliyor musun?
Boğaziçi’nin,
Sonbaharlarda kaldırımlara saçılan
Eflâtun renkli erguvan çiçeklerini
Avuçlayabiliyor musun?
Serçelerin,
Dallarla öpüşen
Işık-ışık cıvıltılı gülümsemelerini
Okaşayabiliyor musun?
Evet, o halde ne duruyorsun? 
Özgür kuşlar gibi kanat çırpsana,
Mavi bulutlu gökboşluğuna doğru uçsana; 
Biranda Cennete yaklaştığını
Onun kapılarına ulaştığını
Düşlerinde göreceksin.
Uyansan da, uyanmasan da
Arasan da bulamazsan da,
Köşe-bucak Boğaziçi’ni öpeceksin.
<end>

<start>
Yaşantıyı mı özlüyorsun,
Aramak istediğin nedir? 
Ona yaklaşsanda sarabilir misin?
Kucaklaşmayı mı diliyorsun,
Yakalamak istediğin kimdir? 
Ona kavuşsanda sevebilir misin?
Kanatlanmayı mı düşlüyorsun,
Konmak istediğin mavi midir? 
Ona dokunsan da öpebilir misin?
<end>

<start>
Işık dolu bir dünyada yaşıyoruz.
Karanlığı aramayalım ne olur; 
Aydınlığı her gece yitiriyoruz,
Mavisiz yaşantımda dünyam kahr’olur…
Her uykudan uyanılır mı sanıyorsun? 
Düşlerle mi harcanır geçen bunca yıl? 
Rüzgârları yakalayabiliyor musun? 
Bir bulutlu gel, yağmurlarıma sarıl…
Gelmediğin zaman yine kalbimdesin.
Güzelim gözlerinle dolup taşarım.
İstanbul mavisi gibisin, nerdesin? 
Yitik düşlerimlede de seni ararım.
<end>

<start>
Mavisini, yeşilini bırakıp gideceğiz,
En sevdiklerimizle de çözüleceğiz.
Toprağın altında sessizce uzanırken,
Acaba kimleri ve neleri özleyeceğiz? ..
Kuşkusuz, bir derin uykuyla bütünleşeceğiz,
Sabahları kalkmayı hiç düşünmeyeceğiz,
Üzerimizden geçen bulutlar dağılırken,
Geceleri ve gündüzleri farketmeyeceğiz…
Değer miydi boyunca gürültüyü çektiğimiz? 
Yaşantıyı kendimize zehrettiğimiz; 
Yarın ne olacağımızı bile bilemezken,
Bir gün önce niçin doyasıya gülmediğimiz? ..
Bu görkemli güzelim dünyayı bizim mi sandık? 
Düşlüyorduk ki tüm meyvelerini tadacaktık.
Kır çiçeklerindeki minik renklere de doyamadık,
Boğaziçi’nde kıyıya çarpan bir dalga bile olamadık.
(Londra, Aralık 1983)
<end>

<start>
Doyumsuz ıslak sonbaharların,
Sarışın bir gününde yakaladık
En güzellerini anıların; 
Kurumuş yapraklarla adımladık
Boğaziçi’nin ılık esintilerini,
Bahçelerinden taşan erguvan çiçeklerini…
Puslu bir sabahın serinliğinde
Yeniköy’den Kalender’e uzandık,
Masmavi kıyılar, rıhtımlar boyu; 
Bir tepeden seyrine doyamadık
Tarabya’yı kucaklayan sihirli koyu…
Alabildiğine-sarabildiğine kovaladık,
Geçmiş yılların unutulmayan anılarını
Hiçbir zaman yaklaşamadık-tutamadık,
Yaşantımızın düş dolu adımlarını.
<end>

<start>
Yaşantının
En güzel anlarını,
Bıraktığımız yerlerde
Bulabiliyor muyuz? ..
Anıların
Doyumsuz bakışlarını,
Kaybettiğimiz bahçelerde
Yakalayabiliyor muyuz? …
Rüzgârların
İçimizi okşayan fısıltılarını,
Serçelerin seslerinde
Okşayabiliyor muyuz? ..
Yaprakların
Kasım ayındaki hışırtılarını,
Sarının ezikliğinde
Çiğneyebiliyor muyuz? ..
Sonbaharların
Ilık nemli sabahlarını,
Boğaziçi sahillerinde 
Kucaklayabiliyor muyuz?
<end>

<start>
İstanbul’a bütünleşen anılarda mısın? 
- Bir eski rüyada masmavi düşlerdesin…
Hülya dolu güzel gözlerinle bakar mısın? 
- Filizi aydınlığında Boğaziçi’ndesin.
<end>

<start>
Sarp Evliyagil'e
Maviyi
Her yerde görürsün
Yalnız ve yalnız
Boğaziçi kıyılarında
Ve bulutlarında
İstanbul mavisi'yle öpülürsün.
<end>

<start>
Gökyüzünün maviliklerinden
Denizlerin derinliklerinden
Süzülerek geldin
Yerine göre bulut oldun
Yeryüzüne döküldün
Yerine göre dalga dalga savruldun
Kıyılara vurdun çözüldün
Kır çiçekleri denli
Küçük sedef parıltınla
İmrendirdin tüm güzellikleri
Ormanlara rengini verdin
Gözlerde filizi yeşildin.
(17 Temmuz 1991)
<end>

<start>
Cennet Boğaziçi'nde
Mavi'den gri'ye çalan,
Rüzgârların ürperten esintisinde
Filizi'den nefti'ye kaçan,
Ve bu sihirli sessizliklerde
Bozbulanık akan dalgaları,
Cıvıl-cıvıl akıntıları hışırtıları,
Güneş doğarken ve batarken
Gözlerinle kucaklayabildin mi? 
Ohh be, dünya varmış diyebildinmi?
Sular ışıl-ışıl yanarken
Eflatun'la kırmızı'yla,
Ve de binbir çeşit
Mavi'nin - lâciverdin
Arasına serpilirken,
Pembeliklerle tutuşurken,
Alev-alev sularla konuşurken,
Avuç-avuç renklerin
Sedef beyazıyla yoğrulduğunu,
Boğaziçi'nde tüm güzelliklerin
Bulutların gölgeleriyle
Sarmaş-dolaş olduğunu; 
Sevimli minik köpüklerin,
Elele vererek, devrilerek,
Üstüste dürülerek-süzülerek,
Sağanak-sağanak ışınlarla da öpüşerek
Doyumsuz kahkahalar attığını,
Çılgınca çalkandığını; 
Kulaklarını çınlattığını,
Kıyılarda düğümlenip güldüğünü,
Uzaklaştıkça dağılıp çözüldüğünü,
Yaşantın boyu görebildin mi hiç? 
Bu renkli tablo'da doğayı doyasıya iç
Ki, hatırlama karanlıkları ve ölümü.
Yüreğindeki paslı kördüğümü,
Boğaziçi'ndeki görkemli
Gülen, ağlayan, yakaran 
Ve konuşan dalgalardaki
İç çekişmeleri inlemeleri,
Balıkların oltalara takılan
Göz yaşlarında tutabildin mi? 
Yaşantının o koskocaman
Bilmecesini çözebildin mi? 
Sularla oynaşan ışıkların
Savurdukları renkli kahkahalarla
Beraber olabilsen de
Bu cennet yörede; 
Bir akşamüzeri,
Yitirilmiş Boğaziçi'ni
Gözlerinle değil
Sevgilerinle okşayabilsen de,
Bir martının kanatlarında
Eski anıların da uzantılarında
"Altınkum Vapuru"na ulaşabildin mi? 
Kaptan Köşkü'ne konabildin mi?
Anadolu Hisarı'ndaki
Gıcırdayan ahşap iskeledeki
Tuzlu, yıpranmış eski halatları
Çocukluk günlerindeki gibi
Küçük avuçlurınla tutabildin mi? 
Ve de maviliklerin sevimli
Gülücükler dağıttığı ürpertileri,
Yürekten doyasıya sarabildin mi? 
Çözülen gül bahçelerinin
Genzini-yakan kavuran
O iç açan, yaprak yaprak savrulan
Kokularını duyabildin mi? 
Yıllar öncesinde olduğu gibi
Ohh be, cânım Boğaziçi'm diyebildin mi? 
O halde niçin kederlenirsin ki?
<end>

<start>
Sonbaharların
Sarı, ılık bulutlu güneşi
Ve nemli gülümseyişi,
Bahçelerde, sahillerde,
Puslu, sisli tepelerde,
Yakıcı olmayan ışınlarıyla
İçimizi ürpertirken; 
Boğaziçi'nde dökülen
Savrulan yapraklar,
Yollar-kaldırımlar boyunca,
Hışırtılı kuruluğunca,
Birbirine kenetlenirken
Ve sessizce öpüşürken; 
Yılların ötesinden
Seni anımsadım; 
Vapurlar gözlerden uzaklaşırken,
Akşamları iskeleler tenhalaşırken
Geçmiş anıları kucakladım...
Sonbaharlarda
Bulduğum-yitirdiğim; 
Çılgınca sevdiğim-sevildiğim,
Gözlerinin derinliklerindeki
Filiziliklerinde eridiğim,
En güzel renkli düşleri
Yakaladığım-paylaştığım
Sihirli Boğaziçi'ni,
Nasıl unutabilirim ki?
Ağaçlardan-dallardan
Etrafa saçılan,
Adımlarımızı kuşatan
Ezilmiş yaprakların eşliğinde,
Sabahların uykulu sessizliğinde
Yeniden dünya'ya gelmişçesine
Bu cennet kıyıları dolaştım; 
Tüm üzüntülerden arındım.
Maviliklerin-griliklerin
Derinliğinde-esintisinde,
Beylerbeyi'nin rıhtımında yakaladım
Çatanaların-motorların,
Çığlık çığlığa balıkçıların
Ruhumda yankılanan
Özlem duyduğum gürültüsünü; 
Güneş batarken kıskandım
Rengârenk bulutların
Karşı kıyıları uyandıran,
Ve yüreğimi dağlayan öpüşünü.
<end>

<start>
Alışkanlıklarımızı yılmadan-usanmadan sürdürürken,
Niçin geçmiş günlere içtenlikle özlem duyuyoruz; 
Yarınları da bugün yeniden yaşamıyor muyuz? 
Anımsadığımız güzel anılara tutsak oluyoruz...
Uykular da tümden yitirdi renkli düşlerini,
Bulutların, rüzgârların ve çiçeklerin seslerini
Duymasak da-koklamasak da yaşadık mı diyeceğiz? 
Yaşantı boyu mavi'yle bir kez olsun öpüşmek,
Bu ölümlü dünya'ya gelmeye ve de çile çekmeye değmez mi ki? ..
Unutulmuşsan-kaybolmuşsan sessizliklerde, bir yerlerde,
Neyi aramak, neyi yakalamak uğruna nam gülüşlerde? 
Koyulursun ıssız, sisli, sarp çetin yollara; 
Dilediğince sevdikten ve sevildikten sonra,
Doldurma gözlerini ve sevinçlerini acı rüzgârlarla...
Uzun ve dönüşü olmayan karanlık bir yolculuğa çıkarken,
Çıplak, yalnız ve solumayan topraga doğru yaklaşırken,
Hiç görmediğin, bilmediğin, tanımadığın kimselerle çok yakından,
Kıyamete dek komşu olacağını, konuşmayacağını, ayrılmayacağını; 
Hiç düşündün mü ve de geçirdin mi aklının kenarından?
Gerilerde kaldı tüm sevgiler, öpücükler, sevinçler-kederler,
Yaşantının güzellikleriyle beraber hırçınlıklar da, savaşlar da bitti.
Artık yalnızlığında mutlu olmalıdır ölüler, çimenler ve çiçekler; 
Gözyaşları aldatan dünya'da kaldı, yağmurlar toprağı ıslattı,
Mavi'yle yeşil yaklaştı-kucaklaştı, göğe doğru uzanırken serviler.
<end>

<start>
Yolu yarı etmişsen korkma,
Yaş elliyi aşmışsa aldırma,
Artık yaşasan da olur yaşamasanda; 
Çünkü alışmışsındır varlığa da yokluğa da...
Bir düş fırtınası götürür seni
Uzak ülkelerin bahçelerine,
Orada ararsın geçmiş günlerini
Ve de doyumsuz esintilerini,
Ellerinle tutarsın
Kaybolan yılların en güzellerini; 
Yaprakların döküldüğü güzlerini
İçine sindire-sindire
Duyarsın yaşarsın,
Altmışına-yetmişine
Merdiven de dayasan,
Seksenlere-doksanlara
Ulaşmanın özlemini duyarsın...
Değer mi ki bu kadar
Uzun ömürlü olmak? 
Daha yaşamak, daha yaşamak
İçin çaba harcamak
Neyi değiştirebilir ki? 
Nasıl olsa bir gün çıkacaksın
Bu sevimsiz yolculuğa...
Dünya sanki daha mı sevimli ki? 
Eğer aşkları, çocukları, bulutları
Rüzgârları ve mavisi de olmasa,
Böylesine donuk, aldatıcı kahrı
Çekmeye değer mi ki?
<end>

<start>
Işıl-ışıl
Aydınlıktır
Boğaziçi,
Sevinince sabahları
Pırıl-pırıl olur
Güzelliğince; 
Doyumsuz esintiler
Şekillenir eteklerinde,
Yosun gölgeleri
Bakışlarında dinlenir,
Bir puslu bulutçuk uçuşur
Öpücüklerin doruğundan; 
Çiçekler bile dağılır
Ve de kuşları kaçırır
Filizi dallarından...
Alaca-alaca
Karanlıktır
Boğaziçi
Kederlenince akşamları,
Bulutlar kavrulur
Tepelerinde; 
Değişik mevsimler
Renklenir gökyüzü'nde,
Yeşilin en sessizleri
Gözlerinde düğümlenir,
Bir beyaz dalgacık olur
Gülücüklerin sahillerde; 
Savrulan yaprakların hışırtılarıyla
Rüzgârlar doyasıya kucaklaşır
Ve de martıları kıskandırır,
Yaşantı artık tümüyle
Bu mavi çalkantıdadır.
<end>

<start>
Ellerimi bırakmasana
Sana söylüyorum sana,
Koşalım-kanatlanalım
Özgürce gök boşluğuna; 
Uçar gibi bulutlara tırmanalım
Denizlerin dalgalarına tutunalım...
Kuşlarla-balıklarla buluşalım
Tüm mavilikleri aşalım,
Ve de ufukların ötesine ulaşalım...
Baş döndürücü bu hızlı yolculukta,
Korkma-aldırma yitirmezsin
Denizlerin-göklerin mavisini; 
Doya-doya içine sindirmelisin
Gökkuşağının tüm renklerini
Ve de ılık esintilerini.
<end>

<start>
Yol boyunca anılarla mı kalmak istiyorsun? 
Sonbahar'da dökülen yapraklarla olmalısın.
Dünü mü, bugünü mü, yarını mı yaşıyorsun? 
Kuru yaprakların hışırtısıyla dolmalısın...
Güz düşüncesi ölüme yaklaştırdığı için midir
Nedir, en güzellerini hatırlatır geçmiş yılların.
Düşlenen o canımeski anılar senin midir? 
Değil midir; oysa çırıl-çıplak kalır avuçların...
Gökyüzünü kucaklayan çınar dalları gibi,
Niçin yalnızlığa gidersin koşar adımlarla? 
Hyde Park'da sıçrayan sararmış yapraklar şimdi
Öpüşüyor mudur Boğaziçi'ndeki mavi kaldırımlarla?
<end>

<start>
Terketsen de tüm aydınlık yolları,
Kilitli kapıların önünde kalsan da; 
Kovalamak istediğin özlem dolu anları
Yitirdikçe hatırlasan ve sarılsan da...
Koklayabileceğini mi sanıyorsun? 
Çiçeklerle dolu renkli bahçeleri,
Niçin okşayarak yaklaşamıyorsun? 
Senden kopan canlı güzellikleri...
Işıkları kaybolmayan bir dünya'da
Ve de İstanbul'da mavi'yi tutmamak niçin? 
Eski yalıların yosunlu kıyılarında
Üzülme gölgeni bulamadığın için.
<end>

<start>
Sana
Güneş'i sunuyorum; 
Işınlarından bana
Bir tutam verir misin?
Sana
Rüzgar'ı gönderiyorum; 
Esintilerinden bana
Bir avuç verir misin?
Sana
Yağmur'u yağdırıyorum; 
Sularından bana
Bir yudum verir misin?
Sana
Dünya'yı bağışlıyorum; 
Çocuklarından bana
Bir gülücük verir misin?
<end>

<start>
Bir kuşun
Sevinmesidir
Kanat çırpmasıdır
- Çocuğun ilk gülüşü.
Bir kuşun
Ötmesidir
Islık çalmasıdır
- Çocuğun ilk sözü.
<end>

<start>
Ne güzeldir yalnızlık,
İnsan bir yerde
Kendini bulur,
Ve tek başına avunur.
Düşler işte
Bu anda kurulur; 
Kaybedilen günlerle
Ve de sevgilerle
Birer birer buluşulur.
Boğaziçi'nin sisli sabahlarında,
Gönlümüzce yalnız kaldığımızda,
Yürürken-koşarken kıyılarda
Bile yakalayamıyoruz kendimizi; 
Sesimizi de duyamıyoruz,
Böylesine gürültülü bir yaşantıda
Adımlarımızın arasında kayboluyoruz; 
Bilerek-bilmeyerek kahr'oluyoruz.
<end>

<start>
Renkler, soluverdi birer-birer
Havuzlara doldu eski bahçelerden,
Ekim'lerde derinleşti tüm güzellikler; 
Sarılar çözüldü dallardan ve çiçeklerden...
Kuru yapraklar mı savruldu yollara? 
Kaybolan adımlarla mı kucaklaştılar? 
Geçmiş anılar sarmaş-dolaş kollarda; 
İlk günkü buluşmayı mı anımsadılar? ..
Kaldırımlar bizim olan izleri mi yitirdi? 
Geçmiş yılların buruk tadı neredeydi ki? 
Yağmurdan sonraki sakin bir günün bitiminde
Islak öpücüklerin mi serinliğindeydi?
<end>

<start>
Rüzgar,
Hızını yitirince
Ne olur? 
- Sıcak olur çözülür...
Bulut,
Işığını yitirince
Ne olur? 
- Yağmur olur dökülür...
Yaprak,
Yeşilini yitirince
Ne olur? 
- Sonbahar olur öpülür.
<end>

<start>
Gözlerine sığdırabilir misin
Mutluluğun aydınlıklarını?
Ellerine alabilir misin
Kaybolmuş yılların rüzgarlarını?
Maviliklerine saklayabilir misin
İstanbul'un tılsımlarını?
<end>

<start>
Bitmeyen-tükenmeyen
Acılara kederlere karşın
Tadı tuzu mu kaldı yaşantının? 
Yeknesak bir uğultuda
Gömütlerle dolu bir dünya'da
Neyi beklemek ve imrenmek? 
Yarınlarla oyalanıp gitmek...
Oysa bir uykuluk yoldayız,
Niçin yeniden uyanmaktayız? 
Ve de uyanmamak korkusundayız?
<end>

<start>
Her canlının
Küçüğü güzeldir
Ve de sevimlidir; 
Tüm çocuklar da
Öyle değil midir? 
Büyüdükçe yitirdikleri
Pembelikleridir-gülücükleridir,
Başlarına vuran baharlarında
Delikanlılık yıllarında,
Yaşarlar bilinçsizliklerini...
Bütün umursamazlıklarına karşın da
Bilmezler-bilemezler,
Nasıl yürekten sevildiklerini? ..
Renkli bulutlardan
Adım-adım değil,
Tepetaklak yuvarlanınca yere; 
Yakalamak-sarılmak isterler
İlk sevdiklerini
Anne, baba ve kardeşlerini...
Zaman zaman da
Çocukluk günlerini
Cıvıl-cıvıl gülücüklerini
Ararlar, ararlar da; 
Yaklaştıklarında bulamayınca da
Oyuncaklarının yitirildiği; 
Ya da kırıldığı günlerdeki gibi
Yalnızlıklarını anımsarlar,
Kendilerinden kaçarlar 
Ve de ağlarlar...
Çocukken ağlamanın da
Kuşkusuz ayrı bir tadı vardır; 
Büyüklerdeyse gözyaşı
Tuzlu, acı ve yakıcıdır; 
Felaketlere-sıkıntılara
Açılan kapıların ardındadır...
<end>

<start>
Victor Hugo
Tanrım,
Aç bana
Karanlıklarının kapısını,
Ve kaybolup gideyim.
Necdet Evliyagil
Tanrım,
Aç bana
Aydınlıklarının kapısını,
Ve ışık olup yanına geleyim.
<end>

<start>
"Mutlu aşk yoktur"
LOUIS ARAGON
Aşka evet
Ama sürekli olanına hayır mı?
"Mutlu aşk yoktur"
Diyen de kim? 
Dünya'nın
En büyük aşığı
Elsa'nın gözlerine vurulan
En güzel aşk şiirlerini yazan
Ünlü Fransız şairi
Louis Aragon değil mi? 
O bile böyle düşündükten; 
Bir yerde aşka ezildikten
Ve aşkla silindikten
Sonra, kim savunacak
Aşkın mutluluğunu,
Sonsuzluğunu ve de susuzluğunu?
"Bırakıp gittin beni" diyerekten
Yaşantıyı çöle döndüren
Sevgiliye göz yaşı döktüren
Kendini bir dalga kırandan
Daha yalnız gören
Bu nedenlerden midir, nedir
Aşkın mutsuzluğunda direnir?
Elsa'nın gözlerinin derinliklerinde
Bütün güneşleri eriten
"Göklerin en mavisi"nde
Tüm güzellikleri seven
Louis Aragon'da mutlu aşkı
Mutsuzluğa dönüştüren
Giz nedir ki?
Her aşkın öyküsü
Mutsuzluğun kapılarında mı
Sona erer ya da yolunu yitirir?
Eğer aşklar
Başladıkları gibi
Aynı heyecanla sürüp gitseydi; 
Hangi aşk mutsuzlukla anılırdı ki? 
Ve de aşksız yaşanırdı ki? 
(Long Island, Nisan 1991)
<end>

<start>
Masmavi
Pırıl-pırıl
Deniz ve gök yüzü kimin? 
Senin mi, benim mi? 
Yalnız ve yalnız
Beyaz ve gri martıların; 
Bir de baharlarda açan
Dalların, güzelim çiçeklerin
Ve minik serçelerin.
<end>

<start>
Baydığın başında duman ırımaz
Arap at yorulur da gönül yorulmaz
Benim yarim bu yerlerde bir tane
Arasam dünyayı dengi bulunmaz
Yıkıldı duvarım kaldım avara
Kadir mevlam işlerimi onara
Sallanı sallanı eski pınara
Gelen yosma benim olsa gerektir
Derdimi yüklesem arap atlara
Gözyaşım dökeyim yeşil otlara
Seni beni yaradanı seversen
Nasıl dayanayım ben bu dertlere
Yüce dağ başının bir yanı yoldur
Doldur suna boylum destini doldur
Yolunun üstüne tatıp uyursam 
Kaldır suna boylum sen beni kaldır
<end>

<start>
Baydiğin başında duman ırımaz
Arap at yorulur gönül yorulmaz
Benim yarim bu ellerde bir tane
Arasan dünyanın dengi bulunmaz
Derdimi yüklesem Arap atlara
Gözyaşım dökeyim yeşil otlara
Seni beni yaradanı seversen
Nasıl dayanam ben bu dertlere
<end>

<start>
Biz köylüyüz ağam ama insanız
Arada sırada bizi de düşün
Perişan halleri gel ki göresin
Arada sırada bizi de düşün
Tarlamız yok seninkini biçeriz
Yerimiz yok diyar diyar göçeriz
Sen viskiyi bizler zehir içeriz
Arada sırada bizi de düşün
Çarşı pazar köyümüze uzaktır
Etme ağam gayrı bize yazıktır
Evimizde düzenimiz bozuktur
Arada sırada bizi de düşün
Aşık Akarsu'yum dertli doğmuşuz
Dersimizi yüce haktan almışız
Bilmem neden böyle fakir kalmışız
Arada sırada bizi de düşün
<end>

<start>
Al canımı kurtulayım elinden
Yaralıyım kime nere gidem yaradan
Kurtulamam yağmurundan selinden
Yaralıyım kime gidem yaradan dost
Kara bahtım bir gün olsun gülmedi
Dost eliyle göz yaşımı silmedi
Garip gönlüm sevdiğini bulamdı
Yaralıyım kime gidem yaradan dost
Akarsu'yum derdim sığmaz içime
Bir yol bulamadım hey yar gidem göçüme
Genç yaşımda aklar düştü saçıma
Yaralıyım kime gidem yaradan
<end>

<start>
Ah edip ağlama zülfü siyahım
N'olur gözyaşını sil de gidelim
Gönül vurgunuyum yaram çok derin
N'olur gözyaşını sil de gidelim
Ağlama cananım
Ağlama maralım
Ağlama güzelim
Ağlama yaralım
Ağlamak yakışmaz o gül yüzüne
Yalandır inanma elin sözüne
Dünyada başkası yoktur gözümde
N'olur gözyaşını sil de gidelim
Ağlama cananım
Ağlama maralım
Ağlama güzelim
Ağlama yaralım
Bir seher vaktinde düşsek yollara
Türkümüz söylenir dilden dillere
Ancak kavuşuruz bizim ellere
N'olur gözyaşını sil de gidelim
Ağlama cananım
Ağlama maralım
Ağlama güzelim
Ağlama yaralım
Akarsu'yum yar ağlarken gülemem
Yollar uzak bu sene de gelemem
Anladım ki bu evlerde duramam
N'olur gözyaşını sil de gidelim
Ağlama cananım
Ağlama maralım
Ağlama güzelim
Ağlama yaralım
<end>

<start>
Gördüğün yarayı sen açtın zalim 
Daha gelmem hain gözlüm bekleme
(Zalim gözlüm bekleme) 
Sevda deyip sardın başıma bela
Daha gelmem hain gözlüm bekleme
(Zalim gözlüm bekleme)
Doymadım ki yardan muradım alam
Doyasıya şu dünyada bir gülem
(Hain gözlüm bir gülem) 
Sağlam iken şimdi oldum bir verem
Daha gelmem hain gözlüm bekleme
(Zalim gözlüm bekleme)
Efkarımdan gece gündüz içerim
İçip içip de kendimden geçerim
(Hain gözlüm geçerim) 
İnkar etme sensin benim severim
Daha gelmem hain gözlüm bekleme
(Zalim gözlüm bekleme)
Akarsu'yum böyle imiş kaderim
Yıllar oldu bitmez imiş kederim
(Hain gözlüm kederim) 
Usandım yar elinizden göçerim
Daha gelmem hain gözlüm bekleme
(Zalim gözlüm bekleme)
<end>

<start>
Yokluk beni mecbur etti
Gurbeti ben mi yarattım
Gençliğimi aldı gitti
Gurbeti ben mi yarattım
Ne mektup ne haber aldım
Yurdumdan yuvamdan oldum
Her şeyime hasret kaldım
Gurbeti ben mi yarattım
Akşam olur gölge basar
Umuduma yeller eser
Yokluk imkanımı keser
Gurbeti ben mi yarattım
Akarsu sılayı anma
Bu ayrılık geçti sanma
Çaresizdim geldim amma 
Gurbeti ben mi yarattım
<end>

<start>
Ayrı düştüm vatanımdan ilimden
Gurbet bana ben gurbete alıştım
Takdir böyle imiş ne gelir elden
Gurbet bana ben gurbete alıştım
Virane köyümün dağları karlı
Her gün ah çekerim sinem yaralı
Yıkılası şu gurbette duralı
Gurbet bana ben gurbete alıştım
Şu gurbetin kaşı gözü ela mı
Yavaş yavaş unutturdu sılamı
Akarsu'yum ellemeyin yaramı
Gurbet bana ben gurbete alıştım
<end>

<start>
Gül yüzlü sevdiğim neme gücendin
Senden başkasını sevdiğim mi var
Kıblemi Kabemi sana bağladım
Tavaf eylemekten yıldığım mı var
Aşkına düşeli yüzüm gülmedi
Çok bekledim dosttan haber gelmedi
Secde kıldım amma gene olmadı
Hakkı senden ayrı bildiğim mi var
Akarsu sevmese düşer mi dile
Seda bir çiçektir götürmez hile
Değil hakikatte düşümde bile
Hakikatten ayrı bildiğim mi var
<end>

<start>
Açığım yok kapalım yok dünyada
Ne ise ahvalim sorsunlar beni
Bir kimseye vebalim yok dünyada
İster sevip ister kırsınlar beni
Dilim dönmez nedir gavur Müslüman
Duman ateş demek ateş de duman
Enelhak bağına girdiğim zaman
İster kesip ister yüzsünler beni
Allah kul yaratmış biri de benim
Kimden kaldı benim imanım dinim
Ne şeytan tanırım ne de peri cin
Konuşan insanim görsünler beni
Okudum Kuranı edep erkanı
Yaptığım secdenin kıblesi canlı
Gerdeksiz gecede bir delikanlı
Ölü bir geline versinler beni
Akarsu'yum boşa güldükten sonra
Azrail yok imiş öldükten sonra
Gönül tahtım harap olduktan sonra
Boş kuru hasıra sarsınlar beni
<end>

<start>
Gidiyorum yar muradın oldu mu
Bundan sonra bensiz kal deli deli
Ben gidince bilmem yüzün güldü mü
Perişan halıma gül deli deli
Sen beni düşürdün aşka sevdaya
Cemalin benzettim güneşe aya
Bana ettiğini yaradan duya
Sararsın yaprağın sol deli deli
Akarsu'ya sen mi verdin bu canı
Vefasız sevdiğim anladım seni
Ben alıştım gayrı düşünme beni
Hatırdan gönülden sil deli deli
<end>

<start>
(oy amman yar amman)  Giderim böylesine
(oy amman yar amman)  Kara göz mahlesine
(oy amman yar amman)  Kara göz evde yoksa
(oy amman yar amman)  Giderim yaylasına
(oy amman yar amman)  Bu dere oyun gibi
(oy amman yar amman)  Gerdanın boyun gibi
(oy amman yar amman)  Öyle bir yar sevdim ki
(oy amman yar amman)  Kınalı koyun gibi
(oy amman yar amman)  Soku dibi kar imiş
(oy amman yar amman)  Günden yanı erimiş
(oy amman yar amman)  Otuz iki meyvanın
(oy amman yar amman)  En tatlısı nar imiş
<end>

<start>
Bulutlar çöktü üstüme
Bir karanlık gece gibi
Garip kaldım sensiz kaldım
Tütmeyen bir baca gibi
Sevdanın yükü sırtımda
Eridim yar bir çırpıda
Gittiler kaldım ortada
Bir garibin göçü gibi
Akarsu o yare varam
Gidip divanına duram
Benim felek ile aram
Cehennemin içi gibi
<end>

<start>
Sanki dönmez oldu bütün mevsimler
Gelsin artık bizim elin baharı
Engeller müşküller kalksın aradan
Gelsin artık bizim elin baharı
Gurbet için terk edilmiş yurt bizde
Vicdanı yok can alıcı kurt bizde
Böyle gelmiş böyle gitmez dert bizde
Gelsin artık bizim elin baharı
Akarsu davamız görülmez oldu
Bağlarda gülümüz derilmez oldu
Yoksulun yarası sarılmaz oldu
Gelsin artık bizim elin baharı
<end>

<start>
Ettin aklımı divane
Diyar diyar gezer oldum
Bir sızı koydun içime
Şu ömrümden bezer oldum
Bir bahçede bir gül idim
Günden güne bak eridim
Sevdiğimden bir ok yedim
Şu ömrümden bezer oldum
Akarsu'ya neler olmuş
Issız bir sahrada kalmış
Bu ne belalı dert imiş
Şu ömrümden bezer oldum
Bu ne belalı dert imiş
Ben kendime kızar oldum
<end>

<start>
Cümle erenlerin hünkarı Veli
Hüsn-ü cemalini görmeye geldim
Kusurumu affet bağışla beni
Eşiğine yüzüm sürmeye geldim
Ben sana inandım sıtk-ı özümle
Ulu dergahını gördüm gözümle 
Eğildim önünde dertli sazımla 
Mansur gibi dara durmaya geldim
Akarsu der pirim açtı yolları
Bağışlarsın düşkün olan kulları
Ya hünkarım seni seven canları
Açtım kollarımı sarmaya geldim
<end>

<start>
Kul kusursuz olmaz imiş efendim
Düşürme elin diline dost beni
Ölürsem de dost kapında öleyim
Koyma zalimin eline dost beni
Aşam gelem ovalardan yazıdan
Bal alayım peteğinden özünden
Koyun ayrılır mı körpe kuzudan
Kurban et senin yoluna dost beni
Akarsu'yum yağmurumsun yaşımsın
Acıkırsam ekmeğimsin aşımsın
Ben ölürsem mezarımsın taşımsın
Toz et karıştır külüne dost beni
<end>

<start>
Döne döne yandık aşkın narına
Ben garibim sen garipsin güzel dost
Neler vermedim senin uğruna
Ben garibim sen garipsin güzel dost
Bilmez idim ateş ile dumanı
Ben başka tanırdım ikrar imanı
Sen kaldırdın gönlümdeki gümanı
Ben garibim sen garipsin güzel dost
Akarsu'yum yaramız çok derinden
Bir olsaydık yer oynardı yerinden
Öldüğümü duyar isen birinden
Ben garibim sen garipsin güzel dost
<end>

<start>
Sorma bu garip halımı
Dertliden dert sorulur mu
Ayrılık büktü belimi
Dertliden dert sorulur mu
Bayramım yok allı güllü
Devranım yok uzun yollu
Garip duruşundan belli
Dertliden dert sorulur mu
Sağım solum olmuş tuzak
Her derdi söylemek yasak
Akarsu'ya şöyle bir bak
Dertliden dert sorulur mu
<end>

<start>
Derdim gizli kimselere diyemem
Bir derdi sevdaya saldı yar beni
Ben kendi halımla yanar dururken
Bir derdi sevdaya saldı yar beni
Yara doğru aktı gönül deresi
Sargı tutmaz imiş aşkın yarası
Böyle imiş bu dünyanın töresi
Bir derdi sevdaya saldı yar beni
Akarsu derdimi çekeyim dara
Neyimi söyleyim kör oğlu köre
Dünya düşman olsa sevdim bir kere
Bir derdi sevdaya saldı yar beni
<end>

<start>
Seni benden ayırırlar
Demedim mi yar ben sana
Elaleme duyururlar
Demedim mi yar ben sana
Bir kuş gibi kafesteyim
Ya ben kimden ne isteyim
Yaralandım çok hastayım
Demedim mi yar ben sana
İkrarımız yolda kalır
Dağlarımız duman olur
Başımıza neler gelir
Demedim mi yar ben sana
Bahar gelir güller açar
Kimi konar kimi göçer
Akarsu'yum bu da geçer
Demedim mi yar ben sana
<end>

<start>
Nedir senden çektiklerim
Deli gönlüm abdal gönlüm
Gözyaşımı döktüklerim
Deli gönlüm abdal gönlüm
Düşünceler ömrüm aldı
Gitti geldi beni buldu
Yıkılacak neyim kaldı
Deli gönlüm abdal gönlüm
Akarsu'yum bilemedim
Bir kararda duramadım
Ben sırrına eremedim
Deli gönlüm abdal gönlüm
<end>

<start>
Dağlar seni delik delik delerim delerim
Kalbur alır toprağını elerim aman aman
Elerim aman aman dumanlı dağlar
Sen bir kara koyun ben de bir kuzu bir kuzu
Sen döndükçe ardın sıra melerim aman aman
Melerim aman aman dumanlı dağlar
Dağlar senin ne karanlık ardın var
(Şu dağların ne karanlık ardı var) 
Lale sümbül boynun eğmiş derdin var
Derdin var aman aman dumanlı dağlar
El alemin vatani var yurdu var yurdu var
Benim yurtsuz kalışıma n’edeyim aman aman
N’edeyim aman aman dumanlı dağlar
<end>

<start>
Çok susadım bir yudum su versene
Kızılırmak sanki sanki suyun kurudu
Sarardım ben ne haldayım görsene
Kızılırmak sanki sanki suyun kurudu
Ne yerim var ne yurdum var ne bağım
Bahar geldi açamadım yaprağım
Senelerdir kupkuru kaldı toprağım
Kızılırmak sanki sanki suyun kurudu
Ne yaptım ki zalım zalım beni sevmedin
Önünde durdum da yine görmedin
Akarsu'ya bir damlanı vermedin
Kızılırmak sanki sanki suyun kurudu
<end>

<start>
Çay aşşağı iz gider (Güzeller) 
Bir kınalı kız gider (Güzeller) 
O kız yolunu şaşırmış (Güzeller) 
İnşallah bize gider (Güzeller)
Oy güzeller güzeller güzeller
Gerdana gül dizerler güzeller
Çay aşşağı iz buldum güzeller (Güzeller) 
Bir kınalı kız buldum (Güzeller) 
Her teline bin altın (Güzeller) 
Vallahi ucuz buldum (Güzeller)
Oy güzeller güzeller güzeller
Gerdana gül dizerler güzeller
Gidersen bize uğra (Güzeller) 
Kebabı köze doğra (Güzeller) 
Benden başka seversen (Güzeller) 
Bilinmez derde uğra (Güzeller)
Oy güzeller güzeller güzeller
Gerdana gül dizerler güzeller
<end>

<start>
Niye felek beni yardan ayırdı loy ayırdı
Şu alemin güzelinden bana ne vay bana ne
Gönlüm kan ağlıyor sinem yaralı vay yaralı
Eller gülüp eğleniyor bana ne vay bana ne
Kolay mıdır bir güzelin sevdası vay sevdası
Ondan ayrı gurbet elde kalması vay kalması
Tükenmiyor şu gönlümün yarası vay yarası
Eller gülüp eğleniyor bana ne vay bana ne
Akarsu dumanlamazlar derdimi vay derdimi
Nasıl tarif edem kendi kendimi vay kendimi
Güldür dedim felek yıktı bendimi vay bendimi
Ben ağladım felek gülmüş bana ne vay bana ne
<end>

<start>
Yine yüreğime koydun bir keder
Nedir kurban olam senden çektiğim
Ne mektubun geldi ne de bir haber
Nedir kurban olam senden çektiğim
Bunca günler ah vah ile biter mi
Gider viranede bülbül öter mi
İnsan sevdiğine böyle eder mi
Nedir kurban olam senden çektiğim
Akarsu'yu böyle sen ettin yarim
İflah etmez beni bu intizarım
Artık dayanamam kalmadı halim
Nedir kurban olam senden çektiğim
<end>

<start>
Kışı bitmez şu ömrümün dağına
Bir gün bahar gelecekmiş ne zaman
Benim diyen insan dayanmaz buna
Hayat bana gülecekmiş ne zaman zalım zalım
Savruldu yellere kalmadı külüm
Kocaman gövdeyim hani ya dalım
Beni bir başıma koyan o zalım
Gözyaşımı silecekmiş ne zaman zalım zalım
Vallahi zorumuş gönül yarası
Gitmiyor başımdan derdi belası
Bilmem neyi arar bizim Akarsu
Maksudunu bulacakmış ne zaman zalım zalım
<end>

<start>
Nasibimiz yokmuş da bir su içmeye
Ne sen bana gücen ve ne de ben sana
Ne gerekir eskileri açmaya oy oy
Ne sen bana gücen ve ne de ben sana
Bu dünyada ne güzeller eylendi
Eylendi de dilden dile söylendi
Gayrı düzen tutmaz gönül huylandı oy oy
Ne sen bana gücen ve ne de ben sana
Akarsu dersini gönülden alır
Gönül kırılınca yarası kalır
Olan oldu canım elden ne gelir oy oy
Ne sen bana gücen ve ne de ben sana
<end>

<start>
Neden gül boynunu büktün sevdiğim
Şimdilik muradın oldu mu bari
Sanki umurunda nasıl olduğum
Gülmeyen yüzlerin güldü mü bari
Merhamet yok vicdanında dininde
Dost eylenmez vatanında ilinde
Bülbül sitem eder ötmez dalında
Kargalardan haber geldi mi bari
Akarsu vefayı kimde buldu ki
Her zaman ağladı nerde güldü ki
Gayrı yıkılacak neyim kaldı ki
Çektiğim çileler doldu mu bari
<end>

<start>
Deli gönül feryat etme boşuna
Hal bilmez kişiye yar olamazsın
Bir mürşide bağlamazsan özünü
Hakkın huzurunda var olamazsın (medet sevdiğim)
Vefasız güzelden olur mu çare
Yoruldum derdimle öldüm bin kere
Düşme bir zalime göz göre göre
Sen insanoğlusun kör olamazsın (medet sevdiğim)
Akarsu bülbüller ötmez bağımda
Dumanlar eğlenir gönül dağımda
Aşk ateşi yanar oldu bağrımda
Yanmış yüreğime kar olamazsın (medet sevdiğim)
<end>

<start>
Kapattılar kapıları yüzüme
Mapushane gurbet ele benzemez
Benden selam edin dertli sazıma
Mapushane gurbet ele benzemez
Ne karaymış alnımdaki yazılar
Ah dedikçe ciğerlerim sızılar
Arkamdan ağlıyor körpe kuzular
Mapushane gurbet ele benzemez
Hele bakın şu mevlanın işine
Neler sürdün ekmeğime aşıma
Üzülme sen bu da geçer boşuna
Mapushane gurbet ele benzemez
Akarsu'yum coşar ise sel olur
Dolanır sahrayı durgun göl olur
Dost diyenler yavaş yavaş bell'olur
Mapushane gurbet ele benzemez
<end>

<start>
Gönül ne gezersin kırda bayırda
Dört kitap içinde Kur'an sendedir
On altı ağ hattı, on altı kara
İncil, Zebur, Tevrat. Furkan sendedir
Altı bin altı yüz altmış altı ayet
Üç yüz altmış altı beyt-i hidayet
Dört kapıyı kırk makamı bilen zat
Eşref-i ademi canan sendedir
Yedi deniz, yedi derya, yedi hat
Yedi misal yedullahı, yedi ayet
Yedi bin yediyüz yetmiş yedi kat
Yedi zemin, yedi asuman sendedir
Errahman-u arş u istifa kare
Elem meşre leke suresin ara
Gelin canlar secde kılman duvara
Nasr u cami arşu rahman sendedir
Sefil Pervane'm bak yanmışam nare
Postu penahımız perverdigare
Arz-u didanmız Hazreti Hünkare
İkrar aman, ahd ü peyman sendedir
<end>

<start>
Hakikat ilminde bir nokta buldum
Umm'ül Kur'an o noktada gizlidir
Okudum hecesin zatını bildim
Sırr-ı Süphan o noktada gizlidir
Aslı bir noktadır taht-üs serada
Tecelli gösterir her bir eşya da
Alemal esma da, bay ii geda da
Ali İmran o noktada gizlidir
Yedi mushaf, yedi esma. yedi ayet
Mana-yı gencinde gösterir suret
Yedi kat gök, yedi kat yer, semavat
Arş-ı rahman o noktada gizlidir
Bir noktadan zahir oldu semevat
Selavat verenler bulur saadet
Mazhar-ı Muhammed, nur-ı hidayet
Mah-ı taban o noktada gizlidir
Sldkı hatmeyledi cim ile dalı
Üstaza ermiyen bilmez bu halı
Mayası Muhammed, esrarı Ali
Seb-ül mesan o noktada gizlidir
<end>

<start>
Hakikat ilmine yeteyim dersen
Yüzünü yerlere sür de bak sür de
Erenlere gönül katayım dersen
Hicab perdesini kır da bak, kır da
Erenler babına süregör yüzün
Eriş bir gerçeğe aça can gözün
Sakın yalancıya dalatma özün
Gerçek arif isen merde bak merde
Fırsatın var iken eriş damana
Yazık sermayeni verme tufana
Nice Süleymanlar kondu bu hana
Yedi kez boşaldı yurda bak yurda
Kimse tutmaz bu fenanın binasın
Nice kahramanın söktü sinesin
Dört kapının kırk makamın manasın
Bir kamil mürşide sor da bak, sorda
Pervane' yim bu aşk ile coşmuşam
Ariflerin küresinde pişmişem
Bir gerçeğin sevdasına düşmüşem
Şu benim çektiğim derde bak derde
<end>

<start>
Hamdülillah geçtik nefs-i havadan
Hazret-i gaffara düştü gönlümüz
Yetüp tuttuk bir ulu rehnümadan
Sahibü'l-esrara düştü gönlümüz
Aşk yoluna koyduk ser ile canı
Terle ettik dünyayı han ile manı
Şefiü-l-müznibin, keremler kanı
Ahmed-i Muhtara düştü gönlümüz
Başımızda tacdır cümle peygamber
Onların babında olmuşam kemler
Sahib-i zülfikar, bace-i Kanber
Haydar-ı Kerrara düştü gönlümüz
Bel bağladık gerçeklerin sözüne
Bulanmışız yollarının tozuna
Kimsenin aybını vurmaz yüzüne
Seti eden settara düştü gönlümüz
Sıdkı'ya kalbimde mihr ü mah olan
Cümle müminlere kıblegah olan
Adalet tahtında padişah olan
Hükmeden hünkara düştü gönlümüz
<end>

<start>
Hamdülillah Hakka döndük yüzümüz
Rahmeti olmayan yüz sizin olsun
Bir müşteri açıptır batın gözümüz
Zahirde seyreden göz sizin olsun
Göründü gözüme Çin ile Maçin
Gönül fark eyledi isyanın suçun
Minnet eylemezem dünyalık için
Kül kömür neyleyim toz sizin olsun
Düşürdüm gönlüme Hakkın havasın
Eyleyüben hizmet aldım duasın
Pir elinden giydim aşkın libasın
Çulhanın sardığı bez sizin olsun
Aşkın küresinde özüm pişirdim
Muhabbetim bir gerçeğe düşürdüm
Gönlümün kuşunu arşa uçurdum
Dere ile tepe düz sizin olsun
Hilaf değil bu Sıdkı'nın sözleri
Bağlayalım erenlere özleri
Göründü gözüme Balım kızları
Avrat ile uşak kız sizin olsun
<end>

<start>
Hublar serçeşmesi nur-i Feyzullah
Arz ettim cemalin görmeye geldim
Yüzüm yerde özüm darda eyvallah
Medet deyüp dar-ül amana geldim
Şeriat şehrinin şems ü mahisin
On sekiz bin alemin şahısın
Tarikat ehlinin kıblegahısın
Kabetullah kamil insana geldim
Dergahın cennetidir bulunmaz misli
Öter andelibler sedalı sesli
Hünkar Hacı Bektaş Veli´nin nesli
Kurb-i Rahman kutb-u devrana geldim
Muhammed Mustafa, Ali´dir soyun
Sen oldun manası elif ü be´nin
Bağlayanlar çözer bendini devin
Diyerek sen Şah-ı Merdan´a geldim
Eşiğinden Balım Sultan kapısı
Cümle mücrimlere ihsan kapısı
Dediler bu kapı Lokman kapısı
Derdime bir çare, dermana geldim
Vechinden nur alır mah ile hurşid
Lutfeyleyüb kalb-i viranem ışıt
İster diken yoldur, ister taş taşıt
Hizmet içi ulu divana geldim
Fakir Pervane´yim bir dolu içtim
Mürşid-i kamile sırrımı açtım
Malımdan serimden canımdan geçtim
Zebh et İsmail tek kurbana geldim
<end>

<start>
İlahi Mustafa Murteza hakkı
İnsan-ı kamilden ayırma bizi
Yüz-i yirmidörtbin Enbiya hakkı
İnsan-ı kamilden ayırma bizi
Desti-girimizdir İmam-ı Hasan
Hüseyn-i Kerbela Şah-ı şehidan
İmam Zeynel, İmam Bakır el aman
İnsan-ı kamilden ayırma bizi
Cafer Sadık cümlemizin serveri
Musa Kazım, Riza yolun rehberi
Medet mürvet Taki, Naki, Askeri
İnsan-ı kamilden ayırma bizi
Muhammed Mehdi´dir şah-ı velayet
İşitir cihani nuru hidayet
Niyazımız budur her dem her saat
İnsan-ı kamilden ayırma bizi
Sıdkı`ya dünyaya eyleme heves
Ruh pervaz edip de kalır bu kafes
Ya ilahi evvel ahir son nefes
İnsan-ı kamilden ayırma bizi
<end>

<start>
Kudret kandîlinde bir ziyâ iken
Tâ ol zamân âşık oldum nûra ben
Gökler yerde iken yer deryâ iken
Üç bin sene hizmet ettim pire ben
Elif lâm sûresin kandîlde gördüm
Aslı bir noktadır sırrına erdim
Şol yedi kapıya yüzümü sürdüm
Cebrâil ile bile erdim sırra ben
Ziyâsından halkeyledi toprağı
Vücûd buldu bu eşyânın menbaı
Cemâlinden zuhur etti aşk bâğı
Bülbül gibi düşdüm âh u zâra ben
O dem cemâline bülbülân oldum
Açtım goncalarım bir gülşân oldum
Hakîkat yolunda bezirgân oldum
Dört bin sene gittim geldim şâra ben
Halk etmeden arşı kürsi âlemi
Şol yeşil kandîle verdik selâmı
Üstaddan öğrendim bunca kelâmı
Bir harf ile heves ettim kâra ben
Emreyledi bu âlemi var etti
Vücûdum evini ulu şâr etti
Bu rûhumu şol âleme sırr etti
Hamdülillah erdim gizli sırra ben
Emretti ademden âleme saldı
Yedi yer yedi gök nûr ile doldu
Yüz yiğirmi dört bin peygamber geldi
Musâ ile bile gitdim Tûr'a ben
Kendimi vücûd-ı ademe soktum
Bu fâni dünyâyı yedi kez yıktım
İsâ ile bile göklere çıktım
Mansûr ile bile durdum dâra ben
Deşt-i Kerbelâyı derc ettim gezdim
Doksan bin kelâmı okuyup yazdım
Nesimî gibi kendi kendimi yüzdüm
Şimdi Pervâne'yim yandım nara ben.
<end>

<start>
Mahbub-ı mevla´sın Ali Feyzullah
Nesl-i Mustafa´sın Ali Feyzullah
Cemalin görenler gelir imana
Ayn-ı Murtaza´sın Ali Feyzullah
Nur-ı cism-i Ahmed, sırr-ı Hasaneyn
Şah-ı Kerbela´sın Ali Feyzullah
İmam-ül müttekin Zeyne´l Abidin
Bakır-ül Beka´sın Ali Feyzullah
Mazhar-ı meşrebi Ca´fer-i Sadık
Maden-i hayasın Ali Feyzullah
Musa Kazım, Rıza cedd-i pakindir
Halka rehnümasın Ali Feyzullah
Şah Taki, Naki´den vardır nişanın
Sen sahib-liva´sın Ali Feyzullah
Savb ü salabetin Askeri, Mehdi
Kutb-ül evliya´sın Ali Feyzullah
Gelmiştir kapına Pervane kulun
Her derde devasın Ali Feyzullah
<end>

<start>
Muhammed Mehdi'yle Hak sancağını
Çekelim bakalım nic'olurs'olsun
Teber çekip maşriklerin kanını
Dökelim bakalım nic'olurs'olsun
Vakit tamam oldu Hakkın has eri
Mahluk bilmez oldu hayr ile şeri
Teber çekip mağaradan dışarı
Çıkalım bakalım nic'olurs'olsun
Gelin dostlar ismimizi yazalım
Gürül gürül şu cihanı gezelim
Münkirlerin sarayını bozalım
Yıkalım bakalım nic'olurs'olsun
Müminleri bir katara yedelim
Gaziler sancağın çekip gidelim
Bu uğurda bir yürüyüş edelim
Akalım bakalım nic'olurs'olsun
Sıdkı der ki Hüdam yardım etmez mi
Müminler bağında bülbül ötmez mi
Bir pinhan da yattıcağım yetmez mi
Kalkalım bakalım nic'olurs'olsun
<end>

<start>
Müminleri yaşın yaşın ağlatan
Ah senin dertlerin İmam Hüseyin
Kerbela çölünde kanın çağlatan
Ah senin dertlerin İmam Hüseyin
Şehit düştü imamların şahbazı
Bu imiş takdirde yazılan yazı
Arşa çıktı Ehl-i Beyt`in avazı
Ah senin dertlerin İmam Hüseyin
İptida meydanı Hur Şehit açtı
Arştaki melekler kanlı yaş saçtı
Yetmiş üç pehlivan hep şehid düştü
Ah senin dertlerin İmam Hüseyin
İmam Zeynel kaldı Ali'den aslı
Şükür kesilmedi Muhammed nesli
Yüz yiğirmi dört bin peygamber yaslı
Ah senin dertlerin İmam Hüseyin
Kana da boyandı nesl-i peygamber
Elinde Zülfikar nerdedir Haydar
Ağladı Hazıreti Fatıma, Kanber
Ah senin dertlerin İmam Hüseyin
Lanet olsun ol Yezid'in şanına
Kasteyledi imamların canına
Hasret kalan yar-u hanümanına
Ah senin dertlerin İmam Hüseyin
Sefil Sıdkı şu gönlümün zarı var
Kerbela'da Ehl-i Beyt`in nuru var
On'ki ayda kan ağlasam yeri var
Ah senin dertlerin İmam Hüseyin
<end>

<start>
Nar-ı firkat ile hasret eyyamı
Sineler dağlamak bana mı düştü
Bülbül gibi çekip yas ü matemi
Karalar bağlamak bana mı düştü
Gurbet elde ömrüm geçti yel gibi
Eyvah gülemedim ben de el gibi
İlk baharda boz bulanık sel gibi
Coş edip çağlamak bana mı düştü
Sıdki'yem kalmışam gurbet ellerde
Bülbül gibi arzum kaldı güllerde
Gahi sahralarda gahi çöllerde
Ah edip ağlamak bana mı düştü
<end>

<start>
Ne acaip olmuş mahlukun işi
Amel kazanmadan sevap istiyor
Hiç bir rumuzdan bilmeyen kişi
Arifin ağzından cevap istiyor
Dört kapının farzlarını sayamaz
Ser'i canı Hak yoluna koyamaz
Fehmetmez elif, be te diyemez
Hocaya varmadan kitap istiyor
Fehmetmez kelamı acıdır sözü
Ne bilsin şekeri şeb sanır tuzu
Kulluk makamına ermeden özü
Cenab-i Mevladan hitab istiyor
Şol aç kurtlar gibi ormandan çıkar
Yaklaşma yanına nefesi kokar
Tilki gibi her deliğe baş sokar
İlm-i cavidandan hesap istiyor
Kul Pervane'm eder çoğalmış adu
Seyrettim cihanın kalmamış tadı
Kenara otunnuş kelp ile kedi
Sini donanması kebab istiyor
<end>

<start>
Ne yaman firkate uğradı başım
Serimi sevdaya saldım ağlarım
Halimden bilmiyor yaranım eşim
Aşk ile sarardım, soldum ağlarım
Akar gözlerimden hunab-i hicran
Bu derdin elinden halim perişan
Bir daha kurtulmaz bu derde düşen
Çok vakit hayale yeldim ağlarım
Bu derdimi can içinde saklarım
Bir dostum içindir bu çektiklerim
Yedi yıldır tımarhane beklerim
Sinemi sad pare böldüm, ağlarım
Gönül dalgalandı kaynadım coştum
Terk ettim tahtımı cümleden geçtim
Şunda bir güzelin narına düştüm
Halasa çare yok, bildim ağlarım
Kul Pervane'm alem yandı narımdan
Aşk sevdası gitmez oldu serimden
Çok gözlerim haber gelmez yarimden
Diyar-ı gurbette kaldım, ağlarım
<end>

<start>
Nur-i cemali
Hakkın visali
Eyler tecelli
Bidost ahâli
Allah hu allah
La ilahe illallah
Talib-i hak'sen
Rehber dilersen
Hasen ile huseyn
Muhammed ali
Allah hu allah
La ilahe illallah
Kıl şeyhe hizmet
Ver kalbe safvet
Bulursun elbet
Bedr-i kemâli
Allah hu allah
La ilahe illallah
Canan gerekse
Vuslat dilerse
Cal tatlı nefse
Seyf-i celâli
Allah hu allah
La ilahe illallah
Gönülde Sıdkı
Yak nur-ı aşkı
Zikreyle hakk'ı
Rûz-i leyâli
Allah hu allah
La ilahe illallah
<end>

<start>
Pervaz vurup arş yüzünden dönünce
Dinlen tarif edem yolu turnalar
Hidayet Mevladan kalkın deyince
Gözetleyin sağı solu turnalar
Varıncağız Amasya'nın üstüne
Secde kılın Hamdullah'ın postuna
Damanına, dergahına, destine
Ezelden demişiz beli turnalar
Hamdullahtır gerçeklerin şahbazı
Çağrışın Mevla'ya açın pervazı
Ali Pir Civan'a kılın niyazı
Temaşa eyleyin eri turnalar
Ol Niyaz Baba'ya bir niyaz eylen
Toprağı kimyadır yükleri taylan
Çal Dede Sultana ahvali söylen
Hoş mızrak tutar eli turnalar
Durmayın Çetmi'de açın pervazı
Emirce sultana kılın niyazı
Hacıköyde şehitlerin şahbazı
Anın da bir ismi Deli turnalar
Merzifon'dan seyreyleyin obayı
Kılavuz eyleyin bad·i sabayı
Hem ziyaret edin Piri Babayı
Hoştur o sultanın hali turnalar
Giderken uğrayın Balım Sultana
Sıdkile yalvarın erler uyana
Özleri bağlayın al·i imrana
Kudretten uzundur kolu turnalar
İn Harız köyüne seyret didara
Bizim için selam söylen o yara
Sürün yüzünüzü Çıkan Pınar'a
Onun ab·i zemzem gölü turnalar
Orda zikreyleyin gani Huda'yı
Doldurun zemzemi için badeyi
Görmeden geçmeyin Göğce Dede'yi
Bekler memleketi il'i turnalar
Nacaklı'da görün koca sultanı
Kudretten açılır gülü gülşanı
Akar çeşmeleri hoştur seyranı
Türlü meyve verir dalı turnalar
Mualladan görün Kandil Baba'yı
Ziyaret eyleyin alın duayı
Pervaz vurup seyreyleyin Kovay'ı
Ora muhabbetin yeri turnalar
Kov ay' dan geçince doğru bir rahtır
Açılır gülleri yeri mübahtır
Hasan Dede derler hoş nazargahtır
Kuşları var hoştur dili turnalar
Harmana varınca seyret gül-ab'ı
Başında bekliyor çifte arabı
Ağca dede ile Elvan Çelebi
Estirir poyrazı yeli turnalar
Kuşsavar üstünden aşınca heman
Uğraman Çorum'a adamı yaman
Ömert'ten geçince Garipçe Sultan
Garip garip söyler dili turnalar
Bir gececik yatın Kırklar Dağında
Bülbül öter bahçesinde bağında
Açın kanatları seher çağında
Seyredin ülkeyi il'i turnalar
Çıkın arş yüzüne yüceden dönün
Hüseyin Gazi'ye varınca konun
Zemzem ü Kevserdir gölünde yunun
Bağlan o sultana beli turnalar
Bundan öte gideceğin Bozok'tur
Baharın hasbahçesi hublan çoktur
Güzeli, mihmandar emsali yoktur
Onlar tarif eder yolu turnalar
Eğer düşerseniz Malya çölüne
Niyaz kılın Otman Baba beline
Konun Çilehane, Seyfe gölüne
Kudretten akmakta balı turnalar
Yükseğinden seyreyleyin inişe
Dostun Kahvecisi Ali Derviş'e
Muradım, maksudum arzum hemişe
Hünkar Hacı Bektaş Veli turnalar
Sürün yüzünüzü Hazret i Pir'e
Şah Balım Sultan dertlere çare
Nur-i Feyzullah'tır bir kaşı kare
Irgalanır zülfün teli turnalar
Çeşmesinden ab-i hayat içilir
Üstümüze nur-i rahmet saçılır
Lale, sünbül, gül-ü reyhan açılır
Solmaz has bahçenin gülü turnalar
Bahçenizde garip garip öteyim
Matahınu müşteriye satayım
Hasta düştüm şu Hanz'da yatayım
Sorun her ahvali, hali turnalar
Hamdülilliih gören çeker mi yası
Bektaş-i Mehemmed mülkin ihyası
Nur-i Cemaleddin hubların hası
Pervane ol yarin kulu turnalar
<end>

<start>
Sanma zahit biz dünya perestiz
Hak perverdigare bağlı özümüz
Düşmanına düşman dostuna dostuz
Ahmed-i Muhtar'a bağlı özümüz
Şeriatta imam Muhammed Mehdi
İktida eyleyip kılarız cehdi
Girdik tarikata bozmayız ahdi
Sağlam bir ikrara bağlı özümüz
Kutb-ül aktab marifetin sultam
Hakikat şehrinin adalet kanı
Evlad-ı Resulden tuttuk damanı
Hazret-i Hünkara bağlı özümüz
Zahirde batında görüp işiten
Gahi bahar eden gabi kış eden
Şule verip dü cihanı ışıdan
0l gani Settara bağlı özümüz
Sıdkı'ya isteriz avn ü inayet
Habibinden himmet Hak'tan hidayet
Sahib-i zülfıkar şah-ı velayet
Haydar-ı Kerrar'a bağlı özümüz
<end>

<start>
Sevdiğim gurbette intizarmla
Bu benzim sararıp solsun mu böyle
Nar ı hasretinle ah ü zarınla
Gözlerim kan ile dolsun mu böyle
Mecnun gibi kaldım ıssız çöllerde
Gönül hasret çeker gözüm yollarda
Kuşe-i mihnette gurbet illerde
Aşıkın sergerdan olsun mu böyle
Lütfeyle Sıdkı'ya Allah aşkına
Kan-ı şefaat Resulullah aşkına
Bir haber ver veliyullah aşkına
Bir gönül hasrette kalsın mı böyle
<end>

<start>
Sevdiğim ne müşkil hüsnün hayali
Lütfeyle müşkilde kalmayım bari
Ölmeden nasib et bana visali
Mahşere muratsız varmayım bari
Sarfettim yolunda cümle varımı
Senin için koy yüzsünler derimi
Ne haldir sevdana saldım serimi
Sair sevdalara salmayım bari
Gözlerin aşıkı mestane eder
Akıbet menzilim meyhane eder
Baktıkça aklımı divane eder
Tefekkür bahrine dalmayım bari
Söyle de sen bana tek gam-varım de
Gece gündüz ağlar ah ü zarını de
Ne olur nevcivan bir kez yarim de
El içinde mahzun olmayım bari
Kulundur Pervane merhamet eyle
Aşıktan maşuku kaçar mı böyle
Yar meylin yok ise doğrusun söyle
Emek çekip boşa varmayım bari
<end>

<start>
Seyreyledim Kerbela'nın çölünü
Nice bin bahadır merdana gitti
Onlar sürdü ehl-i beytin yolunu
Ser verdi dergah-i divana gitti
Her can fehmedemez cism-i vahdetin
Varıp bir kamilden almaz ibretin
Er olanlar bildi hakkın hikmetin
Gafiller dünyada efsane gitti
Ehl-i Beyt yoluna serin salanlar
Fehmeyleyip ilm-i zatı bilenler
Sevda-yı aşk ile mecnun olanlar
Leyla dağlarına seyrana gitti
Leyla dağlarında Ley çeker mecnun
O yarin derdinden olurum mahzun
Hakikat bağından olanlar memnun
Dergah-i didardan damana gitti
Aşık oldum kaşlarının yayına
Serim verdim ben Ali'nin soyuna
Sene bin üç yüz on Harız köyüne
Geldi de bir aşık Pervane gitti
<end>

<start>
Siz Emevi biz Haşimi
Siz bir yana biz bir yana
Siz kazibi, biz salibi
Siz bir yana biz bir yana
Severiz nur i Cemali
Çok şükür bulduk kemali
Siz Süfyani biz Mevali
Siz bir yana biz bir yana
Severiz şah Kalenderi
Olduk Ehl-i Beyt Askeri
Siz Azmi biz Caferi
Siz bir yana biz bir yana
Hem Ehl-i Beyti kemisli
Hadisidir Ali nesli
Bulduk asıllardan aslı
Siz bir yana biz bir yana
Eriştik zatlardan zata
Kailiz savın ü salata
Girdik tariki necata
Siz bir yana biz bir yana
Sevmişiz nesl-i Hünkarı
Bulmuşuz nur-i izharı
Siz inkari, biz ikrarı
Siz bir yana biz bir yana
Pir elinden giydik tacı
Boyladık Bahr-i emvacı
Hamdülillah olduk naci
Siz bir yana biz bir yana
Kabul eyledik imanı
Terk ettik zann-ü gümam
Biz Hüseyni, siz Süfyani
Siz bir yana biz bir yana
Boynumuzda teslim taşı
Er yolunda verdik başı
Siz Mervani, biz Bektaşi
Siz bir yana biz bir yana
Bir ikrarda olduk kavi
Keşfoldu bize semavi
Siz Yezidi, biz Alevi
Siz bir yana biz bir yana
Allemeni sırrın duyduk
Canı Hak yoluna koyduk
Vaktin imanıma uyduk
Siz bir yana biz bir yana
Sıdkı der buldum kemili
Nuş ettik ab-i zülali
Siz hayali, biz cemali
Siz bir yana biz bir yana
<end>

<start>
Şeriat şehrinde Ahmed-i Muhtar
Ol cemâlullahı görene yâ Hû
Tarîkat postunda Hazret-i Hünkâr
Eşiğine yüzler sürene yâ Hû
Mârifet kitâbı gönülde sırdır
Hakîkate vâsıl olanlar erdir
Ahad Ahmed Ali mânâsı birdir
Bu çarhı devrânı kurana yâ Hû
Bir yere cem' oldu kırklar yediler
Kudret peteğinden lokma yediler
Arı sırrı Ali sırrı dediler
Esrâr-ı Mevlâ'ya erene yâ Hû
Lezzet aldın ise savm u salâttan
Biat et mürşide vaz gel inattan
Çekegör elini Lât u Menât'tan
Gönül putlarını kırana yâ Hû
Eriş bir mürşide eyleyip cehdi
Sâdık ol kavlinde bozma gel ahdi
Ay gibi âşikâr Muhammed Mehdî
Aklını başına derene yâ Hû
Yazıldı tarihler bin üç yüz kırktır
Dinimiz kuvvetli şekkimiz yoktur
Yüz yigirmi dört bin peygamber haktır
İkrâr kapısından girene yâ Hû
Sıdkı`ya sıdkile eyleyip îmân
Evlâd-ı Resûl'den tutmuşuz dâmân
Tevrât Zebûr İncîl âyet-i Kur'ân
Asâ'yı Musa'ya verene yâ Hû
<end>

<start>
Ta ezel ervahtan eyledim biat
Nur-i vahit yedullahım Ali'dir
Okunur şanına doksan bin ayet
Nokta-i Ba Bismillahım Ali'dir
Hel-eta suresin nazil eyleyen
Müminleri bir ikrara bağlıyan
Gönül kuşun bir nur ile avlıyan
Laübalim, İllallahım Ali'dir
Şeriat mülkinde padişah olan
Kamu müminlere doğru rah olan
Tarikat babında secdegah olan
Kabem, kıblem beytullahım Ali'dir
Asl-i vahit müminlerin piridir
Emreylese arşı kürsü yürütür
Marifet babının destigiridir
Hakikatte sırrullahım Ali'dir
Ab-i Kevser sunar penc-i aba dan
Mazhar olur müsemması bir ba dan
Nur-i Cemaleddin kalb-i hanedan
Sırrım Nurum bir Allahım Ali'dir
Ben Ali'den gayrı nesne bilmezem
Tutmuşum damanın elden salmazam
Hor nadan değilim yüze gülmezem
Daim dilde eyvallahım Ali'dir
<end>

<start>
Üç sünnetten yedi farzdan haberi
Alan bilir almayanlar ne bilir
Okuyup Ledünden ilm-i esrarı
Bilen bilir bilmeyenler ne bilir
Her can fehmedemez bu da bir razdır
Bu meydan da avın alanlar bazdır
Dört kapı kırk makam on yedi farzdır
Kılan bilir kılmayanlar ne bilir
Fe sümme vechullah sırr-ı Kur'an'dır
Her can fehmedemez ilm-i nihandır
Şahadet amentü şart-ı imandır
Bulan bilir bulmayanlar ne bilir
On iki dediler sıfat-ı iman
Ahkam-ı şeriye mümine ayan
Yedi ayet Muharnmed-Ali'dir umman
Dalan bilir dalmayanlar ne bilir
Yetmiş iki millet hayrette kaldı
Yetmiş üçe eren naciyi buldu
Serçeşmedir Bektaşi, serfiraz oldu
Dolan bilir dolmayanlar ne bilir
Arifler bu yola verdiler emek
Emek olmayınca yapılmaz yemek
Petek tutup bal yapamaz her sinek
Yapan bilir yapmayanlar ne bilir
Sefil Sıdkı kalp aynasın silene
Bülbül olan has bahçenin gülüne
Biat edip Ehl-i beytin yoluna
Gelen bilir gelmeyenler ne bilir
<end>

<start>
Yine azmeyledin gurbet elleri
Efendim sultanim eglenme tez gel
Bunca muhibbanlar bekler yollari
Kaslari kemanim eglenme tez gel
Dolasma gurbeti ey sah-i huban
Yaniktir bagrimiz çesmimiz al kan
Düstü gönlümüze ah ile figan
Nevreste fidanim eglenme tez gel
Bize cevreyledin nesl-i mevali
Saldin gönlümüze der ü melâli
Aglatma Sidkî’yi Yakup misali
Yusuf-i Kenan’im eglenme tez gel
<end>

<start>
Mart ayı'nın
Çalılarla-çırpılarla
Çevrili yolları,
Nisan'da Mayıs'da
Yeşil-yemyeşil
Bir patlamayla
Ormanlara dönüşüyor.
Bu yeni dünya'da,
Vatandan uzak olmanın
Özleminin doruğunda
Mutsuz olsan da; 
Gözün alabildiğine
Yeşil bir denizde
Mutluluğa doğru koşuyorsun,
Yaşama sevinciyle bütünleşiyorsun...
Bu sihirli derinliklerde,
Sağanak-sağanak
Salkım saçak
Boşalan yağmuru
Toprak değil de sanki
Yeşil yudumluyor kucaklıyor.
Çimler arasından gülümseyen
Rengarenk kır çiçekleri,
Sedef parıltılı güzellikleriyle
Bir İstanbul özlemiyle
İçinizi sızlatıyor kavuruyor,
Ankara'da alev alev
Korlaşıyor-yanıyor...
Gözleriniz Türkiye'mle bütünleşerek,
Seksek oynayan çocuklar gibi
Bir ileri bir geri sekerek,
Okyanuslar boyu gidip gelerek
Sevdiklerinizi kovalıyor,
Düş dünyanız onlarla buğulanıyor.
Birden bulutlanıyor gökyüzü, 
Nemine kavuşurken yeryüzü
Renkli hayaller gülümseyerek
Ve de soluk alıp vererek
Enginlere doğru yollanıyor.
(Long Island, Mayıs 1991)
<end>

<start>
Sanıyor musun
O mutlu
O güzel
Günlerin; 
Ve de özlem dolu
Yılların
Geri gelecek?
Zamanın böylesine
Hızlı geçip-gideceğini,
Ne bilirdin ki? 
Yaşantının gülümsemesine
Gözyaşı'nın yanıt vereceğini
Düşleseydin hiç sever miydin ki?
<end>

<start>
Işığı tut
Bırakma...
Rüzgarı tut
Bırakma...
Suyu tut
Bırakma...
Aşkı tut
Ve bırak,
<end>

<start>
Amerikalı ünlü zenci şarkıcı
Sammy Davis Jr,
İnce parmaklarının arasında
Ne güzel sigara tutuşu vardı.
Dumanını savururken
Okşardı bakışlarıyla
Aşka susayanları da,
Sesiyle sarardı..
O da göçtü gitti dünya'dan
Kendisine benzeyen bir eşi
New York Memorial Ketrinc Hospital'dan
Sesi ve müziğiyle
Yakalıyor güneşi.
Çirkinliğiyle,şarkılarıyla,
Yan yan bakışlarıyla
Yaşatıyordu Sammy'yi; 
Mızıka çalışı da
O'nun gibi içli,
O'nun gibi sevimliydi; 
İkiz kardeşini tanıdık Sammy,
Seni yitirdikten bir yıl sonra.
(New-york, Şubat 1991)
<end>

<start>
Yarınlar deyip geçmeyelim,
Üzüntülerimize-sevinçlerimize
Yenik düşmeyelim.
Yarın herşey değişirken; 
Çocuklar doğarken,
Bebekler büyürken; 
İnsanlar yaşlanırken,
Mezarlar çoğalırken
Değişmeyen nedir? 
Yalnız aşk değil midir?
Yaşantımız sevmekten
Sevilmekten fazla
Gözyaşıyla dolsa da,
Arzular yeşermeyip solsa da,
Dallar çiçeklenmeden kırılsa da,
Yine bir gülücükle gelen bahardır; 
Ölüm, servi ağaçlarının altındadır,
Bulutlarla-rüzgarlarla
Sonsuza dek arkadaştır.
(New-york, 1991)
<end>

<start>
Yapraklar dökülünce
Niçin kederleniriz? 
Oysa gelen Sonbahar'dır,
Mevsimlerin tacıdır; 
Sevincini paylaşırız serinliğinde,
Yağmurun serpintisinde
Kuru yaprakların
Sararan gölgelerinde,
Mutluluklarla
Dolup-taşarız..
Belki de düşlerimizde
Ölümü anımsattığından
Duyarız ürperdiğimizi,
Yaşantıdan uzaklaştığımızı
Sıcak güzellikleri yitirdiğimizi
Çevremizden kopup ayrıldığımızı
Sanırız sanırız da; 
Niçin doğa'nın hırçınlığında
Bu canım mevsimle yaşamayız?
Belki de Sonbahar'la
Birlikte oluruz toprakta,
Ama yüreğimizde aşk varsa
Çiçeklendiririz dikeni; 
Yıllarımızın en güzelini
Bırakma hiç kimseye,
Boğaziçi'nin eski bahçelerini
Düşleriz dünleri anımsayarak; 
Dertleniriz bugüne bakarak,
Anadolu Hisarı'nın çayırını,
Boğaziçi'nin iki yakasını
Betonla donatanlara
İçimizden haykırarak
Lanetler yağdırırız,
Arkasından oturup ağlarız.
<end>

<start>
Ufuklara doğru baktıkça
Ve enginlere yaklaştıkça
Beyaz bembeyaz bulutların
Köpük köpük dalgalarla
Kucaklaştığını-sarıldığını
Birbirine sımsıkı kenetlendiğini
Doyasıya öpüştüklerini
Görebiliyor musun? 
Yosun-yosun yemyeşil kokulariyle
Yüreğinin içinden sessizliğine
Dolabiliyor, doyabiliyor musun?
Göklerce denizlerce uzanan
Bir yaşantıyı sürdürmenin
Mutluluğunu nerede bulabilirsin ki? 
O canım Boğaziçi eski güzelliğini
Yitirmiş olsa da tüm sihrini,
Bugünkü perişan görünümüyle
Susuzluğumuzu giderebilir mi?
Bu cennetin
Cehenneme dönüşen; 
Karanlıklardan da beter
Yarınlarına erişemeyeceğimize göre,
Onu da görecek olanlar düşünsünler.
İstanbul'u sevimsiz bir beldeye,
Bir taş-beton yığınına dönüştürenler,
Yalnız utanmakla yetinmesinler,
Bu dünya'da olmasa bile
Öteki dünya'da
Hesabın en ağırını versinler,
Sürüm sürüm sürünsünler.
<end>

<start>
(Uzak Doğu’da bir çocuğun değeri 25 dolar)
Çekik gözlü,
Minik gülüşlü
Ilık yüzlü
Siyam çocukları,
Talihinize küsmeyin
Bir kez; 
Talih size küsmüşse
Bin kez, milyon kez
Üzünçlenmeyin,
Geri kalmış ülkelerdeki
Çağdaşlarınızla beraber,
Gelecek mutlu günlerden
Umudunuzu kesmeyin..
Sağır bir yaşantı
Sizleri yere sermişse,
Yoksulluğun acısı,
Üzünçlerin tümünü
Göz yaşlarınıza katık etmişse,
Ve Tanrı’dan arınmış gibi
Yalnızlığınız tükenmemişse,
Açlığın sert kamçısı,
Kuru boğazınızdan
Düğüm-düğüm
Boş midenize inmişse; 
Bu nedenle
Ana’nızdan-baba’nızdan
Kardeşlerinizden, sevdiklerinizden
Koparılmışsanız eğer
Sakın dövünmeyin,
Çağdaşlarınızla beraber
Yarınlara olan güveninizi yitirmeyin,
Bu onulmaz yaşantınızda
Küçük ruhunuzu ürkütmeyin..
Parçalanmış eski giysilerinizi,
O güzelim renkli düşlerinizde
Yenileyebiliyor musunuz? 
Tanrıların
Ve Buda’nın
Sessiz bahçelerindeki
Diri, taze çiçekleri
Dilediğiniz gibi
Koparabiliyor; 
Koklayabiliyor musunuz? 
Okşanacağınız,
Bağıra basılacağınız
En tatlı çağınızda,
Çekik gözlerinizde
Donup kalan,
Billurlaşıp da yürekleri parçalayan
Ve pırıl pırıl yanan
İri göz yaşlarınızı,
Sizleri ve çağdaşlarınızı
Her anımsadığımda,
Gözlerimde buluyorum; 
Ne zaman
Bir çocuk sesi duysam
Sizleri kucaklıyorum.
(Bangkok)
<end>

<start>
Bırak,
Çiçek açsın
Bu taze tomurcuk…
Bırak,
Dalında kalsın
Bu minik kuşcuk…
Bırak,
Yuvasından kopmasın 
Bu güzel çocuk…
Bırak,
Kimse ağlatmasın
Onları boncuk-boncuk.
<end>

<start>
Güneşe el çırptılar,
Aydınlığı göremediler
Karanlıkta kayboldular..
Büyümek istediler,
Gelişip-serpilemediler
Cüce kaldılar..
Sevilmek dilediler,
Okşanıp-öpülemediler
Yalnızlığı tattılar..
Oyuncak beklediler,
Vitrinlerin önünde düşlediler
Oyuncak bile olamadılar.
<end>

<start>
Düşlerin derinliğinde geçmiş yılları hatırlarken,
Çiçekleri dağılmış, eski ve yorgun bahçelerden,
Güzel bir sarhoş rüzgâr eser gönlünce, eser,
Sevinçli - kederli anılar, tanıdık yüzlerde gezer..
İlk buluştuğunuz, yaklaştığınız, ananız, babanız,
Kardeşleriniz, sevdikleriniz, özlediklerinizdir.
Arkadaşlarınız, dostlarınız ve sarıldıklarınız,
Size en güzel, en içten ve candan seslenenlerdir..
Çocukluk düşlerinizi - gülüşlerinizi, tümden derinden,
Öğrencilik, gençlik günlerinizin gölgeleri kovalar.
Yaşantınızın sevincinden, üzüntüsünden, gürültüsünden,
Çiçekler açarken yeşil dallarında, savrulmadan solar..
Anne, baba, kardeş, dost ve arkadaşlarınızın sevgisi,
Geçen zaman içerisinde yerini, eş ve çocuklara bırakır.
Bebeklerin yüreklerinden taşan ışıltılı - cıvıltılı sesi,
Annenin sevgiyle dolu iç dünyasında, kuşlar gibi şakır..
İçinizde, gözlerinizde nemlenen, filizlenen, düğümlenen
Bir ılık İstanbul rüzgârı, sizi ve düşlerinizi aydınlatır.
Boğaziçi’nde, burnunuzda tüten, renklenen, sevinen, gülen
Bir özlemle yaşamak arzusu, koyu karanlığınızı dağıtır.
<end>

